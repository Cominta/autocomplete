<doc id="704663" url="https://sk.wikipedia.org/wiki?curid=704663" title="Bitka pri jazere Hód">
Bitka pri jazere Hód

Bitka pri jazere Hód ("") bolo stretnutie medzi uhorským kráľovstvom a Kumánmi v septembri alebo októbri roku 1282. Uhorský kráľ Ladislav IV. úspešne odrazil útočníkov.
Predohra.
Pod hroziacim nebezpečenstvom mongolskej invázie sa prví Kumáni usadili v Uhorskom kráľovstve, keď v roku 1239 uhorský kráľ Belo IV. ponúkol útočisko chánovi Kutenovi a jeho ľudu Kráľovo rozhodnutie vyvolalo sociálne, ekonomické a politické napätie a usadzovanie más kočovných Kumánov na rovinách pozdĺž rieky Tisa vyvolalo medzi nimi a miestnymi dedinčanmi mnohé konflikty. Keď sa Mongoli na jar 1241 dostali k hraniciam a vtrhli do Uhorska, uhorská šľachta obvinilo Kutena a jeho Kumánov zo spolupráce s nepriateľom. Kumáni opustili Uhorsko uprostred plienenia po tom, čo rozhnevaný dav zmasakroval Kutena a jeho družinu v Pešti. Ich odchodom Belo stratil svojich najcennejších spojencov a Mongoli rozhodne porazili jeho kráľovskú armádu v bitke pri rieke Slaná 11. apríla 1241. Po odchode Mongolov v nasledujúcom roku Belo pozval Kumánov naspäť, aby sa usadili na vyľudnených rovinách medzi riekami Dunaj a Tisa výmenou za vojenskú službu. Dokonca zariadil zasnúbenie svojho prvorodeného syna Štefana, ktorý bol v roku 1246 alebo skôr korunovaný, s Alžbetou, dcérou kumánskeho náčelníka. 
Otázka sociálnej integrácie Kumánov bola v nasledujúcich desaťročiach marginalizovaná a ignorovaná. 
Vojenské jednotky Kumánov sa stali významnou súčasťou uhorského kráľovského vojska, čo prispelo aj k formovaniu štruktúry ľahkej jazdy. Kumáni sa zúčastňovali vojenských ťažení v zahraničí, napríklad počas bojov proti Rakúskemu vojvodstvu a Českému kráľovstvu. 
V občianskej vojne medzi kráľom Belom IV. a jeho synom Štefanom sa obe strany snažili získať kumánsku podporu. Počas tohto konfliktu, v roku 1264, vyslal Belo kumánske vojská bojovať proti svojmu synovi Štefanovi, napriek tomu, že Kumáni oficiálne patrili pod zvrchovanosť Štefana, ktorý prijal titul „ Dominus Cumanorum “. Po Štefanovom víťazstve v občianskej vojne mal značný počet Kumánov v úmysle opustiť Uhorsko uprostred rabovania a plienenia, no pre kráľa boli vojensky dôležití. Okolo apríla 1266 ich Štefan trestnou výpravou donútil, aby zostali v Uhorsku.
Po smrti Štefana V. v roku 1272 nastúpil na uhorský trón pod regentkou svojej matky Alžbety Kumánskej 10-ročný Ladislav IV. (neskôr známy aj ako Ladislav Kumánsky), no v skutočnosti kráľovstvo spravovali barónske strany. Uhorsko upadlo do feudálnej anarchie, keď o najvyššiu moc bojovali rôzne skupiny. V rokoch 1277 až 1279 Ladislav, ktorý bol vyhlásený za plnoletého, dočasne uspel vo vnútornej i zahraničnej politike. Pápež Mikuláš III. vyslal začiatkom roku 1279 Filipa, biskupa z Ferma, do Uhorska, aby mu pomohol obnoviť kráľovskú moc. Príchod pápežského legáta mal však celkovo negatívny dopad na vnútropolitickú stabilitu. Biskup zistil, že väčšina Kumánov si v posledných desaťročiach zachovala svoje pohanské náboženstvo a zvyky v rámci kresťanskej ríše. 
Filip vymohol od kumánskych náčelníkov slávnostný sľub, že sa vzdajú svojich pohanských zvykov a presvedčil uhorského panovníka, aby zložil prísahu, že dodrží sľub kumánskych náčelníkov. Počas snemu v Tétény v lete 1279 boli prijaté takzvané kumánske zákony, ktoré predpisovali sociálnu a kultúrnu asimiláciu Kumánov. 
Tí však zákony nedodržiavali a Ladislav IV., ktorý bol tiež polovičného kumánskeho pôvodu, ich nedokázal vynútiť. V dôsledku toho Filip exkomunikoval panovníka a krátko nato uvalil na Uhorsko interdikt. Po vzájomnom uväznení a politických bojoch zložil na jar 1280 Ladislav IV. novú prísahu, že presadí kumánske zákony. V reakcii na to sa mnohí Kumáni rozhodli opustiť Uhorsko namiesto toho, aby poslúchli požiadavky legáta. To zásadne ohrozilo efektivitu uhorskej vojenskej spôsobilosti. Kráľ prenasledoval odchádzajúcich Kumánov až po Szalánkemén (dnes Stari Slankamen v Srbsku), ale nemohol im brániť v prekročení hraníc. Podľa kráľovského donačného listu Tomášovi Talpasovi z roku 1288 uhorské vojsko prekročilo Južné Karpaty, aby priviedlo späť „tajne prebehnutých Kumánov z tatárskeho pohraničia“. Potom nasledovala kumánska invázia do Uhorska.
Bitka.
Bitku spomína súčasník Šimon z Kézy vo svojej kronike Činy Hunov a Uhrov, Obrázková kronika zo 14. storočia a 19 kráľovských listín kráľa Ladislava IV.
Panovník informovaný o kumánskej revolte, keď sa v júli 1282 konalo zhromaždenie pri hrade Patak (dnes ruiny pri Sátoraljaújhelyi ) po dobytí pevnosti odbojného pána Fintu Abu. Informácia Obrázkovej kroniky, že povstanie viedol Oldamir, „vodca“ alebo „knieža Kumánov (dux Cumanie)“, čo naznačuje, že Kumáni v Uhorsku si na pomoc zavolali svojich príbuzných žijúcich pod mongolskou zvrchovanosťou. Došlo k devastácii oblasti medzi riekami Tisa a Maros, Kumáni napríklad napadli a vypálili kláštor v Egrese, kde sa nachádzala časť kráľovskej pokladnice.. 
V reakcii na kumánsky útok Ladislav IV. okamžite povolal kráľovskú armádu, ku ktorej sa pridali šľachtici, rytieri a jobagióni zo severovýchodného Uhorsku, prevažne zo Šarišského, Užského a Zvolenského komitátu. Ladislav so svojou armádou pochodoval na juh a utáboril sa pri Szegede, aby čakal na príchod posíl zo Zadunajska, vrátane kráľovniných ľudí. Ladislav s vojskom vpochodoval do oblasti dnešného Hódmezővásárhely, kde porazil Kumánov. Niektorí z nich utiekli z kráľovstva cez hranicu južných Karpát, zatiaľ čo iní sa vzdali a prisahali vernosť kráľovi a dodržiavanie kumánskeho zákona z roku 1279. Po víťazstve sa Ladislav vrátil do Szegedu, kde zvolal ďalšie zhromaždenie. Kráľ prišiel do Budína krátko pred 2. novembrom 1282.. 
Dohra.
Porážka Kumánov pri jazere Hód mala za následok zníženie počtu kumánskeho obyvateľstva v Uhorsku, ich rozptýlenie a tým aj zníženie ich ekonomickej a vojenskej sily.
Územie medzi riekami Maros a Körös okrem Temesközu (Banátu) prestalo byť po bitke prevažne obývané Kumánmi. Ich porážka znamenala začiatok „feudalizácie“ (tj sociálnej integrácie) kumánskych poddaných do politickej, sociálnej a kultúrnej štruktúry väčšinovej spoločnosti, ktorá trvala počas celého 14. storočia. Zároveň sa Kumáni v dobových prameňoch čoraz menej objavujú ako samostatná entita, čo naznačuje ich úplnú sociálnu, jazykovú a kultúrnu asimiláciu napriek ich prežitému privilegovanému územiu zvanému Kunság až do konca 19. storočia. Na Slovensku ich prítomnosť pripomína prívlastok „Plavecký“ v miestnych názvoch (Plavecký Mikuláš, Plavecký Peter, Plavecké Podhradie).

</doc>
<doc id="704664" url="https://sk.wikipedia.org/wiki?curid=704664" title="Reálna únia">
Reálna únia

Reálna únia je spojenie dvoch a viac štátov (suverénnych), ktoré zdieľajú niektoré štátne inštitúcie, ale nie sú priamo spojené do jedného celku či štátu (ako v prípade politickej únie) a zachovávajú si svoje práva suverénnych štátov. Reálna únia sa vyvinula z personálnej únie a obvykle sa obmedzuje len na monarchie.
Význam slova reálna značí, že ide o skutočnú úniu, nie o úniu kráľovskú t. j. personálnu (ang. "royal/real", port. "real").

</doc>
<doc id="704675" url="https://sk.wikipedia.org/wiki?curid=704675" title="Brestovský potok (prítok Laborca)">
Brestovský potok (prítok Laborca)

Brestovský potok je potok v regióne Horný Zemplín v Prešovskom kraji v okrese Medzilaborce na území obcí Radvaň nad Laborcom a Brestov nad Laborcom. Je ľavostranným prítokom Laborca, ktorý ústi do Latorice. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v juhovýchodnej časti územia obce Radvaň nad Laborcom severne od vrchu Úboč so v lesnom extraviláne v okrese Medzilaborce v Prešovskom kraji.
Opis toku.
Od prameňa tečie severozápadným smerom cez lesný extravilán, preteká cez les Pavlová, v priberá bezmenný pravostranný prítok, mení smer na juhozápadozápad, pravým brehom obmýva úpätie lesa a lúky Pod krúžkami, preteká cez les zmiešaný s trvalými trávnatými porastmi. Vteká na obecnú hranicu medzi obcou Radvaň nad Laborcom a obcou Brestov nad Laborcom, pokračuje po tejto hranici, pravým brehom obmýva úpätie vrchu a lesa Diel s Vyteká z lesa do poľnohospodárskeho extravilánu, v priberá bezmenný ľavostranný prítok, v priberá bezmenný pravostranný prítok, v podteká cestu spájajúcu Brestov nad Laborcom s Radvaňou nad Laborcom a zároveň opúšťa obecnú hranicu pokračujúc územím obce Radvaň nad Laborcom. Pravým brehom obmýva pole Ráztoky, pokračuje bez zmeny smeru poľnohospodárskym extravilánom a dvomi vzájomne blízkymi rovnobežnými ramenami v ústi do Laborca ako jeho ľavostranný prítok. Pramení a preteká svojim horným tokom na území obce Radvaň nad Laborcom, tečie po obecnej hranici medzi obcami Radvaň nad Laborcom a Brestov nad Laborcom a svojim dolným tokom preteká a ústi opäť na území obce Radvaň nad Laborcom. Nemá dôležitejšie prítoky.
Pôvod názvu.
Názov vodného toku má pôvod v názve obce Brestov nad Laborcom, po severnej hranici obce ktorej preteká. Vývoj názvu obce podľa dochovaných listín: 1434 "Breztow", 1463 "Berezthew", 1808 "Zbudský Brestow", 1927 "Brestov", 1960 "Brestov nad Laborcom". Prvý komponent slovného základu názvu obce "brestov" je menné adjektívum od "brest" + adjektívna prípona "-ov" vo význame toponymickej prípony podľa "brest" (latinsky "Ulmus") rod listnatých stromov z čeľade "brestovité (Ulmaceae)". Zo slovného základu "brestov" pridaním formantu "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Brestovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Brestovský potok" bolo štandardizované v roku 1990. V dnešnej slovenskej hydronymii hydronymum "Brestovský potok" nie je jedinečným názvom (november 2023).

</doc>
<doc id="704682" url="https://sk.wikipedia.org/wiki?curid=704682" title="RSZMĽ">
RSZMĽ



</doc>
<doc id="704699" url="https://sk.wikipedia.org/wiki?curid=704699" title="Slovensko na Zimných paralympijských hrách 2018">
Slovensko na Zimných paralympijských hrách 2018

Slovensko na Zimných paralympijských hrách 2018 juhokórejskom Pchjongčchangu reprezentovalo celkom 11 športovcov, ktorým sa podarilo získať 11 medailí. Pre Slovensko to boli zatiaľ (do roku 2023) najúspešnejšie paralympijské hry.
Medailová bilancia.
Slovensko sa spomedzi krajín umiestnilo na 7. mieste, pričom získalo 6 zlatých, 4 strieborné a 1 bronzovú medailu. Celkom teda získalo 11 medailí. Henrieta Farkašová získala celkom 5 medailí, z toho 4 zlaté a jednu striebornú, čím sa v daných paralympijských hrách stala najúspešnejšou ženou. Jej navádzačkou bola Natália Šubrtová. Jakub Krako získal celkom 4 medaile, jednu zlatú a tri strieborné. Miroslav Haraus získal ostávajúce dve medaile, a to jednu zlatú a jednu bronzovú.

</doc>
<doc id="704708" url="https://sk.wikipedia.org/wiki?curid=704708" title="Margot Fonteynová">
Margot Fonteynová



</doc>
<doc id="704709" url="https://sk.wikipedia.org/wiki?curid=704709" title="Kozove vŕšky">
Kozove vŕšky

Kozove vŕšky () je názov vrchu v Jablunkovskom medzihorí, krajinnom celku Západných Beskýd. Leží nad obcou Čierne, približne severovýchodne od Čadce. 
Poloha.
Nachádza sa v strednej časti Jablunkovského medzihoria. Leží v Žilinskom kraji, v okrese Čadca a na katastrálnom území obce Čierne. Najbližším sídlom je na juhovýchodnom úpätí situované Čierne, severovýchodne sa nachádza Jaworzynka, severne Hrčava a juhozápadne Svrčinovec. 
Opis.
Kozove vŕšky ležia v centrálnej časti vrchoviny, v masíve nad riekou Čierňanka. Východne sa nachádzajú Valy (), Pahorok () a Poľana (), južne Veľká Rača (), Liesková (), Tri kopce (), Stankovo () a Briava (), západne Grúň (), Košariská (), Holý vrch () a Studeničný () a severne Gírová (), Komorovský grúň () a Na Dílech (). Východné svahy odvodňuje Valov potok, severné a západné Čierny potok, oba smerujúce do Čierňanky v povodí Kysuce. Na vrchol nevedie značený turistický chodník. 
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Z vhodných miest je vidieť okolité vrcholy Jablunkovského medzihoria, no tiež Turzovskú vrchovinu, Kysucké, Moravsko-sliezske a Sliezske Beskydy.
Prístup.
Na vrchol nevedie značená turistická trasa, preto prístup je možný lesnými chodníkmi z obce Čierne alebo z českej Hrčavy. 

</doc>
<doc id="704711" url="https://sk.wikipedia.org/wiki?curid=704711" title="Pandia (sviatok)">
Pandia (sviatok)

Pandia () bola staroveká aténska slávnosť na počesť boha Dia, oslavovaná v lete okolo 17. dňa atického mesiaca elafébolión.
Pandia, každoročný aténsky sviatok na počesť Dia, oslavovaný na jar v mesiaci elafébolión (presný dátum nie je známy), zjavne súvisel so splnom Mesiaca. Jeho začiatky sú zahalené tajomstvom. Na jeho vzniku mohol mať svoj podiel mýtus o Pandiónovi, známy zrejme už v mykénskom období, ktorý oslavoval „kráľa Atén a náčelníka pastierov stredného Grécka“. O tomto sviatku nie je známe prakticky nič, okrem toho, že sa oslavoval tesne po Veľkej Dionýzii. Je tu ale možné isté prepojenie s kultom Pandióna a Térea v Megare, o ktorom Pausanias poskytol niekoľko podrobností. V Megare mal Pandión pamätník a bol uctievaný (podľa Pausania mal neďaleko hrob Téreus, ktorý sa oženil s Pandionovou dcérou Proknou). 
Koncom 5. stor. Kr. atické démy ešte do osláv Pandie prispievali ("v nápise "IG I³ 258" — v 9. riadku — je uvedená správa o vyplatení 600 drachiem od atického dému Plotheia"), ale začiatkom 4. stor. Kr. jeho význam začal upadať (bol zatienený Dionýziou) a jeho oslavovanie v istom zmysle prevzal kmeň (fylé) "Pandionis". Neskôr bol tento sviatok pridaný právnym dekrétom "Filé Pandionis" ako posledný akt k Dionýziam a zakončil sa veľkou leiturgiou (odtiaľ naše slovo liturgia), verejným aktom, v divadle Dionýza Eleuchteria ("Osloboditeľa"). Išlo o verejné zhromaždenie ekklésie (zákonodarného orgánu), kde sa udeľovala spravodlivosť, právo a poriadok, a preto mu predsedal "„Zeus“". 

</doc>
<doc id="704712" url="https://sk.wikipedia.org/wiki?curid=704712" title="Artemij Prysiažňuk">
Artemij Prysiažňuk

Artemij Vasyľovyč Prysiažňuk (* 14. september 1947, Kruglik† 12. február 2017, Černovci) bol ukrajinský umelec, monumentalista. V raných rokoch pôsobil v oblasti monumentálneho umenia, umeleckého tkania, maľovania a sochárstva. Jeho kreativita v neskoršom období bola zacielená na maľbu v žánri nefiguratívneho umenia. Zúčastnil sa mnohých regionálnych, celoukrajinských a medzinárodných výstav a vystúpení. Jeho diela sú uložené v Černovickom múzeu umenia, Múzeu V. Ivasyuka a mnohých súkromných zbierkach.
Bol členom Národnej únie umelcov Ukrajiny (1990) a zároveň držiteľom titulu Zaslúžilý umelec Ukrajiny
Biografia.
Detstvo.
Artemij Prysiažňuk študoval na strednej škole v Kruglete. Po skončení štúdií v roku 1965 nastúpil do školy ako učiteľ kreslenia.
Vzdelanie a kariéra.
V rokoch 1967 až 1971 študoval na Vyžnyckej škole úžitkového umenia (dnes Vyžnycká vyššia škola úžitkového umenia, ktorá získala svoj názov vďaka V. Yu. Skribljakovi) na Katedre umeleckého dizajnu priemyselných výrobkov z kovov a plastov. Tam začal zdokonaľovať svoje schopnosti v sochárstve, razení mincí a rezbárstve.
Po skončení školy začal v roku 1971 pracovať v kancelárii dizajnu Chmelnického transformátorového závodu. Od roku 1972 bol zamestnaný v Černovskom umelecko-produkčnom štúdiu, kde sa venoval sochárstvu, rytiu a vitráži.
V rokoch 1974–1979 študoval na Ľvovskom štátnom Inštitúte úžitkového a dekoratívneho umenia, štúdiá tu ukončil s vyznamenaním. V rovnakom období sa zoznámil s dielami Danyla Dovboshynskyiho a Karla Zvirynskyiho, ktorí v tom čase pôsobili práve v tomto inštitúte a mali markantný vplyv na formovanie kompozičnej štruktúry jeho budúcich diel.
Obdobie 1980 – 1990.
Po absolvovaní Ľvovského inštitútu v roku 1979 sa Artemij Prysiažňuk presťahoval do Černovci. Tu začal pracovať v umeleckom fonde Černovského zväzu umelcov Ukrajiny. Prvým dielom bol obraz v reštaurácii „Dniester“ (1980). Následne predstavil monumentálny cyklus „Umenie Kyjevskej Rusi“ v reštaurácii „Kyjev“ (1983).
V roku 1982 vytvoril v Černovci mozaiku „Kvitni, Bukovyno!“.
V roku 1986 zhotovil Prysiažňuk monumentálnu rytinu na fasáde kultúrneho domu v obci Tarashana v regióne Černovci. Ako umelec sa zároveň aktívne venoval sebavzdelávaniu v smere modernistických umeleckých postupov.
Na konci osemdesiatych rokov sa Artemij Prysiažňuk ocitol na vrchole svojej tvorivej kariéry. V tomto období vytvoril značné množstvo skíc monumentálnych diel. Desiatky mozaikových tabúľ, obrazov, vitráží a tapisérií zostali pre hospodársku krízu a následné ukončenie existencie ZSSR nerealizované. Väčšina skíc sa aj napriek tomu zachovala a nachádza sa v zbierke umelcovej rodiny. Artemij Prysiažňuk získal v týchto rokoch najväčšie uznanie za svoje diela v oblasti umeleckého tkania. V roku 1990 bola v Mestskom kultúrnom dome, Pervomajsk, v Mykolajive, vyrobená veľkorozmerná tkaná opona, na ktorú sa využila technika umeleckého tkania.
Obdobie 1990 – 2000.
Od 90. rokov 20. storočia sa Artemij Prysiažňuk sústreďuje na maľbu a prácu v rôznych žánroch a technikách. Diela tohto obdobia demonštrujú umelcov prechod ku konvenčnosti a to nielen v zobrazovaní podôb reálneho sveta, ale aj väčšej dekoratívnosti a plochosti elementov. Diela sú postavené na čistote lineárnych rytmov, puristickej jednoduchosti a expresívnych kontúrach. Dokonalý povrch týchto diel nadobúda empaticky hmatateľné textúry.
Okrem maľby vytvára množstvo pamätných tabúľ známym osobnostiam Bukoviny a Ukrajiny.
Obdobie 2000 – 2010.
Práce z rokov 2000-2010 demonštrujú reflexiu emocionálnych stavov a vnímanie moderného diania využívaním asociácií, racia farebných škvŕn, súhry rôznych textúr a foriem, atď.
Obdobie 2010 – 2015.
V tomto období Prysiazhnyukove diela preukazujú tranzíciu k abstraktným kompozíciám. Vytvára sa vlastný rozpoznateľný autorský maliarsky rukopis, v ktorom je textúra neoddeliteľnou súčasťou farby, zatiaľ čo vrstvy farby dodávajú hĺbku a komplexnosť.
Artemij Prysiažňuk sa tiež uchyľuje k minimalistickým dielam. V roku 2012 bola Artemijovi Prysiažňukovi diagnostikovaná nevyliečiteľná choroba. Vďaka riskantnej operácii a viacstupňovej komplexnej liečby sa mu podarilo prežiť ďalších takmer päť rokov. Umelec pokračoval vo svojej tvorbe a vytvoril cyklus nefiguratívnych malieb. Toto obdobie sa stalo obdobím najproduktívnejšej realizácie maliarskych ideí.
Spomienka.
14. septembra 2017 sa v Kultúrnom centre Vernissage v Černovci konala výstava Artemija Prysiažňuka na počesť jeho 70. narodenín. Väčšina diel nebola nikdy vystavená a umelec ich vytvoril najmä v posledných rokoch svojho života.
16. decembra 2022 bola v obci Kruglyk v regióne Černovci pomenovaná na počesť Artemija Prysiažňuka dokonca aj ulica.
25. júla 2024 bola v Černivciach Lermontovova ulica premenovaná na ulicu Artemija Prysiazhniuka.

</doc>
<doc id="704721" url="https://sk.wikipedia.org/wiki?curid=704721" title="Inžinier (akademický titul)">
Inžinier (akademický titul)

Inžinier (skratka Ing.) je akademický titul, ktorý sa na Slovensku udeľuje absolventom vysokoškolského inžinierskeho štúdia v technických, ekonomických a pôdohospodárskych študijných odboroch. Skratka Ing. sa píše veľkým písmenom a uvádza sa pred menom. V zahraničí sa akademický titul „inžinier“ nepoužíva napr. u absolventov ekonomických študijných odborov. Na základe Zákona o vysokých školách č. 131/2002 Z. z. absolvent inžinierskeho štúdia získava okrem akademického titulu tiež vysokoškolské vzdelanie druhého stupňa.&lt;ref name="131/2002"&gt;&lt;/ref&gt; Absolventom inžinierskeho štúdia v oblasti architektúry a urbanizmu sa udeľuje akademický titul „inžinier architekt“ (Ing. arch.).
Štúdium.
Inžiniersky študijný program spravidla nadväzuje na bakalársky študijný program (vysokoškolské vzdelanie prvého stupňa). V odôvodnených prípadoch môže Ministerstvo školstva SR po vyjadrení Akreditačnej komisie vzhľadom na špecifiká študijného programu povoliť spojenie prvého a druhého stupňa vysokoškolského štúdia do jedného celku. Absolventi študijných programov, ktorí získali akademický titul inžinier však nemôžu vykonať rigoróznu skúšku, tzv. „malý doktorát“, no môžu pokračovať v doktorandskom štúdiu, ktoré spravidla trvá tri (denná forma) až päť rokov (externá forma štúdia) a po splnení všetkých podmienok, vykonaní dizertačnej skúšky a obhajobe dizertačnej práce na základe schválenia príslušnej vedeckej rady získať vedecko-akademickú hodnosť doktor (PhD.). Ide o medzinárodne uznávaný „veľký doktorát“.
V nemecky hovoriacich krajinách sa pred rokom 1970 titul „Ing.“ udeľoval absolventom stredoškolského vzdelania technického smeru. Na Slovensku používaný titul Ing. (označujúci 2. stupeň vysokoškolského vzdelania podľa Bolonského protokolu) zodpovedá nemeckému titulu Dipl.-Ing. (Diplom-Ingenieur).
V anglosaských krajinách sa v ekvivalentných stupňoch vzdelania v technických oboroch udeľuje titul "Master of Engineering" (M.Eng.), prípadne "Master of Science" alebo "Master of Applied Science".

</doc>
<doc id="704722" url="https://sk.wikipedia.org/wiki?curid=704722" title="Doktorandské štúdium">
Doktorandské štúdium



</doc>
<doc id="704723" url="https://sk.wikipedia.org/wiki?curid=704723" title="Doktor umenia">
Doktor umenia

Doktor umenia&lt;ref name="131/2002"&gt;&lt;/ref&gt; (v skratke ArtD. z latinského "artis doctor", popr. Art.D., pôvodne z lat. "artium doctor", niekedy tiež D.Arts či DA atp.) je akademický titul, ktorý sa obvykle udeľuje absolventom vysokoškolského doktorandského štúdia v umeleckých odboroch na niektorých vysokých školách vo svete (napr. na Slovensku). Tento akademický titul v skratke ArtD. sa uvádza za menom nositeľa a je od mena oddelený čiarkou, jedná sa o obdobu PhD. pre umelcov.

</doc>
<doc id="704724" url="https://sk.wikipedia.org/wiki?curid=704724" title="Doktor umení">
Doktor umení



</doc>
<doc id="704725" url="https://sk.wikipedia.org/wiki?curid=704725" title="ArtD.">
ArtD.



</doc>
<doc id="704726" url="https://sk.wikipedia.org/wiki?curid=704726" title="Art.D.">
Art.D.



</doc>
<doc id="704727" url="https://sk.wikipedia.org/wiki?curid=704727" title="Artis doctor">
Artis doctor



</doc>
<doc id="704730" url="https://sk.wikipedia.org/wiki?curid=704730" title="Titan 2 GLV">
Titan 2 GLV



</doc>
<doc id="704731" url="https://sk.wikipedia.org/wiki?curid=704731" title="Jaseňovský potok (prítok Sterkovského potoka)">
Jaseňovský potok (prítok Sterkovského potoka)

Jaseňovský potok je potok v Laboreckej vrchovine, v regióne Horný Zemplín. Preteká Prešovským krajom, okresom Medzilaborce a územím obce Čabalovce. Je pravostranným prítokom Sterkovského potoka, ktorý ústi do Olšavy v povodí Laborca. Má dĺžku .
Prameň.
Pramení na juhozápadnom svahu vrchu Jaseňovec () v nadmorskej výške v lesnom extraviláne, vo východnej časti územia obce Čabalovce v okrese Medzilaborce.
Opis toku.
Od prameňa tečie juhovýchodným smerom cez lesný extravilán, stáča sa na juh a priberá bezmenný ľavostranný prítok. Ľavým brehom obmýva úpätie vrchu a lesa Javorová, ľavým brehom obmýva úpätie pasienka Gubove Kýčerky, pravým brehom obmýva trvalý trávny porast Pakušovec. Vyteká z lesa do extravilánu obce Čabalovce v miestnej časti Sterkovce, v podteká cestu z Čabaloviec do obce Výrava, pokračuje v smere na juhozápad intravilánom Sterkoviec. Ľavým brehom obmýva pole Hrinkov, vyteká z intravilánu a v ústi do Sterkovského potoka ako jeho pravostranný prítok. Pramení, preteká a ústi na území obce Čabalovce. Nemá dôležitejšie prítoky.
Pôvod názvu.
Názov vodného toku má pôvod v názve vrchu Jaseňovec, na juhozápadnom svahu ktorého Jaseňovský potok pramení. Názov vrchu "Jaseňovec" vo význame miesto hromadného výskytu jaseňa vznikol zo slova "jaseň", príponou priestoru "-ov-ec", ako "tisovec, jelšovec, bukovec". Jaseň štíhly (latinsky "Fraxinus excelsior") rod lesných listnatých stromov z čeľade olivovité s úžitkovým bielym drevom. Zo slova "jaseňovec" pridaním formantu "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Jaseňovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Jaseňovský potok" bolo štandardizované v roku 1990. V dnešnej slovenskej hydronymii hydronymum "Jaseňovský potok" nie je jedinečným názvom (november 2023).

</doc>
<doc id="704733" url="https://sk.wikipedia.org/wiki?curid=704733" title="Pavol Janíček">
Pavol Janíček

Pavol Janíček (* 4. január 1938, Banská Bystrica† 9. august 2024, Banská Bystrica) bol slovenský hudobný skladateľ. Venoval sa rôznym hudobným žánrom, medzi ktoré patrí populárna aj vážna hudba. Venoval sa tvorbe pre deti, pre ktoré napísal množstvo piesní. Takisto sa zaoberal scénickou hudbou, hudbou k baletu či muzikálom. Počas svojej hudobnej činnosti sa venoval aj hudobnej réžii, dirigovaniu a mladým speváckym talentom.
Osobný život.
Pavol Janíček sa narodil v Banskej Bystrici. Základnú školu začal navštevovať najskôr v Česku, neskôr po skončení druhej svetovej vojny v roku 1945 v Banskej Bystrici. Svoje stredoškolské štúdiá prežil na banskobystrickom gymnáziu.
K láske k hudbe ho priviedla jeho mama, ktorá ho zapísala na Hudobnú školu v Banskej Bystrici (dnes Základná umelecká škola Jána Cikkera). Tu sa naučil hru na husle a patril medzi jej prvých absolventov.
Hudobné pôsobenie.
Počas štúdia na strednej škole založil svoj orchester, ktorý účinkoval nielen na tanečných školských večierkoch, ale aj podujatiach organizovaných mestom. V tomto období začal študovať tanečnú hudbu, najmä hudbu orchestrov, pod vedením Karla Vlacha a Gustava Broma. Orchester však po jeho odchode z gymnázia zanikol.
V roku 1957 založil Vojenský tanečný orchester v Žatci, kam narukoval plniť si základnú vojenskú službu. Vojenský tanečný orchester mal 16 členov, vojakov. Niektorí z nich sa začali stretávať už v Liberci. Pri svojej činnosti bol súbor pod vplyvom zoskupení pod vedením Broma, Vlacha a Karla Krautgartnera, od ktorých Pavol Janíček získaval aj notový materiál.
Po návrate z vojenčiny založil v Banskej Bystrici veľký tanečný orchester pod názvom Stavbár, ktorý pôsobil pri závodnom podniku Pozemné stavby Banská Bystrica. Tento súbor úspešne vystúpil 1. novembra 1959, čím sa definitívne zaradil do hudobného diania v Banskej Bystrici. V roku 1966 sa súbor premenoval na B-septet a neskôr B-sextet. Odčlenil sa od Pozemných stavieb a pôsobil ako samostatný big-bandový súbor, ktorý sa potom definitívne premenoval na Orchester Pavla Janíčka. Tento súbor sa stal neodmysliteľnou súčasťou Banskej Bystrice. Pravidelne účinkoval na tanečných nedeľných večierkoch v Parku kultúry a oddychu, neskôr v závodnom klube Slovenka. Bol však známy aj na celom Slovensku, pretože sa zúčastňoval na mnohých hudobných a tanečných súťažiach. Sprevádzal súťaže v oblasti spoločenských tancov. V 60. rokoch spolupracoval Orchester Pavla Janíčka s Československým rozhlasom, štúdiom Banská Bystrica, v ktorom pravidelne nahrával piesne. Úzko spolupracoval s orchestrom Gustáva Broma. Z Orchestra Pavla Janíčka sa postupne stal Orchester banskobystrického rozhlasu. Spolupracoval s hudobným redaktorom Vojtechom Tátošom, textármi Alojzom Čobejom, Jánom Štrasserom, Petrom Malárom, Rudolfom Rusiňákom, s režisérom Gregorom Roletzkým. S orchestrom si spolu zaspievali speváci ako Vlasta Krišková, Marta Barkáčová, Viera Lamačová, Zuzka Kollárová, Libuša Mažgútová, Helena Blehárová, Vlado Malinovský, Ján Bobok, Karol Konárik či Robo Kazík. V roku 1969 orchester sprevádzal súťaž v populárnej piesni Detvianska Zlatá ruža, kde sa ako nový talent zúčastnil Karol Konárik, a tak začala ich spolupráca, ktorá pokračovala na zahraničnom turné do Juhoslávie, kde v meste Pula účinkovali 5 mesiacov. V roku 1971 začala spolupráca orchestra s hudobným vydavateľstvom Opus v Bratislave a Československým rozhlasom, kde až do roku 1980 pôsobil ako dirigent Štúdiového orchestra štúdia Banská Bystrica. Významná je jeho spolupráca s banskobystrickým hercom, spevákom a režisérom Igorom Šimegom, pre ktorého skomponoval niekoľko skladieb.
Autor spolupracoval s rôznymi inštitúciami mesta, napríklad so Štátnou vedeckou knižnicou. S Verejnou knižnicou Mikuláša Kováča, ktorá o ňom spracovala bibliografický leták.
Od roku 2009 spolupracoval so Soňou Kopčanovou na hudobno-vzdelávacom projekte pre deti predškolského veku pod názvom "Krtkova zázračná muzika" a "Čarovná flauta".
3. mája 2022 uzrelo svetlo sveta jeho celoživotné dielo, balet "Babylon", ktoré naštudovali herci a tanečníci divadla Štúdio tanca a Konzervatória Jána Levoslava Bellu v Banskej Bystrici.
Dielo autora.
Od roku 1975 zložil a nahral okolo 350 piesní a skladieb pre Slovenský rozhlas, Slovenskú televíziu, súkromný rozhlas a súkromné televízie ako T13.
Venoval sa tvorbe pre deti, pre ktoré napísal okolo 100 piesní. Vydal 3 CD. Vyšlo leporelo "Kotúľky mestom", pre ktoré vytvoril hudbu a kniha piesní TIP TOP.
Hravé skladby pre klavír – pre deti 3. a 4. ročníkov základných umeleckých škôl.
Vytvoril hudbu k sedemdielnemu filmovému dokumentárnemu seriálu "Slovenské rody" s hranými epizódami (2011) a hudbu k 13 absolventským prácam študentov Akadémie umení v Banskej Bystrici, okrem iných "Žltá ľalija", "Holuby a Šulek", "Ženský zákon", "Matka", "Deti slnka", režisérom ktorých bol Matúš Oľha.
Zaujímavosti.
Portrét Pavla Janíčka je zachytený v knihe Jozefa Frtúsa "Fejsbúúk Kariportréty".

</doc>
<doc id="704737" url="https://sk.wikipedia.org/wiki?curid=704737" title="Pching-jao">
Pching-jao

Pching-jao (, ) je stredne veľké mesto v provincii Šan-si v Číne s populáciou približne 42 tisíc obyvateľov. Nachádza sa približne 80 kilometrov na juhozápad od provinčného hlavného mesta Tchaj-jüan. Pching-jao je zároveň centrom rovnomenného okresu. Je známe predovšetkých vďaka svojej zachovalej architektúre z obdobia dynastií Ming a Čching, vďaka čomu sa roku 1997 dostalo na zoznam svetového kultúrneho dedičstva UNESCO.
Geografia.
Pching-jao leží na východnom okraji severočínskej sprašovej plošiny, na prechode z povodia rieky Tchaj-jüan do záplavovej oblasti riek Chuej Ťi a Liou Ken. Podnebie je kontinentálne, s dlhými studenými zimami a miernymi až teplými letami. Západne od mesta tečie rieka Fen, jeden z prítokov Žltej rieky. Väčšinu obyvateľstva tvoria etnickí Číňania, medzi ďalšie skupiny obyvateľstva patria moslimskí Chuejovia, Mandžuovia a Mongoli.
Dejiny.
Prvé dôkazy o ľudskom osídlení v regióne pochádzajú z obdobia paleolitu. História samotného mesta siaha až do čias dynastie Západných Čou na prelome 9. a 8. storočia pred Kristom. V tejto dobe pravdepodobne prebiehala aj výstavba zemného valu ako prvého mestského opevnenia. V čase letopisov jari a jesene patrilo Pching-jao patrilo do ríše Ťin. V tomto období sa mesto prvýkrát spomínalo pod názvom "Čung-tu".
Po niekoľkých zmenách názvu počas období dynastií Čchin a Chan dostalo mesto svoj názov v roku 424 nášho letopočtu počas vlády Severnej dynastie Wej. Od rozdelenia Číny na 36 krajov pod vládou prvého cisára Čchin Š'-chuang-ti v roku 221 pred Kristom je Pching-jao aj okresným mestom okresu s rovnakým názvom. Počas obdobia piatich dynastií a desiatich kráľovstiev bolo Pching-jao dobyté, vyplienené a vypálené v roku 960 počas vojny medzi dynastiami Severný Sung a Severný Chan.
V roku 1370, za vlády cisára dynastie Ming Chung-wu, bolo mesto výrazne rozšírené a väčšie mestské opevnenie bolo tentokrát postavené ako hradba s hlineným jadrom. Odvtedy sa Pching-jao vyvinulo na finančné centrum v Číne počas dynastií Ming a Čching a dominovalo do druhej polovice 19. storočia čínskemu finančnému sektoru. Prvou a najväčšou bankou v Pching-jao bola "Ž'-šeng-čchang" (日升昌票号, doslova "prosperita pri východe slnka"), ktorá v období najväčšieho rozmachu v prvej polovici 19. storočia kontrolovala polovicu všetkého striebra v Číne a mala pobočky nielen po celej krajine, ale aj v Japonsku, Rusku či Mongolsku.
V dôsledku vzostupu čínskych pobrežných miest kvôli ekonomického vplyvu západných koloniálnych mocností však Pching-jao na konci 19. a začiatkom 20. storočia stratilo na popularite a zo straty dôležitosti sa nespamätalo dodnes. Centrum finančnej moci sa presunulo predovšetkým do Hongkongu a Šanghaja. Kvôli výslednému nedostatku finančnej sily a dôležitosti bolo Pching-jao do značnej miery ušetrené deštrukcie spôsobenej modernizáciou a kultúrnou revolúciou, a tak si dokázalo zachovať svoje historické staré mesto. Pching-jao má dnes najdlhšiu plne zachovanú mestskú hradbu z obdobia Ming v Číne, ktorá je od roku 1988 na zozname pamiatok Čínskej ľudovej republiky a dodnes má veľké množstvo historických domov na nádvorí. V roku 1997 bolo Pching-jao zapísané na zoznam svetového dedičstva UNESCO.
Okres Pching-jao.
Rozdelením Číny na administratívne obvody pod vládou prvého cisára Čchin Š'-chuang-ti bol založený okres Pching-jao a mesto Pching-jao bolo vyhlásené za jeho hlavné mesto. Okres má plochu 1 253 km2 a má 450 697 obyvateľov (podľa sčítania ľudu v roku 2020).

</doc>
<doc id="704741" url="https://sk.wikipedia.org/wiki?curid=704741" title="Železničná zastávka Melčice">
Železničná zastávka Melčice

Železničná zastávka Melčice je železničná zastávka v obci Melčice-Lieskové.
Zastávka Melčice sa nachádza na trati č. 120 Bratislava – Žilina. Po ľavej strane trasy v smere na Zlatovce je umiestnená výpravná budova, v ktorej sa nachádza i dopravná kancelária.
Dejiny.
Staničná budova bola postavená v roku 1895, predtým sa tu nachádzala len malá provizórna stanica. Šlo o prvú dominantu obce Melčice. Až do roku 1932 využívala stanica petrolejové osvetlenie.
Prvý vlak zastávkou prešiel v januári 1876. Do roku 1883 premával vlak len po stanicu Istebník (dnes Zlatovce), keďže cez Váh bol postavený len drevený most. Od toho istého roku vlak začal premávať až do Žiliny.
Počas obdobia Rakúsko-Uhorska v tejto zastávke zastavovali niektore rýchliky na vyžiadanie župana Trenčianskej župy a kráľovského radcu Budapešti, Júliusa Szalavszkého.
V roku 1931 stanicu navšítivil Tomáš Garrigue Masaryk.

</doc>
<doc id="704743" url="https://sk.wikipedia.org/wiki?curid=704743" title="Železničná zastávka Kostolná-Záriečie">
Železničná zastávka Kostolná-Záriečie

Železničná zastávka Kostolná-Záriečie je železničná zastávka v obci Kostolná-Záriečie. Nachádza sa na trase v úseku medzi Melčicami a Zlatovcami.
Budova stanice sa nachádza na ľavej strane koľajníc v smere od stanice Bratislava hlavná stanica.

</doc>
<doc id="704746" url="https://sk.wikipedia.org/wiki?curid=704746" title="Železničná stanica Považská Teplá">
Železničná stanica Považská Teplá

Železničná stanica Považská Teplá je železničná stanica v mestskej časti Považská Teplá v meste Považská Bystrica.
Táto stanica sa nachádza na 175. kilometri trate Bratislava – Žilina. Poloha budovy je vľavo v smere od Bratislavy. Stanica bola otvorená v roku 1883. 

</doc>
<doc id="704754" url="https://sk.wikipedia.org/wiki?curid=704754" title="Adeľ Tankovová">
Adeľ Tankovová

Adeľ Tankovová (; * 22. máj 2000, Dnepropetrovsk, Ukrajina) je izraelská olympijská krasokorčuliarka. Za Izrael súťažila s Ronaldom Zilberbergom na Zimných olympijských hrách 2018 v Pchjongčchangu v krasokorčuľovaní v tancoch na ľade a tímovom podujatí.
Raný a osobný život.
Tankovová sa narodila v Dnepropetrovsku na Ukrajine a je Židovka. Žije v meste Hackensack v New Jersey.
Krasokorčuliarska kariéra.
Tankovová korčuľovať začala v roku 2004. Jej bývalým partnerom vo dvojici bol Jevhen Krasnopiľskij. Jej súčasným partnerom je Ronald Zilberberg, s ktorým začala súťažiť v roku 2016. Jej trénerkou a choreografkou je Galit Chait Moracci.
V sezóne 2017/2018 táto dvojica vyhrala Izraelské národné majstrovstvá a obsadila 28. miesto na majstrovstvách Európy.
Tankovová a Zilberberg súťažili za Izrael na Zimných olympijských hrách 2018 v krasokorčuľovaní v tancoch na ľade a tímovom podujatí v Pchjongčchangu v Južnej Kórei. V krátkom tanečnom podujatí dosiahli skóre 46,66 a celkovo skončili na 24. mieste.

</doc>
<doc id="704763" url="https://sk.wikipedia.org/wiki?curid=704763" title="Engelbert Dollfuß">
Engelbert Dollfuß

Engelbert Dollfuß (* 4. október 1892, Texingtal, Rakúsko-Uhorsko† 25. júl 1934, Viedeň, Rakúsko) bol rakúsky medzivojnový politik a štátnik. Pre jeho výšku (151 cm) a spôsob vlády bol posmešne nazývaný „Milimetternich“. Podľahol atentátu v rámci pokusu o nacistický puč.
Život.
Pochádzal z maloroľníckej rodiny z dolnorakúskej oblasti Mostviertel. Ako nábožensky založený mladík študoval najprv v kňazskom seminári, potom na právnickej fakulte Viedenskej univerzity a nakoniec národné hospodárstvo na univerzite v Berlíne.
Počas prvej svetovej vojny ho najprv neprijali do armády kvôli veľmi malej výške, ale neskôr bol prijatý a poslaný na taliansky front do Álp, kde sa na konci vojny dostal do zajatia. Po vojne získal ešte doktorát práv.
Kariéra.
Po vojne pracoval ako sekretár roľníckej asociácie na ministerstve poľnohospodárstva. V roku 1927 sa stal riaditeľom poľnohospodárskej obchodnej komory pre Dolné Rakúsko a v roku 1930 bol ako člen konzervatívnej Kresťanskej sociálnej strany menovaný prezidentom rakúskych federálnych železníc. O rok sa stal ministrom poľnohospodárstva a lesov.
Ako hlboko veriaci katolík a konzervatívec sa inšpiroval svojim predchodcom Ignazom Seipelom a ideológom Othmarom Spannom a vychádzal z presvedčenia, že Rakúsko sa môže dostať z hospodárskej a politickej krízy len zavedením stavovského štátu. Takto usporiadaný štát mal postaviť hrádzu nacizmu, komunizmu a dokonca i sociálnej demokracii.
Kancelár.
Rakúskym kancelárom sa stal 20. mája 1932 ako predstaviteľ pravicovej koaličnej vlády. Zároveň sa stal aj ministrom zahraničných vecí. Jeho protiinflačné opatrenia boli v medzivojnovom Rakúsku veľmi nepopulárne a Dollfuss čoskoro rozpustil parlament a vládol pomocou dekrétov. Tento postup ospravedlňoval ako nutné opatrenie proti vzrastajúcemu vplyvu nacistov v Rakúsku, ktorého sa obával. Tiež vyradil z činnosti ústavný súd a udržoval si dohľad nad tlačou. Ďalej nasledoval zákaz verejných zhromaždení a komunistickej strany i sociálnodemokratického Schutzbundu.
V auguste 1933 vytvoril monopolnú vládnu stranu na podporu svojho režimu nazvanú Vaterländische Front (Vlastenecký front) a zlúčil Kresťanskú sociálnu stranu s polovojenským a nacionalistickým Heimwehrom.
Bolo zrejmé, že v budúcich voľbách by nacisti získali väčšinu a Rakúsko by prestalo existovať ako štát a pripojilo sa k Nemecku (čo sa neskôr aj stalo). Aby tomu zabránil, zakázal Dollfuß v júni 1934 rakúsku NSDAP.
Smrť.
25. júla 1934 vnikla skupina ôsmich rakúskych nacistov do budovy kancelárstva a po dlhšej naháňačke kancelára dostihli a dvomi ranami z revolveru ho postrelil vyškovský rodák Otto Planetta.
Zraneného Dollfußa doniesli do jednej kancelárie a položili na pohovku. Ležal na nej skoro štyri hodiny a smrteľne krvácal, ale nikto mu nepomohol. Do miestnosti prišiel minister vnútra Emil Fey, aby ho presvedčil k súhlasu s nástupníctvom bývalého hajtmana Štajerska a veľvyslanca v Taliansku Antona Rintelena do funkcie kancelára. Dollfuß potom stratil vedomie a zomrel.

</doc>
<doc id="704764" url="https://sk.wikipedia.org/wiki?curid=704764" title="Rostislav Michajlovič">
Rostislav Michajlovič

Rostislav Michajlovič (', ') (* po roku 1210† okolo roku 1262) bol ruským kniežaťom (člen rodu Olgoviči) a hodnostárom Uhorského kráľovstva.
Bol kniežaťom novgorodským 1230, haličským 12361237, 12411242, luckým 1240 a černigovským 12411242. Keď sa mu nepodarilo získať Halič, odišiel na dvor uhorského kráľa Belu IV. a oženil sa s kráľovskou dcérou Annou Uhorskou. Bol slavónskym bánom 12471248, mačvianskym grófom 12481262 a spravoval južné časti uhorského kráľovstva. V roku 1257 obsadil Vidin a odvtedy sa označoval za bulharského cára.
Život.
Rostislav bol najstarším synom kniežaťa Michala Vsevolodoviča (ktorý bol kniežaťom perejaslavským a černigovským, keď sa Rostislav narodil) a jeho manželky Eleny Romanovny, dcéry Romana Mstislaviča, kniežaťa z Haliča a Volyne. Ruské anály ho prvýkrát spomínajú v roku 1229, keď Novgorodčania pozvali jeho otca, aby sa stal ich kniežaťom.
Knieža novgorodské.
Rostislav absolvoval rituálny obrad strihania vlasov (postrig/postrižiny) v Katedrále sv. Sofie v Novgorode 19. mája 1230 a jeho otec ho dosadil na trón. Postrig udelil Rostislavovi oficiálny štatút kniežaťa Novgorodu, a tak po obrade vládol Novgorodu ako plnoprávne knieža. Rostislav v súlade s politikou svojho otca pokračoval v schvaľovaní legislatívy v prospech Novgorodčanov.
V septembri mráz zničil úrodu v oblasti Novgorodu a spôsobil veľký hlad.
Novgorodčania, ktorí boli proti vláde jeho otca, využili nešťastie na podnecovanie nepokojov a podnietili mešťanov, aby vyplienili dvor posadnika Vodovika, ktorý bol prívržencom jeho otca. Hoci posadnik 6. novembra prinútil konkurenčných bojarov zložiť prísahu vernosti, o mesiac neskôr, keď s Rostislavom navštívili Toržok, Novgorodčania vyplienili Vodovikov dvor a dvor jeho priaznivcov. Krátko nato bol Rostislav nútený utiecť k otcovi.
Novgorodčania považovali za slobodných pozvať ďalšieho princa a zavolali knieža Jaroslava Vsevolodoviča z Vladimíra, ktorý prišiel 30. decembra.
Knieža haličský.
Koncom septembra 1235 obsadil Michail Vsevolodovič Halič, ktorého knieža (jeho švagor a teda Rostislavov strýko z matkinej strany) Daniel Romanovič utiekol z kniežatstva. Na jar 1236 sprevádzal Rostislav svojho otca, ktorý zaútočil na Volyňské kniežatstvo, ktoré bolo ešte pod vládou Daniela Romanoviča. Medzitým však Kumáni vyplienili haličský kraj a prinútili Michaila Vsevolodoviča ukončiť svoju kampaň.
Začiatkom leta 1236 Daniel Romanovič a jeho brat Vasiľko Romanovič zhromaždili svoje jednotky na pochod proti Michailovi Vsevolodovičovi a Rostislavovi, no tí sa opevnili v Haliči so svojou družinou, miestnou milíciou a kontingentom Uhrov vyslaným kráľom Belom IV. a Romanovičovci sa museli stiahnuť. 
Po odchode uhorských jednotiek to Daniel Romanovič skúsil znova a Michail Vsevolodovič sa ho pokúsil upokojiť tým, že mu dal Przemyśl. Krátko nato bol Rostislav menovaný vládcom Haliče svojím otcom, ktorý sa chystal odísť do Kyjeva obsadeného Jaroslavom Vsevolodovičom. Potom, čo Michal znovu obsadil Kyjev, spolu s Rostislavom zaútočili na Przemyśl a vzali ho späť Danielovi Romanovičovi.
Rostislav si zachoval lojalitu haličských bojarov, ale nebol taký schopný vojenský veliteľ ako jeho otec. Okolo roku 1237 išiel proti Litovcom drancujúcim krajiny vojvodu Konráda Mazovského, ktorý bol jeho spojencom proti Danielovi Romanovičovi. Vzal so sebou aj všetkých bojarov a jazdcov a na obranu Haliča zostalo minimum vojska. Obyvatelia Haliča si zavolali Daniela Romanoviča a dosadili ho za princa. Keď sa Rostislav dozvedel túto správu, utiekol k uhorskému kráľovi Belovi IV.
Mongolská invázia na Kyjevskú Rus.
V zime roku 1237 tatárske jednotky vedené Batuchánom spustošili Riazaň; do roku 1240 ležali takmer krajiny Černigov, Perejaslavl, Riazaň a Suzdaľ v ruinách. Počas prvej polovice roku 1240 Michail Vsevolodovič vzdoroval Batuchánovi a zabil jeho vyslancov, ktorí sa ho snažili presvedčiť, aby sa podrobil. Jedinými spojencami, na ktorých sa mohol obrátiť o pomoc, boli Uhri a Poliaci, a preto utiekol do Uhorska. Pokúsil sa dohodnúť manželstvo Rostislava s kráľovskou dcérou, ale Belo IV. nevidel žiadnu výhodu spojenectva a obe kniežatá z Uhorska vyhnal.
V Mazovsku sa Rostislav a jeho otec rozhodli zmieriť sa s Danielom Romanovičom, ktorý dovtedy ovládal jeho panstvá a držal manželku Michala Vsevolodoviča (a svoju vlastnú sestru) v zajatí. Michail Vsevolodovič poslal k svojmu švagrovi vyslancov s priznaním, že sa proti nemu pri mnohých príležitostiach prehrešil vedením vojny a nedodržaním svojich sľubov. Zaviazal sa, že si už nikdy nebude nepriateľom Daniela Romanoviča a prisahal, že sa vzdáva nárokov na Halič. Daniel Romanovič ho pozval na Volyň, vrátil mu manželku a vzdal sa kontroly nad Kyjevom a Luck dal Rostislavovi.
Medzitým Tatári vyplienili Kyjev, ktorý padol 6. decembra 1240. Keď sa Michail Vsevolodovič a jeho rodina dozvedeli o osude Kyjeva, stiahol sa z Volyne a po druhý raz sa utiahol ku Konrádovi Mazovskému. Na jar roku 1241 odišiel Michail Vsevolodovič domov do Kyjeva a dal Černigov Rostislavovi.
Bojarská chamtivosť dala Rostislavovi zámienku na oživenie jeho snáh získať haličský trón, kde miestni magnáti uznali Daniela Romanoviča za svoje knieža, ale moc si prisvojili sami. V roku 1241 Rostislav zhromaždil bolchovské kniežatá a obliehal Bakotu, ktorá bola dôležitým dodávateľom soli. Keď sa mu nepodarilo dobyť mesto, stiahol sa do Černigova, no neskôr svoj útok presmeroval proti dôležitejším mestám Halič a Przemyśl. Mal silnú podporu miestnych bojarov, ktorí primäli aj samotných mešťanov Haliča, aby bez boja kapitulovali. Po obsadení Haliča Rostislav ustanovil knieža Konstantina Vladimiroviča Riazanského vládcom Przemyślu.
Jeho strýkovia (Daniel a Vasilko Romanovičovci) však zahájili pochod proti Haliči; Rostislav nedokázal odolať ich útoku, utiekol aj so svojimi priaznivcami a hľadal útočisko v Ščekotove. Jeho strýkovia ho prenasledovali, ale keď sa dozvedeli, že Tatári odišli z Uhorska a vracajú sa cez Halič, od prenasledovania upustili. Keď Tatári prechádzali cez Halič, zahnali vyhnali Rostislava a ten opäť utiekol do Uhorska.
Boj o Halič.
Belo IV., ktorý sa v máji 1242 vrátil domov z Dalmácie, schválil Rostislavov sobáš s dcérou Annou. Kráľ sa snažil zorganizovať nový obranný systém vytvorením klientskych štátov na juhu a východe Uhorska a pri hľadaní vazala, ktorého by mohol ustanoviť v Haliči, si vybral Rostislava. 
Keď sa jeho otec dozvedel, že Belo IV. vydal svoju dcéru za Rostislava, veril, že jeho snahy o spojenectvo s dynastiou Arpádovcov sa konečne naplnili. Michal Vsevolodovič preto išiel do Uhorska v očakávaní rokovaní o dohodách, ktoré zvyčajne sprevádzali takéto spojenectvo. Belo IV. ho však odbil a on, nahnevaný aj na svojho synom, sa vrátil do Černigova a Rostislava vydedil. 
Rostislav ako agent svojho svokra podnikol dva neúspešné útoky na Halič. Niekedy v roku 1244 viedol uhorské vojsko proti Przemyślu; Daniel Romanovič však zorganizoval svoje jednotky a útočníkov porazil a prinútil Rostislava utiecť do Uhorska. 
V nasledujúcom roku Rostislav naverboval mnoho Maďarov a Poliakov a podnikol útok proti Jarosławu severne od Przemyślu; 17. augusta 1245 strýko s kumánskou pomocou zvíťazil v bitke pri Jarosławe a Rostislav musel opäť utiecť do Uhorska a už sa do Haliča nevrátil.
Slavónsky bán a mačviansky gróf.
Rostislav sa po boku svojho svokra zúčastnil v roku 1246 bitky na Litave proti rakúskemu vojvodovi Fridrichovi II. Uhorské vojská boli síce porazené, ale sám vojvoda Fridrich II. v bitke padol, keď sa dostal až doprostred oddielov Rostislava Michaloviča a tam bol zabitý bez toho, aby to jeho sprievod spozoroval. Mŕtvolu po rakúskom víťazstve našiel na bojisku až jeho pisár Heinrich.
Rostislav dostal od svojho svokra léna v Uhorsku, a tak sa stal pánom kráľovského majetku Bereg a hradu Füzér.
V roku 1247 bol medzi hodnostármi Belu IV. spomínaný ako bán Slavónie a od roku 1254 bol spomínaný ako vojvoda z Mačvy (po latinsky „dux de Macho“). Banát Mačva sa pôvodne sústreďoval okolo rieky Kolubara, ale neskôr k nemu patril aj Belehrad a od roku 1256, ak nie skôr, aj Braničevo.
V roku 1255 bol spečatený mier medzi Uhorským kráľovstvom a Bulharskou ríšou a bulharský cár Michal sa oženil s Rostislavovou dcérou. V roku 1256 Rostislav sprostredkoval mier medzi svojim zaťom a nikejským cisárom Theodorom II. Nikajským.
Boj o Bulharsko.
Koncom roku 1256 (pravdepodobne v decembri) skupina bojarov, ktorí sa rozhodli zabiť bulharského cára Michala a nahradiť ho jeho bratrancom Kolomanom, zaútočila na Michala, ktorý čoskoro nato na následky zranení zomrel. Na podporu svojich nárokov sa Koloman II. násilne oženil s vdovou po Michalovi, dcérou Rostislava, no nedokázal si upevniť moc a bol takmer okamžite zabitý. Na ochranu svojej dcéry Rostislav začiatkom roku 1257, vtrhol do Bulharska; zdá sa, že ju používal ako zámienku na získanie bulharského trónu pre seba. Rostislav sa objavil pred bránami Tărnova a oslobodil svoju dcéru; no aj keď sa niekedy uvádza, že nakrátko získal Tărnovo, ale zdá sa, že mesto v skutočnosti nikdy nezískal.
Keďže sa mu nepodarilo dobyť Tărnovo, Rostislav sa stiahol do Vidina, kde sa usadil, prijal titul bulharského cára a Uhri ho pod týmto titulom uznali. Medzitým v juhovýchodnom Bulharsku bol za cára vyhlásený Mico (príbuzný Ivana Asena II.), ale bojari, ktorí držali Tărnovo, si za cára zvolili jedného z nich, Konštantína Ticha.
Krátko nato odviedol Rostislav veľkú časť svojich jednotiek do Čiech, aby pomohol svojmu svokrovi proti českému kráľovi Přemyslovi Otakarovi II. Jeho provincia Vidin sa tak oslabila a situácia bola ideálna pre cára Konštantína Ticha, ktorý zaútočil na symbolické sily brániace Vidin a získal späť nielen mesto, ale aj celú provinciu až k hraniciam provincie Braničevo.
Len čo Uhri v marci 1261 uzavreli mier s Čechmi, zaútočili pod vedením Štefana V. Uhorského (Belov spolukráľ a Rostislavov švagor) na Bulharsko. Ako prvé obsadili provinciu Vidin a prinútili cára Konštantína Ticha stiahnuť z nej svoje jednotky. V dôsledku akcie Uhorska sa mohol Rostislav vrátiť do pozície, ktorú zastával pred útokom Konštantína Ticha v roku 1260.
Keď Rostislav zomrel, jeho panstvo bolo rozdelené medzi dvoch synov: Rostislavova časť Bosny pripadla jeho staršiemu synovi Michalovi, zatiaľ čo Mačva pripadla jeho mladšiemu synovi Belovi; bezprostredný osud Vidina nie je známy.
Manželstvo a deti.
V roku 1243 sa Rostislav oženil s Annou Uhorskou (* okolo 1226 † po 1274), dcérou uhorského kráľa Belu IV. a jeho manželky Márie Laskariny. Spolu mali tieto deti:

</doc>
<doc id="704766" url="https://sk.wikipedia.org/wiki?curid=704766" title="Engelbert Dollfuss">
Engelbert Dollfuss



</doc>
<doc id="704767" url="https://sk.wikipedia.org/wiki?curid=704767" title="Záhorácke rádio">
Záhorácke rádio

Záhorácke rádio je slovenská regionálna rozhlasová stanica vysielajúca na území Záhoria. V dennom živom vysielaní ponúka široké spektrum informácií z regiónu, zaujímavosti, hudobné novinky, súťaže, pozdravy a skladby na želanie.
Hudobný formát je sústredený na horúce novinky, aktuálnu produkciu a nestárnuce hity, vo vysielaní sú však zaradené aj relácie tematicky zamerané na elektronickú a tanečnú hudbu, country a folk a slovenskú a českú tvorbu. V nedeľu je priestor vyhradený prevažne pre ľudovú hudbu a tradičné hudobné pozdravy jubilantom.
Vysielanie.
Záhorácke rádio začalo vysielať 1. marca 2011, kedy nahradilo "Rádio G3" (do roku 2001 známe pod názvom "Rádio ADUT").
Vysiela terestriálne v pásme FM prostredníctvom vysielačov v Skalici, na frekvencii 89,2 MHz, a v Senici, na frekvencii 101,5 MHz. Kvalitný a čistý príjem cez spoločné káblové rozvody televízie a rozhlasu je dostupný v mestách Skalica, Holíč, Senica, Rohožník, Šaštín-Stráže a Jablonica.
Živé vysielanie Záhoráckeho rádia je možné počúvať aj mimo dosah FM vysielačov, prostredníctvom niekoľkých internetových streamov, ktoré sú dostupné v bežných prehrávačoch hudby ale aj priamo na [stránkach rádia cez vstavaný prehrávač.
Počúvanosť.
Podľa prieskumu z novembra 2019 sa v znalosti značky a počúvanosti v okrese Senica a Skalica umiestnilo Záhorácke rádio na 1. priečke, ešte pred celoplošnými stanicami. Viac ako 70 % poslucháčov Záhoráckeho rádia je vo veku od 25 do 64 rokov. Denne alebo viackrát do týždňa počúva Záhorácke rádio 45,4 % poslucháčov.
Dvojica FM vysielačov pokrýva signálom územie s dosahom až na 85 000 možných poslucháčov v okresoch Skalica a Senica. Významne zasahuje aj do Česka, kde má dosah až na 45 000 možných poslucháčov z celého okresu Hodonín a okrajových častí okresov Břeclav a Uherské Hradište.

</doc>
<doc id="704768" url="https://sk.wikipedia.org/wiki?curid=704768" title="Adel Tankova">
Adel Tankova



</doc>
<doc id="704771" url="https://sk.wikipedia.org/wiki?curid=704771" title="Šang-tu">
Šang-tu

Šang-tu (, ), známe aj ako Xanadu, bolo letným hlavným mestom mongolskej dynastie Jüan do doby, kedy Chubilaj presunul svoj trón do bývalého hlavného mesta dynastie Ťin v meste Čung-tu, ktoré premenoval na Chanbalik (dnešný Peking). Šang-tu sa nachádza v okrese Čeng-lan v provincii Vnútorné Mongolsko. V júni 2012 bolo zapísané na zoznam kultúrneho dedičstva UNESCO pre jeho historický význam a jedinečné miešanie mongolskej a čínskej kultúry.
Benátsky cestovateľ Marco Polo opísal Šang-tu Európanom po jeho návšteve v roku 1275. V roku 1369 ho dobyla armáda dynastie Ming pod vedením cisára Chung-wu. V roku 1797 inšpirovali historické správy o meste slávnu báseň "Kublaj-Chán" od anglického romantického básnika Samuela Taylora Coleridgea.
Popisy.
Historické Šang-tu sa nachádzalo na území dnešného mesta Šang-tu, v okrese Čeng-lan Banner, Vnútorné Mongolsko, 350 kilometrov severne od Pekingu a asi 28 kilometrov severozápadne od moderného mesta Tuo-lun. Dispozícia hlavného mesta je zhruba štvorcového tvaru so stranami dlhými asi 2,2 km. Pozostáva z „vonkajšieho mesta“ a „vnútorného mesta“ na juhovýchode, ktoré má tiež zhruba štvorcový pôdorys so stranami asi 1,4 km, a paláca, kde v lete býval Chubilaj. Palác má strany dlhé približne 550 metrov a pokrýva oblasť približne 40 % veľkosti Zakázaného mesta v Pekingu. Najviditeľnejšími novodobými pozostatkami sú hlinené múry, hoci v strede vnútorného krytu je aj prízemná kruhová tehlová plošina.
Mesto s pôvodným názvom Kchaj-pching (开平, "Kāipíng", „otvorený a plochý“) navrhol čínsky architekt Liou Ping-čung v rokoch 1252 až 1256, ktorý implementoval „výrazne čínsku schému architektúry mesta“. V roku 1264 ho Kublajchán premenoval na Šang-tu. Na jeho vrchole v ňom žilo viac ako 100 000 ľudí. V roku 1369 Šang-tu obsadili vojská dynastie Ming, zapálili ho a premenovali späť na Kchaj-pching. Posledný vládnuci chán Toghun Temür utiekol z mesta, ktoré bolo od roku 1460 opustené.
V roku 1872 navštívil toto miesto Steven Bushell z britského veľvyslanectva v Pekingu a oznámil, že sa tam stále nachádzajú pozostatky chrámov, mramorové bloky a dlaždice. V deväťdesiatych rokoch dvadsiateho storočia už boli všetky tieto artefakty preč, s najväčšou pravdepodobnosťou ich zhromaždili obyvatelia neďalekého mesta Dolon Nor na stavbu svojich domov. Umelecké diela je stále vidieť v stenách niektorých budov v Dolon Nor.
Dnes zostali len ruiny, obklopené trávnatým kopcom, ktorý bol kedysi mestskými hradbami. Od roku 2002 prebiehajú rekonštrukčné práce.
Návšteva Marca Pola (1278).
Predpokladá sa, že benátsky prieskumník Marco Polo navštívil Šang-tu okolo roku 1275. Približne v rokoch 1298-99 nadiktoval o meste nasledovné:
Samuel Taylor Coleridge (1797).
Anglický básnik Samuel Taylor Coleridge čítal v roku 1797 podľa svojho vlastného rozprávania o Šang-tu v knihe "„Purchas his Pilgrimes“," ktorú v roku 1625 napísal anglický autor Samuel Purchas na základe knihy Marca Pola. Coleridge pri čítaní zaspal a mal sen inšpirovaný ópiom. Sen ho prinútil začať písať báseň známu ako "Kublaj-Chán“. Nanešťastie bolo Coleridgeovo písanie prerušené, čo spôsobilo, že veľa zo sna zabudol, no jeho obrazy Šang-tu sa stali jednou z najznámejších básní v anglickom jazyku.
Coleridgeova báseň sa otvára podobne ako Purchasov opis a potom sa pristúpi k fantastickému opisu rôznych potešení paláca:
V populárnej kultúre.
Názov Xanadu, ktorý pochádza od Coleridgea, sa vyskytuje vo viacerých dielach populárnej kultúry:
Filmy
Literatúra
Hudba

</doc>
<doc id="704772" url="https://sk.wikipedia.org/wiki?curid=704772" title="Holý vrch (vrch v Jablunkovskom medzihorí)">
Holý vrch (vrch v Jablunkovskom medzihorí)

Holý vrch () je vrch v Jablunkovskom medzihorí, krajinnom celku Západných Beskýd. Leží nad obcou Čierne, približne severne od Čadce. 
Poloha.
Nachádza sa v strednej časti Jablunkovského medzihoria. Leží v Žilinskom kraji, v okrese Čadca a na katastrálnom území obce Čierne. Najbližším sídlom je juhovýchodne situované Čierne, východne sa nachádza Hrčava a Jaworzynka, západne Mosty u Jablunkova a juhozápadne Svrčinovec. 
Opis.
Holý vrch leží v centrálnej časti vrchoviny, v hrebeni, vedúcom južným smerom z Gírovej (). Východne sa nachádza vrch Na Dílech (), Kozove vŕšky (), Valy (), Pahorok (), Poľana () a Tri kopce (), južne Stankovo (), Javorské (), Horelická Kykula (), Briava () a Jurošovský vrch (), západne Košariská (), Pod Valmi (), Buky () a Kostelky () a severne Studeničný (), Gírová () a Komorovský grúň (). Východné svahy odvodňuje Čierny potok, západné Markov potok, oba smerujúce do Čierňanky v povodí Kysuce. Popod vrchol vedie značený turistický chodník. 
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Severozápadnú časť pokrýva horská lúka, odkiaľ je vidieť okolité vrcholy Jablunkovského medzihoria, no tiež Turzovskú vrchovinu, Kysucké, Moravsko-sliezske a Sliezske Beskydy.

</doc>
<doc id="704774" url="https://sk.wikipedia.org/wiki?curid=704774" title="Krysten Ritterová">
Krysten Ritterová

Krysten Ritterová (; * 16. december 1981, Bloomsburg, Pensylvánia, USA) je americká herečka, známa z televíznych seriálov "Ženy z rodu Gilmorovcov" (20002007), "Veronika Marsová" (20042007), "Perníkový tatko" (20082013) a "Jessica Jones" (20152019).
Detstvo a mladosť.
Ritterová vyrastala v dedine Shickshinny v Pensylvánii, kde žije jej matka, nevlastný otec a sestra. Má nemecký, anglický a škótsky pôvod. 
Kariéra.
Modeling.
Začínala ako modelka, vo veku 15 rokov. Počas strednej školy cestovala do New Yorku a Philadelphie, aby sa zúčastnila rôznych modelingových prehliadok a podpísala zmluvu s agentúrou Elite Model Management a Wilhelmina Models. Ritterová sa presťahovala do New Yorku a stala sa medzinárodne známou modelkou. Objavila sa na titulných stránkach rôznych časopisoch a pracovala v Tokiu, New Yorku, Paríži a Miláne.
Herectvo.
V roku 2001 získala svoju prvú úlohu vo filme. Spočiatku stvárňovala len vedľajšie postavy. V roku 2006 sa objavila v divadelnej inscenácii All This Intimacy, na off-Broadway. 
Jej prvá väčšia a významnejšia postava bola v televíznom seriály "Veronika Marsová", kde sa objavila v druhej sérii seriálu. Neskôr, sa objavila aj v televíznom seriáli "Ženy z rodu Gilmorovcov", kde stvárnila kamarátku postavy Rory Gilmore, ktorú stvárnila Alexis Bledel. Ritterová sa objavila v ôsmych epizódach televízneho seriálu, v rokoch 2006 až 2007. 
V roku 2008 si zahrala po boku Katherine Heigl, v romantickej komédii "27 šiat". V rokoch 2009 až 2010 hrala v televíznom seriáli "Perníkový tatko".
V roku 2011 sa pripojila k hereckému obsadeniu ako Kate Bosworth, Rachel Bilson a Jason Biggs vo filme "Denník slobodnej matky".
5. decembra 2014 bola Ritterová obsadená do hlavnej úlohy v televíznom seriáli "Jessica Jones". Za svoj herecký výkon v seriáli bola Ritterová nominovaná na viacero ocenení, vrátane Saturn Awards a Critics Choice Awards. Televízny seriál sa natáčal až do roku 2019. V roku 2021 si zahrala vo filme "Nightbooks".
V roku 2023 hrala v televíznom seriáli "Love &amp; Death". 
Súkromný život.
Ritterová sa v roku 2007 presťahovala z Brooklynu do Los Angeles. Aktívne obhajuje práva zvierat, pózuje pre reklamné kampane PETA. Je zanietenou pletiarkou a objavila sa na titulke Vogue Knitting. Od roku 2014 je jej partnerom hudobník Adam Granduciel, ktorému poradila syna v roku 2019. 

</doc>
<doc id="704775" url="https://sk.wikipedia.org/wiki?curid=704775" title="Krysten Ritter">
Krysten Ritter



</doc>
<doc id="704782" url="https://sk.wikipedia.org/wiki?curid=704782" title="Svetový potravinový program">
Svetový potravinový program

Svetový potravinový program () je medzinárodná humanitárna organizácia v rámci Organizácie Spojených národov poskytujúca potravinovú pomoc krajinám v núdzi, ktoré sú zasiahnuté vojnovými konfliktmi, klimatickými šokmi, či pandémiami.
Svetový potravinový program bol založený v roku 1961, sídli v Ríme v Taliansku. Má pobočky v 80 krajinách. Od roku 2021 organizácia podporovala viac ako 128 miliónov ľudí vo viac ako 120 krajinách a oblastiach.
V zmysle záväzku medzinárodného spoločenstva ukončiť hlad, dosiahnuť potravinovú bezpečnosť a zlepšiť výživu do roku 2030, WFP zameriava svoje aktivity na pomoc pri plnení SDG 2 (nulový hlad) a SDG 17 (podpora partnerstiev pre dosiahnutie SDGs). Tiež poskytuje technickú pomoc pre podporu hospodárskeho a sociálneho rozvoja.
WFP je dlhodobo hodnotená ako vysoko relevantná a efektívna organizácia, ktorá pomáha nie len v humanitárnej, ale aj rozvojovej rovine. Dôkazom toho je skutočnosť, že organizácia v roku 2020 získala Nobelovu cenu za mier za snahu o porazenie hladu v oblastiach postihnutých konfliktom.

</doc>
<doc id="704784" url="https://sk.wikipedia.org/wiki?curid=704784" title="Last Train Home (videohra)">
Last Train Home (videohra)

Last Train Home je realtime strategická hra vyvinutá spoločnosťou Ashborne Games. Vydanie hry je naplánované na 28. november 2023.
Príbeh.
Príbeh sleduje skupinu vojakov československých légií počas ruskej občianskej vojny. Po prvej svetovej vojne uviazli československí vojaci v Rusku a musia sa vydať na cestu cez Sibír po Transsibírskej magistrále, aby sa dostali domov. Veľká vojna skončila, ale boje pokračujú. Veľte légii vojakov, ktorí sa zúfalo snažia dostať sa domov, uprostred chaosu občianskej vojny. Veďte ich neľútostnou divočinou na palube obrneného vlaku. Spravujte svoju posádku a zdroje a snažte sa prežiť až na Slovensko.
Hrateľnosť.
"Last Train Home" je popisovaná ako realtime stratégia s prvkami hry na prežitie. Hráči ovládajú vlak na Transsibírskej magistrále a skupinu československých vojakov s úlohou dostať sa domov. Na ceste ovládate ako vojakov pri bojových operáciách, tak aj samotný vlak a musíte zdolať rôzne prekážky. Hráči musia bojovať proti nepriateľovi, ktorý početne prevyšuje ich množstvo a sú nútení používať rôzne záškodnícke taktiky (plíženie, pasce, výbušniny), aby vyrovnali svoje šance na víťazstvo.
Vývoj.
Hra bola vo vývoji od roku 2020. Bola odhalená 11. júna 2023 počas vysielania PC Gaming Show 2023. V hre budú vystupovať aj živí herci napr. Karel Dobrý ako kapitán František Langer. Hra čerpá inšpiráciu z hier Original War a Commandos.
Dňa 9 . októbra 2023 Ashborne Games vydali demo verziu a zároveň oznámili, že hra vyjde 28. novembra 2023. Demoverzia bola súčasťou akcie Steam Next Fest, počas ktorej sa stala 12. najhranejším demom. Demoverzia má asi 13,5 GB a je stále na stiahnutie na platforme Steam.

</doc>
<doc id="704798" url="https://sk.wikipedia.org/wiki?curid=704798" title="Chronológia udalostí ruskej invázie na Ukrajinu, september a október 2022">
Chronológia udalostí ruskej invázie na Ukrajinu, september a október 2022

Tento článok je podstránkou svojho nadradeného článku Chronológia udalostí ruskej invázie na Ukrajinu. V štruktúrovanej forme podrobne pojednáva o udalostiach Ruskej invázie na Ukrajinu ako súčasti širšieho Rusko-Ukrajinského konfliktu za obdobie september a október 2022.
Článok zahŕňa najmä prehľad uskutočnených vojenských operácií a bojových postupov ale aj súvisiace politické a diplomatické pozadie, partizánske akcie, ekonomické a obchodné aspekty, prehľad pomoci od spojencov, humanitárne a kultúrne dopady a iné súvisiace udalosti.
September 2022.
Týždeň od 5. do 11. septembra 2022.
Charkovská protiofenzíva.
V utorok ráno ukrajinské ozbrojené sily nečakane otvorili druhú protiofenzívu v Charkovskej oblasti, severne od mesta Izjum. Ruské jednotky v regióne neboli na odrazenie protiofenzívy dostatočné početné, nakoľko svoje sily presmerovali na juh Ukrajiny, kde ukrajinské sily spustili protiofenzívu predošlý týždeň. Ruské bojové jednotky sa tiež sústredili na dobytie Doneckej oblasti, čo viazalo značnú časť ich vojska v okolí miest Doneck a v útočnej línii na strategický Bachmut. Na mieste novej protiofenzívy tak zostali prevažne len slabo vyzbrojené jednotky tvorené najmä slabo motivovanými, nezriedka násilne odvedenými mužmi z Doneckej a Luhanskej ľudovej republiky.
Následkom prekvapivej akcie ukrajinskej armády boli zaskočené ruské sily donútené ustupovať, miestami až so zahanbujúcou rýchlosťou. Do ukrajinských rúk sa tak už v prvotných fázach dostala aj obec Verbivka s rozsiahlou zbrojnicou nepriateľa. Ruské jednotky ustupovali v panike na viacerých úsekoch, pričom za sebou nechávali veľké množstvo techniky a munície, do zajatia padlo veľa vojakov. Zrútenie frontu napokon vyústilo do stiahnutia sa ruských vojsk z celej Charkovskej oblasti až za rieku Oskil.
Protiofenzíva v Chersonskej oblasti, prebiehajúca od predošlého týždňa, zostala bez výraznejších posunov, poslúžila však ako falošná návnada, ktorá prinútila stiahnuť početné ruské sily z pozícií na severe, z oblasti pri Charkove. Tam obrancovia následne naplno využili moment prekvapenia, postúpili o viac ako 50 kilometrov a oslobodili až 6000 km2 územia. Pod svoju kontrolu opätovne získali aj kľúčové mestá Kupiansk so železničným uzlom a Izjum, ktoré boli ako logistické centrá mimoriadne dôležité pre podporu a zásobovanie ruskej ofenzívy v celom regióne Donbas.
Úspešná charkovská protiofenzíva znamenala mimoriadne dôležitú vzpruhu aj pre morálku ukrajinského vojska ako aj domáceho civilného obyvateľstva.
Okrem späť získania územia Ukrajina úspešnou protiofenzívou jednoznačne preukázala, že jej ozbrojené sily vedia používať moderný spôsob vedenia vojny. Dokázali účinne skombinovať rýchle protiútoky mobilnej pechoty, ktorá obsadila kľúčové body v tyle nepriateľa. V ďalšom slede nastúpili ťažké mechanizované jednotky a tanky, ktoré dočistili priestor a porazili opevnené body nepriateľa a miesta odporu. Zároveň do oblasti veľmi rýchlo privážali techniku protivzdušnej obrany, čím znemožnili ruskému letectvu podporiť svoje pozemné sily. Toto všetko vykonali s podporou presných a koordinovaných raketových úderov. Svojim spojencom zo Západu tak jednoznačne preukázali, že dodávané zbraňové systémy vedia využívať efektívne, ich dodávanie má zmysel a nehrozí, že by padli do rúk nepriateľa.
Naopak, ukrajinskej armáde sa podarilo ukoristiť prakticky nepoškodený ruský tank T-90M, ktorý bol najmodernejším tankom reálne používaným ozbrojenými silami Ruskej federácie pri tejto invázii na Ukrajinu. Vývojovo novší ruský tank T-14 Armata bol doposiaľ vyrobený len v niekoľkých kusoch a do bojov na Ukrajine prakticky nezasahoval. O ukoristený tank T-90M prejavili záujem západné vojenské rozviedky a predpokladá sa, že bol bezodkladne dopravený do niektorej z krajín NATO. Podrobná analýza tanku totiž umožnila preskúmať pancierovanie, odhaliť slabiny a utajované kľúčové podrobnosti konkrétneho typu bojového vozidla ako aj rozpoznať celkový stav najnovšej úrovne vojenských technológií nepriateľa.
Prekvapujúca a nečakaná porážka ruskej armády pri charkovskej ofenzíve vyvolala v Rusku rôzne protichodné reakcie. Kritické hlasy proti Vladimírovi Putinovi, najmä z radov ruských komunálnych politikov, ho verejne vyzývali na odstúpenie, pretože podľa ich slov škodí Rusku. Naopak najfanatickejší podporovatelia vojny vyjadrili svoje pobúrenie z vývoja na fronte a žiadali, aby armáda vojnu vystupňovala, použila ničivejšie zbrane a ešte nemilosrdnejšie udierala na ukrajinských civilistov. Objavili sa tiež výzvy, aby Rusko pristúpilo k plošnej mobilizácii.
 V tomto týždni bolo obnovené pripojenie elektrárne na elektrickú rozvodnú sústavu, vďaka čomu mohol byť z prevádzky odstavený aj posledný činný reaktor. Ten dovtedy produkoval elektrickú energiu nevyhnutne potrebnú na vlastný chod elektrárne, najmä na napájanie čerpadiel okruhov chladenia všetkých blokov a ďalších bazálnych bezpečnostných funkcií. Bez pripojenia na vonkajšiu sieť elektráreň v rozpore s bezpečnostnými štandardmi fungovala ako samostatný ostrov.
Týždeň od 19. do 25. septembra 2022.
Mobilizácia v Rusku.
Ruský prezident Vladimír Putin v stredu ráno v televíznom prejave oznámil okamžitú čiastočnú mobilizáciu 300-tisíc záložníkov, teda ruských občanov s vojenskými skúsenosťami. Potrebu mobilizácie odôvodnil nutnosťou obrany pred Západom, ktorý sa podľa jeho slov snažil oslabiť, rozdeliť a zničiť Rusko. Cieľ ruskej operácie na Ukrajine sa podľa jeho slov nezmenil, zostalo ním „"oslobodenie"“ Donbasu. Zároveň spomenul pripravenosť Ruska použiť jadrové zbrane a oznámil zvýšenie prostriedkov určených pre ruský zbrojársky priemysel.
Vydaný dekrét však umožňoval širšiu mobilizáciu ako bolo deklarované v televíznom prejave. Písomný dokument neobsahoval zmienku o predošlých vojenských skúsenostiach mobilizovaných, vylučoval len mužov podľa veku, zdravotne nespôsobilých a väzňov. Prezident tým ponechal na uvážení ministerstva obrany kto, odkiaľ a v akom sumárnom počte bude do vojny povolaný. Nemenovaný predstaviteľ vlády pre nezávislý ruský denník uviedol, že odvedených môže byť až 1 milión mužov. Z videí, správ a svedectiev odvedencov zverejnených na sociálnych sieťach ďalej vyplývalo, že mobilizácia pôsobila značne asymetricky. Kým vo veľkých mestách ako Moskva či Petrohrad bola iba mierna, v odľahlých oblastiach ruského vidieka dochádzalo k totálnej mobilizácii, pričom medzi plošne odvádzanými mužmi prevládali príslušníci etnických menšín, a nie etnickí Rusi. Početné svedectvá tiež ukázali, že do armády boli odvádzaní aj mladí muži bez výcviku.
Podľa reakcie šéfa ukrajinskej prezidentskej kancelárie Mychajla Podoljaka oznámenie o ruskej mobilizácii predvídali, nakoľko situácia na bojisku svedčila o tom, že ruskému veleniu jeho vojnové plány nevychádzali. Sarkasticky dodal, že „"dnešok je 210. dňom ruskej trojdňovej vojny"“. Podobný názor vyjadril aj bývalý náčelník generálneho štábu armády Českej republiky Petr Pavel, podľa ktorého Rusi vyhlásením mobilizácie nepriamo potvrdili významné straty živej sily, ktoré pri invázii na Ukrajinu utrpeli.
Prejav prezidenta Vladimíra Putina bol pôvodne avizovaný na utorok večer, pričom sa všeobecne očakávalo, že v ňom ohlási práve nejakú formu mobilizácie. Tomu zodpovedali aj obavy a konanie obyčajných Rusov, ktorí vykúpili letenky do destinácií, kde nepotrebovali víza (Turecko, Gruzínsko, Azerbajdžan, Belehrad). Ceny voľných leteniek prudko stúpli, napriek tomu sa behom pár hodín vypredali na niekoľko týždňov vopred. Zintenzívnenie pohybu smerom von z Ruska zaznamenali aj na cestných hraničných priechodoch do Fínska, Gruzínska a Kazachstanu. Fínsko neskôr reagovalo zavedením zákazu vstupu pre Rusov so schengenskými turistickými vízami, do Gruzínska neboli vpúšťané vozidlá nesúce označenie „V“ a „Z“, považované za symbol invázie. Podľa štatistiky ruskej tajnej služby FSB od vyhlásenia mobilizácie do sobotného večera utieklo z Ruska viac ako 260-tisíc mužov v brannom veku.
Najmenej v 38 mestách po celom Rusku vznikli, napriek hrozbe až 15-ročného väzenia, spontánne občianske demonštrácie proti mobilizácii. Podľa pozorovateľov išlo o vôbec najväčšie protesty od začiatku invázie. Poriadkové sily pri protestoch zatkli viac ako 2000 ľudí, väčšinu z nich v Petrohrade a v Moskve. Polovicu z protestujúcich pritom tvorili ženy. Viacerí zo zadržaných mužov následne priamo na policajnej stanici dostali povolávacie rozkazy. Počas protestov sa terčom útokov stali aj budovy Úradov pre nábor do armády. Napríklad v Nižnom Novgorode alebo v Toľjatti útoky Molotovovým koktailom spôsobili menšie požiare. V Irkutskej oblasti bol počas inštruktáže pred oficiálnou registráciou odvedencov jedným z brancov vážne postrelený predseda miestnej odvodovej komisie.
Putinov prejav mal okamžitý efekt aj na finančné trhy. Ruský akciový trh zaznamenal po správe o mobilizácii prudký pokles, ruský rubeľ prudko klesol oproti doláru na najnižšie kurzy za viac ako dva mesiace.
Deň pred vyhlásením mobilizácie ruský parlament schválil zákon sprísňujúci tresty za viacero trestných činov súvisiacich s mobilizáciou alebo armádnymi bojovými operáciami. Okrem iných sa sprísňovali tresty za dezerciu, poškodzovanie vojenského majetku či neuposlúchnutie rozkazu.
Hlava ruskej pravoslávnej cirkvi patriarcha Kirill sľúbil vojakom odpustenie všetkých hriechov v prípade, že obetujú svoj život vo vojne. Smrť „"pri plnení si vojenských povinností"“ prirovnal k tomu, ako Boh obetoval svojho jediného syna Ježiša.
Týždeň od 26. septembra do 2. októbra 2022.
Referendá na okupovaných územiach Ukrajiny.
Na okupovaných územiach Ukrajiny prebehli referendá o pripojení týchto území k Ruskej federácii. Hlasovalo sa v neuznanej Doneckej a Luhanskej ľudovej republike a v okupovaných častiach Záporožskej a Chersonskej oblasti. Hlasovanie začalo ešte v piatok predošlého týždňa a ukončené bolo v utorok. Obyvatelia dotknutých území mali tendenciu hlasovanie ignorovať, avšak proruské úrady sa na situáciu pripravili a konali tak, aby mohli referendum prehlásiť za úspešné.
Volebné miestnosti boli prístupné len v utorok, v ostatné dni prebiehalo hlasovanie priamo v príbytkoch obyvateľov, kde ich vyhľadali volební zriadenci sprevádzaní ozbrojeným vojakom. Na niektorých miestach prebiehalo hlasovanie formou ústnej ankety, kedy vojaci vyzbrojení samopalmi búchali ľudom na dvere bytov a následne sa pýtali, či sú za pripojenie k Rusku, pričom odpovede do volebných hárkov nezaznačovali hlasujúci, ale zapisovali si ich vojaci. Ruské štátne médiá uviedli, že takéto zbieranie hlasov „od dverí k dverám“ bolo v skutočnosti bezpečnostným opatrením.
Podľa zverejnených videí v niektorých mestách hlasovali aj uniformovaní muži maskovaní v kuklách bez toho, aby sa volebnej komisii akokoľvek legitimovali. Boli tiež zaznamenané hlasovania neplnoletých ako aj autobusy privážajúce ľudí z Krymu, ktorí odovzdávali hlasovacie lístky a zvyšovali tým účasť na pseudohlasovaní. Zvláštna hlasovacia miestnosť bola zriadená aj v Moskve, kde mohli svoj hlas odovzdať obyvatelia štyroch ukrajinských regiónov v súčasnosti žijúci v Rusku.
Výsledkom takto zinscenovaných referend bolo, že všetky dotknuté okupované regióny boli presvedčivo za pripojenie k Rusku. Ruskom dosadení volební predstavitelia vyhlásili, že v Zaporožskej oblasti podporilo anexiu 93 percent hlasujúcich, v Chersonskej oblasti 87 percent, v Luhanskej 98 percent a v Doneckej dokonca 99 percent hlasujúcich. Organizácia pre bezpečnosť a spoluprácu v Európe (OBSE), ktorá bežne monitoruje rôzne voľby, uviedla, že výsledky hlasovania nebudú z právneho hľadiska platné, pretože akcia bola v rozpore s ukrajinskými zákonmi aj medzinárodným právom, konalo sa v oblastiach, kde nie je bezpečne, a nezúčastnili sa ho nezávislí pozorovatelia.
Západné krajiny ako aj ukrajinská vláda hlasovanie samotné ani jeho výsledky neuznali rovnako ako v prípade sporného plebiscitu z roku 2014 o pripojení Krymského polostrova k Rusku, celú akciu považovali za propagandu a nelegálny akt s cieľom umožniť Moskve anektovať násilne obsadené územia. Za štáty Európskej únie nelegálne referendá odsúdil podpredseda Európskej komisie pre zahraničné veci a bezpečnostnú politiku Josep Borrell, britská premiérka Liz Trussová, rovnako ako nemecký kancelár Olaf Scholz, prezidenta Volodymyra Zelenského telefonicky uistili, že ich krajiny ruské pokusy o anexiu nikdy neuznajú. Odmietavo sa k otázke referend a anexie území vyjadril aj turecký prezident Recep Tayyip Erdoğan ako aj srbský prezident Aleksandar Vučić. Srbsko aj Turecko pritom udržiavali s Moskvou blízke vzťahy.
V stredu na základe výsledkov referend štvorica dosadených lídrov predmetných regiónov oficiálne požiadala Vladimíra Putina o anektovanie nimi vedených oblastí. Nezávislosť separatistických republík - Doneckej ľudovej republiky a Luhanskej ľudovej republiky - uznal ruský prezident krátko pred vtrhnutím ruských vojsk na Ukrajinu. Zmluvy týkajúce sa pripojenia týchto republík, ako aj okupovaných častí Záporožskej a Chersonskej oblasti k Rusku, boli prezidentom podpísané v piatok počas slávnostnej ceremónie v Georgijevskej sále Veľkého kremeľského paláca. V rozpore s medzinárodným právom sa tým začal proces ich anektovania.
 Minister obrany Sergej Šojgu potvrdil, že do ruskej armády už naverbovali 200-tisíc Rusov. Za rovnaký čas s cieľom vyhnúť sa odvodom utieklo do Gruzínska či Kazachstanu viac ako 360-tisíc mužov. Očakávalo sa preto, že mobilizácia môže priniesť citeľné dopady aj na ruskú ekonomiku pre chýbajúci personál vo fabrikách a na technických pozíciách.
Incident na plynovodoch Nord Stream.
V pondelok ráno boli dvomi výbuchmi v blízkosti dánskeho ostrova Bornholm poškodené plynovody Nord Stream 1 a 2, čo viedlo k masívnemu úniku plynu a rozčereniu hladiny mora na štyroch miestach. Menšie kruhy bublajúcej vody mali priemer okolo dvesto metrov, ten najväčší až jeden kilometer. Na plynovode Nord Stream 1 pozostávajúcom z dvoch paralelných potrubí vznikli dva úniky blízko seba - jeden vo švédskej a druhý v dánskej ekonomickej zóne. Preprava ruského plynu do Európskej únie cez plynovod Nord Stream 1 bola Gazpromom na konci augusta zastavená s odvolaním sa na technické problémy. Plynovod Nord Stream 2 nebol pre vojnu na Ukrajine napriek technickému dokončeniu sprevádzkovaný, bol však plne natlakovaný plynom.
Incidenty začali ihneď vyšetrovať úrady zo Švédska, Dánska aj Nemecka. V stredu sa k nim pridalo i Rusko. Predstavitelia viacerých krajín v súvislosti s únikmi plynu hovorili o sabotáži. K výbuchom došlo deň pred otvorením nového plynovodu Baltic Pipe medzi Nórskom a Poľskom.
Pre množstvo unikajúceho plynu bolo nutné vyčkať na možnosť prieskumu miesta únikov situovaných v hĺbke asi 80 m na dne Baltského mora. Švédska pobrežná stráž oblasť pravidelne monitorovala. Žiadne ďalšie viditeľné úniky z plynovodov ohlásila až 14. októbra. Dánske úrady následne 18. októbra potvrdili rozsiahle poškodenie plynovodov zapríčinené „silnými výbuchmi“ a uviedli, že nemožno povedať, kedy bude vyšetrovanie dokončené. Švédska spravodajská služba informovala, že jej predbežné vyšetrovanie iných dvoch únikov „posilnilo podozrenie z vážnej sabotáže“. Prieskum odhalil, že na dvoch miestach chýbalo potrubie v dĺžke niekoľko metrov, namiesto neho boli na mieste krátery s hĺbkou tri až päť metrov. Výbuchy vymrštili úlomky z potrubí do vzdialenosti až 250 metrov. Neskôr dánski a švédski vyšetrovatelia informovali, že pri plynovodoch našli stopy výbušnín a potvrdili tak, že išlo o sabotáž.
Každý z plynovodov Nord Stream 1 a 2 pozostával z dvojice potrubí. Pri explóziách boli zničené obidve potrubia Nord Stream 1 a jedno potrubie Nord Stream 2.
Október 2022.
Týždeň od 3. do 9. októbra 2022.
Útok na Krymský most.
V sobotu došlo na Krymskom (Kerčskom) moste, skladajúcom sa z paralelnej cestnej a železničnej časti, vedúcom z anektovaného Krymu na ruskú pevninu, k mohutnému výbuchu a následnému silnému požiaru. K explózii došlo okolo 6.00 hodiny ráno miestneho času na cestnej časti mosta, čo viedlo k zrúteniu dvoch polí cestného mosta, susedná časť pre opačný smer jazdy bola poškodená. V čase výbuchu sa na železničnej časti mosta nachádzal nákladný vlak. Vplyvom detonácie došlo k poškodeniu siedmych cisternových vozňov naložených naftou, ktorá sa vznietila. Následkom rozsiahleho požiaru bol ťažko poškodený aj železničný most.
Premávka na tejto dôležitej dopravnej spojnici bola v obmedzenom režime obnovená popoludní, keď mostom mohli prechádzať osobné autá. Nákladná doprava ako aj železničná doprava zostala zastavená. Ruské orgány neskôr odhadli, že oprava cestného prepojenia sa môže natiahnuť až do marca 2023. Ako termín kompletného dokončenia opráv mosta určili moskovské úrady koniec júla 2023. Rusi z útoku obvinili Ukrajincov, Vladimír Putin nariadil vytvorenie špeciálnej vyšetrovacej komisie. Ukrajinská vláda sa k zničeniu mosta oficiálne nepriznala, poradca ukrajinského prezidenta Mychajlo Podoljak však ešte v auguste hovoril, že most je legitímnym vojenským cieľom.
19 km dlhý Krymský most, známy aj ako Kerčský most, bol pre Rusko vysoko dôležitý pri zásobovaní krymského polostrova ako aj armády na ďalších okupovaných častiach južnej Ukrajiny. Jeho zničením mohla byť ruská armáda okupujúca Chersonskú oblasť zásobovaná po železnici len jednou linkou – medzi Krasnodarom a Melitopoľom. Táto trať sa však nachádzala v dosahu ukrajinskej paľby a v okupovanom Melitopole pôsobila silná bunka ukrajinských partizánov útočiacich aj na železnice a vlaky s dodávkami.
Most má pre Rusov aj silný symbolický význam. Jeho otvorenie totiž symbolicky zavŕšilo anexiu polostrova Krym. Dokončený most otváral osobne ruský prezident Vladimir Putin, cestnú časť 15. mája 2018, železničnú potom o dva roky neskôr.
Týždeň od 10. do 16. októbra 2022.
Odveta za Krymský most.
V pondelok ráno začala ruská armáda masívne ostreľovanie ukrajinských miest. Reagovala tak na útok na Krymský most, ktorý sa odohral len dva dni predtým. Vladimír Putin vyhlásil, že na „"teroristický útok"“ na most nemohli nereagovať a že odpovede budú vždy v takom rozsahu, v akom sú vedené vyhrážky proti Rusku. Z tohto dôvodu podľa jeho slov podnikli koordinované útoky na „"energetické, vojenské a komunikačné zariadenia".“
Raketové útoky zasiahli takmer celú krajinu od Ľvova na západe, cez Kyjev, Dnipro až po Charkov a Záporožie na východe štátu. Cieľmi boli objekty kritickej civilnej, najmä energetickej infraštruktúry a centrá husto obývaných ukrajinských miest. Útoky boli realizované v čase rannej špičky, keď ľudia cestovali do práce a keď študenti prichádzali do škôl. Zasiahnuté boli aj obytné budovy. Jedna z rakiet v Kyjeve dopadla v blízkosti sídla ukrajinskej tajnej služby SBU a kancelárie ukrajinského prezidenta. Vlna ničivých ruských náletov si vyžiadala niekoľko desiatok mŕtvych a viac ako stovku zranených civilov, taktiež spôsobila výpadok v dodávkach elektrickej energie vo viacerých regiónoch. Útoky za dva dni zasiahli asi 30 percent energetickej infraštruktúry Ukrajiny, úrady vyzvali obyvateľstvo a firmy na šetrenie elektrinou, plynom aj uhlím.
Išlo o najrozsiahlejšie útoky na infraštruktúru od začiatku tejto invázie. Moskva pritom nepoužívala iba rakety, ale aj tzv. kamikadze drony iránskej výroby.
Rusko sa na Ukrajine snažilo vyvolať humanitárnu katastrofu ako trest za to, že sa nepodriadili jeho invázii a okupácii. Vladimír Putin sa podľa analytikov útokmi čiastočne snažil aj umlčať hnev zástancov tvrdého ruského postupu, ktorí velenie kritizovali po neúspechoch na fronte. Stratégia vyvolať chaos a odradiť Ukrajinu od ďalších útokov proti Rusku však zrejme Moskve nevyšla a ukrajinskí politici hovorili o ešte väčšom odhodlaní obyvateľstva brániť svoju krajinu pred agresiou.
Pondelkové masívne útoky na Ukrajinu však zrejme neboli len odvetou za poškodenie Krymského mosta. Americké aj ukrajinské tajné služby tvrdili, že raketové útoky boli pripravované od začiatku októbra. Ruskú reakciu očakávali po jeho vojenských neúspechoch na východnom a južnom fronte, kde bola ruská armáda od začiatku septembra vytláčaná zo svojich pozícií, bola nútená ustupovať a strácala rozsiahle okupované územia. Súčasné raketové útoky na civilnú infraštruktúru tak možno považovať za prejav zúfalstva ruskej armády.
Pondelkový útok ukázal, že Ozbrojené sily Ruskej federácie boli stále schopné masívneho ostreľovania aj s využitím moderných, presne navádzaných striel. Na začiatku tejto invázie využívali moderné rakety ako Ch-101 a 9K720 Iskander v širšej miere, v ostatných mesiacoch však pri vzdušných útokoch prevažovali najmä staršie, menej presné rakety zo sovietskej éry, ktorých malo Rusko stále dostatok. Pri pondelkových útokoch použili najmenej 84 presne navádzaných rakiet s plochou dráhou letu a minimálne 24 bezpilotných lietadiel, zvyšné použité strely boli lacnejšie a ich vystrelenie malo predovšetkým preťažiť ukrajinskú protivzdušnú obranu. Cena modernej strely s plochou dráhou letu Ch-101 pritom bola približne 13 miliónov dolárov, Kalibr 6,5 milióna a Iskander 3 milióny. Rusko však moderné strely nestíhalo vyrábať z kapacitných dôvodov ako aj pre sankcie uvalené na jeho zbrojársky priemysel a ekonomiku. Nakupovalo preto bojové drony Šáhid-136 a ďalšie zbrane z Iránu.
Iránske drony však Ruskej armáde neprinášali taký efekt v bojových operáciách, ktorý by bol porovnateľný s nasadením amerických raketometov HIMARS na strane ukrajinskej armády. Kým Ukrajinci presnými údermi útočili na muničné sklady, logistické uzly a veliteľské štáby nepriateľa, Rusi využívali zahraničné zbrane na útoky proti civilnej infraštruktúre rozptýlené po celej Ukrajine a nepokúšali sa o koncentrované nálety riadenými dronmi na kľúčové body frontu alebo vojenské ciele v tyle protivníka. Svoju úlohu zohral aj fakt, že až 60% relatívne pomalých bezpilotných lietadiel Šáhid-136 bolo ukrajinskou protivzdušnou obranou zostrelených.
 Hoci ostreľovanie nemalo priamy vplyv na situáciu na fronte, spôsobovalo problémy ukrajinským občanom. Okrem iných miest podnikla ruská armáda útoky aj na viaceré energetické objekty na severe v Sumskej oblasti vedené z územia Bieloruska, rakety v Dnepropetrovskej oblasti zasiahli objekt energetickej infraštruktúry, kde vypukol rozsiahly požiar. Na východe pokračovalo aj ostreľovanie ťažkým delostrelectvom.
 Pre pretrvávajúce útoky sa situácia rôzne menila. V sobotu bolo bez elektrickej energie 1,5 milióna ľudí na strednej a západnej Ukrajine. Viaceré mestá vrátane Kyjeva boli v noci bez verejného osvetlenia a úrady vyzývali ľudí, aby obmedzili používanie elektrospotrebičov.
 Zároveň začali proruské úrady evakuovať aj civilných obyvateľov z okupovanej časti Chersonskej oblasti na ľavý breh rieky Dneper. S odvolaním sa na ich ochranu pred ukrajinskou protiofenzívou sa chystali odviezť až 60-tisíc ľudí. Hoci bola evakuácia civilistov deklarovaná ako dobrovoľná, ukrajinskí predstavitelia hovorili o nútených odsunoch obyvateľstva. Ľudia boli deportovaní do takzvaných filtračných táborov, odkiaľ boli po previerke presúvaní do ruskej Rostovskej oblasti a Krasnodarského kraja, Stavropoľského kraja a na anektovaný Krym.
 V súvislosti s útokom ruské ministerstvo obrany tvrdilo, že na útoky bola využitá „bezpečná zóna“ koridoru určeného na vývoz obilia a mohli byť vypustené z „civilnej lode“. V dôsledku tejto udalosti Rusko pozastavilo svoju účasť na dohode o vývoze poľnohospodárskych produktov z ukrajinských čiernomorských prístavov. Od podpisu dohody (1. augusta) doteraz opustilo ukrajinské prístavy viac ako 400 lodí s takmer 9,5 miliónmi ton nákladu. Platnosť predmetnej dohody mala vypršať 19. novembra, avšak generálny tajomník OSN António Guterres už skôr vyzval na jej predĺženie. Znepokojenie nad rozhodnutím Ruska a výzvu na jeho prehodnotenie vyslovil okrem generálneho tajomníka OSN aj šéf diplomacie EÚ Josep Borrell, vedenie NATO, prezident USA Joe Biden a ďalší štátnici. Náhle odstúpenie od dohody zablokovalo až 218 lodí. 95 z nich po opustení ukrajinských prístavov čakalo na kontrolu v Spoločnom koordinačnom centre zriadenom v Tureckých vodách, ďalších 101 prázdnych lodí zase čakalo na kontrolu v opačnom smere a zvyšných 22 lodí sa nachádzalo v ukrajinských prístavoch.

</doc>
<doc id="704800" url="https://sk.wikipedia.org/wiki?curid=704800" title="Dallon Weekes">
Dallon Weekes

Dallon James Weekes (* 4. mája 1981, Salt Lake City, Utah, USA) je americký skladateľ a spevák. Preslávil sa ako basgitarista, spevík a skladateľ kapely Panic! at the Disco, v ktorej pôsobil od roku 2009 do konca roku 2017. Takisto pôsobil ako hlavný spevák power popovej skupiny a neskôr sólo hudobného projektu The Brobecks. Weekes je aktuálne hlavným spevákom skupiny I Dont Know How But They Found Me.

</doc>
<doc id="704801" url="https://sk.wikipedia.org/wiki?curid=704801" title="Zoznam geografických článkov/Ô">
Zoznam geografických článkov/Ô

Tento index bol automaticky vygenerovaný podľa tejto . Obsahuje 1 článok. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ôs.
Ôsma ulica

</doc>
<doc id="704802" url="https://sk.wikipedia.org/wiki?curid=704802" title="Česká mincovna">
Česká mincovna

Česká mincovňa (, ) je akciová spoločnosť, oficiálny a výhradný dodávateľ obežných mincí v Česku. Ako jediná mincovňa na svete je oprávnená raziť mince - české koruny - pre Českú národnú banku (ČNB). Vznikla krátko po zániku Československa 1. júla 1993 v Jablonci nad Nisou, kde sídli dodnes.
Okrem korún českých razila mince aj pre zahraničné centrálne banky, napríklad v Libanone, Moldavsku, Spojených arabských emirátoch či Venezuele. Súčasťou jej emisného plánu sú tiež pamätné mince a medaily, zberateľské mince a široké numizmatické portfólio.
Dejiny Českej mincovne.
Spolu so zánikom Česko-Slovenska vznikla v Česku potreba nájsť oficiálneho dodávateľa obežných mincí. V čase Česko-Slovenska túto činnosť zastrešovala slovenská Mincovňa Kremnica, ktorá však po rozdelení prebrala úlohu výhradného dodávateľa mincí pre novovzniknuté samostatné Slovensko.
Česká mincovňa v prvej polovici roka 1993 vyhrala výberové konanie a stala sa oficiálnym dodávateľom mincí českej koruny. Mincovňa Kremnica je dodnes slovenským partnerom Českej mincovne a tieto inštitúcie v mnohých prípadoch spolupracujú pri razbe a distribúcii pamätných mincí a pamätných medailí, resp. zberateľských mincí a organizácii podujatí. V roku 2023 má Česká mincovňa štyri kamenné predajne v Česku - dve v Prahe, po jednej v Brne a Jablonci nad Nisou - a jednu zahraničnú v Bratislave.
Významné razby.
Okrem českých obežných mincí má Česká mincovňa v portfóliu viacero významných razieb s vysokou zberateľskou a numizmatickou hodnotou. Pre Českú národnú banku vyrazila mincovňa zlatú mincu s priemerom 535 milimetrov a 130 kilogramov, ktorej nominálna hodnota činí 100 miliónov Kč - vyrazený bol iba jeden nepredajný kus, ktorý je dodnes vo vlastníctve ČNB. Táto minca pokorila viacero rekordov - stala sa najväčšou frézovanou mincou na svete, najväčšou zlatou mincou v Európe a druhou najväčšou zlatou mincou na svete.
Súčasťou portfólia mincovne sú aj české pamätné mince pre Českú národnú banku, ktoré majú, podobne ako obežné mince, nominálnu hodnotu v Kč. 
Zlaté dukáty.
V rámci emisného plánu Českej mincovne majú významné postavenie dukátové série, inšpirované historickými Svätováclavskými zlatými dukátmi, ktoré boli v Československu razené od roku 1923. Na ich averzoch sú zachytené významné míľniky českých dejín a života Přemysla Otakara II. - vrátane bitky na Moravskom poli, či miesto jeho posledného odpočinku v Katedrále svätého Víta. Tieto zlaté mince majú vysokú zberateľskú hodnotu nielen kvôli vysokej rýdzosti, ale aj kvôli limitovanej emisii.
Česká mincovňa vyrazila aj dukátovú sériu určenú pre slovenských zberateľov a investorov, ktorá pripomína dejiny Slovenska vo Veľkej Morave, v rámci Uhorska a neskôr Rakúsko-Uhorska.  Tieto zlaté medaily vyobrazujú významné osobnosti, vrátane Svätopluka, Cyrila a Metoda, Márie Terézie a Leopolda I., či šľachtické rody Turzovcov a Andrášiovcov.
Investičné mince.
V emisnom pláne Českej mincovne možno nájsť okrem zberateľských zlatých mincí aj investičné mince zo vzácnych kovov. Medzi najznámejšie patria Český lev, Tolar a Slovenský orol.
Český lev.
Séria týchto mincí predstavuje vôbec prvé rýdzo investičné mince razené v Česku. Vyobrazuje motív leva, ktorý sa v stredoveku stal symbolom českých zemí a aj v súčasnosti je heraldickým symbolom Česka. Tieto strieborné a zlaté mince sú razené v licencii zahraničného emitenta, ktorým je ostrov Niue. Z tohto dôvodu averz mincí nesie, okrem iného, podobizeň kráľovnej Alžbety II., resp. kráľa Karla III.
Tolar.
Tieto strieborné a zlaté mince predstavujú hodnotné historické repliky takzvaného jáchymovského toliara (česky tolaru), ktorý vznikol v Českom kráľovstve v roku 1520. Ide o etymologického predchodcu viacerých zahraničných mien, vrátane dobového holandského daleru či neskôr aj amerického doláru.
Slovenský orol.
Medzi investičné mince Českej mincovne patrí aj séria nesúca národný symbol Slovenska - orla skalného. Ide o prvú razbu svojho druhu určenú pre slovenský trh. Motív orla odkazuje na tradíciu zobrazovania tohto dravého vtáka v slovenských dejinách. Napríklad Ľudovít Štúr pomenoval kultúrnu prílohu Slovenských národných novín (dobový názov Slovenskje národňje novini) Orol tatránski. Orol ako symbol sa objavuje tiež v prvom verši epickej básne Mor ho! od Sama Chalupku.
Súčasnosť Českej mincovne.
Emisný plán Českej mincovne vychádza každoročne na jeseň a je v ňom možné nájsť prehľadne zoradené emisie pamätných a zberateľských mincí a medailí na ďalší rok. Pri každej položke je uvedený dátum emisie, emisný náklad, rýdzosť vzácneho kovu a ďalšie špecifikácie. Aj v súčasnosti je možné v portfóliu Českej mincovne nájsť širokú ponuku pamätných zlatých medailí a mincí. Ide o rôzne tematické a zberateľské série, ale aj pamätné razby na zakázku Českej národnej banky. Česká mincovňa spolupracuje s Dubajským komoditným centrom DMCC (Dubai Multi Commodities Centre) a v roku 2023 pre Spojené arabské emiráty vyrazila sériu strieborných a zlatých mincí. Medzi významné osobnosti slovenského kultúrneho života, zachytené na pamätných minciach a pamätných medailách Českej mincovne, patria Marika Gombitová, Milan Lasica a Július Satinský či Miroslav Žbirka.

</doc>
<doc id="704804" url="https://sk.wikipedia.org/wiki?curid=704804" title="Buky">
Buky

Buky () je názov vrchu v Jablunkovskom medzihorí, krajinnom celku Západných Beskýd. Leží nad obcou Svrčinovec, približne severne od Čadce. 
Poloha.
Nachádza sa v západnej časti Jablunkovského medzihoria. Leží v Žilinskom kraji, v okrese Čadca a zasahuje na katastrálne územie obce Čierne a Svrčinovec. Najbližším sídlom je juhozápadne a južne situovaný Svrčinovec, juhovýchodne sa nachádza Čierne, východne Hrčava a západne Mosty u Jablunkova. 
Opis.
Vrch Buky leží v západnej časti vrchoviny, v hrebeni, vedúcom južným smerom zo Studeničného () na Košariská (). Východne sa nachádza vrch Na Dílech (), Holý vrch (), Kozove vŕšky (), Valy (), Poľana (), Tri kopce () a Stankovo (), južne Javorské (), Horelická Kykula (), Košariská (), Briava () a Jurošovský vrch (), západne Pod Valmi (), Dejůvka () a Kostelky () a severne Studeničný (), Gírová () a Komorovský grúň (). Východné svahy odvodňuje Markov potok, západné Bahnový potok, oba smerujúce do Čierňanky v povodí Kysuce. Na vrchol vedie značený turistický chodník. 
Výhľady.
Vrchol pokrýva v južnej časti lesný porast, v severnej horská lúka, ktorá umožňuje obmedzený rozhľad. Z vhodných miest je vidieť okolité vrcholy Jablunkovského medzihoria, no tiež Turzovskú vrchovinu, Kysucké, Moravsko-sliezske a Sliezske Beskydy.

</doc>
<doc id="704807" url="https://sk.wikipedia.org/wiki?curid=704807" title="Eryri">
Eryri



</doc>
<doc id="704808" url="https://sk.wikipedia.org/wiki?curid=704808" title="Zoznam architektonických článkov/5">
Zoznam architektonických článkov/5

Tento index bol automaticky vygenerovaný podľa tejto . Obsahuje 1 článok. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
5..
5. ulica (Bratislava)

</doc>
<doc id="704809" url="https://sk.wikipedia.org/wiki?curid=704809" title="Zoznam architektonických článkov/Ô">
Zoznam architektonických článkov/Ô

Tento index bol automaticky vygenerovaný podľa tejto . Obsahuje 1 článok. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ôs.
Ôsma ulica

</doc>
<doc id="704810" url="https://sk.wikipedia.org/wiki?curid=704810" title="TJ Lokomotíva Košice (basketbal)">
TJ Lokomotíva Košice (basketbal)



</doc>
<doc id="704815" url="https://sk.wikipedia.org/wiki?curid=704815" title="Jaseňovský potok (prítok Veľkého Rybného potoka)">
Jaseňovský potok (prítok Veľkého Rybného potoka)

Jaseňovský potok je potok v regióne Šariš v Prešovskom kraji, nachádzajúci sa v okrese Bardejov v juhozápadnej časti územia obce Malcov. Je ľavostranným prítokom Veľkého Rybného potoka, ktorý ústi do Večného potoka v povodí Tople. Nachádza sa v geomorfologickom celku Čergov. Má dĺžku .
Sútok zdrojníc.
Začína sa sútokom zdrojníc v nadmorskej výške v juhozápadnej časti územia obce Malcov na východnom svahu vrchu a lesa Jaseňov so v lesnom extraviláne v okrese Bardejov (okres) v Prešovskom kraji. Samotný vrchol vrchu Jaseňov sa nachádza už na území susednej obce Lenartov. Severná zdrojnica pramení v na obecnej hranici medzi obcami Malcov a Lenartov a obmýva juhovýchodné úpätie lúky a poľa Psiarky v Lenartove a južné úpätie pasienka a poľa Veľká hora v Malcove. Južná zdrojnica pramení v na území obce Malcov v lesnom extraviláne na juhovýchodnom úbočí vrchu a lesa Jaseňov. 
Opis toku.
Od sútoku zdrojníc tečie východným smerom cez lesný extravilán, skrúca sa na severovýchod, obmýva úpätie lesa a pasienka Karkov laz, postupne vteká do poľnohospodárskeho extravilánu, v priberá bezmenný ľavostranný prítok. V vteká do intravilánu Malcova a v ústi do Veľkého Rybného potoka ako jeho ľavostranný prítok. Pramení, preteká a ústi na území obce Malcov. Nemá dôležitejšie prítoky.
Pôvod názvu.
Názov vodného toku má pôvod v názve vrchu "Jaseňov", na východnom svahu ktorého Jaseňovský potok vzniká. Názov vrchu "Jaseňov" vo význame miesto hromadného výskytu jaseňa vznikol zo slova "jaseň" príponou menného adjektíva "-ov", ako "bukov, hrabov, borov". Jaseň štíhly (latinsky "Fraxinus excelsior") rod lesných listnatých stromov z čeľade olivovité s úžitkovým bielym drevom. Zo slova "jaseňov" pridaním formantu "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Jaseňovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Jaseňovský potok" bolo štandardizované v roku 1990. V dnešnej slovenskej hydronymii hydronymum "Jaseňovský potok" nie je jedinečným názvom (november 2023).

</doc>
<doc id="704819" url="https://sk.wikipedia.org/wiki?curid=704819" title="Jaseňovský potok">
Jaseňovský potok

Jaseňovský potok môže byť:

</doc>
<doc id="704827" url="https://sk.wikipedia.org/wiki?curid=704827" title="Qu Dongyu">
Qu Dongyu

Qu Dongyu (*29. október 1963, Yongzhou, Čína) je čínsky diplomat, od 1. augusta 2019 generálny riaditeľ FAO (Organizácia pre výživu a poľnohospodárstvo), znovu zvolený na druhé štvorročné obdobie dňa 2. júla 2023.
Vzdelanie.
Qu získal bakalársky titul na Hunan Agricultural University, magisterský titul v odbore šľachtenie rastlín a genetiku na Čínskej akadémii poľnohospodárskych vied a doktorát v poľnohospodárstve a Environmental Sciences na University of Wageningen, Holandsko v roku 1996.
Politická kariéra.
Qu Dongyu je od roku 1986 členom Komunistickej strany Číny. V júni 2015 sa stal námestníkom ministra poľnohospodárstva a záležitostí vidieka Čínskej ľudovej republiky.

</doc>
<doc id="704828" url="https://sk.wikipedia.org/wiki?curid=704828" title="Pobožnosť">
Pobožnosť

Pobožnosť je označenie (predovšetkým ľudovej) zbožnosti a jej vonkajších prejavov (teda niektorých foriem bohoslužby, resp. náboženských obradov). 
V Katolíckej cirkvi pobožnosti nie sú striktne vzaté liturgického charakteru, no z liturgie vychádzajú a sú ich „doplnkom“. Ako duchovné cvičenia ("sacra exercitia") vedené diecéznym biskupom sú súčasťou tzv. „diecéznej liturgie“. Typovo ide najmä o kratšie obrady, hoci niektoré formy sú slávené aj v rámci dlhšieho obdobia (napr. novény). Súčasťou pobožností sú najmä modlitby.
Pôvodným významom slova je pozornosť a odovzdanosť človeka pri modlitbe a bohoslužbe. Dôraz sa pri výklade kladie na intelektuálnu pozornosť, kým termín „devotio“ znamená skôr celkovú oddanosť a ochotu na sebadarovanie sa. 
Prehnaná nábožnosť býva pejoratívne označovaná ako pobožnostkárstvo či bigotnosť. Neúprimná, respektíve pokrytecká pobožnosť ako svätuškárstvo.
História.
Pobožnosti sa na latinskom Západe vyvíjali hlavne z iniciatívy veriacich, ktorí sa v časoch latinskej omše nemohli na slávení podieľať priamo, a tak participovali omšovou pobožnosťou. Veriaci si tak spočiatku sám čítal modlitby, od čias osvietenstva boli veriacimi aj predmodlievané alebo hovorené nahlas (najmä pri detských omšiach). Latinské žalmy pripomínali laickým veriacim ružence a modlitbu hodiniek nahrádzali tzv. malé hodinky ("officium parvum"). Hodinky zároveň začali veriaci v stredoveku uzatvárať mariánskou antifónou a procesiou k ikone, kde sa konali spevy či litánie. Osamostatnenie týchto zvykov viedlo k vzniku požehnaní ako typu pobožnosti. Tento vývoj bol výrazný najmä v nemecky hovoriacich krajinách. Zo súkromného rozjímania sa vyvinuli napríklad krížová cesta, kult Ježišovho Srdca či májová pobožnosť.
Katolícka cirkev.
Bod 13 konštitúcie Sacrosanctum Concilium (O posvätnej liturgii) Druhého vatikánskeho koncilu odporúča kresťanom tie pobožnosti, ktoré sú v súlade s normami Cirkvi. Rozlišuje pobožnosti konané z nariadenia Apoštolskej stolice (univerzálne) a pobožnosti partikulárnych (miestnych) cirkví. Pobožnosti partikulárnych cirkví musia byť v súlade s liturgiou, "„aby sa od nej istým spôsobom odvodzovali a k nej privádzali ľud, lebo liturgia ich svojou povahou veľmi prevyšuje.“" Pobožnosť v zásade nemá liturgický charakter, hoci môže byť s liturgickým slávením prepojená.
Katolícka pobožnosť môže byť venovaná priamo Bohu, ale aj k anjelom, svätým či Panne Márii. Toto náboženské prežívanie však nesmie, v zmysle katolíckej náuky, popierať, že kult sa svojou povahou a svojím významom vzdáva Otcovi, Synovi a Duchu Svätému (respektíve Otcovi prostredníctvom Syna v Duchu). 
Pobožnosťami v Katolíckej cirkvi sú napríklad procesie, kajúca pobožnosť, ružencová pobožnosť, pobožnosti krížovej cesty, dušičkové pobožnosti, májové pobožnosti (pôvodne z ), getsemanská pobožnosť či štyridsaťhodinová modlitba. Formou pobožnosti je aj škapuliarska pobožnosť či jasličková pobožnosť počas Vianoc či deväťdňové novény, typicky svätodušná novéna. Na Slovensku napríklad Trnavská novéna.

</doc>
<doc id="704835" url="https://sk.wikipedia.org/wiki?curid=704835" title="Bublinová hmlovina">
Bublinová hmlovina



</doc>
<doc id="704836" url="https://sk.wikipedia.org/wiki?curid=704836" title="Majstrovstvá sveta v ľadovom hokeji žien do 18 rokov 2024">
Majstrovstvá sveta v ľadovom hokeji žien do 18 rokov 2024

Majstrovstvá sveta v ľadovom hokeji žien do 18 rokov 2024 boli šestnáste hokejové MS žien do 18 rokov. Turnaj Top divízie sa hral v Zugu vo Švajčiarsku od 6. do 14. januára 2024. Titul z minulého roku obhajovali hokejistky Kanady; majsterkami sveta sa po deviatykrát stali hokejistky USA.
Základné skupiny.
Všetky tímy postupujú do štvrťfinále.
Play-off.
Všetky tímy zo základných skupín budú hrať play-off. Tímy, ktoré postúpia do semifinále, budú znovanasadené podľa umiestnenia v tabuľke skupinovej fázy. 
Tabuľka skupinovej fázy.
Kritériá:
Poradie:
Nižšie divízie.
Súčasťou MS 2024 boli aj štyri turnaje nižších divízií, na ktorých hralo ďalších 24 reprezentačných tímov.

</doc>
<doc id="704837" url="https://sk.wikipedia.org/wiki?curid=704837" title="Lauren Grahamová">
Lauren Grahamová

Lauren Grahamová (; * 16. marec 1967, Honolulu, Havaj, USA) je americká herečka a autorka noviel známa z televízneho seriálu "Ženy z rodu Gilmorovcov" (20002007).
Detstvo a mladosť.
Grahamová sa narodila v meste Honolulu v štáte Havaj. Bola vychovaná v katolíckej viere a má írsky, anglický a škótsky pôvod. Počas toho ako jej otec pracoval pre United States Agency for International Development (USAID) vo Vietname, Grahamová žila niekoľko rokov v Japonsku.
Keď mala Grahamová päť rokov, jej rodičia sa rozviedli a bola vychovaná otcom. Grahamová má nevlastnú sestru a nevlastného brata z druhého manželstva jej otca. Z maminej strany má nevlastnú sestru z matkinho druhého manželstva.
Kariéra.
Herectvo.
V roku 1995 sa Grahamová presťahovala do Hollywoodu. Objavila sa v rôznych reklamách na rôzne produkty. V roku 1997 sa pripojila k hereckému obsadeniu ako Patricia Arquette, Josh Brolin, Brad Dourif a Ewan McGregor vo filme "Strážca mŕtvych".
Od roku 2000 do roku 2007 stvárňovala postavu Lorelai Gilmore v televíznom seriáli "Ženy z rodu Gilmorovcov". Televízna rola jej priniesla medzinárodný úspech. Po boku herca Caspera Van Diena a Christophera Lloyda si zahrala vo filme "Osudu neutečieš" z roku 2001. 
V roku 2003 hrala v komédii "Santa je úchyl!" a v roku 2007 si zahrala v komédiách ako "Vydáš sa a basta!" a "Evan Všemohúci".
V roku 2010 stvárnila hlavnú postavu v televíznom seriáli "Parenthood", kde účinkovala až do záverečnej epizódy v roku 2014. V roku 2010 sa pripojila aj k hereckému obsadeniu filmu "Vreskot 4", ale neskôr z účinkovania odstúpila. 
V rokoch 2021 až 2022 účinkovala v televíznom seriáli "Šampióni: Späť na ľade". 
Spisovateľstvo.
Grahamová sa okrem herectva venuje aj spisovateľstvu. Jej debutový román "Someday, Someday, Maybe" (z roku 2013) vyšiel vo vydavateľstve Ballantine Books. 
V novembri 2016 vyšla jej druhá kniha s názvom "Talking as Fast as I Can: from Gilmore Girls to Gilmore Girls". Obe jej knihy boli bestsellerom New York Times. Napísala aj ďalšie knihy, "Don't Worry About It. New York" z roku 2018 a "Have I Told You This Already?" v roku 2022. 
Súkromný život.
Grahamová bola vo vzťahu s hercom Petrom Krausem v rokoch 2010 až 2021. V júni 2022 oznámili, že od roku 2021 už spolu nežijú. 
Grahamová vlastní dom v Los Angeles.

</doc>
<doc id="704838" url="https://sk.wikipedia.org/wiki?curid=704838" title="Čchüan-čou">
Čchüan-čou

Čchüan-čou (, ), známe aj ako Zayton, je prístavné mesto na úrovni prefektúry na severnom brehu rieky Ťin, vedľa Taiwanského prielivu na juhu provincie Fu-ťien v Čínskej ľudovej republike. Je to najväčší a najľudnatejší metropolitný región provincie Fu-ťien s populáciou 8 782 285 obyvateľov podľa sčítania ľudu v roku 2020.
Čchüan-čou bol po stáročia hlavným čínskym prístavom pre zahraničných obchodníkov, ktorí ho poznali pod arabským názvom Zayton, predovšetkým počas 10. až 14. storočia. Navštívili ho cestovatelia Marco Polo aj Ibn Battúta; obaja ho chválili ako jedno z najprosperujúcejších a najslávnejších miest na svete. Mesto slúžilo aj ako námorná základňa, z ktorej boli spustené mongolské útoky na Japonsko a Jávu, zároveň bolo známe ako kozmopolitné centrum s budhistickými a hinduistickými chrámami, islamskými mešitami a kresťanskými kostolmi vrátane katolíckej katedrály a františkánskych kláštorov. Neúspešná vzbura podnietila v roku 1357 masaker zahraničných komunít mesta. Zmeny v ekonomickej štruktúre – vrátane pirátstva a protipirátskych opatrení počas dynastií Ming a Čching – znížili jeho prosperitu, pričom obchod s Japonskom sa presunul do prístavov Ning-po a Ča-pchu, a všetok ďalší zahraničný obchod bol obmedzený na Kanton.
Pre svoj význam v stredovekom námornom obchode, jedinečnú zmes náboženských budov a rozsiahle archeologické pozostatky,bolo mesto v roku 2021 zapísané do zoznamu svetového dedičstva UNESCO.
Názvy.
Čínsky názov mesta, Čchüan-čou, je odvodený od bývalého štatútu mesta ako sídla cisárskej čínskej prefektúry Čchüan („prameň“). Prepis názvu mesta do latinky má viacero foriem, najčastejšími v minulosti boli Ch'üan-chou, založený na romanizácii Wade-Giles, a Chinchew, ktorý vychádza z poštovej romanizácie.
Jeho arabské meno Zaiton alebo „Zayton“ (z al-Zaytún, زيتون), kedysi populárny v západných jazykoch, znamená „[Mesto] olív “ a je to kalk bývalej čínskej prezývky Čchüan-čou "cch'-tchung čcheng" (, ), čo je odvodené od okrasných stromov cch'-tchung (Erythrina variegata L., druh korálových stromov), ktoré boli vysadené okolo mesta vládcom z 10. storočia Liou Cchung-siaom. Alternatívne transkripcie z arabského názvu zahŕňajú Zaycon, Zaton, Zanton, Kaitam, Saitan, Kaycon, Chaicham, a ďaľšie. Od slova Zayton sa cez francúzštinu do slovenčiny dostalo slovo satén.
Geografia.
Samotné mesto Čchüan-čou sa nachádza medzi ústiami riek Ťin a Luo-jang, ktoré sa vlievajú do Čchüan-čouského zálivu, ktorý je súčasťou Taiwanského prielivu. Väčšina prefektúry Čchüan-čou je hornatá, predovšetkým jej západná časť. Spoločne s mestami Sia-men, Čang-čou a Pchu-tchien tvorí južné pobrežie fu-ťienskej provincie. 
Čchüan-čou má vlhké subtropické podnebie so štyrmi ročnými obdobiami a priemernou ročnou teplotou 21 stupňov. V lete sa v meste vyskutujú tajfúny. 
Dejiny.
Mesto bolo založené počas dynastie Tchang v roku 718 na výbežku zeme medzi dvoma prúdmi rieky Ťin. Moslimskí obchodníci sa v meste vyskytovali už od prvých rokov existencie mesta, keďže ležalo na obchodnej ceste medzi významnými prístavmi Kanton a Jang-čou.
V ranom období obdobia piatich dynastií a desiatich kráľovstiev bol Čchüan-čou súčasťou štátu Min. Po tom, čo bol štát Min zničený dynastiou južný Tchang, okruh Čching-jüan povstal na pôvodnom južnom území Min. Okruh Čching-jüan bol nominálne podriadený dynastii južný Tchang, avšak "de facto" nezávislou entitou, ktorá trvala 29 rokov (949-978) so 4 vládcami. Jeho územie zahŕňalo dnešný južný Fu-ťien a Pchu-tchien, s hlavným mestom Čchüan-čou. Jeho zakladateľ, Liou Cchung-siao, vojenský guvernér okruhu Čching-jüan, výrazne rozšíril zámorský obchod a zasadil sa o rozvoj mesta. V roku 978 bol posledný vojenský guvernér prinútený vzdať sa dynastii Severný Sung, aby sa vyhol vojne a pustošeniu. 
Obchodné centrum východnej Ázie.
Hospodársky a s ním spojený mocenský rast Čchüan-čou v desiatom storočí bol reakciou na obsadenie veľkej časti pôdy budhistickými kláštormi. Keďže je územie prevažne hornaté, jedinou možnosťou bolo orientovať hospodársku činnosť smerom na more, k čomu dopomohol aj fakt, že sa v Čchüan-čou nachádza výborný prírodný prístav. V meste sa vytvorilo centrum prekládky námorného obchodu, ktorý smeroval na severe do prístavov Ning-po a Šanghaj v Číne, a ďalej do Kórey a Japonska, a smerom na juh putoval tovar do juhovýchodnej Ázie (napríklad kraľovstvo Čampa v dnešnom Vietname), Indie a arabských krajín. Vďaka odľahlosti nevytvoril cisársky dvor v meste pozíciu vyberača daní (ktorý vyberal priemerne okolo 15% hodnoty tovarov), čím mohlo mesto udržiavať pomerne nízke dane a prilákať obchodníkov. 
Najrýchlejší rast zaznamenalo mesto na prelome desiateho a jedenásteho storočia, v priebehu prvých sto rokov dynastie Sung. Tá len postupne konsolidovala moc nad krajinou a odľahlejšie miesta boli pomerne autonómne. Úrad vyberača daní bol zriadený až v roku 1087 a okamžite sa stal zdrojom vysokých príjmov pre cisársku pokladnicu.
Na vrchole slávy v 12. storočí žilo v Čchüan-čou približne 200 až 250 tisíc obyvateľov, z nich veľká časť bola nečínskeho pôvodu. Tamilské hinduistické chrámy, dodnes zachované mešity, budhistické, kresťanské a manicheistické kostoly boli dôkazom kozmopolitného charakteru mesta. Vysoká prestíž a bohatstvo Čchüan-čou sa odzrkadľuje aj vo fakte, že nadmerne veľké množstvo miestnych obyvateľov dosiahlo najvyšší a najprestížnejší titul "ťin-š' "v úradníckych skúškach. Počas dynastie južný Sung (1127–1279) sa v meste dokonca usadil jeden z klanov vládnuceho rodu.
V dobe južných Sungov sa zároveň zmenila ekonomická štruktúra mesta, keď sa v jeho zázemí prestali pestovať plodiny ako obilie a ryža, ktoré boli dovážané z úrodných regiónov strednej a južnej Čína, a boli nahradené komerčnými plodinami ako bavlna, cukrová trstina a liči. Súčasne v okolí Čchüan-čou vzniklo veľké množstvo keramických pecí, v ktorých sa vyrábal porcelán určený predovšetkým na export. 
Čchüan-čou bolo jedným z prvých miest na svete, kde sa začali používať papierové peniaze. Keďže sa počas dynastie Sung výrazne zvýšila ťažba mede, v krajine zavládla inflácia a obchodníci museli so sebou nosiť objemy ťažkých mincí. Vyriešili to tak, že dali tieto mince do zálohy finančníkom, ktorí im na oplátku vydali papierové certifikáty potvrdzujúce ich depozity. Centrálna vláda rýchlo pochopila význam papierových certifikátov, ich vydávanie štandardizovala a monopolizovala pre seba. 
Po dobytí Číny Mongolmi v polovici 13. storočia si Čchüan-čou udržalo svoje postavenie, keďže rozsiahla mongolská ríša vytvorila priaznivé podmienky pre obchod. Z mesta, ktorého populácia narástla až na pol milióna obyvateľov, vyrazili neúspešné výpravy Mongolov na Jávu (1292) a do Japonska (1281).
Cestovatelia.
Prístavom v Čchüan-čou prešlo okrem množstva obchodníkov aj niekoľko známych cestovateľov, ktorí o ňom zanechali správu. Prvým bol Marco Polo, pre ktorého bol Čchüan-čou posledným mestom, ktoré v Číne navštívil. V Čchüan-čou Marco Polo nasadol na loď, v ktorej sprevádzal mongolskú princeznú Kokočin na ceste do Perzie. Vo svojom opise mesta zmieňuje jeho kozmopolitný charakter, množstvo daní, ktoré cisársky dvor vyberie z obchodu, ako aj výrobu porcelánu. Veľkosť prístavu popisuje slovami:
Okolo roku 1324 mesto navštívil taliansky františkánsky mních českého pôvodu Odorico z Pordenone, ktorý o ňom napísal, že je dva krát väčšie než Bologna. Z jeho spomienok vieme, že v meste bola väčšia kresťanská komunita. Istá bohatá Arménka nechala v Čchüan-čou postaviť kostol, ktorý v roku 1308 pekinský arcibiskup Ján z Montecorvina učinil centrom biskupstva. V dobe Odoricovej návštevy boli v meste tri kostoly a cirkev viedol biskup vymenovaný práve Jánom z Montecorvina.
V roku 1345 do Čchüan-čou pricestoval marocký cestovateľ Ibn Battúta, ktorý si ako prvé všimol, že moslimovia hovoria mestu Zaitun, čo po arabsky znamená oliva, avšak v meste ani v krajine niet olív. Všímal si predovšetkým miestnu početnú a vzdelanú moslimskú komunitu, ktorá udržovala čulé styky s arabskými krajinami. O prístave a veľkosti obchodu sa vyjadroval v superlatívoch:
Úpadok mesta a neskoršie dejiny.
V 14. storočí nastal rýchly úpadok mesta, pod ktorý sa podpísalo viacero faktorov. V druhej polovici štrnásteho storočia dochádza k dynastickej zmene, keď mongolskú dynastiu Jüan vystriedala roku 1368 dynastia Ming, ktorá bola orientovaná proti zahraničnému obchodu. Ďalším faktorom bolo vyčerpanie zásob medi v baniach v okolí Čchüan-čou. V tomto období došlo k zmene obchodných ciest, keď sa obchod s Japonskom presunul do mesta Ning-po, ktoré je k nemu bližšie. Zároveň došlo ku kolapsu niektorých významných obchodných partnerov, predovšetkým Čampy vo Vietname a Šrívidžaje na Sumatre.
Iné vysvetlenie sa zameriava na privilégia, ktoré mali moslimskí obchodníci počas mongolskej vlády. Monopol moslimských obchodníkov neznášali miestni čínski obchodníci, a keď sa protimongolské povstanie priblížilo roku 1357 k mestu, vlády nad mestom sa zmocnila perzská posádka, ktorá pľundrovala námorný obchod, čo donútilo množstvo čínskych obchodníkov k opusteniu mesta, do ktorého sa už nevrátili. 
Zákaz námorného obchodu počas dynastií Ming and Čching viedol k trvalému úpadku mesta. V 19. storočí sa cez mesto dopravovalo do Číny veľké množstvo ópia. Značná časť populácie v priebehu stáročí emigrovala na Taiwan a do krajín juhovýchodnej Ázie, kde potomkovia vysťahovalcov z Čchüan-čou dodnes tvoria výraznú časť čínskej diaspory.
Administratívne členenie.
Mestská prefektúra Čchüan-čou sa skladá zo štyroch mestských obvodov, troch mestských okresov, a štyroch okresov. Z hľadiska Čínskej ľudovej republiky je administratívnou súčaťou Čchüan-čou aj ostrov Kinmen (Ťin-men), ten je však pod kontrolou Čínskej republiky (Tchaj-wanu).
Hospodárstvo a ekonomika.
Hrubý domáci produkt v Čchüan-čou v roku 2022 bol približne 1 210 miliárd jüanov (156 milárd eur), čo predstavovalo nárast o 3,5% oproti predošlému roku. HDP na obyvateľa činil 136 533 jüanov (17 600 eur). Poľnohospodárstvo sa na HDP podieľa 2,1%, priemysel 56,8% a služby 41,1%.
V Čchüan-čou sa produkujú predovšetkým textilné výrobky, obuv, športové potreby, petrochemické produkty, stavebné materiály, potraviny, papier, obaly a domáce potreby. V oblasti textilných produktov vzniklo v meste viacero známych domácich značiek, vďaka čomu dostal okres Ťin-ťiang prezývku "hlavné mesto značiek" a "mesto topánok". Z okresu An-si pochádza jeden z najznámejších druhov zeleného čaju typu oolong, "tchie-kuan-jin" (prekladaný ako železná bohyňa milosrdnosti, keďže je pomenovaný podľa buddhistickej bohyne). Z okresu Te-chua pochádza druh bieleho porcelánu známy na západe ako "Blanc de Chine", ktorý sa vo veľkom vyvážal do Európy predovšetkým v 18. storočí a stal sa predobrazom meissenského porcelánu. Okres Jung-čchun je najväčším producentom mandaríniek v Číne, ktorej celkovo patrí takmer polovica svetovej produkcie mandaríniek. 
Doprava.
Čchüan-čou je dôležitý dopravný uzol, ktorý má cestné, železničné, námorné a letecké spojenie s mnohými mestami v Číne. Cez prístav v meste sa do sveta exportuje značná časť produktov vyrobená buď v meste, alebo vo vnútorných oblastiach provincie Fu-ťien. Osobný prístav v Š'-ťingu má pravidelné spojenia na Taiwanom ovládaný ostrov Ťin-men.
V meste sa nachádza Medzinárodné letisko Čchüan-čou Ťin-ťiang, ktoré má spojenia predovšetkým s domácimi destináciami.
Čchüan-čou je napojený na sieť čínskej vysokorýchlostnej železnice, s pravidelnými dennými spojmi do Šanghaja, Kantonu a miest v provincii Fu-ťien. V roku 2023 bol otvorený 20 kilometrov dlhý železničný most cez Čchüan-čouský záliv, ktorý umožňuje rýchlovlakom dosahovať rýchlosť 350 km/h.

</doc>
<doc id="704839" url="https://sk.wikipedia.org/wiki?curid=704839" title="Lauren Graham">
Lauren Graham



</doc>
<doc id="704850" url="https://sk.wikipedia.org/wiki?curid=704850" title="DPOH">
DPOH



</doc>
<doc id="704854" url="https://sk.wikipedia.org/wiki?curid=704854" title="Kopáč">
Kopáč

Kopáč môže byť:

</doc>
<doc id="704865" url="https://sk.wikipedia.org/wiki?curid=704865" title="Košariská (vrch v Jablunkovskom medzihorí)">
Košariská (vrch v Jablunkovskom medzihorí)

Košariská () je názov vrchu v Jablunkovskom medzihorí, krajinnom celku Západných Beskýd. Leží nad obcou Svrčinovec, približne severne od Čadce. 
Poloha.
Nachádza sa v západnej časti Jablunkovského medzihoria. Leží v Žilinskom kraji, v okrese Čadca a na katastrálnom území obce Svrčinovec. Najbližším sídlom je na južnom a západnom úpätí situovaný Svrčinovec, severozápadne sa nachádzajú Mosty u Jablunkova, severovýchodne Hrčava a východne Čierne. 
Opis.
Košariská ležia v západnej časti vrchoviny, v hrebeni, vedúcom zo Studeničného () južným smerom cez Buky (). Východne sa nachádzajú Kozove vŕšky (), Valy (), Poľana (), Tri kopce () a Stankovo (), južne Javorské (), Horelická Kykula (), Briava () a Jurošovský vrch (), západne Kykuľa (), Pod Valmi (), Dejůvka () a Kostelky () a severne Studeničný (), Buky (), Gírová (), Komorovský grúň () a Holý vrch (). Východné svahy odvodňuje Markov potok, západné Bahnový potok, oba smerujúce do Čierňanky v povodí Kysuce. Vrchol traverzuje značený turistický chodník. 
Výhľady.
Vrcholovú časť pokrýva nesúvislý lesný porast, ktorý umožňuje obmedzený rozhľad. Z vhodných miest je vidieť okolité vrcholy Jablunkovského medzihoria, no tiež Turzovskú vrchovinu, Kysucké, Moravsko-sliezske a Sliezske Beskydy.

</doc>
<doc id="704869" url="https://sk.wikipedia.org/wiki?curid=704869" title="Košariská">
Košariská

Košariská môže byť:

</doc>
<doc id="704875" url="https://sk.wikipedia.org/wiki?curid=704875" title="Tom Watson (futbalový tréner)">
Tom Watson (futbalový tréner)

Tom Watson (* apríl 1859, Newcastle upon Tyne – † 6. máj 1915, Liverpool) bol anglický futbalový tréner, ktorý trénoval Sunderland a Liverpool na prelome 20. storočia. Bol prvým trénerom v Anglicku, ktorý vyhral ligový titul s dvomi rôznymi klubmi. Watson je najdlhšie slúžiacim trénerom Liverpoolu, celkovo strávil v klube devätnásť rokov.
Sunderland.
Watson bol trénerom Sunderlandu šesť sezón počas obdobia od roku 1889 do roku 1996. Pod jeho vedením vyhral Sunderland tri ligové tituly v sezónach 1891/92, 1892/93 a 1894/95, čím sa stal najúspešnejším manažérom v ich histórii. William McGregor, zakladateľ ligy, vyhlásil tím Watson's Sunderland po víťazstve 7:2 proti Aston Ville za „Tím všetkých talentov“.
Liverpool.
V roku 1896 odišiel Watson do Liverpoolu a tam sa tešil z ďalších úspechov až do svojej smrti v roku 1915. Najdlhšie slúžiaci tréner Liverpoolu počas svojich devätnástich rokov vo vedení vyhral dvakrát ligový titul a to v sezónach 1900/01 a 1905/06. Boli to prvé ligové tituly v histórii Liverpoolu. Stal sa teda prvým trénerom, ktorý doviedol dva rozdielne kluby k výhre ligového titulu. Odvtedy to dokázali len traja ďalší; Herbert Chapman, Brian Clough a Sir Kenny Dalglish.
Úspechy.
Trénerské.
Sunderland (1889 – 96).
Football League First Division
Liverpool (1896 – 1915).
Football League First Division
Football League Second Division
FA Cup
Sheriff of London Charity Shield

</doc>
<doc id="704887" url="https://sk.wikipedia.org/wiki?curid=704887" title="Tom Watson">
Tom Watson

Tom Watson môže byť:

</doc>
<doc id="704900" url="https://sk.wikipedia.org/wiki?curid=704900" title="Ján Labuda (agronóm)">
Ján Labuda (agronóm)

Prof. Ing. Ján Labuda, DrSc. (* 26. jún 1915, Levoča – † 16. marec 2010, Nitra) bol slovenský agronóm a vysokoškolský pedagóg, zakladateľ modernej výživy hospodárskych zvierat na Slovensku.
Život.
Pochádzal z maloroľníckej rodiny v Levoči. Po absolvovaní Štátneho československého reálneho gymnázia Dr. V. Šrobára v Levoči (dnes Gymnázium Janka Francisciho-Rimavského) nastúpil na štúdium poľnohospodárskeho inžinierstva na České vysoké učení technické v Prahe. Po zatvorení českých vysokých škôl v roku 1939 pokračoval v štúdiu v Záhrebe a ukončil ho v roku 1941 na Slovenskej vysokej škole technickej v Bratislave. Počas druhej svetovej vojny pracoval na Ústrednom úrade pre zásobovanie obyvateľstva Slovenska. V práci pokračoval na Povereníctve výživy a neskôr Povereníctve obchodu v oblasti bilancovania potreby a výroby poľnohospodárskych produktov. Bol prednostom živočíšneho odboru a predsedom Slovenskej krmovinárskej komisie, kde sa pričinil o budovanie prvých výrobní kŕmnych zmesí pre ošípané a dobytok, čo bol progresívny trend. Bol tiež publikačne aktívny a jeho odporúčania pre pestovanie kukurice, cukrovej repy a ďalších plodín na kŕmne účely si roľnícka prax osvojovala a využívala.
V roku 1952 prešiel na Vysokú školu poľnohospodársku v Nitre, kde bol poverený rozvojom disciplíny výživa a kŕmenie zvierat. V akademickom roku 1955/56 so spolupracovníkmi založil samostatnú katedru výživy a kŕmenia hospodárskych zvierat, ktorú viedol 27 rokov. Hodnosť doktora vied obhájil v roku 1969 na Vysoké škole zemědělské v Brne, za mimoriadneho profesora bol menovaný v roku 1969 a za riadneho profesora pre odbor výživa a kŕmenie hospodárskych zvierat v roku 1973. V roku 1955 pôsobil vo funkcii prorektora Vysokej školy poľnohospodárskej v Nitre, v rokoch 1956 až 1958 vo funkcii dekana Zootechnickej fakulty, v rokoch 1958 až 1959 vo funkcii prodekana Zootechnickej fakulty a v rokoch 1966 až 1968 vo funkcii prorektora Vysokej školy poľnohospodárskej v Nitre. Bol predsedom Zooveterinárnej spoločnosti pri Slovenskej akadémii vied (1954 až 1960), riadnym členom Slovenskej poľnohospodárskej akadémie (1969), členom Československé akadémie zemědělské (1975) a jej odboru živočíšnej výroby (1980), členom Slovenskej akadémie pôdohospodárskych vied (2004). Je autorom a spoluautorom početných vedeckých a odborných prác, 28 knižných publikácií a ďalších učebných textov, ktoré sa stali základom odborného vzdelávania študentov a pracovníkov poľnohospodárskej praxe.
Okrem výchovy študentov a vedeckých ašpirantov vytváral podmienky pre vedeckú tvorbu a výrobné poradenstvo. Vedeckovýskumnú činnosť zameriaval na riešenie aktuálnych problémov praxe po celom Slovensku, spolupracoval tiež so Šľachtiteľskou stanicou Levočské Lúky. K jeho významným aktivitám patrili pracovné kontakty s výskumnými inštitúciami v zahraničí, najmä v Poľsku, Francúzsku, Švajčiarsku, Nemecku a Maďarsku, čo umožnilo transformovať najnovšie svetové poznatky do výchovnovzdelávacieho procesu a vedeckovýskumnej a výrobnej sféry.
Miloval rodnú Levoču, kam sa každoročne k bratovi Jozefovi a rodine vracal; obraz gymnázia bol ozdobou jeho obývačky celý život. Vážil si blahoprajný list primátora mesta Levoča k 90. narodeninám. Mal rád svoju rodinu a záhradu v Nitre. Bol mimoriadne pracovitý a vitálny človek, a to aj po odchode do dôchodku.

</doc>
<doc id="704914" url="https://sk.wikipedia.org/wiki?curid=704914" title="Football League 1888/1889">
Football League 1888/1889

Football League 1888/1889 bola prvá sezóna futbalovej ligy, ktorá prebiehala od jesene 1888 do jari 1889. Futbalová liga vznikla 17. apríla 1888 v Manchestri a stala sa tak najstaršou profesionálnou futbalovou súťažou na svete.
Sezóna sa začala 8. septembra 1888 s 12 členskými klubmi z Midlands a severného Anglicka: Accrington, Aston Villa, Blackburn Rovers, Bolton Wanderers, Burnley, Derby County, Everton, Notts County, Preston North End, Stoke, West Bromwich Albion a Wolverhampton Wanderers. Každý z dvanástich klubov odohral počas sezóny s ostatnými klubmi dva zápasy: jeden doma a druhý vonku, spolu 22 zápasov.
Sezóna sa skončila 20. apríla 1889 a víťazom ligy sa stal Preston North End. Počas sezóny klub neprehral ani jeden zápas čo je veľmi vzácny úspech, ktorý sa odvtedy v Anglicku zopakoval iba raz, keď Arsenal vyhral Premier League v sezóne 2003/04.
Tabuľka.
Zdroj: World Football

</doc>
<doc id="704940" url="https://sk.wikipedia.org/wiki?curid=704940" title="Ján Labuda">
Ján Labuda

Ján Labuda môže byť:

</doc>
<doc id="704943" url="https://sk.wikipedia.org/wiki?curid=704943" title="Zrubársky jarok">
Zrubársky jarok



</doc>
<doc id="704962" url="https://sk.wikipedia.org/wiki?curid=704962" title="Bad Is Bad">
Bad Is Bad

„Bad Is Bad“ je skladba americkej pop rockovej skupiny Huey Lewis and the News. Vyšla na ich treťom albume "Sports".
Pôvodná verzia.
Pôvodná verzia skladby „Bad Is Bad“ bola nahraná v Memphise 10. augusta 1978 skupinou Thin Lizzy s Hueym Lewisom počas ich spoločného turné po Spojených štátoch.

</doc>
<doc id="704964" url="https://sk.wikipedia.org/wiki?curid=704964" title="Dojčiansky potok">
Dojčiansky potok



</doc>
<doc id="704966" url="https://sk.wikipedia.org/wiki?curid=704966" title="Chronológia udalostí ruskej invázie na Ukrajinu, november a december 2022">
Chronológia udalostí ruskej invázie na Ukrajinu, november a december 2022

Tento článok je podstránkou hlavného článku chronológia udalostí ruskej invázie na Ukrajinu. V štruktúrovanej forme podrobne pojednáva o udalostiach ruskej invázie na Ukrajinu ako súčasti širšieho rusko-ukrajinského konfliktu za obdobie november a december 2022.
Článok zahŕňa najmä prehľad uskutočnených vojenských operácií a bojových postupov ale aj súvisiace politické a diplomatické pozadie, partizánske akcie, ekonomické a obchodné aspekty, prehľad pomoci od spojencov, humanitárne a kultúrne dopady a iné súvisiace udalosti.
November 2022.
Týždeň od 31. októbra do 6. novembra 2022.
V pondelok od začiatku ruskej invázie na Ukrajinu uplynulo 250 dní. 
Týždeň od 7. do 13. novembra 2022.
Oslobodenie Chersonu.
Na začiatku týždňa boli na juhu v Mykolajivskej oblasti hlásené prudké boje pri Snihurivke severne od Chersonu, významnom opevnenom bode ruských síl brániacich ukrajinský postup na toto oblastné mesto. Mesto spolu s desiatkami ďalších obcí oslobodila ukrajinská armáda v prvej polovici týždňa, obrancovia sa pri tomto postupe k Chersonu priblížili na 15 km. V priebehu stredy sa ukrajinská armáda dostala až do severnej časti mesta.
V stredu večer, nedlho po oslobodení Snihurivky, ruský minister obrany Sergej Šojgu nariadil stiahnutie ruských vojsk z pravého brehu Dnepra v Chersonskej oblasti potom, čo veliteľ ruských inváznych síl generál Sergej Surovikin oznámil, že samotné oblastné mesto Cherson už nie je možné zásobovať a navrhol posunúť obranné línie na ľavý (východný) breh rieky. Vo vyhlásení sa vyhol slovu „ústup“, akcia bola komunikovaná ako „manéver“.
Ukrajinskí predstavitelia na oznámenie ruského velenia reagovali s opatrnosťou, podľa ich názoru mohlo ísť o pascu. Obávali sa falošných informácií s cieľom vlákať ich do mesta a tu rozpútať náročné pouličné boje.
Ruské sily v oblasti sa narýchlo naloďovali na dostupné plavidlá, presúvali vojakov a vybavenie na ľavý breh Dnepra. Tu stavali obranné línie a odtiaľto kryli svoj ústup intenzívnym ostreľovaním postupujúcich obrancov na pravom brehu. Postup ukrajinských jednotiek zdržiavali aj nastražené mínové polia a zničenie viacero menších mostov cez riečky a potoky. Pri rýchlom a masovom prekračovaní rieky sa utopilo nezanedbateľné množstvo ruských vojakov, mnohí ďalší sa prezliekli do civilu a pokúsili sa stratiť medzi miestnym obyvateľstvom.
Pri ústupe ruská armáda podmínovala cesty, ničila kritickú infraštruktúru, elektrické vedenia a zanechávala nástražné výbušné systémy. V noci zo štvrtka na piatok, na konci svojho ústupu, vyhodila do vzduchu Antonivský most, ktorý bol dovtedy čiastočne schodný aspoň pre pechotu, ako aj časť mostovky na Kachovskej priehrade, dovtedy jedinej zjazdnej cestnej komunikácii cez Dneper v oblasti. Samotná priehrada poškodená nebola.
V piatok ráno ruské velenie oznámilo úspešné ukončenie presunu svojich jednotiek na ľavý breh s tým, že na pravom brehu nezostal ani jeden ich vojak ani žiadna vojenská technika či zbrane. V súvislosti s opustením Chersonu bolo Ruskom dosadené oblastné centrum presunuté do mesta Heničesk na pobreží Azovského mora, mimo dostrelu ukrajinských raketometov HIMARS.
V piatok 11.11. dopoludnia sa na hlavnom námestí v Chersone objavila štátna vlajka Ukrajiny. Vyvesili ju tam miestni partizáni, príslušníci "Hnutia odporu". Následne sa do mesta dostali prví ukrajinskí vojaci. V uliciach mesta zavládla eufória, obyvatelia vyšli slobodne do ulíc, zaplnili centrálne "Námestie slobody", objímali prichádzajúcich vojakov a novinárov a na všetkých budovách sa snažili vyvesiť ukrajinské vlajky.
V súvislosti s informovaním o vstupe ukrajinských vojsk do mesta bola niekoľkým novinárom odobratá akreditácia. Podľa generálneho štábu Ukrajiny porušili pravidlá pre pôsobenie médií v oblasti bojových operácií tým, že o pohybe vojsk informovali príliš skoro, dokonca on-line. Pred stabilizovaním situácie, dočistením možných miest odporu, prevzatím plnej kontroly a prísunu systémov protivzdušnej obrany tak mohli poskytnúť cenné informácie pre ruské sily ostreľujúce mesto z druhého brehu rieky alebo pre prípadné ruské sily ukrývajúce sa v meste.
Stiahnutie z Chersonu bolo už tretím veľkým ústupom Ruska v tejto invázii. Najskôr museli v marci opustiť predmestia Kyjeva, následne boli v septembri vytlačení z rozsiahlych území od Charkova. Ústup ruských vojsk z Chersonu vyvolal bezprecedentnú kritiku prezidenta Vladimíra Putina a ideologický rozkol medzi jeho oddanými zástancami a radikálnymi stúpencami tvrdej vojny.
O ukrajinskej protiofenzíve na Cherson sa hovorilo už od leta. Reálne úspechy na fronte však prišli až začiatkom októbra. Vytlačeniu agresora z pravého brehu Dnepra značnou mierou prispeli cielené a dobre vykonané útoky s využitím vyspelej Západnej vojenskej techniky zamerané na miesta koncentrácie ruských síl, vojenské ciele a logistické uzly po celej Chersonskej oblasti, ktoré viedli tiež k ťažkému poškodeniu Antonivského mosta. Toto prinieslo problémy so zásobovaním a znemožňovalo okupantom dlhodobo udržať pozície na pravom (západnom) brehu rieky. Vďaka tejto taktike nemuseli Ukrajinci uskutočniť rozsiahle a náročné pozemné oslobodzovacie manévre a bitky.
Generál vo výslužbe Pavel Macko označil oslobodenie Chersonu za veľký vojenský, strategický i politický úspech Ukrajiny. Pre ruské sily v tejto novej situácii bolo kľúčové posilniť svoje úsilie na obranu zostávajúcich území Chersonskej oblasti na ľavom brehu Dnepra pod ich kontrolou, nakoľko tadiaľ viedli trasy pre dodávky pitnej vody pre anektovaný Krym ako aj súvislý pozemný koridor spájajúci Krymský polostrov s ruskou pevninou. Tento koridor bol v čase poškodenia Krymského mosta dôležitý z logistických dôvodov aj pre samotnú ruskú armádu. Stratou Chersonu ruské sily prišli aj o možnosť postupovať ďalej na západ, čím sa rozplynul ich sen o dobytí Odesy, ovládnutí Čierneho mora a pozemnom spojení Ruskej federácie s Podnesterskom.
Cherson bol jediným obsadeným oblastným mestom a tiež prvým veľkomestom, ktoré získali ruské jednotky po februárovom vpáde na Ukrajinu. Okupácia mesta začala 2. marca. V nasledujúcich týždňoch boli do vedenia mesta dosadení ľudia lojálny Kremľu. Tí tu postupne zavádzali ruské reálie ako vysielanie televíznych staníc, služby mobilných operátorov, ruské učebné osnovy, hrivnu nahradili rubľom a na námestí umiestnili sochu V. I. Lenina.
300-tisícová metropola Chersonskej oblasti nebola ruskými silami dobytá, ale obsadená prakticky bez boja zradou resp. zlyhaním viacerých vysokopostavených dôstojníkov Tajnej služby Ukrajiny (SBU). Šéf miestneho riaditeľstva, generál Serhij Krivoručko, v rozpore s rozkazmi nariadil evakuáciu podriadených dôstojníkov ešte pred príchodom ruských jednotiek. Jeho asistent, vedúci protiteroristického centra SBU, plukovník Ihor Sadochin, s okupantmi dokonca kolaboroval, keď ich informoval o zamínovaných miestach a pomáhal koordinovať letovú trasu nepriateľských lietadiel. Vedúci oddelenia vnútornej bezpečnosti SBU, brigádny generál Andrij Naumov, prchol pred vpádom ruských vojsk do zahraničia. Všetkých troch bývalých vysokopostavených dôstojníkov SBU ukrajinské úrady obvinili z vlastizrady. Jedno z ich kľúčových zlyhaní bolo nevyhodenie do vzduchu Antonivského mosta cez Dneper.
Obsadením Chersonu si ruská armáda vytvorila predpolie pre postup na Mykolajiv a Odesu. Bližšie ako na okraj Mykolajiva sa však nikdy nedostala.
 Otázka, kedy sláviť Vianoce, bola na Ukrajine predmetom dlhodobej diskusie už pred vojnou. Pred inváziou slávila Vianoce západným spôsobom tretina Ukrajincov, pod vplyvom ruskej agresie podpora tohto názoru vzrástla. 25. december je na Ukrajine štátnym sviatkom od roku 2017..
 Volodymyr Zelenskyj pobudol v Chersone asi 30 minút. Hovorca Kremľa Dmitrij Peskov v reakcii uviedol, že „ide o územie Ruskej federácie“.
 Jazde predchádzala nevyhnutná oprava asi 60km trate vrátane odstránenia mín. Obnova trate pomohla aj zásobovaniu mesta, kde po ukončení okupácie pretrvávali ťažkosti s dodávkami základných tovarov a surovín.
Týždeň od 21. do 27. novembra 2022 (Trištvrte roka trvania invázie).
Za trištvrte roka trvania tejto invázie Rusko podniklo viac ako 16-tisíc raketových útokov na Ukrajinu, z toho 97 % zasiahlo civilné ciele. 12 300 striel dopadlo na predmestské oblasti a vidiek, 1900 zasiahlo bytové domy, viac ako 250 poškodilo dopravnú infraštruktúru a asi 220 energetickú infraštruktúru. Postupné spotrebovávanie presne navádzaných striel riešil agresor stále častejším útočením dronmi Šáhid-136 a raketami protivzdušnej obrany S-300.
Ukrajinské sily od ruskej okupácie oslobodili 1886 miest a obcí. Rusko naďalej okupovalo približne pätinu ukrajinského územia, čo predstavovalo asi dvetisíc ďalších miest a obcí.
 Národný prevádzkovateľ ukrajinskej elektrickej prenosovej siete Ukrenergo skonštatoval, že elektrická sieť bola po šiestich týždňoch ruských úderov zničená v „kolosálnom“ rozsahu. Prakticky žiadne tepelné ani vodné elektrárne nezostali bez poškodenia, poškodených bolo najmenej 15 hlavných energetických rozvodných uzlov s desiatkami veľkých transformátorov, v krajine bol deficit výroby elektriny a v začínajúcej zime hrozili dlhodobé výpadky elektriny a tepla pre domácnosti.
 Situácia sa razantne zhoršila v Kyjeve a ďalších veľkých mestách. Pre výpadky elektriny netiekla voda, nedalo sa variť jedlo, vypadlo centrálne vykurovanie aj telekomunikácie. Narušená bola verejná doprava, malé obchody nemohli fungovať, obmedzili sa zdravotnícke služby, zastavila on-line výučba. V súvislosti s touto situáciou vláda vyzvala občanov, aby zvážili opustenie krajiny a tých, ktorí sú v zahraničí, aby sa nateraz nevracali.
 Mesto bolo v centre ťažkých bojov už päť mesiacov. Situácia v okolí mesta pripomínala zákopové boje prvej svetovej vojny, vojaci tam operovali v zaplavených zákopoch plných blata, pozície boli dlhodobo statické. O dobytie mesta sa pokúšali žoldnieri z Wagnerovej skupiny. Tí svojich pešiakov naverbovaných v ruských väzniciach posielali vpred na prakticky istú smrť s cieľom odhaliť palebné pozície ukrajinskej obrany.
 Hoci sa Ukrajinské sily k útokom oficiálne neprihlásili, predpokladalo sa, že pravdepodobne použili upravené drony Tu-141 sovietskej výroby pôvodne určené na výzvedné účely, ktoré adaptovali pridaním výbušnej nálože a navádzaním pomocou GPS. Útoky ukázali, že Ukrajina je schopná zasiahnuť citlivé ciele stovky kilometrov od svojich pozícií, hlboko v tyle nepriateľa. Útok na ruské územie tiež naplnil ruskú doktrínu o možnosti použiť jadrové zbrane na vlastnú obranu.
 V utorok tretí útok dronmi z ukrajinského územia zasiahol zásobárne paliva na vojenskom letisku v Kursku. Aj keď škody neboli zásadné, ďalší útok ukázal zraniteľnosť ruských základní a bojové schopnosti ukrajinskej armády.
 Podľa odhadov boli náklady Ruska na túto jednu vlnu bombardovania na úrovni štyristo až päťsto miliónov dolárov. V jednej vlne vystrelili spravidla 80 až 90 rakiet. Od začiatku invázie si Rusko vyrobilo približne 240 rakiet Ch-101 a približne 120 rakiet Kalibr. Ruský vojenský priemysel dokázal vyrobiť približne štyridsať rôznych rakiet mesačne.
 Pri tejto príležitosti udelil ukrajinský prezident Volodymyr Zelenský ministrovi obrany Jaroslavovi Naďovi "Rad Jaroslava Múdreho druhého stupňa" určený pre zahraničných predstaviteľov za mimoriadne služby pre ukrajinský národ.
 Ku koncu novembra boli najštedrejšími donormi Ukrajiny USA so 48 miliardami € nasledované EÚ (35mld.) a s odstupom Spojeným kráľovstvom (7,1mld.). Pri zohľadnení rozpočtu krajín rebríček darcov viedlo Estónsko, ktoré Ukrajine poskytlo pomoc na úrovni 1,32% svojho HDP. Ďalšie v poradí bolo Lotyšsko (1,14%), Poľsko (0,75%), Litva (0,6%), na piatom mieste Slovensko s 0,5% nasledované Českom s 0,45% HDP.
December 2022.
Týždeň od 19. do 25. decembra 2022.
V utorok od začiatku ruskej invázie na Ukrajinu uplynulo 300 dní.
Volodymyr Zelenskyj na návšteve USA.
Bezprostredne pred svojou cestou, v utorok, v 300-stý deň invázie, navštívil ukrajinský prezident Volodymyr Zelenskyj frontovú líniu. V Bachmute sa stretol s armádnymi veliteľmi, odovzdal vojakom vyznamenania a snažil sa zvýšiť morálku vojska priamo na najhorúcejšom bode frontu.
V stredu sa Volodymyr Zelenskyj vydal na vôbec prvú zahraničnú cestu od začiatku invázie. Cieľom boli Spojené štáty, najdôležitejší spojenec Ukrajiny. Stretol sa s prezidentom Joeom Bidenom a vystúpil na spoločnom zasadnutí oboch komôr Kongresu, ktorý krátko po jeho vystúpení schválil ďalší balíček pomoci pre Ukrajinu. Jeho súčasťou boli aj systémy protivzdušnej obrany Patriot vrátane výcviku a munície.
V prejave sa Volodymyr Zelenskyj snažil osloviť predovšetkým Republikánov, medzi ktorými narastala skepsa v súvislosti s rastúcimi výdavkami na pomoc Ukrajine. Za prejav si od zákonodarcov vyslúžil niekoľko búrlivých potleskov v stoji. Jeho prejav v Kongrese označili komentátori význačných svetových denníkov za "vzdorovitý, silný a odhodlaný" a prirovnávali ho k pamätnému prejavu britského premiéra Winstona Churchilla z roku 1941 prednesenom na rovnakom mieste.
Stretnutie prezidentov zároveň vyslalo jasný signál smerom k Rusku, že vzťahy USA a Ukrajiny sa nezhoršujú.
Kremeľ vo svojej reakcii obvinil Spojené štáty z vedenia zástupnej vojny proti Rusku a dodávané západné zbrane označil za legitímne vojenské ciele.
Utajovaná cesta ukrajinského prezidenta začala jazdou vlakom do Poľska, do prihraničného mesta Przemyśl, ďalej v konvoji automobilov na letisko v Rzeszówe, odkiaľ odletel do Washingtonu špionážnym lietadlom NATO. Pri návrate sa v Poľsku stretol s prezidentom Andrzejom Dudom.
 Tak ako počas Vianoc sa ani prelom rokov neobišiel bez ruských raketových útokov. Zaznamenaných bolo najmenej 80 úderov riadenými strelami a dronmi. Len niekoľko minút po silvestrovskej polnoci dopadali strely na Kyjev. Zasiahli energetickú infraštruktúru, obytné štvrte aj hotel. Štyria ľudia zomreli, 50 bolo zranených. Kyjevská polícia zverejnila fotografiu jedného zo zostrelených dronov, na ktorom bol nápis "Šťastný nový rok" v ruštine.
 Aj prípady novoročných útokov potvrdili, že ruské jednotky mali pri ostreľovaní absolútnu prevahu v kvantite, ukrajinské sily však boli vďaka vyspelým Západným zbraniam presnejšie.
 Okrem toho ukrajinská armáda zasiahla dva muničné sklady, jeden kontrolný bod a sedem stanovíšť ruských jednotiek na vlastnom okupovanom území.

</doc>
<doc id="704969" url="https://sk.wikipedia.org/wiki?curid=704969" title="Onuphis">
Onuphis

Onuphis je rod mnohoštetinavcov, ktorý patrí do čeľade Onuphidae. Tento rod má kozmopolitnú distribúciu, čo znamená, že sa nachádza prakticky po celom svete.
Druhy.
Do tohto rodu patria nasledujúce druhy:

</doc>
<doc id="704972" url="https://sk.wikipedia.org/wiki?curid=704972" title="SPŠSaG">
SPŠSaG



</doc>
<doc id="704973" url="https://sk.wikipedia.org/wiki?curid=704973" title="MarCO Mars Cube One">
MarCO Mars Cube One



</doc>
<doc id="704974" url="https://sk.wikipedia.org/wiki?curid=704974" title="MarCO">
MarCO



</doc>
<doc id="704977" url="https://sk.wikipedia.org/wiki?curid=704977" title="Meduloblastóm">
Meduloblastóm

Meduloblastóm je bežný typ primárneho nádoru mozgu u detí. Vzniká v časti mozgu, ktorá sa nachádza vzadu dole, na spodku lebky, v mozočku alebo posterior cranial fossa.
Mozog sa skladá z dvoch hlavných častí, veľkého koncového mozgu (cerebrum) navrchu a malého mozočku (cerebellum) vzadu. Tieto časti sú oddelené membránou, ktorá sa nazýva tentórium. Nádory, ktoré pochádzajú z mozočku alebo oblastí poblíž pod tentóriom sa potom označujú ako infratentoriálne.
Historicky sa meduloblastómy klasifikovali ako primitívne neuroektodermálne nádory (PNET), ale teraz už je známe, že sú odlišné od supratentoriálnych PNET a nie sú pokladané za príbuzné.
Meduloblastómy sú invazívne, rýchlo rastúce nádory, ktoré sa na rozdiel od väčšiny mozgových nádorov šíria prostredníctvom mozgomiešneho moku a často metastázujú na rôzne iné miesta na povrchu mozgu a miechy. 
Kumulatívna miera prežitia pre všetky vekové skupiny je 60 % vo veku 5 rokov, 52 % vo veku 10 rokov a 47 % vo veku 20 rokov. U detí je vyššia šanca na prežitie.

</doc>
<doc id="704978" url="https://sk.wikipedia.org/wiki?curid=704978" title="Veselie">
Veselie



</doc>
<doc id="704980" url="https://sk.wikipedia.org/wiki?curid=704980" title="Sňatok">
Sňatok



</doc>
<doc id="704982" url="https://sk.wikipedia.org/wiki?curid=704982" title="Sobášny obrad">
Sobášny obrad



</doc>
<doc id="704983" url="https://sk.wikipedia.org/wiki?curid=704983" title="Svadobný obrad">
Svadobný obrad



</doc>
<doc id="704984" url="https://sk.wikipedia.org/wiki?curid=704984" title="Sobášny akt">
Sobášny akt



</doc>
<doc id="704986" url="https://sk.wikipedia.org/wiki?curid=704986" title="Sterkovský potok">
Sterkovský potok

Sterkovský potok je potok v regióne Horný Zemplín v Prešovskom kraji v okrese Medzilaborce (okres) v strede južnej časti územia obce Čabalovce. Je ľavostranným prítokom Olšavy v povodí Laborca. Nachádza sa v geomorfologickom celku Laborecká vrchovina. Má dĺžku .
Sútok zdrojníc.
Začína sa sútokom zdrojníc v nadmorskej výške v južnej časti územia obce Čabalovce na juhovýchodnom svahu poľa Medzi potokmi v poľnohospodárskom extraviláne v okrese Medzilaborce (okres) v Prešovskom kraji. Severná zdrojnica pramení v a priteká z pasienka a lesa Kýčerka. Juhovýchodná zdrojnica pramení v a priteká z lúky Pod Halaškou. 
Opis toku.
Od sútoku zdrojníc tečie západným smerom cez poľnohospodársky extravilán, v priberá pravostranný prítok Jaseňovský potok pritekajúci z miestnej časti obce Čabalovce s názvom Sterkovce, meandruje, pravým brehom obmýva pole Pod dedinou. Priteká k južnému okraju intravilánu Čabaloviec kde priberá Čabalovský potok ako svoj pravostranný prítok, v ústi v extraviláne do Olšavy ako jej ľavostranný prítok. Začína sa, preteká a ústi na území obce Čabalovce. Má dva dôležitejšie prítoky: Jaseňovský potok a Čabalovský potok.
Pôvod názvu.
Názov vodného toku má pôvod v názve niekdajšej stredovekej obce "Sterkovce", dnešnej miestnej časti obce Čabalovce, s písomným dokladom z roka 1494 "Zterkocz". Sterkovský potok preteká cez južný okraj intravilánu tejto miestnej časti. Zo slova "Sterkovce" systémovým vypustením formantu "-ce", pridaním formantu "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Sterkovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Sterkovský potok" bolo štandardizované v roku 1990. V dnešnej slovenskej hydronymii hydronymum Sterkovský potok je jedinečným názvom (november 2023).

</doc>
<doc id="704987" url="https://sk.wikipedia.org/wiki?curid=704987" title="Horný vrch (vrch v Malých Karpatoch)">
Horný vrch (vrch v Malých Karpatoch)

Horný vrch () je vrch v Malých Karpatoch, krajinnom celku Fatransko-tatranskej oblasti. Leží nad obcou Rohožník, približne východne od Malaciek. 
Poloha.
Nachádza sa v strednej časti pohoria, v geomorfologickom podcelku Pezinské Karpaty a jej časti Biele hory. Vrch leží v Bratislavskom kraji, v okrese Malacky a na katastrálnom území obce Rohožník. Najbližšími sídlami sú severne situovaná Sološnica a severozápadne ležiaci Rohožník, západne sa nachádza Kuchyňa a východným smerom Častá a Doľany. Masív je súčasťou Chránenej krajinnej oblasti Malé Karpaty a PR Vysoká. 
Opis.
Horný vrch leží v hlavnom hrebeni v strednej časti Pezinských Karpát, juhozápadne od sedla Skalka (). Západne sa nachádza Vysoká (), Zámok () a Vajarská (), severne Veľký Peterklin (), Malá Vápenná () a Vápenná (), východne Biela skala (), Jelenec () a Baďurka () a južne Krkavý buk (), Gajdoš () a Mešťanková (). Východné svahy odvodňuje potok Pajdla do Gidry v povodí Dudváhu, voda zo západných odteká Rohožníckym potokom do Rudavy v povodí Moravy. Vrchol traverzuje Cesta hrdinov SNP. 
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z vhodných lokalít je možné vidieť okolité vrcholy Malých Karpát a Borskú nížinu, ojedinele aj Považský Inovec.

</doc>
<doc id="704990" url="https://sk.wikipedia.org/wiki?curid=704990" title="Obradznovský potok">
Obradznovský potok



</doc>
<doc id="704997" url="https://sk.wikipedia.org/wiki?curid=704997" title="Rituál (rozlišovacia stránka)">
Rituál (rozlišovacia stránka)

Rituál môže byť:

</doc>
<doc id="704998" url="https://sk.wikipedia.org/wiki?curid=704998" title="Matrimónium">
Matrimónium



</doc>
<doc id="704999" url="https://sk.wikipedia.org/wiki?curid=704999" title="Micheil Maglakeli">
Micheil Maglakeli

Micheil Maglakeli (; * 11./12. storočie asi Maglaki† polovica 12. storočia) bol stredoveký gruzínsky maliar fresky, ktorý pôsobil v Gruzínskom kráľovstve, najmä na kráľovskom dvore počas vlády Dávida IV. Budovateľa a Demetera I.
Život.
Bližšie informácie o dátume alebo mieste jeho narodenia a úmrtia nie sú známe. Pravdepodobne pochádzal z niektorej oblasti Imereti. Konkrétne asi z rovnomennej dediny Maglaki.
Dielo.
Významnou pripisovanou prácou sú fresky v Monastieri Macchvariši. V kláštornom chráme sa zachovalo niekoľko nápisov. Jeden z nich uvádza, že autorom výmaľby chrámu bol v roku 1140 práve Micheil Maglakeli. Priestor apsidy zdobí motív Deésis. Pod ním je skupina prorokov a apoštolov, zatiaľ čo steny chrámu zdobí kristologický cyklus výjavov z dvanástich veľkých sviatkov ("dodekaorton"), ktoré sú usporiadanie do troch radov. Najnižší rad zobrazuje sériu jazdcov na koni so svätožiarou okolo hlavy, ktorí sú charakteristickí pre stredovekú nástennú maľbu v provincii Svaneti. V severovýchodnom výklenku je svätá Barbora a korunovácia svätej Kataríny. Naopak v juhovýchodnom výklenku je svätá Margaréta a Irena spolu s donátorom chrámu. V juhozápadnom výklenku sú zobrazení svätí Juraj, Teodor a Demeter. Veľmi zaujímavý výjav je korunovácia gruzínskeho kráľa Demetera I. v severozápadnom výklenku. Demeter je zobrazený v honosnom kráľovskom rúchu, ako príma požehnanie od Ježiša Krista a korunu od archanjela Gabriela, pričom ho dvaja šľachtici ("eristavi") opásali mečom. Podľa historika umenia Antonyho Eastmonda je zobrazenie Demeterovej korunovácie oslavou kráľovskej moci a zároveň zdôrazňuje úlohu miestnej aristokracie.
Micheil Maglakeli v scéne korunovácie kráľa Demetera I. sledoval staršie ikonografické tradície z Byzancie, ktoré doplnil o miestne prvky. Vo všeobecnosti je jeho tvorba ovplyvnená nástennými maľbami, ktoré vytvoril dvorský maliar Tevdore. Z umelecko-štylistického hľadiska Micheil Maglakeli pokračoval v intenciách monumentálnej nástennej maľby 11. storočianadrozmernosť a individualita kompozície. Jeho monumentálne postavy sa vyznačujú skôr strnulosťou a pevnosťou. Vnútorná dynamika nie je zvýraznená. Okrem toho sú pozoruhodné znaky dekoratívno-monumentálneho maliarskeho štýlu 12.13. storočia, pretože sledujú určité rysy nástenných malieb v chráme Ateni Sioni (7. storočie) neďaleko mesta Gori alebo v Monastieri Betania (12.13. storočie). Micheil Maglakeli vo svojej tvorbe využíval nuansy dvoch hlavných fariebšedej a červenohnedej.

</doc>
<doc id="705001" url="https://sk.wikipedia.org/wiki?curid=705001" title="Dom Stefana Pandurského">
Dom Stefana Pandurského

Dom Stefana Pandurského (),&lt;ref name="https://www.tryavna-museum.eu"&gt;&lt;/ref&gt; alebo Dom Stefana Christova Pandurského () je dom z druhej polovice 19. storočia, ktorý sa nachádza v meste Triavna v Gabrovskej oblasti v severnom Bulharsku.
Budova má pridelený štatút kultúrnej pamiatky miestneho významu.
Lokalita.
Dom Stefana Pandurského sa nachádza v historickej časti mesta Triavna na ulici „Angel Kănčev“ (, doslovne: "ulica Angela Kănčeva") č. 56. 
Dejiny.
Výstavba budovy sa začala v roku 1860 a bola ukončená v roku 1866. 
V roku 1967 získal dom štatút kultúrnej pamiatky miestneho významu. V roku 1970 prebehli na budove reštauračné práce. 
Charakteristika.
Autorom budovy je trevnenský staviteľský majster Dimităr Sergiuv.
Dom je postavený na úrovni ulice, je dvojposchodový so skeletom z drevených trámov, medzi ktorými sa nachádza výplň. V prízemnej časti domu sa nachádzajú dva ďukiany (druh obchodu so skladom v bulharských obrodeneckých domoch) s naklonenými okenicami, na nadzemnom poschodí sa nachádzajú obytné miestnosti. 
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1967
Dôvod pamiatkovej ochrany: architektonicko-staviteľská hodnota budovy
Oficiálny názov na zozname kultúrnych pamiatok: "Kăšta na Stefan Christov Pandurski s dvora i vătrešnite sgradi" (, doslovne Dom Stefana Christova Pandurského s dvorom a vnútornými budovami)

</doc>
<doc id="705003" url="https://sk.wikipedia.org/wiki?curid=705003" title="Epigrafika">
Epigrafika



</doc>
<doc id="705012" url="https://sk.wikipedia.org/wiki?curid=705012" title="Cárska koruna Ruska">
Cárska koruna Ruska



</doc>
<doc id="705015" url="https://sk.wikipedia.org/wiki?curid=705015" title="Bitka na Gvozde">
Bitka na Gvozde

Bitka na Gvozde bolo chorvátskouhorské ozbrojené stretnutie, ktoré sa odohralo v roku 1097 na hore Gvozd medzi chorvátskym vojskom vedeným kráľom Petrom Snačićom (podľa starších prameňov Svačić) a uhorskými silami pod velením kráľa Kolomana. 
Bitka sa odohrala v dôsledku zhoršenia dynastickej krízy po smrti Štefana II., posledného chorvátskeho kráľa z dynastie Trpimirovićovcov (samotná kríza začala o niekoľko rokov skôr, keď kráľ Demeter Zvonimir zomrel v roku 1089), a uhorského nároku na chorvátsku korunu. Stretnutie oboch armád na hore Gvozd bolo vyvrcholením dlhodobých politických a vojenských nepokojov v Chorvátsku. 
Bitka sa skončila porážkou Chorvátov a smrťou kráľa Petra, čo malo ďalekosiahle následky a znamenalo zásadný zlom v chorvátskych dejinách, pretože odvtedy v chorvátskych krajinách nikdy nevládli chorvátski králi, ale králi cudzieho pôvodu a stredoveký chorvátsky štát, hoci si zachoval mnohé atribúty štátnosti, bol vystavený mnohým cudzím vplyvom a územným zásahom, ktoré pretrvali až do súčasnosti. Na pamiatku kráľa Petra bol Gvozd podľa tradičnej chorvátskej historiografie premenovaný na Petrovu goru.
Predohra.
Medzi najstaršie texty, ktoré hovoria o uhorských vpádoch do Chorvátska, patrí text Anonymovej kroniky z druhej polovice 12. storočia, ďalej kronika Šimona z Kézy, napísaná okolo roku 1285 a kronika Historia Salonitana od Tomáša Arcidiakona, napísaná v Splite v roku 1266. 
V neskorších textoch, kde sa spomína bitka, sa výroky väčšinou opakujú alebo sa v podstate nelíšia od pôvodných.
Chorvátskemu kráľovi Demeterovi Zvonimirovi zomrel pravdepodobne ešte v detskom veku syn a dedič Radovan, takže po smrti Demetera v roku 1089 ostal chorvátsky trón prázdny. Medzi žiadateľmi o chorvátsku korunu bola okrem iných aj Zvonimirova vdova Helena, sestra uhorského kráľa Ladislava I. Najskôr bol za kráľa zvolený Štefan II. z poslednej, už zostarnutej, odnože dynastie Trpimirovićovcov, no jeho vláda bola krátkodobá, a tak, keďže všetci členovia dynastie vymreli, sa dynastická kríza prehĺbila. V tom istom čase sa podmienky v juhovýchodnej Európe a Malej Ázii stali veľmi zložitými a udalosti viedli k prvej križiackej výprave.
V Chorvátsku časť šľachty podporovala Petara Snačića (Svačića), ktorý v roku 1093 nastúpil na trón. Jeho sídlo bolo v meste Knin a jeho právomoc bola obmedzená najmä na južnú časť Chorvátska, kým severné oblasti (Slavónsko) začali už v roku 1091 spravovať členovia uhorskej vládnucej dynastie Arpádovcov, od Ladislava I., cez Álmoša až po Kolomana. Okrem toho sa opäť posilnila moc Byzantskej ríše nad dalmátskymi mestami. V tom čase bol cisár Alexios I. Komnénos zaneprázdnený bojmi v iných častiach ríše, a tak nemohol priamo pomáhať Chorvátom pri obrane pred uhorskými hrozbami.
V roku 1095 sa stal uhorským kráľom Koloman a rozhodol sa ovládnuť celé Chorvátsko. Aby si pripravil situáciu a znížil riziko neúspechu, najprv zlepšil vzťahy s pápežom Urbanom II.. Nejaký čas strávil potýčkami a bitkami s križiackym vojskom, ktoré v roku 1096 roku cez Uhorsko a Chorvátsko smerovalo na Konštantínopol a Jeruzalem a následne zhromaždil svoje vojenské sily, aby ich začiatkom roka viedol na juh zvrhnúť kráľa Petara z trónu.
Bitka.
Uhorské vojská.
O zložení, počtoch a pohyboch uhorskej armády nie je veľa hodnoverných informácií. Niektoré zdroje uvádzajú, že zahŕňala istý počet Chorvátov zo Slavónie, ktorých šľachta väčšinou podporovala Kolomanovu snahu o získanie chorvátskej koruny. Niekedy sa uvádza, že uhorská armáda mala okolo 5 000 vojakov, ale neexistuje žiadne potvrdenie. O smere jej pohybu na juh je jediná spoľahlivá informácia, že prekročila rieku Drávu, ale nie je známe, kde a ktorým smerom pokračovala. Prevláda názor, že sa pohla smerom na juhozápad a dosiahla svahy Gvozdu (dnešná Petrova gora), hoci iní historici sú presvedčení, že smeroval priamejšie na juh Chorvátska, teda výrazne na východ od Gvozdu, čo je kratšia cesta do Kninu, hlavného mesta kráľa Petra.
Chorvátske vojská.
Keď sa kráľ Petar dozvedel, že prichádzajú Uhri, zhromaždil vojsko v južnom Chorvátsku a vydal sa na sever, aby odolal útoku. Veľkosť a vybavenie jeho armády nie je známe, ani trasa, ktorou sa uberala, je známe len to, že dosiahla horu Gvozd. Vzhľadom na konfiguráciu terénu sa chorvátske jednotky s najväčšou pravdepodobnosťou pohybovali údolím rieky Una, ktorá vedie najpriamejšie z Kninu na Gvozd, teda dnešnú Petrovu goru.
Miesto bitky.
Vzhľadom na nedostatok zdrojov a široké možnosti ich rôznych interpretácií mnohé dôležité fakty o bitke, či už o zložení a počte armád, ako aj o presnom čase a mieste konfliktu, neboli definované s istotou a s jednomyseľným súhlasom historikov. V chorvátskej historiografii prevláda názor, že miestom bitky je dnešná Petrova gora v Kordune. Niektorí historici naopak tvrdili alebo tvrdia, že bitka sa odohrala na juhozápade, v pohorí Veľká alebo Malá Kapela, ktorá sa v stredoveku volala Gvozd a premenovali ju až po postavení kostola či kaplnky svätého Mikuláša začiatkom 17. storočia na mieste ruín staršieho paulínskeho kláštora. Niektorí umiestnili miesto šarvátky ďalej na východ, do oblasti Zrinskej gory alebo jej blízkosti, do oblasti rieky Una, na dôležitú a najkratšiu dopravnú cestu stredoveku medzi severom a juhom Chorvátska. Otázkou však je, či bola rozhodujúca krátkosť cesty armády, alebo či rozhodujúcu úlohu nezohral nejaký iný, napríklad taktický dôvod, zhromažďovanie armády, otázka zásobovania bojovníkov potravinami a podobne. Takéto údaje v tomto konkrétnom prípade neexistujú.
Priebeh.
O skutočnom priebehu bitky pri Gvozde je veľmi málo zdrojov. Podľa niektorých sa bitka odohrala na severnom úpätí Gvozdu, podľa iných to bolo na východnej strane. Časový rámec bitky je obmedzený na koniec apríla alebo začiatok mája 1097. Nie sú známe strategické a taktické rámce, detaily bitky, či bola frontálna zrážka dvoch armád, alebo či jedna armáda prepadla druhú a podobne. Najstaršie zdroje po bitke uvádzajú, že uhorské sily zvíťazili a chorvátsky kráľ bol v bitke zabitý. Kolomanova armáda si otvorila cestu na juh, využila príležitosť a ovládla pobrežie a mestá, ktoré predtým ovládal kráľ Petar.
Skutočnosť, že čas samotnej bitky je kladený na koniec apríla alebo začiatok mája, potvrdzuje sled ďalších udalostí, ktoré sa v tom čase odohrali a ktoré s bitkou nepriamo súvisia. Jednou z nich bola dohodnutá svadba kráľa Kolomana s normanskou princeznou Felíciou, dcérou sicílskeho princa Rogera I. Felíciu viedol do Uhorska z Biogradu na Moru župan Viknkurije z Alba Iulie v sprievode 5 000 vojakov, čo by za panovania kráľa Petara nebolo možné, keďže by nedovolil by pohyb takého vojska po svojom kráľovstve.
Podľa tradície bol Petar Snačić pochovaný hneď po bitke na mieste svojej smrti. Dnes je na tom mieste pamätná tabuľa. O bitke na Gvozde svedčí séria toponým nachádzajúcich sa v širšej oblasti dnešnej Petrovej gory: Petrova poljana, maďarský most, Dalmatínska varoš, Kraljev grob, Grobnik, Magyari a iné.
Dohra.
Bitka pri Gvozde, ako máloktorá iná, mala pre stredoveký chorvátsky štát dôležité následky. Stala sa začiatkom stáročného štátneho zväzku s Uhorským kráľovstvom, ktorý, či ako personálna únia v rámci Uhorsko-chorvátského kráľovstva, alebo ako súčasť Habsburskej monarchie, trval až do roku 1918. Petar Snačić sa v chorvátskych dejinách zapísal ako „posledný chorvátsky kráľ národnej krvi“, pretože po ňom vládli chorvátskym krajinám králi cudzích dynastií, počnúc uhorskými Arpádovcami a končiac rakúsko-nemeckou Habsbursko-lotrinskou dynastiou a srbskými Karađorđevićovcami.
O pomeroch, ktoré v Chorvátsku a okolí panovali po bitke pri Gvozde, hovorí fakt, že Koloman nebol korunovaný za chorvátskeho kráľa hneď, ale až o päť rokov neskôr. Dôvody treba hľadať v odboji proti jeho nadvláde tak v Chorvátsku, v Uhorsku (kde mal Koloman spory so svojim bratom Álmošom), ako aj v iných krajinách tejto časti Európy. 
Čo sa týka iných krajín v širšom okolí, uhorský štát bol často vo vojnovom stave so svojimi susedmi zo všetkých strán, vrátane Byzantskej ríše. Existujú názory, že to bol cisár Alexios I. Komnénos, ktorý nepomohol priamo Petrovi Snačićovi v boji proti Kolomanovi, ale ktorý podnietil útok Kumánov a Rusov na uhorské vojsko a títo v apríli 1099 Kolomana porazili na rieke Wiar pri meste Przemyśl v Haliči. Toto a ohľady na Benátčanov pretrvávajúce až do smrti benátskeho dóžu Vitale Michiela I. roku 1102 boli príčiny spomaľujúce Kolomanove prevzatie moci v Chorvátsku a jeho korunováciu chorvátskou korunou, ktorá nasledovala až v roku 1102 v Biograde na Moru. Koloman s chorvátskou šľachtou zastupujúcou dvanásť kmeňov podpísal zmluvu Pacta conventa definujúcu postavenie Chorvátska v Uhorskom kráľovstve.

</doc>
<doc id="705024" url="https://sk.wikipedia.org/wiki?curid=705024" title="SOR TNS 12">
SOR TNS 12

SOR TNS 12 je nízkopodlažný trolejbus vyrábaný českou spoločnosťou SOR Libchavy v spolupráci s firmami Cegelec, Rail Electronics, či Škoda Electric, od ktorých pochádza elektrická výzbroj.
Karosériu trolejbusov TNS 12 taktiež využíva Škoda Electric na výrobu trolejbusov Škoda 32Tr.
Konštrukcia.
Jedná sa o dvojnápravový klasický či hybridný trolejbus dĺžky 12 m, ktorý využíva karosériu autobusu SOR NS 12 a elektrickú výzbroj od spoločností Cegelec, Rail Electronics CZ, alebo Škoda Electric . Je nízkopodlažný s nástupnou výškou 330 mm a tromi dverami. Môže byť vybavený trakčnými batériami, ktoré umožňujú prevádzku na úsekoch bez trolejového vedenia. Trolejbus je ďalej vybavený celovozovou klimatizáciou, kneelingom a výklopnou plošinou pre vozíčkarov.
História.
Kvôli situácii na trhu, ovplyvnenej pandémiou covid-19, a súvisiacim problémom s výrobou a dodávkami vozidiel Bogdan T70120 sa rozhodol Dopravný podnik mesta Jihlavy podpísať s konzorciom českej firmy Tram for Envi a ukrajinskej spoločnosti Bogdan Motors dodatok zmluvy na dodávku 6 trolejbusov, podľa zmluvy z apríla 2021, dodať ukrajinský výrobca. Na základe dodatku z decembra 2021 má jihlavský dopravca získať vozidlá SOR TNS 12 s trakčnými batériami. 
Spoločnosť SOR Libchavy sa stala v januári 2022 víťazom tendra Dopravného podniku Bratislava na dodávku 11 parciálnych trolejbusov, ktoré majú byť dodané do 18 mesiacov od podpisu zmluvy. Išlo o prvé výberové konanie, v ktorom SOR uspel samostatne ako dodávateľ trolejbusov. K podpísaniu zmluvy došlo na konci mája 2022. Pôvodne mali byť vozidlá pre Bratislavu osadené výzbrojou od Cegelecu. Po problémoch s dodávkami niektorých komponentov výzbroje bol ale jej dodávateľ zmenený na Škodu Electric. Ide tak o prvý prípad, kedy je v trolejbusoch, ktorých finálnym dodávateľom je SOR, použitá výzbroj Škoda. V marci 2022 uspel SOR aj vo výberovom konaní Dopravnej spoločnosti Zlín-Otrokovice, ktorému má dodať 4 parciálne trolejbusy. Dopravný podnik mesta Brna vyhlásil v novembri 2020 výberové konanie na dodávku komponentov pre kompletizáciu až štyridsiatich klasických trolejbusov (bez batérií) vo vlastných priestoroch, konkrétne vo vozovni Komín . Víťazom tohto tendra sa v apríli 2022 stala spoločnosť SOR. Komponenty na výrobu prvých dvoch vozidiel mali byť dodané do štyroch mesiacov od podpisu zmluvy, zvyšných až 38 trolejbusov môže DPMB odobrať v rámci opcie, ktorá platí do roku 2025. Kompletácia prvých dvoch trolejbusov (č. 3065 a 3066) bola v dielňach vozovne Komín zahájená v druhej polovici roku 2022. Vozidlo č. 3066 bolo v nepojazdnom stave v novembri 2022 vystavené na pražskom veľtrhu Czechbus. Oba trolejbusy boli dokončené začiatkom nasledujúceho roka a 6. marca 2023 sa vozidlo č. 3065 vydalo prvýkrát do brnenských ulíc na skúšobné jazdy bez cestujúcich v rámci homologačných skúšok na schválenie typu.
Súťaž na dodávku štyroch trolejbusov s batériami (a ďalších dvoch v prípadnej opcii) do Maďarska do Segedínu vyhral s typom TNS 12 výrobcu SOR Libchavy na jar 2022. V októbri 2022 uzavrel zmluvu na dodávku štyroch parciálnych vozidiel TNS 12 s batériami slovenský Dopravný podnik mesta Prešov . V januári 2023 vyhral SOR súťaž na dodávku 15 vozidiel pre bulharské mesto Ruse, v rovnakom čase potvrdil bulharský súd výsledok súťaže pre Sliven (6 vozidiel TNS 12).

</doc>
<doc id="705025" url="https://sk.wikipedia.org/wiki?curid=705025" title="Diamantový fond Ruskej federácie">
Diamantový fond Ruskej federácie



</doc>
<doc id="705036" url="https://sk.wikipedia.org/wiki?curid=705036" title="Kazasovov dom">
Kazasovov dom

Kazasovov dom ()&lt;ref name="https://www.tryavna-museum.eu"&gt;&lt;/ref&gt; je dom z druhej polovice 19. storočia, ktorý sa nachádza v meste Triavna v Gabrovskej oblasti v severnom Bulharsku.
Budova má pridelený štatút kultúrnej pamiatky miestneho významu.
Lokalita.
Kazasovov dom sa nachádza v historickej časti mesta Triavna na ulici „Angel Kănčev“ (, doslovne: "ulica Angela Kănčeva") č. 45. 
Dejiny.
Dom bol postavený v roku 1854. Dátum dokončenia výstavby (10. máj 1854) je vyrytý dlatom na drevenom tráme nad dverami ďukianu. V roku 1886 sa v dome narodil významný bulharský politik, verejný činiteľ a novinár Dimo Totev Kazasov.
V roku 1967 získal dom štatút kultúrnej pamiatky miestneho významu. 
Charakteristika.
Autorom budovy je trevnenský staviteľský majster Dimităr Sergiuv.
Dom je postavený na úrovni ulice, je dvojposchodový s kamenným prízemím. V prízemnej časti domu sa nachádzal ďukian (druh obchodu so skladom v bulharských obrodeneckých domoch) majiteľa domu, ktorý bol jedným z posledných predstaviteľov, ktorý sa zaoberal remeslom známym ako "kazaslăk" (v súčasnosti už vymreté remeslo, ktoré spočívalo vo výrobe dekoratívnych tkanín a vyskytovalo sa prakticky len v Triavne), podľa ktorého bolo odvodené priezvisko rodu majiteľa budovy. Na prednej fasáde domu sa v stredovej časti nachádza balkón, ktorý bol vzhľadom na jeho architektonickú formu postavený v období po oslobodení Bulharska.
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1967
Dôvod pamiatkovej ochrany: architektonicko-staviteľská hodnota budovy
Oficiálny názov na zozname kultúrnych pamiatok: "Kazasovata kăšta s dvora i drugite sgradi" (, doslovne Kazasovov dom s dvorom a ďalšími budovami)

</doc>
<doc id="705038" url="https://sk.wikipedia.org/wiki?curid=705038" title="Mešťanková">
Mešťanková

Mešťanková () je vrch v Malých Karpatoch, krajinnom celku Fatransko-tatranskej oblasti. Leží nad obcou Kuchyňa, približne východne od Malaciek. 
Poloha.
Nachádza sa v strednej časti pohoria, v geomorfologickom podcelku Pezinské Karpaty a jej časti Kuchynská hornatina. Vrch leží v Bratislavskom kraji, v okrese Malacky a na katastrálnom území obce Kuchyňa. Najbližším sídlom je západne situovaná Kuchyňa, severne sa nachádza Sološnica a Rohožník, juhozápadne Pernek a juhovýchodným smerom mesto Modra. Masív je súčasťou Chránenej krajinnej oblasti Malé Karpaty. 
Opis.
Mešťanková leží v strednej časti Pezinských Karpát, v hrebeni vedúcom severozápadne z Čertovho kopca () na Ražňovú (). Severne sa nachádza Bartalová (), Ostrý vrch (), Vysoká () a Horný vrch (), východne Krkavý buk (), Vysoký Rajd (), Gajdoš () a Skalnatá (), južne Čertov kopec (), Javorina (), Prostredný vrch () a Krížnica () a západne Bačkorová () a Ražňová (). Oblasť patrí do povodia Moravy; severnú časť hrebeňa odvodňuje riečka Malina, južnú jej prítok Javorinka. Na vrchol nevedie značený turistický chodník. 
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z vhodných lokalít je možné vidieť okolité vrcholy Malých Karpát a Borskú nížinu, ojedinele aj masív Schneebergu na severe Álp.
Prístup.
Na vrchol nevedie značená turistická trasa, preto prístup je možný cez Modranskú dolinu, odbočením zo zelenej značky, prípadne z hlavného hrebeňa, ktorým prechádza červeno značená Cesta hrdinov SNP a Štefánikova magistrála. 

</doc>
<doc id="705045" url="https://sk.wikipedia.org/wiki?curid=705045" title="Menšia legenda o svätom Gerardovi">
Menšia legenda o svätom Gerardovi

Menšia legenda o svätom Gerardovi () je stredoveká legenda opisujúca život čanádskeho biskupa Gerarda. Je to reč, respektíve kázeň pripravená na deň umučenia svätého Gerarda (29. augusta 1046). Je staršia ako tzv. "Väčšia legenda", a teda nejde o jej skrátenú verziu. Keďže sa v legende spomína čanádsky biskup Vavrinec (fl. 11111113) predpokladá sa, že vznikla v prvej polovici 12. storočia.
Obsah.
Legenda opisuje život biskupa Gerarda, ktorého uhorský kráľ Štefan I. menoval v roku 1030 čanádskym biskupom. Zachytáva tiež Gerardovu mučenícku smrť v čase Vatovho povstania v Uhorsku v roku 1046, počas ktorého bol umučený nielen biskup Gerard, ale aj ďalší dvaja biskupi: Buldus a Bystrík.
Rukopisy a edície.
Text sa zachoval v dvoch kódexoch. Starší rukopis bol napísaný na konci 12. alebo začiatkom 13. storočia a nachádza sa v Knižnici svätého Marka v Benátkach. Druhý rukopis sa zachoval v dodatku k dielu Jakuba z Voragine "Zlatá legenda", nazvanom "Legendy svätých Uhorského kráľovstva neobsiahnuté v histórii Lombardie" () v Mazarinovskej knižnici v Paríži. Neúplný český preklad vyšiel v roku 1988, úplný slovenský v roku 1997.

</doc>
<doc id="705046" url="https://sk.wikipedia.org/wiki?curid=705046" title="Optická tlačiareň">
Optická tlačiareň

Optická tlačiareň je zariadenie pozostávajúce z jedného alebo viacerých filmových projektorov mechanicky spojených s filmovou kamerou. Umožňuje filmárom opätovne nasnímať jeden alebo viac filmových pásov. Optická tlačiareň sa používa na vytváranie špeciálnych efektov vo filmoch alebo na kopírovanie a obnovu starého filmového materiálu.
Medzi bežné optické efekty patria roztmievačka, zatmievačka, spomalený záber, zrýchlený záber a matte kompozícia. Zložitejšie snímky môžu zahŕňať desiatky prvkov, ktoré sa spoja do jednej scény.
Dejiny.
Prvé jednoduché optické tlačiarne boli zhotovené začiatkom 20. rokov 20. storočia. Linwood G. Dunn tento koncept rozšíril v priebehu 30. rokov 20. storočia a počas druhej svetovej vojny ho fotografické jednotky Ozbrojených síl Spojených štátov poverili návrhom optickej tlačiarne, ktorú by bolo možné objednať ako bežný tovar, podobne ako fotoaparát. Vývoj pokračoval až do 80. rokov 20. storočia, keď sa tlačiarne riadili prostredníctvom minipočítačov. Významnými príkladmi použitia optickej tlače sú matte kompozície vo filme "Hviezdne vojny" (1977).
Koncom 80. rokov 20. storočia začala optické efekty nahrádzať digitálna kompozícia. V polovici 90. rokov sa počítačová grafika vyvíjala tak, aby konkurovala a prekonala to, čo bolo predtým možné len pomocou optických tlačiarní, a mnohí dnes považujú optickú tlač za úplne zastaranú. Zdokonalenia filmových skenerov a záznamových zariadení umožňujú spracovať kompletný celovečerný film pomocou počítačov, aplikovať naň špeciálne efekty a potom ho spracovať späť na celuloidový pás.
V súčasnosti sa optická tlač používa najmä ako umelecký nástroj experimentálnych filmárov, na vzdelávacie účely alebo na fotochemické reštaurovanie filmov. Ako technika je obzvlášť užitočná na zhotovovanie kópií maľovaných alebo fyzicky upravených filmov.
Vizuálne efekty vytvárané optickou tlačou.
Prechody.
Spočiatku za prechody, ako napríklad roztmievačka a zatmievačka, zodpovedal skúsený kameraman, ktorý ich musel vykonávať počas natáčania. S príchodom optických tlačiarní sa však tieto efekty mohli vykonávať dodatočne, s väčšou kontrolou a bez rizika zničenia pôvodného negatívu.
Okrem týchto základných prechodov možno dosiahnuť rôzne prepracované prechody. Jednoduchý prechod z jedného záberu do druhého sa vytvorí nastavením kamery pomocou posuvnej clony, ktorá sa posúva mechanicky. Pri kopírovaní prvého záberu sa clona posúva horizontálne, vertikálne alebo diagonálne, čím sa obraz postupne stmavuje a časť záberu zostáva neexponovaná. Počas prechodu druhého záberu cez tlačiareň sa film z kamery znova nasvieti a clona zopakuje pohyb v protismere, čím sa druhý záber vytlačí na neexponované oblasti filmu. Výsledkom je prechod, v ktorom sa jeden záber nahradí druhým, akoby sa pohybovali po plátne.
Posúvaním hlavy projektora na jednu stranu rovnakou rýchlosťou ako posuvná clona môže clona vytvoriť tzv. push efekt, keď jeden obraz odtláča druhý z premietacej plochy.
Optické triky.
Optická tlačiareň, ktorá sa pôvodne využívala na jednoduché kópie alebo prechody, sa môže stať primárnym nástrojom na kreatívnu manipuláciu s filmovým materiálom. Niektorí filmári ju používajú dodnes.
Optická kompozícia.
Optické tlačiarne sa používali na vytváranie mnohých vizuálnych trikov, hoci ich najdôležitejšou funkciou bola možnosť kombinovať viaceré prvky "travelling matte" záberov na vytvorenie konečného zloženého obrazu. (Techniky digitálnej kompozície v súčasnosti ďaleko predstihli metódy optickej kompozície, hoci tie sa stále používajú.)
Bežné chyby optickej tlače.
Ako pri každom analógovom procese, aj každá opätovná tlač znehodnocuje políčko, podobne ako ďalšie fotokópie ničia kvalitu fotokópií. Dobre vykonané kontaktné kopírovanie vo všeobecnosti spôsobuje menšiu degradáciu, pokiaľ je kontakt medzi negatívom a tlačeným filmom dokonalý. V opačnom prípade môže optická tlač zvýrazniť zrnitosť a akékoľvek nedokonalosti negatívu. Takisto pri každej novej a inej expozícii a tlači filmu je problém zladiť farby. Za normálnych okolností sa práca tlačiara obmedzovala len na časti, ktoré si vyžadovali roztmievačku. Pôvodný filmový materiál sa prelínal v strednej rovine s opticky vytlačeným prechodom a často spôsoboval zjavnú zmenu kvality obrazu, keď k prechodu došlo.
Od požadovaného efektu závisia ďalšie problematické výsledky, najmä nepresnosť zarovnania v matte kompozícii. Z tohto dôvodu sa zábery, s ktorými sa malo manipulovať cez optickú tlačiareň, často natáčali na filmové formáty väčšie ako zvyšok projektu. Zastarané formáty, ako napríklad VistaVision, sa preto používali aj mnoho rokov po tom, ako sa od nich upustilo pri natáčaní bežných scén, pretože veľký rozmer ich snímky zabezpečoval väčšiu jasnosť a znižoval veľkosť zrna pri opätovnej tlači a problémy so zarovnaním, ktoré už neboli zjavné.
Existujú chyby, ktoré nezávisia od samotnej optickej tlače, ale od detailov.
Reštauračná tlač.
Škrabance, ošúchania, stopy na okrajoch filmového pásu spôsobené tesným prevíjaním filmu a iné škvrny sú bežným problémom filmov určených na reštaurovanie. Väčšina týchto škrabancov sa nachádza na zadnej strane filmu, na priehľadnom substráte, ktorý tvorí filmový základ, a nie na fotografickej emulzii na prednej strane, ktorá nesie skutočný filmový obraz. Pri bežnom procese kopírovania filmu prechádza v optickej tlačiarni cez filmový základ kolimované svetlo, ktoré osvetľuje emulziu. Akékoľvek škrabance, ošúchania atď. na filmovom základe spôsobujú, že svetlo sa ohýba takým spôsobom, že na duplikovanom filme vznikajú svetlé alebo tmavé kópie škrabancov (v závislosti od toho, či sa kópia tvorí z negatívneho alebo pozitívneho originálu). Táto difrakcia svetla je spôsobená rozdielom v indexe lomu základu a vzduchu.
Ak je možné tieto škrabance a ošúchania predvídať a zabrániť ich skopírovaniu na novej tlači, ušetrí sa celá oblasť reštaurátorských prác. Tento problém vyriešia tri spôsoby. Po prvé možno jednoducho zväčšiť nepoškodenú časť filmu. To sa uplatňuje najmä vtedy, keď sa poškodenie obmedzuje na okraje.
Druhý spôsob je tlač pomocou mokrého premietacieho okienka. Premietacie okienko je zariadenie, ktoré drží film pri premietaní každej snímky. Toto mokré okienko je naplnené tekutinou, ktorá pokrýva film pri jeho udržiavaní, pričom sa tekutina podľa potreby neustále dopĺňa.
Tlač pomocou mokrého okienka eliminuje lom svetla vyplnením poškodených častí filmového základu perchlóretylénovou tekutinou, ktorá má približne rovnaký index lomu ako základ. Keďže kvapalina dočasne vytlačí vzduch zo škrabancov a ošúchaní, k refrakcii už jednoducho nedochádza, takže defekty sa v novej tlači neukazujú. Použité svetlo je plne kolimované ako pri štandardnej optickej tlači a film sa počas procesu nepoškodí. Táto metóda nefunguje, ak sú ryhy dostatočne hlboké na strane emulzie a odstránili časť striebra alebo farbiva z obrazu na pôvodnom filme.
Tretí spôsob zahŕňa vloženie difúzneho filtra medzi kolimované svetlo a film. Tým sa odstráni premietanie malých chýb na zadnej strane pôvodného filmu na novú kópiu, pretože svetlo preniká do škrabancov z viacerých smerov namiesto toho, aby sa dostalo na zadnú stranu filmu v dokonalých rovnobežných líniách. Svetlo vychádzajúce na druhej strane bude preto aj naďalej rozptýlené, vďaka čomu sa škrabanec na novej kópii tak výrazne nezobrazí. (Zaostrením sa zachytí len požadovaný obraz na povrchu emulzie.) Touto metódou sa dosiahne lepšie zaostrené zachytenie pôvodných záberov. Nedokáže však odstrániť hlboké škrabance, takže je menej účinná ako tlač pomocou mokrého okienka.
Viacnásobné optické tlačiarne.
Quad.
Optické tlačiarne sa tradične skladajú z jedného, prípadne z dvoch projektorov, ale optické oddelenia začali vyrábať stroje s doplnkovými projektormi, aby sa vyrovnali rastúcemu dopytu po moderných špeciálnych efektoch. Nakoniec sa začali vyrábať optické tlačiarne s 3 alebo dokonca 4 projektormi.
Pre prácu spoločnosti ILM (Industrial Light and Magic) na filme (1980) navrhol vedúci efektov Richard Endlund štvorhlavovú optickú tlačiareň, ktorá získala Cenu Akadémie a stala sa známou ako „Quad“. „"Quad nám nesmierne šetrila čas, keď sme pracovali na filme Impérium vracia úder",“ spomína Endlund. „"Quad mala dva projektory namontované v pravom uhle k dvom ďalším projektorom. Projektory, ktoré zvládali štandardný 35 mm formát a film" "VistaVision, premietali svoje zábery na optický hranol, ktorý ich spojil a presmeroval do kamery. Pomocou tlačiarne Quad bolo možné vytvoriť jednoduchý travelling matte záber v jedinom prechode, zatiaľ čo komplikované zábery obsahujúce niekoľko stoviek prvkov, ako napríklad zábery naháňačky na asteroidovom poli vo filme Impérium vracia úder, sme mohli vytvoriť za zlomok času, ktorý by bol inak potrebný na ich vytvorenie na tradičnej tlačiarni.“"
Endlundova tlačiareň Quad bola prvou tlačiarňou používajúcou špeciálne skonštruované telecentrické šošovky, ktoré pomohli vytvoriť vysoko presné matte zábery. „"Keď bežné šošovky vyžarujú svetlo, šíri sa smerom von v kužeľovitom tvare",“ vysvetľuje Endlund. „"Keď na nejakom objekte zmeníte zaostrenie, nielenže sa objekt rozostrí, ale zmení sa aj jeho veľkosť. Telecentrické šošovky však vyžarujú úplne paralelné lúče svetla, čo znamená, že môžeme meniť zaostrenie matnice, ale nezmení sa veľkosť, ako by sa to stalo za normálnych okolností. Stručne povedané, mohli sme mať matnicu v zadnom projektore tlačiarne a prvok na oddeľovanie farieb v prednom projektore. Potom sme mohli mierne zmeniť zaostrenie matnice, aby sme rozmazali okraje a lepšie prispôsobili prvok. To nám umožnilo vytvoriť mimoriadne jemné matte zábery."“
Mikropočítačové optické tlačiarne.
V polovici 80. rokov 20. storočia začali počítače ovplyvňovať všetky oblasti filmovej produkcie a začlenili sa do nových optických tlačiarní, ktoré umožňovali presné a opakovateľné ovládanie zaostrenia, kamery, pohybu projektora a úrovní expozície. „"V spoločnosti Boss Films sme skonštruovali dve najpresnejšie optické tlačiarne, aké sa kedy vyrobili",“ hovorí Endlund. „"ZAP (vzdušná optická tlačiareň) a Super Printer boli absolútne spoľahlivé 70 mm tlačiarne. Presnosť nastavenia matte efektu sme mohli ovládať na tisíciny centimetra. Fotochemický proces optickej tlače je však v konečnom dôsledku chybný. Minuli sme státisíce dolárov na skonštruovanie presného vybavenia a každú fázu procesu sme kontrolovali, ako najlepšie sme vedeli. Optické procesy však ovplyvňujú premenné, ako napríklad teplota, kvalita chemického kúpeľa, ktorý sa v laboratóriu v ten deň použije na vyvolanie filmu, zmeny napätia, slabé lampy, vyblednuté filtre a tak ďalej a tak ďalej. Existuje toľko premenných, že aj s najlepším vybavením na svete sa dobrá optická kompozícia čiastočne spolieha na vedu, zručnosti a trochu šťastia."“

</doc>
<doc id="705053" url="https://sk.wikipedia.org/wiki?curid=705053" title="Cchung">
Cchung

Cchung (čínsky: 琮; Pchin-jin: "cóng"; Wade-Giles: "ts'ung2") je druh starobylého artefaktu z čínskeho nefritu. Neskôr bol tento tvar používaný aj v keramike.
História.
Najstaršie "cchung" boli vytvorené počas kultúry Liang-ču, (34002250 pred Kr.), kultúry obdobia neolitu, neskoršie "chcung" pochádzajú najmä z dynastie Šang a dynastie Čou.
Záujem o tvar tohto artefaktu sa rozvinul v dynastii Sung v 12. až 13. storočí. Tento tvar sa potom používal v keramikárstve a pri práci s kovom po stáročia.
Výroba "cchung" bola mimoriadne ťažká a časovo náročná, keďže nefrit sa nedá štiepiť ale musí sa brúsiť tvrdým brúsnym pieskom.
Podľa dokumentu televízie BBC s názvom "China in Six Easy Pieces" (2013) exitujú aj verzie "cchung" vyrobené z porcelánu, ktoré predstavil odborník na porcelán Lars Tharp.
Popis.
"Cchung" je rovná dutá trubica s kruhovým obvodom a štvorcovým vonkajším prierezom konvexnými stranami. Vonkajšia plocha je rozdelená vertikálne alebo horizontálne tak, že celok definuje dutý valec zapustený do kvádru. Proporcie sa líšia, "cchung" môže byť nižší aj vyšší ako je široký. Vonkajšie strany sú občas zdobené maskovitými tvárami, s okrúhlimi očami a obdĺžnikovitými ústami, čo môže súvisieť s dekoračným motívom "tchao-tchie", staroveké čínske mytologické stvorenie, alebo inými nadprirodzenými či mytologickými bytosťami, nájdenými na neskorších bronzových nádobách.
Na rohoch sú vonkajšie plochy zvyčajne zdobené vodorovnými segmentmi. Vonkajšie steny samotné sú zdobené abstraktnými vzormi a čiarami.
Hoci sa vo všeobecnosti považuje za nejaký typ rituálneho predmetu, pôvodná funkcia a význam, ktoré mal "cchung", nie sú známe. Niektoré teórie hovoria o tom, že "cchung" boli používané a chápané ako symboly moci a bohatstva, iné teórie hovoria o tom, že "cchung" mali náboženský alebo rituálny význam.
Neskoršie spisy hovoria o "cchung" ako o symbole zeme, zatiaľ čo "pi" predstavuje nebesia. Štvorec predstavuje zem a kruh predstavuje nebo.
Veľkolepé pohreby pre elitu neboli pre dynastie Šang a Čou nezvyčajné. Z hrobov elity bolo vykopaných množstvo predmetov. V jednom hrobe bolo nájdených 33 "cchung" a 25 "pi". 

</doc>
<doc id="705058" url="https://sk.wikipedia.org/wiki?curid=705058" title="Ku-lang-jü">
Ku-lang-jü

Ku-lang-jü (, ), historicky známy aj ako Kulangsu, je ostrov na juhovýchodnom pobreží Číny pri ústí rieky Ťiou-lung. Je súčasťou mesta Sia-men v provincii Fu-ťien, má rozlohu 2 km² a žije na ňom približne 20 tisíc obyvateľov.
Ostrov je možné dosiahnuť osemminútovou jazdou na trajekte a je významnou turistickou destináciou, ktorú ročne navštívi 10 miliónov turistov. Miesto je známe svojou historickou architektúrou, je na ňom zákaz používať autá a bicykle, povolené sú len malé elektrické vozidlá. V roku 2017 bolo zapísané na zoznam svetového kultúrneho dedičstva UNESCO.
Dejiny.
Dejiny ostrova Ku-lang-jü sú úzko spojené s dejinami mesta Sia-men, historicky známeho ako Amoy, ktorého je dnes súčasťou. Oblasť juhofuťienského pobrežia tradične udržovala obchodné vzťahy s Japonskom a juhovýchodnou Áziou. Ako prví Európania do regiónu prišli Portugalci v roku 1517 a do konca 16. storočia udržovali s oblasťou, predovšetkým s 30 kilometrov vzdialeným ostrovom Quemoy (dnešný Ťin-men pod správou Taiwanu), obchodné styky. Po tom, ako sa v roku 1580 Portugalsko stalo súčasťou Španielska, sa obchodné vzťahy orientovali na Španielmi ovládanú Manilu. V 17. storočí sa v oblasti vyskytli Holanďania, ktorí sa neúspešne pokúsili Amoy dobiť zo svojej kolónie Formosa na Taiwane. Naopak, čínsky princ Koxinga v roku 1662 vyrazil z územia Amoya na Taiwan, kde porazil a vyhnal Holanďanov. 
Na konci 17. storočia sa v Amoy začali zastavovať britskí obchodníci, ktorí mali s miestnymi obyvateľmi dobré vzťahy, pretože ich spájalo nepriateľstvo voči Holanďanom. Britská východoindická spoločnosť získala v roku 1675 licenciu na obchod v meste a v roku 1676 tam po vzore Kantonu založila faktóriu. Briti sa však z oblasti pomerne rýchlo stiahli, keďže turbulentný región na konci 17. storočia predstavoval poslednú baštu dynastie Ming v boji s mandžuskou dynastiou Čching.
Briti sa do oblasti vrátili v polovici 19. storočia počas Prvej ópiovej vojny. V roku 1840 sa v Amoy zastavila vojnová loď "Blonde", ktorá chcela doručiť list čínskemu cisárovi. List však nebol prijatý a čínska posádka vytrelila na "Blonde". Briti odpovedali bombardovaním nábrežia, počas čoho si všimli, že mesto má len slabé opevnenie. Čchingovia následne opevnenie opravili a na ostrove Ku-lang-jü postavili dve batérie. Briti sa nasledujúci rok vrátili a v Bitke o Amoy 26. augusta 1841 porazili čchingskú armádu. Veliteľ britskej flotily Henry Pottinger nasledujúci deň obsadil Ku-lang-jü a Amoy a na ostrove Ku-lang-jü, na ktorom vtedy žilo 4 tisíc obyvateľov, ponechal posádku 400 mužov. Po výhre v Prvej ópiovej vojne v roku 1842 nechali Briti v Nankinskej zmluve označiť Amoy za slobodný prístav sprístupnený zahraničným obchodníkom. Britská posádka na Ku-lang-jü ostala do roku 1845, kým Čína nezaplatila reparácie.
Slobodný prístav.
Prvý britský konzul sa na Ku-lang-jü usadil v roku 1843 a zahraničná populácia na ostrove začala rýchlo rásť spoločne s nárastom námorného obchodu v Amoy. Námorníci preferovali prístav v Amoy pred tým v Kantone, pretože do Kantonu sa bolo potrebné plaviť desiatky kilometrov proti ústiu Perlovej rieky, kým Amoy ponúkal veľký a chránený prírodný prístav. Obchod rástol v prvom rade vďaka exportu čaju, ktorého varianty oolong a wu-i pochádzajú z provincie Fu-ťien. Zahraničný obchod v Amoy dosiahol vrchol v roku 1875, kedy na Ku-lang-jü žilo takmer 300 zahraničných residentov. Po 1875 však obchod prudko upadal, jednak kvôli tomu, že Briti začali vo veľkom piť čaj z Cejlónu a Indie, a jednak kvôli prístupu k daneniu čaju čínskymi úradmi, ktorý nabádal obchodníkov k preferovaniu kvantity nad kvalitou. Výsledkom bolo, že obchodníci často predávali čaj mizernej kvality, čo dokonca v roku 1899 viedlo k dočasnému americkému zákazu na dovoz amoyského čaju. Chvíľu sa darilo situáciu zachrániť tým, že sa cez mesto prepravoval čaj pestovaný na Taiwane, ale aj to sa zmenilo po roku 1895, keď sa Taiwan stal japonskou kolóniou a tento obchod sa preorientoval smerom na Japonsko.
Obchod s čajom však bol rýchlo nahradený novým fenoménom - emigráciou. Chudobné vnútrozemie provincie Fuťien bolo po stáročia zdrojom emigrantov do juhovýchodnej Ázie. V druhej polovici devätnásteho storočia prevzali britské firmy organizáciu dopravy kuliov, ktorí boli podľa destinácie označovaní písmenami C (Kalifornia), P (Peru), a S (Sandwichove ostrovy). Hoci ostatné juhočínske prístavy - predovšetkým Kanton, Hongkong a Swatow - prevýšili Amoy v exporte kuliov do Ameriky, Amoy ostal najväčším zdrojom emigrácie do juhovýchodnej Ázie, kam na prelome 19. a 20. storočia ročne odchádzalo viac než 70 tisíc ľudí.
Medzinárodné sídlisko.
Od otvorenia prístavu Amoy voľnému obchodu roku 1843 sa cudzinci usádzali na ostrove Ku-lang-jü len neformálne, bez akejkoľvek právnej zmluvy. Po obsadení Taiwanu Japonskom sa japonská vláda snažila rozšíriť vplyv aj na druhú stranu Taiwanského prielivu. V roku 1900 vyhorel v Amoy japonský buddhistický chrám, následne sa v meste vylodili japonskí námorníci a obsadili prístav. V strachu z Japoncov z mesta utieklo viac než 40 tisíc Číňanov. V snahe obmedziť prenikanie Japonska súhlasila Čchingská vláda v roku 1902 s vytvorením "Medzinárodného sídliska" (International settlement) na Ku-lang-jü, ktoré bolo pod spoločnou ochranou najprv deviatich, a neskôr trinástich krajín, vrátane Veľkej Británie, Francúzska, Nemecka, Spojených štátov, Japonska a ďalších.
V novom sídlisku, vybudovanom podľa šanghajského modelu, malo konzuláty 12 krajín, hoci len štyri z nich - Veľká Británia, Spojené štáty, Nemecko a Japonsko - tam mali skutočných diplomatov, kým ostatné zastupiteľstvá sa starali len o záležitosti svojich obchodníkov. Bola vytvorená zahraničná polícia, ktorej velil európsky dôstojník a slúžili v nej Sikhovia. Vďaka svojmu novému postaveniu sa na ostrov začalo presúvať množstvo cudzincov. Vyrástli tam kostoly, hotely, dve nemocnice, kluby a obchody. Pôsobilo tam aj množstvo misionárov, jeden z nich, George M. Wales, na ostrove v roku 1898 založil vôbec prvú škôlku v Číne.
Po páde cisárstva a založení republiky, a predovšetkým od Hnutia štvrtého mája roku 1919, sa po Číne šírili proticudzinecké nálady, ktoré žiadali návrat všetkých kolónií, zrušenie extrateritoriality a iných privilégií. Agitácia zasiahla v dvadsiatych rokoch aj Ku-lang-jü a medzi na ostrove usadenými cudzincami prevládla podpora návratu polokoloniálneho ostrova pod čínsku správu. Mesto Sia-men napokon prevzalo nad Ku-lang-jü kontrolu v roku 1930. Japonci obsadili Sia-men počas čínsko-japonskej vojny v roku 1938, ale Ku-lang-jü nebol pod ich kontrolov vďaka zásahu britských a amerických vojnových lodí. To sa zmenilo v roku 1941 keď Japonsko vyhlásilo vojnu obom krajinám a obsadilo Ku-lang-jü. V roku 1945 prevzali kontrolu nad oblasťou nacionalisti z Kuomintangu, v roku 1949 obsadila Ku-lang-jü v rámci druhej čínskej občianskej vojny komunistická armáda.
Architektúra.
Architektonický vývoj na ostrove Ku-lang-jü sa delí na dve fáze, prvá prebehla v rokoch 1843 až 1903 a druhá od 1903 do 1945. V prvej fáze žili cudzinci a miestni obyvatelia v relatívne oddelených štvrtiach, avšak vzájomne na seba vplývali, preto sa tomuto obdobiu hovorí aj "doba kolízie a výmeny." Západné stavby sa museli prispôsobiť miestnemu subtropickému podnebiu, preto si osvojii určité prvky miestnej architektúry. Platilo to aj naopak, keď miestni obyvatelia prevzali pokročilejšie stavebné techniky od cudzincov.
V druhej fáze, po ustanovení medzinárodného sídliska, nastal obrovský rozmach výstavby. Zaujímavé je, že hnacou silou tohto rozmachu neboli ani cudzinci ani miestni Číňania, ale navrátilci, predovšetkým z juhovýchodnej Ázie, ktorí za zarobené peniaze chceli postaviť honosnejšie domy. Miešaním juhofuťienských tradičných štýlov, koloniálneho verandového štýlu, klasicistickej architektúry, moderny a Art Deca vznikol jedinečný architektonický štýl Amoy Deco (názov je odvodený od názvu mesta Sia-men v miestnom hokkienskom dialekte), ktorý sa vyskytuje na viacerých miestach juhovýchodnej Ázie. Vznikol však na Ku-lang-jü, kde je aj najviac zachovaných stavieb v tomto štýle, vďaka čomu sa ostrov dostal na zoznam svetového kultúrneho dedičstva UNESCO.
Okrem osobných príbytkov, najmä víl, bolo v tomto štýle na ostrove postavených aj množstvo verejných budov. Patria medzi ne konzultáty, predovšetkým ten najväčší z nich - japonský, kostoly a chrámy, nemocnice, školy, vládne a obchodné budovy. Špecifikom Ku-lang-jü sú aj dômyselné záhrady a parky, do ktorých boli často osadzované cudzokrajné rastliny.
Turizmus.
Ku-lang-jü je jednou z najnavštevovanejších lokalít v provincii Fu-ťien, ktorú ročne navštívi okolo 10 miliónov ľudí.. Vďačí za to aj jednoduchému prístupu krátkou plavbou na lodi. UNESCO odporúča v záujme udržateľnosti pamiatok limitovať počet návštevníkov na nanajvýš 35 000 denne a miestna vláda limituje turizmus na 30 tisíc osôb denne.
Ku-lang-jü sa niekedy hovorí aj "ostrov klavírov", keďže je tam najvyššia hustota klavírov v Číne a zároveň je na ostrove aj Múzeum klavírov. Ďalšou významnou pamiatkou je socha Koxingu, čínskeho hrdinu zo 17. storočia. 

</doc>
<doc id="705067" url="https://sk.wikipedia.org/wiki?curid=705067" title="Prvá francúzska republika">
Prvá francúzska republika

Prvá republika, oficiálne známa ako Francúzska republika, je názov, ktorý historici bežne používajú pre obdobie zodpovedajúce všetkým republikánskym režimom vo Francúzsku od septembra 1792 do mája 1804. Prvá republika, ktorú vyvolala Francúzska revolúcia, vystriedala konštitučnú monarchiu, ktorá zanikla 10. augusta 1792, keď sa Sansculoti zmocnili Tuilerijského paláca, čo bolo úvodom novej vojny o moc v Európe. Vládla nad územím dnešného Francúzska a všetkými provinciami Svätej ríše rímskej, ktoré sa nachádzali na ľavom brehu Rýna. Tieto provincie tvoria dnešné Belgicko, Luxembursko a časť dnešného Nemecka.
21. septembra 1792 poslanci Konventu na svojom prvom zasadnutí jednomyseľne rozhodli o zrušení konštitučnej monarchie vo Francúzsku.
Hoci republika nebola nikdy oficiálne vyhlásená, od 22. septembra 1792 boli všetky prijaté zákony datované k prvému roku republiky. Dňa 25. septembra 1792 bolo vyhlásené, že republika je "jednotná a nedeliteľná". V rokoch 1792 až 1802 bolo Francúzsko vo vojne so zvyškom Európy. Zažívalo aj vnútorné konflikty v podobe Povstania vo Vendée.
Francúzska republika si pred cisárstvom prešla tromi rôznymi formami vlády resp. politickými režimami:
Koniec konštitučnej monarchie.
Cisár Leopold II., brat kráľovnej Márie Antoinetty, sa zaoberal najmä konfliktom s Osmanskou ríšou a rozdelením Poľska a len málo sa zaujímal o vnútorné problémy Francúzska. 20. apríla 1792 všetci poslanci Národného zhromaždenia, ktoré bolo v tom čase pri moci, dávno pred vyhlásením republiky, jednostranne "s radosťou" hlasovali za vojnu proti "českému a uhorskému kráľovi", teda cisárovi. Toto vyhlásenie vojny bolo spôsobené vnútropolitickými problémami a bolo snahou destabilizovať susedné krajiny nepriateľské voči revolúcii.
Hneď po vyhlásení vojny Francúzsko v nádeji na rýchle víťazstvo vtrhlo do Belgicka, ktoré bolo vtedy územím Svätej ríše rímskej. 29. a 30. apríla 1792 vybojovalo neúspešné bitky pri Quiévrain a 29. apríla 1792 pri Marquain, neúspešne zaútočilo na Tournai odkiaľ muselo čeliť protiofenzíve.
V júli 1792 uverejnil vojvoda z Brunšviku, generál rakúsko-pruských vojsk, Brunšvický manifest, v ktorom pohrozil zničením Paríža, ak dôjde k útoku na Ľudovíta XVI. alebo kráľovnú. Toto vyhlásenie malo opačný účinok, než sa očakávalo. Zahraničná hrozba, ktorá v tom čase visela nad Francúzskom, totiž len vystupňovala politické nepokoje vyplývajúce z revolúcie a zvýšila odpor rôznych politických frakcií voči protirevolučnej Európe.
Počas nepokojov 10. augusta 1792 dav Parížanov, ktorí nezabudol na vraždy La Fayettových mužov (masaker v Nancy, streľba na Champ de Mars v júli 1791), vtrhol do Tuilerijského paláca a zmasakroval takmer 600 príslušníkov švajčiarskej gardy a následne požadoval pád monarchie. Kráľovská rodina sa uchýlila do Salle du Manège, kde sídlilo Národné zhromaždenie. Strach z nového protirevolučného hnutia viedol k ďalším násilnostiam. Počas prvého septembrového týždňa roku 1792 vtrhli davy Parížanov do mestských väzníc a zabili viac ako polovicu väzňov vrátane šľachticov, príslušníkov duchovenstva a politických väzňov, ako aj bežných zločincov, ako sú prostitútky, zlodeji a vrahovia. Tieto udalosti sú známe ako "septembrové masakry".
Národný konvent.
Z dôvodu vypuknutia násilia a politickej nestability proti konštitučnej monarchii bolo šesť členov Národného zhromaždenia poverených dohľadom nad budúcimi voľbami. Výsledný konvent bol založený na myšlienke zrušenia monarchie a vypracovania novej ústavy. Prvým aktom Konventu bolo vyhlásenie republiky a odobratie politických právomocí kráľovi. Kráľ sa potom stal radovým občanom, dostal meno "Louis Capet", pod ktorým bol v decembri 1792 súdený za zločin vlastizrady, 16. januára uznaný za vinného a 21. januára 1793 popravený gilotínou.
V zime 1792 a na jar 1793 Paríž ťažko postihol hladomor. Nový konvent neurobil až do neskorej jari 1793 takmer nič pre túto situáciu a namiesto toho sa sústredil na stále prebiehajúcu vojnu. Napokon 6. apríla 1793 Konvent vytvoril Výbor pre verejné blaho (Comité de salut public), ktorý dostal monumentálnu úlohu:
"Odstránenie škôd spôsobených tzv. Zbesilými: nedostatok potravín a nepokoje, vzbury vo Vendée a Bretónsku, nedávne porážky revolučných armád a dezercie ich hlavného velenia." 
Výbor pre verejné blaho v skutočnosti zaviedol politiku teroru, v rámci ktorej bol na trest gilotíny posielaný každý, kto bol považovaný za nepriateľa republiky.
Nespokojnosť s Národným konventom ako riadiacim orgánom krajiny rástla, ale napriek tomu tento orgán vypracoval Ústavu roku I (1793), ktorá bola ratifikovaná ľudovým hlasovaním začiatkom augusta. Tento text vyhlasoval všeobecné volebné právo v čase, keď sa začínalo objavovať v Spojených štátoch. Bol veľmi dôležitý, pretože predstavoval neúspech pre buržoáziu, ktorej sa dovtedy darilo udržiavať volebný cenzus. Zároveň zaväzovala verejné orgány, aby pomáhali ľuďom v núdzi. 
Význam pripisovaný Výboru pre verejné blaho a jeho právomoci rástli. Práva zaručené Deklaráciou práv človeka a občana z roku 1789 a novou ústavou boli pozastavené. Výbor vykonal tisíce popráv proti skutočným a domnelým nepriateľom novej republiky, a to do takej miery, že gilotína dostala okrem iných prezývku aj "národná britva". Politika a zákony Výboru posunuli revolúciu na novú úroveň. Zaviedol sa revolučný kalendár, zatvorili sa kostoly v Paríži a okolí, pokračovalo sa v dechristianizácii republiky, súdili a popravili Máriu Antoinettu, zaviedol sa zákon o podozrivých osobách atď. Boli popravení členovia viacerých revolučných frakcií a skupín vrátane Hébertistov a Dantonistov.
Direktoriát.
Po Robespierrovom páde bol rozpustený politcký klub Jakobínov a preživší Girondisti boli vrátení do funkcie.
Dňa 22. augusta 1795 Národný konvent prijal Ústavu III. roku, ktorú vypracovala jedenásťčlenná komisia po tom, čo Thermidoriáni odmietli uplatniť Ústavu I. roku. Ústava obnovila slobodu vierovyznania, oslobodila veľký počet väzňov a stanovila voľby na vytvorenie nového zákonodarného zboru. Obnovením volebného cenzu sme sa teda vrátili k princípu aktívnych a pasívnych občanov z roku 1791. V tomto momente revolúcia definitívne nadobudla charakter buržoáznej revolúcie. Pokus o štátny prevrat Graccha Babeufa bol v roku 1797 potlačený krvou.
Dňa 3. novembra 1795 bolo zriadené direktórium. Moc sa delila medzi hornú komoru nazývanú Rada starších (Conseil des Anciens), ktorá mala 250 členov, dolnú 500-člennú komoru (Conseil des Cinq-Cents) a päťčlennú výkonnú vládu nazývanú Direktoriát (názov tohto historického obdobia), ktorá nemala žiadne právomoci nad oboma radami. Každý rok je jeden z direktorov nahradený novým, ktorého volí parlament. Rada 500 je zodpovedná za navrhovanie zákonov, ktoré potom musí schváliť Rada starších. Obe komory mali vyrovnať silu výkonnej moci, a tak sa deľbou moci mal direktoriát chrániť pred vznikom novej diktatúry.
Napriek Bonapartovým vojenským úspechom v Taliansku bol režim poznačený nestabilitou, korupciou a vážnymi finančnými problémami. Direktori, ktorí sa často nedokázali dohodnúť, sťažovali prijímanie rozhodnutí, zatiaľ čo parlament bol dejiskom  násilných konfliktov, ako tomu bolo počas štátnych prevratov 18. fructidor-a roku V (4. septembra 1797) a 30. prairial-a roku VII (18. júna 1799). Direktórium trvalo štyri roky a skončilo sa štátnym prevratom 18 brumaire-a (roku VIII, 9. novembra 1799).
Konzulát.
Toto obdobie sa začalo štátnym prevratom 18 brumaire-a roku VIII (9. novembra 1799), ktorý podporovali niektorí členovia Direktória pod vojenským velením Napoleona Bonaparta. Po tejto udalosti bol zriadený dočasný konzulát, na čele ktorého stáli Bonaparte, Sieyès a Ducos; neskôr, 11. nivôse-a roku VIII, (1. januára 1800) bol konzulát oficiálne ustanovený s novými konzulmi Cambacérèsom a Lebrunom. Po nestabilite, ktorú charakterizovalo Direktórium, bolo prvým cieľom konzulátu posilniť výkonnú moc. Vypracúva sa nová ústava, ktorá sa uplatňuje od 4. nivôse-a roku VIII (26. decembra 1799). Touto ústavou sa posilnila výkonná moc, ktorú predstavovali traja konzuli, a zastúpenie prominentných osobností vo francúzskej politike, ale všeobecné volebné právo sa oficiálne nezrušilo. Práva človeka a občana, ako aj obrana slobôd, vyplývajúce z revolučných ideálov, v texte tejto novej ústavy absentovali, čo sa zdá byť mimoriadne vhodné pre Bonapartove ambície.
Napoleon Bonaparte bol vymenovaný za prvého konzula a stal sa hlavou výkonnej moci. Mal právo menovať do dôležitých štátnych úradov a mal určitú iniciatívnu právomoc v legislatívnych záležitostiach. Prvý konzul bol tiež vybavený významnými diplomatickými a vojenskými právomocami. Ústava však úplne nezrušila kolegiálny charakter direktória, keďže naďalej existovali traja konzuli (hoci ostatní dvaja mali len poradné právomoci).
Popri tejto silnej výkonnej moci boli zriadené štyri zhromaždenia:
Bonaparte si dal za cieľ zabezpečiť stabilitu konzulátu. Spočiatku obnovil pokoj v republike. Ukončil povstania na západe Francúzska, a to buď prostredníctvom rokovaní, alebo vojenskou silou. Umožnil návrat do krajiny duchovenstvu, ktoré bolo po revolúcii vyhostené. Ukončil vojny s inými európskymi krajinami, najmä s Rakúskom.
Konzulát bol tiež obdobím upevňovania štátu. V roku 1802 bol rozpočet Francúzska vyrovnaný. Francúzska banka bola vytvorená v roku 1800, v čase, keď ústava stanovila aj vytvorenie Dvora audítorov. Zákon z 28. pluviôse-a roku VIII (19. februára 1800), ktorým sa presnejšie vymedzila aj administratívna sieť Francúzska, ustanovil úrad prefektov. Súdny systém sa stával čoraz autoritatívnejší, hoci konzulát nespochybňoval rovnosť každého občana. Napokon treba poznamenať, že konzulát znamenal návrat náboženskej moci v revolučnom Francúzsku, ktoré sa predtým bránilo akémukoľvek zasahovaniu duchovenstva do verejného života. V túžbe obnoviť pevnejšie spoločenské väzby po zničení rehoľnej spoločnosti, ktorá charakterizovala predchádzajúci režim, Napoleon Bonaparte  s pápežom Piom VII. vyrokoval a vyhlásil konkordát z roku 1801, ktorý od roku 1802 umožnil opätovnú prítomnosť rímskokatolíckej cirkvi vo Francúzskej republike.
Opozícia voči Napoleonovi a konzulátu bola rýchlo umlčaná. Jakobínske a rojalistické hnutia boli pod kontrolou a tlač bola cenzurovaná. Bonaparte dal v januári 1800 pozastaviť vydávanie približne šesťdesiatich novín, ktoré sa stavali proti režimu.
Hoci ústava z roku VIII udelila Bonapartovi moc na desať rokov, v roku 1802 mu bol prostredníctvom plebiscitu udelený doživotný štatút konzula. Okrem toho ústava z roku X (1802) znížila počet členov tribunálu zo sto na päťdesiat, zatiaľ čo zákonodarná moc konzervačného senátu sa zvýšila.
Konzulát sa skončil v roku 1804 vyhlásením cisárstva.
Vyobrazenie.
Maliar Jean-Baptiste Wicar namaľoval prvé zobrazenie Republiky v roku 1793 vo Florencii. Obraz je uložený v Múzeu Francúzskej revolúcie.

</doc>
<doc id="705069" url="https://sk.wikipedia.org/wiki?curid=705069" title="Chronológia udalostí ruskej invázie na Ukrajinu, január a február 2023">
Chronológia udalostí ruskej invázie na Ukrajinu, január a február 2023

Tento článok je podstránkou svojho nadradeného článku Chronológia udalostí ruskej invázie na Ukrajinu. V štruktúrovanej forme podrobne pojednáva o udalostiach ruskej invázie na Ukrajinu ako súčasti širšieho rusko-ukrajinského konfliktu za obdobie január a február 2023. 
Článok zahŕňa najmä prehľad uskutočnených vojenských operácií a bojových postupov ale aj súvisiace politické a diplomatické pozadie, partizánske akcie, ekonomické a obchodné aspekty, prehľad pomoci od spojencov, humanitárne a kultúrne dopady a iné súvisiace udalosti. 
Január 2023.
Týždeň od 9. do 15. januára 2023.
Bitka o Soledar.
V pondelok spustili ruské sily mohutný útok na mesto Soledar v Doneckej oblasti, kľúčové mesto pre obranu Bachmutu zo severu. Mesto je strediskom soľných baní s rozsiahlym komplexom podzemných štôlní v celkovej dĺžke asi 200km.
Po neúspešnom pokuse o dobytie Soledaru v predošlom týždni sa nepriateľ preskupil, doplnil straty, nasadil ďalšie útočné jednotky, zmenil taktiku a začal silný útok. Do ofenzívy sa zapojilo aj veľké množstvo žoldnierov z wagnerovej skupiny. Nepriateľ viedol útoky aj za cenu vysokých strát v radoch svojich vojakov. Masívne využíval delostrelectvo, salvovú streľbu a mínomety. Postupne sa mu darilo získavať taktický pokrok, boje sa zamerali aj na vstupné objekty banských štôlní. Situácia sa dynamicky menila, boje si vyžiadali mnoho mŕtvych na oboch stranách. Do stredy sa boje dostali do centra mesta, v piatok už ukrajinská obrana nedokázala udržať koordinovanú obranu mesta. V sobotu sa z mesta organizovane stiahla väčšina obrancov, brániť zostali len malú časť mesta s osadou Sol na západe. Na konci týždňa Ukrajina boj o Soledar prehrala, ruské vojská ho získali pod svoju kontrolu.
Obsadenie Soledaru bol najväčší vojenský úspech Ruska za ostatného pol roka, od zisku súmestia Severodoneck – Lysyčansk na prelome júna a júla 2022. Jednalo sa najmä o symbolický úspech, nakoľko Soledar nemal zásadný strategický význam. Jeho obsadenie však skomplikovalo obranu podstatne väčšieho mesta Bachmut ležiaceho cca 10 km juhozápadne. Šesť mesiacov trvajúce boje o mesto Bachmut sa týmto posunuli do ďalšej fázy.
Dobytie mesta Soledar malo aj iný zmysel. Systém soledarských a bachmutských baní je totiž sieť podzemných ciest a rozľahlých siení v hĺbke 80 až 100 metrov. V týchto priestoroch bolo možné ukryť veľkú skupinu ľudí a techniky. Vďaka vhodným vstupom sa tam mohli pohybovať aj tanky a bojové vozidlá a systémom tunelov sa nepozorovane a bezpečne presunúť na iné miesta na povrchu, v krajnom prípade sa aj infiltrovať za obranné línie protivníka.
Šéf wagnerovej skupiny Jevgenij Prigožin pripisoval zisk mesta výhradne svojim žoldnierom. Ruský prezident Vladimir Putin, ktorý sa dovtedy často postavil na stranu Prigožina, však za úspech pri dobytí mesta oficiálne poďakoval len ruskému ministerstvu obrany a generálnemu štábu.
 Samotný Bachmut nebol operačne ani strategicky významný, ale viazal na seba ruské vojská čo blokovalo rozšírenie ich operácií na iných miestach frontu. Navyše ústupom z Bachmutu by boli ukrajinské sily donútené budovať nové obranné pozície v menej priaznivom teréne.
 Vrtuľník s vedením rezortu vnútra smeroval na front. Bolo bežnou praxou, že vrtuľníky s ukrajinskými predstaviteľmi nelietal príliš vysoko, aby sa vyhli prípadnej nepriateľskej paľbe. V čase havárie bola tma a hmla. Následkom ruského ostreľovania nebola v oblasti elektrina, v domoch sa nesvietilo, nefungovali signalizačné svetlá výškových stavieb. Za najpravdepodobnejšiu príčinu nehody bola považovaná chyba pilota, ktorý za zníženej viditeľnosti neskoro spozoroval výškovú budovu, prudko zatočil a následne stratil kontrolu nad strojom.
Týždeň od 16. do 22. januára 2023.
Spoločné rokovanie spojencov.
V piatok sa na americkej základni Ramstein v Nemecku stretli zástupcovia asi 50 štátov vrátane Slovenska, ktorí po spoločnom jednaní prisľúbili ďalšiu rozsiahlu vojenskú pomoc Ukrajine. Motiváciou na zvýšenie pomoci od spojencov bol aj krvavý útok na bytový dom v meste Dnipro z predošlého víkendu. 
V Berlíne prebiehal v rámci rokovaní politický spor o to, či nemecká vláda umožní iným štátom poslať tanky Leopard 2 nemeckej výroby ukrajinskej armáde. Nemecký výrobca si totiž v minulých predajoch vyhradil právo na udelenie súhlasu s prípadným reexportom jeho zbraní do ďalších krajín. Nemecko nechcelo vzhľadom na svoju históriu v ozbrojených konfliktoch v Európe posielať ako prvá krajina na Ukrajinu tanky a iné ťažké zbrane.
Tanky Leopard 2 boli osobitne vyvinuté na boj s tankami T-90 používanými Ruskom aj pri tejto invázii. Kyjevu chceli svoje tanky Leopard poslať Poľsko, Litva, Lotyšsko, Fínsko, Dánsko, Portugalsko, Švédsko aj Nórsko. Šéfka nemeckej diplomacie Annalena Baerbocková v nedeľu povedala, že doposiaľ neevidujú oficiálnu žiadosť k súhlasu s takýmto krokom.
V rámci rokovaní a bezprostredne po nich bola Ukrajine prisľúbená nasledovná vojenská pomoc: 
Za Rusko na avizovanú rozsiahlu pomoc Ukrajine reagoval predseda parlamentu Viačeslav Volodin, ktorý pohrozil globálnou katastrofou, ak Západ neprestane dodávať moderné zbrane ukrajinskej armáde. Dodal, že ak sa dodané zbrane použijú na útoky proti ruským mestám alebo pri snahe obsadiť ruské územia, bude to „"viesť k odvetným opatreniam, pričom použijeme ešte silnejšie zbrane."“ Ukrajinskí predstavitelia pritom vždy deklarovali, že Ukrajina neplánuje obsadzovať ruské územia, naopak, jej výhradným cieľom bol návrat do svojich hraníc spred roku 2014, teda vrátane opätovného získania Krymu.
 Ukrajina by mala v prvej vlne získať 120 až 140 tankov od 12 krajín. Tanky Leopard 2 prisľúbilo poskytnúť Poľsko, Nórsko, Fínsko, Španielsko, Portugalsko, Holandsko a Kanada, 14 tankov avizovalo aj priamo Nemecko. 
 Dodávku 31 tankov M1 Abrams prisľúbili Spojené štáty, Spojené kráľovstvo oznámilo poskytnutie 14 svojich tankov Challenger 2 ešte 15. januára. Celkovo spojenci prisľúbili Ukrajine 321 ťažkých tankov.
 Ruskí predstavitelia v reakcii oznámili, že toto rozhodnutie bolo mimoriadne nebezpečné a povedie k ďalšiemu vyhroteniu konfliktu a tiež to označili za priamu účasť USA a NATO v konflikte. Situáciu pripodobnili k druhej svetovej vojne, keďže aj tentoraz nemecké tanky ohrozovali Rusko. Rozhodnutie USA dodať Ukrajine tanky odsúdila aj Kórejská ľudovodemokratická republika.
 Táto masívna vlna odvolávaní korešpondovala s politikou nulovej tolerancie voči pochybeniam alebo zlému konaniu, s ktorou prezident Volodymyr Zelenskyj nastupoval do úradu. Rýchlu reakciu na politickej úrovni ocenila aj Ursula von der Leyenová, predsedníčka Európskej komisie. Boj proti korupcii bol totiž považovaný za kľúčový pre budúce prijatie Ukrajiny do EÚ. 
 EÚ ešte v decembri oznámila, že finančne pokryje nákup 30 miliónov LED žiaroviek s cieľom pomôcť Ukrajine s nedostatkom elektriny. Program na výmenu starých žiaroviek za LED zdroje bol spustený tento týždeň. Občania si mohli bezplatne vymeniť päť klasických žiaroviek za úsporné zdroje rovnakého svetelného výkonu. Od kampane sa očakávalo zníženie špičkovej spotreby elektriny o 7 až 10%. Za prvé tri dni vymenili viac než 750-tisíc žiaroviek.
Február 2023.
Týždeň od 6. do 12. februára 2023.
V stredu od začiatku ruskej invázie na Ukrajinu uplynulo 350 dní.
Volodymyr Zelenskyj na návšteve Európskych lídrov.
Ukrajinský prezident Volodymyr Zelenskyj podnikol druhú zahraničnú návštevu od začiatku tejto invázie, pri ktorej navštívil Spojené kráľovstvo, jedného z najväčších podporovateľov Kyjeva v oblasti vojenskej pomoci. Počas návštevy sa stretol s britským premiérom Rishi Sunakom, prihovoril sa britskému parlamentu a bol prijatý aj u britského kráľa Karola III. 
Z Londýna pokračoval do Paríža, kde sa stretol s francúzskym prezidentom Emmanuelom Macronom a nemeckým kancelárom Olafom Scholzom. Cestu zakončil v Bruseli, kde sa osobne prihovoril poslancom Európskeho parlamentu a stretol sa s európskymi lídrami. Pri príchode do europarlamentu ho všetci prítomní lídri, s výnimkou Viktora Orbána, privítali potleskom. Úplný záver cesty patril stretnutiu s belgickým kráľom Filipom a premiérom belgickej federálnej vlády Alexandrom De Croo.
Zelenského návšteva európskych partnerov bola aj vecou prestíže, ktorú dokáže vytvoriť len osobný kontakt politikov. Hlavným cieľom pracovnej cesty však bolo upevniť podporu od európskych partnerov a taktiež získať pre Ukrajinu viac zbraní, vrátane stíhačiek. Oficiálne požiadal aj Slovensko o dodanie stíhačiek MiG-29. V tejto téme však žiadny konkrétny prísľub nedostal.
 Pretrvávajúca vysoká hrozba ukrajinskej protivzdušnej obrany obmedzovala ruské letectvo v zapojení sa do tejto invázie. Ich bojové lietadlá operovali takmer výlučne nad územím ovládaným Ruskom, čo im neumožňovalo efektívne vykonávať úlohy kladené na vojenské letectvo.
Týždeň od 20. do 26. februára 2023 (Rok trvania invázie).
Vo štvrtok od začiatku ruskej invázie na Ukrajinu uplynulo 365 dní, piatok bol dňom jej prvého výročia.
Na obdobie výročia začiatku tejto invázie predpovedali rôzni komentátori a analytici otvorenie novej ofenzívy z ruskej alebo ukrajinskej strany, prípadne zásadné vyhlásenia vrcholných predstaviteľov Ruska. Nič z týchto očakávaní sa však nenaplnilo. Z hľadiska priamych bojov na fronte nepriniesol tento dátum nič výnimočné, vzájomné strety znepriatelených strán pokračovali v dovtedajšej línii a intenzite. 
Ukrajinský prezident Volodymyr Zelenskyj sa v predvečer výročia invázie vo svojom každodennom nočnom príhovore k občanom poďakoval všetkým bojovníkom, ktorí bránili krajinu. Krátku spomienku venoval aj tým, ktorí v boji za slobodu položili svoje životy. „"Nezlomili nás, prekonali sme mnohé tvrdé skúšky a zvíťazíme".” Pridal aj poďakovanie krajinám, ktoré cez rezolúciu OSN podporili okamžité stiahnutie sa ruských vojsk z Ukrajiny a ukončenie bojov.
Ruský prezident Vladimír Putin na výročie začiatku invázie ku svojmu národu neprehovoril.
V deň výročia invázie sa krajiny EÚ dohodli na uvalení v poradí už desiateho balíka obchodných a diplomatických sankcií na Rusko. K podobnému kroku pristúpili aj USA a Spojené kráľovstvo, ktoré už skôr avizovalo, že si prvé výročie ruskej invázie pripomenie celoštátnou minútou ticha.
Pri príležitosti výročia invázie predstavila Ukrajina pamätnú bankovku v nominálnej hodnote 20 hrivien. Na lícnej strane sú vyobrazení traja ukrajinskí vojaci vztyčujúci štátnu vlajku, na rube dve zviazané ruky symbolizujúce vojnové zločiny.
Návšteva Joa Bidena v Kyjeve.
V pondelok, pred prvým výročím začiatku tejto invázie, sa americký prezident Joe Biden neohlásene objavil v Kyjeve. Ukrajinského prezidenta Volodymyra Zelenského uistil, že Západ stále stojí plne za Ukrajinou. Okrem toho prisľúbil aj ďalší vojenský balík pomoci v hodnote päťsto miliónov dolárov, najmä muníciu a húfnice, protitankové systémy Javelin, dalšie obrnené vozidlá Bradley, zariadenia na nočné videne a radary, nie však strely dlhého doletu ani stíhačky, o ktorých spolu hovorili a o ktoré ho ukrajinský prezident žiadal.
Jeho návštevu Ukrajiny v predvečer výročia hodnotili komentátori ako významnú a symbolickú. Bolo to jasné gesto neústupnosti smerom k Rusku, ktoré kalkulovalo s unavením spojencov Ukrajiny a ochabnutím ich pomoci.
Návšteva Kyjeva prebehla tajne kvôli bezpečnostným obavám. Podľa oficiálneho itinerára Bieleho domu mal stráviť dva dni v Poľsku, jeho oficiálny plán na pondelok uvádzal povinnosti vo Washingtone a večerný odlet do Varšavy. Jednalo sa o vzácny prípad návštevy americkej hlavy štátu v krajine s aktívnym vojenským konfliktom, kde USA alebo ich spojenci nemali kontrolu nad vzdušným priestorom. Z dôvodu bezpečnosti a vyhnutiu sa zbytočnej eskalácii napätia americké bezpečnostné zložky o Bidenovej ceste informovali niekoľko hodín vopred aj ruskú stranu, aby sa situácia zbytočne neskomplikovala následkom poľutovaniahodnej nehody.
Návštevu Joa Bidena vykreslili ruské štátne médiá v duchu dlhodobo vedenej propagandy. Podľa nich bola Bidenova návšteva dôkazom, že kyjevské úrady len stelesňujú nástroj kolektívneho Západu ohrozujúceho Rusko. Ďalej informovali, že Joe Biden cestoval do Kyjeva až po obdržaní záruky z Moskvy, že Rusko nebude v dobe jeho návštevy útočiť na Kyjev ani na trasy k poľskej hranici. „"Biden jazdí do Kyjeva nie preto, že je tak odvážny, ale pretože je Vladimír Putin tak čestný a civilizovaný, že neodpáli na Kyjev v dobe jeho návštevy rakety. Naopak Vladimír Putin nejazdí do Donecka, pretože v Kyjeve držia moc teroristi, ktorí by neváhali ruského prezidenta akýmkoľvek spôsobom zabiť“", argumentovali pri tejto príležitosti dôvody, prečo sa ruský prezident ešte nikdy nepriblížil k aktívnym oblastiam bojov.
Prejav Vladimíra Putina o stave krajiny.
V utorok, tri dni pred výročím, Vladimir Putin predniesol pred poslancami oboch komôr ruského parlamentu a vojenskými predstaviteľmi dvojhodinový prejav o stave krajiny. Táto povinnosť mu vyplývala zo zákona. Napriek tomu predošlý rok bol prejav po začatí invázie zrušený. Hostia v sále sa museli pred prejavom izolovať a podrobiť testu na koronavírus.
V prejave prezident zopakoval klamy o tom, že vojnu na Ukrajine vyvolal Západ, ktorý sa mal snažiť Rusko aj cez sankcie zničiť a Rusko sa len muselo brániť. Prijaté medzinárodné sankcie podľa jeho slov nemali na Rusko zničujúci vplyv. Dianie na Ukrajine označil termínom "vojna", hoci Kremeľ oficiálne hovoril o „špeciálnej vojenskej operácii“.
Novou informáciou uvedenou v závere prejavu bolo, že Rusko pozastavuje svoju účasť na zmluve New START o znížení počtu a vzájomnej inšpekcii strategických jadrových zbraní. ktorú v roku 2010 podpísalo s USA. Zdôraznil, že ho k tomu donútila snaha USA o porážku Ruska a že od zmluvy definitívne neodstupuje. Naďalej hodlal dodržiavať počty jadrových zbraní a ich nosičov. Pozastavenie účasti Ruska na dohode nasledujúci deň odhlasovali obe komory Federálneho zhromaždenia Ruskej Federácie. „Ak Spojené štáty chcú porážku Ruska, máme právo brániť sa všetkými zbraňami, vrátane jadrových,“ uviedol podpredseda Rady bezpečnosti Ruskej federácie Dmitrij Medvedev.
Rusko malo v tomto čase takmer šesťtisíc bojových hlavíc, čo z neho robilo krajinu s najväčším jadrovým arzenálom na svete. Spolu s USA vlastnili zhruba 90 % všetkých jadrových zbraní sveta. Americký prezident Joe Biden označil rozhodnutie Moskvy pozastaviť účasť na zmluve Nový START za chybu, znepokojenie z rozhodnutia vyjadrila aj OSN.
 Návrhy Pekingu privítalo aj ruské ministerstvo zahraničných vecí. Za predpoklad riešenia konfliktu však označilo ukončenie dodávok zbraní Ukrajine, zastavenie bojových operácií a uznanie „novej územnej reality“, teda anexie ukrajinských území.
 Podľa šéfa európskej diplomacie Josepa Borrella obsahoval návrh Číny zaujímavé úvahy, ale nebol to plnohodnotný plán, ktorý by viedol k mieru.

</doc>
<doc id="705079" url="https://sk.wikipedia.org/wiki?curid=705079" title="Kukkónia">
Kukkónia



</doc>
<doc id="705080" url="https://sk.wikipedia.org/wiki?curid=705080" title="Medzičalovie">
Medzičalovie



</doc>
<doc id="705081" url="https://sk.wikipedia.org/wiki?curid=705081" title="Čalokez">
Čalokez



</doc>
<doc id="705082" url="https://sk.wikipedia.org/wiki?curid=705082" title="Datacentrum">
Datacentrum



</doc>
<doc id="705083" url="https://sk.wikipedia.org/wiki?curid=705083" title="Žitva">
Žitva



</doc>
<doc id="705084" url="https://sk.wikipedia.org/wiki?curid=705084" title="Chrám svätého Michala archanjela (Triavna)">
Chrám svätého Michala archanjela (Triavna)

Chrám svätého Michala archanjela () je pravoslávny chrám z prvej polovice 19. storočia, ktorý sa nachádza v meste Triavna v Gabrovskej oblasti v severnom Bulharsku. 
Budova má pridelený štatút kultúrnej pamiatky národného významu. Veľmi významná je výzdoba chrámu v podobe drevorezby a ikon, ktorá predstavuje veľkolepý obrazec tzv. trevnenskej umeleckej školy.
Ďalšie názvy.
Chrám je známy aj ako Chrám svätého archanjela (), Chrám svätých Michala a Gabriela archanjelov (), alebo Chrám svätých archanjelov ().
Lokalita.
Chrám svätého Michala archanjela sa nachádza v historickej časti mesta Triavna na ulici „Angel Kănčev“ (, doslovne: "ulica Angela Kănčeva") č. 9. Chrám sa nachádza v bezprostrednej blízkosti hlavného mestského námestia, čo je zriedkavý jav pri kostoloch, ktoré boli postavené v období bulharského národného obrodenia.
Dejiny.
Prvá budova.
Podľa výskumov niektorých bulharských historikov je pravdepodobné, že pôvodný chrám mohol byť jedným z troch chrámov zasvätených svätému Michalovi, ktoré nechali postaviť traja bratia Asenovci (bulharský panovnícky rod v období Druhého bulharského cárstva) po ich historickom víťazstve nad byzantským cisárom Izákom II. v bitke v Trevnenskom priesmyku v roku 1190. 
Podľa legendy v chráme strávili noc ostatky svätého Ivana Rilského pri ich preprave do Veliko Tarnova v roku 1194. 
Chrám pravdepodobne plnil svoju funkciu do konca 14. storočia, keď začali okolie obsadzovať osmanské vojská, čo nakoniec viedlo až k pádu a obsadeniu Veliko Tarnova v roku 1393. V tomto období bol podľa všetkého (podobne ako väčšina kresťanských chrámov v okolí) vykradnutý, zničený a vypálený.
Druhá budova.
V roku 1565 vydal osmanský sultán Süleyman I. ferman, ktorý povoľoval bulharským obyvateľom osídliť Triavnu, za predpokladu, že budú pôsobiť ako strážcovia a ochrancovia horského priesmyku v ktorom Triavna leží a kde dochádzalo, tak ako v mnohých iných horských priesmykoch k častým prepadom pútnikov. Prisťahovalci našli zvyšky pôvodného chrámu a na jeho základoch postavili novú budovu. Chrám sa stal postupne významným cirkevným centrom. Konali sa v ňom časté liturgie a pôsobilo pri ňom často až dvadsať duchovných. Prostredníctvom putovných mníchov udržiaval bohaté styky s monastiermi na Svätej hore. 
Začiatkom roku 1798 Triavnu napadli skupiny kărdžalijcov a daalijcov (lúpežné družiny tvorené Turkami a Albáncami) a osadu takmer do základov zničili. Pri tomto útoku bol vypálený a zničený aj chrám. Ihneď sa však začalo s obnovou a po 39 dňoch bol chrám opravený. Svojmu účelu tak opätovne začal slúžiť už 31. marca 1798.
Súčasná budova.
Začiatkom 19. storočia začali obyvatelia Triavny vážne uvažovať o výstavbe novej budovy chrámu, keďže stávajúca budova už dlhodobo nepostačovala počtu veriacich, ktorí kapacitu chrámu násobne prevyšovali. V roku 1813 nariadil tarnovský správca Fejzi aga výstavbu hodinovej veže v Triavne a trevnenský obchodníci sa rozhodli, že túto príležitosť využijú aj na zohnanie materiálu na rozšírenie chrámu. Najskôr bol okolo areálu chrámu vztýčený kamenný múr a bol pripravený terén, aby chrám mohol byť vkopaný do zeme do takej hĺbky, aby nebol zvonka areálu vidieť. Prostriedky na výstavbu boli nakoniec zhromaždené v priebehu roku 1819.
S výstavbou dnešnej budovy sa začalo podľa zápisu trevnenského kronikára popa Jovča 1. septembra 1819. V ten deň sa zišli na mieste murári a robotníci z mesta a okolia a začali celý proces zbúraním pôvodného chrámu z ktorého boli ponechané len základy a západná stena, ktoré boli zakomponované do novej budovy. Celá výstavba bola dokončená v priebehu len 40 dní. 
O výstavbe chrámu, ktorá nebola oficiálne povolená a nikto ju ani neoznámil sa dopočul aj tarnovský správca Fejzi aga a predvolal si trevnenských obchodníkov, aby mu situáciu vysvetlili. Podarilo sa im ho však presvedčiť, že nejde o výstavbu nového chrámu, ale len rekonštrukciu pôvodnej budovy. Fejzi aga sa bol neskôr presvedčiť aj na mieste, pričom trevnenskí obyvatelia pred jeho návštevou odymili vnútorné steny chrámu pomocou horiacej slamy, aby chrám vyzeral na prvý pohľad starší. Podľa svedectiev potomkov pamätníkov týchto udalostí bol však Fejzi aga zároveň s najväčšou pravdepodobnosťou podplatený. Chrám bol vysvätený 8. novembra 1819, pričom svätiteľom bol tarnovský metropolita Joanikij Tărnovski. Prvým kňazom v chráme sa stal Stojan Krosnevpradedo významného trevnenského kronikára popa Jovča.
V roku 1853 bola na budovu chrámu pristavaná zvonica (práce boli ukončené 18. januára). V priebehu roku 1856 bola pri chráme otvorená dievčenská škola, pričom do roku 1860 chrám platil aj mzdu učiteľky, ktorá v škole pôsobila. V roku 1857 vyslal chrám do Istanbulu svojho predstaviteľa Petka Slavejkova, aby vyjadril protest proti praktikám tarnovského vladyku Neofita a kategoricky odmietol vyplácanie ním určeného tzv. "vladyckého desiatku". V roku 1862 bol do chrámovej zvonice zakúpený prvý malý zvon.
V priebehu roku 1876, pri prípravách aprílového povstania, odstúpil chrám priestory svojich ďukianov povstalcom, aby ich mohli využiť ako sklady vojenského materiálu. V priebehu rusko-tureckej osloboditeľskej vojny chrám zasa financoval a organizoval horských vodcov, ktorí prevádzali ruské vojenské oddiely cez pohorie Stará planina.
V roku 1967 získala budova štatút kultúrnej pamiatky národného významu. 
V rokoch 19671970 prebehli konzervačno-reštauračné práce na ikonostase a vladárskom tróne a v rokoch 19791980 na ambóne, časti ikonostasu a proskinitáriu. V rokoch 19751980 zároveň prebehli staviteľské práce v rámci ktorých bola reštaurovaná zvonica chrámu. Posledné reštauračné práce prebehli v roku 2017, keď bolo reštaurované okolie budovy a budova niekdajšej chrámovej školy. Reštaurované boli aj ikony na ikonostase a všetky chrámové fresky. Boli vyčistené všetky drevené časti chrámu, reštaurovaná bola zvonica, ale aj fasáda chrámu.
Charakteristika budovy.
Druhá budova.
Druhá budova postavená na základoch pôvodného stredovekého chrámu bola s najväčšou pravdepodobnosťou v podobe drevenej nízkej jednoloďovej baziliky.
Súčasná budova.
Typovo je budova typickým predstaviteľom ranoobrodeneckého chrámu. 
Ide o trojloďovú pseudobaziliku s jednou apsidou, predsieňou a dvoma postrannými konchami (zo severnej a južnej strany). Apsida je polkruhového pôdorysu. Bočné konchy sú taktiež polkruhové. Chrámová predsieň je pomerne široká.
Chrám má tri vchody, v západnej, v južnej a v severnej fasáde. Z vonkajšej strany severnej a južnej fasády chrámu sa nachádzajú zastrešené arkádové galérie. Zastrešené sú zvažujúcou sa strechou chrámu. Strecha budovy je masívna, široká a kamenná.
Budova je vkopaná do zeme do hĺbky päť až šesť krokov. 
Naos je dlhý 19,67 metra a široký 11,50 metra. Bočné lode chrámu sú od centrálnej lode oddelené dvomi radmi stĺpov po šiestich stĺpoch. Stĺpy sú masívne. Každá z lodí je zastrešená polvalcovou klenbou. Centrálna loď je vysoká 7,40 metra, bočné lode dosahujú výšky 6,10 metra. Nad chrámovou predsieňou sa nachádza široká empora, ktorá pôvodne slúžila ako ženská časť chrámu. 
Zvonica.
Zvonica je zhotovená z drevených dosiek. Bola k budove chrámu pristavaná v roku 1853. Nachádza sa v priestore nad chrámovou predsieňou.
Výzdoba chrámu.
Chrám svätého Michala archanjela v Triavne je svojou výzdobou najkomplexnejším predstaviteľom umenia tzv. trevneskej umeleckej školy.
Ikonostas a ikony.
Ikonostas zhotovil významný predstaviteľ trevnenskej umeleckej školy, maliar ikon a rezbár Papa Vitan mladší v rokoch 18211823 (udávajú sa aj roky 18191821). Na konečnej rezbárskej výzdobe ikonostasu sa podieľali aj bratia Papu Vitana: Dosio Kojov a Simeon Kojov, ďado Dončo z dediny Božkovci, ako aj ďalší rezbári, ktorí vo výzdobe v národnom duchu prepojili renesančný, barokový, rokokový a empírový sloh. Vo výzdobe prevládajú bulharské rastlinné motívy, pričom zobrazené sú ruže, georgíny a pivonky, ako aj papraďové a dubové listy. živočíšne motívy sú symbolické a zobrazení sú napríklad levy a orly. Cárske dvere ikonostasu sú zdobené osobitou výzdobou, ktorá je predstavovaná vzájomne sa prepletajúcimi obrazcami kvetov, girlánd, vtákov, delfínov a štylizovaných agátových listov.
Autormi väčšiny ikon v chráme sú ikonopisci z rodov Vitanovových a Zacharievových. Medzi ďalších autorov ikon patrili napríklad Zacharija Caňuv a Coňu Simeonov. Väčšia časť chrámových ikon bola namaľovaná v rozmedzí rokov 18201821. Veľká zbierka ikon sa okrem oltárnej časti chrámu nachádza aj v priestoroch jeho predsiene.
Vladársky trón.
Vo všeobecnosti sa predpokladá, že autorom vladárskeho trónu v chráme je pop Koju Vitanov a že trón zhotovil v roku 1821. Podľa názorov niektorých vedcov, ktorí chrám skúmali, bol trón zhotovený pravdepodobne až v polovici 19. storočia.
Štatút a dôvod pamiatkovej ochrany.
Kategória: kultúrna pamiatka národného významu (súčasť historického námestia a pamiatkovo chráneného architektonického ansáblu Centralnijat ploštad.
Rok vyhlásenia: 1967
Dôvod pamiatkovej ochrany: architektonicko-staviteľská hodnota budovy, od roku 1975 aj umelecká hodnota budovy
Oficiálny názov na zozname kultúrnych pamiatok: "Cărkva „Sveti Archangel“" (, doslovne Chrám svätého archanjela)

</doc>
<doc id="705093" url="https://sk.wikipedia.org/wiki?curid=705093" title="Krížnica">
Krížnica

Krížnica () je vrch v Malých Karpatoch, krajinnom celku Fatransko-tatranskej oblasti. Leží nad obcou Pernek, približne východne od Malaciek. 
Poloha.
Nachádza sa v strednej časti pohoria, v geomorfologickom podcelku Pezinské Karpaty a jej časti Kuchynská hornatina. Vrch leží v Bratislavskom kraji, v okrese Malacky a na katastrálnom území obce Pernek. Najbližším sídlom je západne situovaný Pernek, severozápadne sa nachádza Kuchyňa, juhozápadne Jablonové a juhovýchodne mesto Modra. Masív je súčasťou Chránenej krajinnej oblasti Malé Karpaty. 
Opis.
Krížnica leží v strednej časti Pezinských Karpát, v rázsoche, vedúcej západne z Javoriny (). Severne sa nachádza Bačkorová (), Ražňová () a Mešťanková (), východne Skalnatá (), Čertov kopec (), Javorina (), Prostredný vrch (), Veľká homoľa () a Čierna skala (), južne Čmeľok (), Konské hlavy () a Klokočiny () a západne Jastrabník () a Pleš (). Oblasť patrí do povodia Moravy, kde vodu odvádza Pernecká Malina a jej prítoky; zo severných svahov Furtský potok, z južných Kostolný potok. Na vrchol nevedie značený turistický chodník. 
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z vhodných lokalít je možné vidieť okolité vrcholy Malých Karpát a Borskú nížinu, ojedinele aj masív Schneebergu na severe Álp.
Prístup.
Na vrchol nevedie značená turistická trasa, preto prístup je možný odbočením zo žltej značky, vedúcej južným úbočím z Perneka do Sedla pod Javorinou v hlavnom hrebeni (križovatka s červeno značenou Cestou hrdinov SNP a Štefánikovou magistrálou).

</doc>
<doc id="705094" url="https://sk.wikipedia.org/wiki?curid=705094" title="Rastislav Puchala">
Rastislav Puchala

Rastislav Puchala (* 8. september 1972, Poprad) je slovenský prozaik a publicista, bývalý diplomat.
Životopis.
Narodil sa v Poprade, kde prežil svoje detstvo. V roku 1994 absolvoval magisterské štúdium odboru vedecké informácie a knihovníctvo na Filozofickej fakulte Univerzity Komenského v Bratislave, kde potom v roku 2002 získal aj titul PhD. v odbore dejiny filozofie. Vyštudoval Ústav medzinárodných vzťahov Právnickej fakulty UK v Bratislave, v Ženevskom centre bezpečnostných štúdií v Ženeve a titul PhDr. získal na Fakulte politických vied a medzinárodných vzťahov UMB.
Ako kariérny diplomat pracoval na Ministerstve zahraničných vecí SR a na slovenskom veľvyslanectve v Ottawe. Neskôr odišiel do súkromného sektora, kde pôsobí dodnes.
Pôvodne sa venoval odbornej, prevažne filozofickej a teologickej literatúre, vyšli mu dva preklady ruského intuitivistického filozofa Nikolaja Losského "Filozofia intuitivizmu" (2000) a "O mystickej intuícii" (2004). V roku 2007 publikoval monografiu "Platón a Augustín: Teleológia a teológia moci", ktorá sa stala odporúčanou literatúrou pri štúdiu starovekej filozofie a je jedinou monografiu z tejto oblasti z pera slovenského autora.
Prozaickú prvotinu "Archa zmluvy" vydal v roku 2020 a vďaka záujmu čitateľov mu v roku 2021 vyšlo aj druhé vydanie tohto románu. Za Archu zmluvy mu bola udelená cena Kniha roka PSK. V tom istom roku publikoval román "Veža zo slonovej kosti", za ktorý dostal prémiu Literárneho fondu v kategórii próza. V roku 2022 mu vyšla poviedková kniha "Priestupný rok" a v roku 2023 vydal svoju zatiaľ najrozsiahlejšiu prózu "On postaví dom tebe", ktorá čitateľa prenáša do biblického staroveku, do obdobia vzniku Izraelského kráľovstva. V tom istom roku mu vyšla aj psychologická novela "Nedeľa radosti," za ktorú získal 3. miesto v súťaži Kniha roka PSK 2023. V roku 2024 publikoval novelu Kráľovstvá zeme. Na biblický román "On postaví dom tebe" nadviazal v roku 2025 dielom "Volajú ma Šlomo" o izraelskom kráľovi Šalamúnovi 
Zúčastňuje sa na autorských čítaniach, besedách, literárnych podujatiach a vystupuje v elektronických médiách. Je aktívny na sociálnych sieťach a publikuje veľmi sledované blogy vo významných celoslovenských médiách.
V roku 2024 mu bola udelená Cena Fra Angelica za slovesné umenie. 
Je členom Spolku slovenských spisovateľov a od roku 2017 pôsobí ako honorárny konzul Fínska na Slovensku.
S manželkou a dvoma deťmi žije v podtatranskej obci Hôrka pri Poprade. 

</doc>
<doc id="705101" url="https://sk.wikipedia.org/wiki?curid=705101" title="Prvá Francúzska republika">
Prvá Francúzska republika



</doc>
<doc id="705102" url="https://sk.wikipedia.org/wiki?curid=705102" title="Prostredný vrch">
Prostredný vrch

Prostredný vrch môže byť:

</doc>
<doc id="705104" url="https://sk.wikipedia.org/wiki?curid=705104" title="Praslin (ostrov)">
Praslin (ostrov)

Praslin je druhý najväčší ostrov Seychel, ktorý leží 44 km severovýchodne od ostrova Mahé. Praslin má približne 7 533 obyvateľov a skladá sa z dvoch administratívnych obvodov: Baie Sainte Anne a Grand'Anse. Hlavné osady sú Baie Ste Anne, Anse Volbert a Grand'Anse.
Lazare Picault ho v roku 1744 pomenoval "Isle de Palmes" . V tom čase ho používali piráti a arabskí obchodníci ako úkryt. V roku 1768 bol premenovaný na Praslin na počesť francúzskeho diplomata Césara Gabriela de Choiseul, vojvodu z Praslinu.
Praslin je známy ako turistická destinácia s niekoľkými hotelmi a rezortmi, ako aj množstvom pláží ako Anse Lazio a Anse Georgette.
Má značné časti tropických lesov s vtákmi, ako je endemický seychelský bulbul a seychelský čierny papagáj. Prírodná rezervácia Vallée de Mai (zapísaná v zozname svetového dedičstva UNESCO), založená v roku 1979 , je známa unikátnymi kokosovými orechmi Coco de Mer a vanilkovými orchideami. Uvádza sa, že generál Charles George Gordon z Chartúmu, zanietený kresťanský kozmológ, bol presvedčený, že Vallée de Mai je biblická „rajská záhrada“.
Na Prasline sa tiež nachádza letisko, a okolité ostrovy sú: ostrov Curieuse, La Digue, ostrov Cousin, ostrov Cousine a ostrov Aride. Existuje niekoľko blízkych pobrežných ostrovčekov vrátane Round Island a Chauve Souris, z ktorých oba majú hotely. Veľká oblasť na juhu ostrova bola označená ako Národný park Praslin a okolité oblasti Významná vtáčia oblasť.

</doc>
<doc id="705112" url="https://sk.wikipedia.org/wiki?curid=705112" title="Chace Crawford">
Chace Crawford

Chace Crawford (; * 18. júl 1985, Lubbock, Texas, USA) je americký herec, známy z televíznych seriálov "Gossip Girl" (20072012) a "The Boys" (20192023).
Detstvo a mladosť.
Crawford sa narodil v meste Lubbock, v štáte Texas. Jeho otec je dermatológ a jeho matka je učiteľkou. Má mladšiu sestru, bývalú víťazku Miss Missouri USA Candice Crawford. Crawford žil štyri roky v Bloomingtone v štáte Minnesota, neskôr sa jeho rodina usadila v Plano, na predmestí Dallasu, v štáte Texas.
Kariéra.
Crawford debutoval vo filme "Súmrak: Sága vyvolených" v roku 2006. O rok neskôr získal jednu z hlavných úloh v televíznom seriáli "Gossip Girl". V roku 2009 si zahral priateľa anglickej speváčky a skladateľky Leony Lewis vo videu k jej singlu „I Will Be“.
Po boku Jane Fonda a Catherine Keener si zahral vo filme "Rodinné tajomstvá" z roku 2011. O rok neskôr hral v komédii "Ako porodiť a nezblázniť sa".
V roku 2014 účinkoval v 100. epizóde televízneho seriálu "Glee". V rovnakom roku získal hlavnú úlohu v psychologickom trileri "Eloise", kde hral po boku herečky Elizy Dushku. Film mal premiéru v roku 2017.
V roku 2018 sa pripojil k hereckému obsadeniu televízneho seriálu "The Boys". O rok neskôr sa pripojil k Lily Collins vo filme "Dedičstvo", ktoré malo premiéru v roku 2020.
Súkromný život.
Crawford bol v roku 2010 zatknutý na predmestí Dallasu, v Texase za prechovávanie marihuany. V roku 2011 zaplatil pokutu za prechovávanie marihuany s probáciou a verejnoprospešnými prácami. Jeho švagor je bývalý quarterback tímu Dallas Cowboys Tony Romo.
Crawfod praktizuje transcendentálnu meditáciu.

</doc>
<doc id="705117" url="https://sk.wikipedia.org/wiki?curid=705117" title="Útvar zásahovej jednotky a kynológie">
Útvar zásahovej jednotky a kynológie

Útvar zásahovej jednotky a kynológie, skrátene ÚZJaK, je útvar Mestskej polície Bratislava (MsP BA). Sídlo útvaru sa nachádza na Obchodnej ulici v Bratislave. 
Vznik.
Útvar vznikol zlúčením dvoch samostatných útvarov, a to zásahovej jednotky a Stanice jazdeckej polície a kynológie Mestskej polície Bratislava. Tým, že sa zrušila jazdecká polícia a kynológia ostala ako samostatný útvar, pristúpilo sa k zlúčeniu a vzniku nového útvaru, ktorý komplexne pokryje problematiku verejného poriadku na území celého hlavného mesta SR Bratislavy. K zlúčeniu došlo 1. júna 2021 schválením organizačnej zmeny Mestskej polície Bratislava. 
Delenie.
Útvar je rozdelený na štyri časti:
Útvar má celomestskú pôsobnosť ako jediný v organizačnej štruktúre Mestskej polície Bratislava. Hliadky zasahujú na celom území hlavného mesta podľa potreby občanov a bezpečnostnej situácie. 
Výkon útvaru.
Základnou úlohou podľa zákona o obecnej polícii je chrániť život, zdravie, majetok a dohliadať na verejný poriadok ako aj životné prostredie počas bežného ale aj mimoriadneho výkonu služby. Medzi bežný výkon služby patrí napríklad ochrana života, zdravia a majetku občanov, správanie sa občanov na verejne prístupných miestach, znečisťovanie verejného priestranstva, konzumácia alkoholu na verejne prístupných miestach alebo konzumácii alkoholu mladistvými či drobné krádeže. Útvar takisto pracuje s ľuďmi bez domova a dohliada na dodržiavanie všeobecne záväzných nariadení. Aktívne sa venuje aj prevencii na školách a v domoch seniorov na celom území hlavného mesta.
V rámci mimoriadneho výkonu dohliada útvar na verejné zhromaždenia (protesty, pochody), športové podujatia (futbalové zápasy), kultúrne podujatia (festivaly, koncerty), pomáha pri živelných pohromách (napríklad povodniach) a iné bezpečnostné situácie súvisiace s bezpečnostnou situáciou vo svete. 
Spolupráca a súčinnosť.
ÚZJaK spolupracuje s rôznymi útvarmi policajného zboru na Slovensku, hasičským a záchranným zborom, zdravotnou záchrannou službou, ozbrojenými silami Slovenskej republiky a s obecnými a mestskými políciami na Slovensku ale i v Česku.

</doc>
<doc id="705118" url="https://sk.wikipedia.org/wiki?curid=705118" title="Bitka pri rieke Tisa">
Bitka pri rieke Tisa

Bitka pri rieke Tisa bolo vojenské stretnutie, ktoré sa odohralo v roku 1060. Išlo o boj o moc v Uhorsku medzi dvoma bratmi z rodu Arpádovcov, kráľom Ondrejom I. a jeho bratom Belom, neskorším kráľom Belom I., ktorý odmietal uznať korunováciu Ondrejovho syna Šalamúna, nakoľko koruna mala patriť najstaršiemu žijúcemu mužskému potomkovi arpádovskej dynastie. Ondreja podporoval nemecký cisár Henrich IV., ktorého sestra Judita (spomínaná aj ako Žofia) bola zasnúbená so Šalamúnom, Bela podporovalo poľské knieža Boleslav II. Smelý. Bitka skončila víťazstvom Bela, Ondrej I. bol v bitke ranený, pri pokuse o útek zajatý Belovými prívržencami a čoskoro zraneniam podľahol.
Predohra.
Ondrej mal z prvého manželstva iba jednu dcéru - Adelaidu (ktorú vydal za olomoucké knieža Vratislava) a v roku 1048 určil za nástupcu svojho brata Bela. Druhé manželstvo uzavrel v roku 1049 s Anastáziou, dcérou Jaroslava Múdreho a v roku 1052 sa mu narodil syn Šalamún. V septembri 1058 sa Ondrej stretol s novovymenovaným nemeckým kráľom Henrichom, uzavreli mier a zasnúbili Šalamúna s Juditou, Henrichovou sestrou. Krátko na to dostal záchvat mŕtvice a v tom istom roku nechal korunovať malého Šalamúna, čo pobúrilo Bela. Bratia sa stretli v roku 1059 pričom Belo si mal vybrať medzi kráľovstvom a nitrianskym kniežatstvom. Ak by si vybral kráľovstvo, mali ho zabiť najatí vrahovia. 
Belo sa o tom dozvedel a ušiel do Poľska ku švagrovi Boleslavovi II. S ním nasledujúci rok vpadol do Uhorska.
Bitka.
Ondrejove a Belove vojská sa stretli na východnom brehu rieky Tisy. Bitka sa skončila presvedčivým víťazstvom Belových vojsk.
Dohra.
Po Ondrejovej smrti sa kráľom stal Belo ako Belo I.. Ondrejov syn Šalamún musel hľadať pomoc u nemeckého kráľa. Roku 1063 sa Belo ťažko zranil a krátko nato zomrel. 
Následne Henrich IV. s vojskom vpadol do Uhorska a na uhorský trón dosadil svojho jedenásťročného švagra Šalamúna.

</doc>
<doc id="705119" url="https://sk.wikipedia.org/wiki?curid=705119" title="Dom Caňa Zacharieva">
Dom Caňa Zacharieva

Dom Caňa Zacharieva (), je obrodenecký dom, ktorý sa nachádza v meste Triavna v Gabrovskej oblasti v severnom Bulharsku.
Budova má pridelený štatút kultúrnej pamiatky súborového významu.
Lokalita.
Dom Caňa Zacharieva sa nachádza v historickej časti mesta Triavna na ulici „P. R. Slavejkov“ (, doslova "ulica P. R. Slavejkova") č. 14. 
Dejiny a charakteristika.
Dom je rodným miestom významného bulharského ikonopisca (predstaviteľa trevnenskej umeleckej školy) a revolucionára Caňa Zacharieva.
V roku 1967 získal dom štatút kultúrnej pamiatky súborového významu. V súčasnosti je dom vo vlastníctve potomkov rodiny Zacharievových, pričom budova bola súčasnými majiteľmi aj zreštaurovaná.
Štatút a dôvod pamiatkovej ochrany.
Kategória: kultúrna pamiatka súborového významu, pričom dom je súčasťou architektonického obrodeneckého ansábla na ulici „P. R. Slavejkov“
Rok vyhlásenia: 1967
Dôvod pamiatkovej ochrany: architektonicko-staviteľská hodnota budovy
Oficiálny názov na zozname kultúrnych pamiatok: "Kăšta na naslednicite na Caňu Zachariev s dvora i stopanskite sgradi" (, doslovne Dom potomkov Caňa Zacharieva s dvorom a hospodárskymi budovami)

</doc>
<doc id="705120" url="https://sk.wikipedia.org/wiki?curid=705120" title="František Křižík">
František Křižík

František Křižík (* 8. júl 1847, Plánice – † 22. január 1941, Stádlec pri Tábore) bol český technik, priemyselník a vynálezca; priekopník elektrotechniky a propagátor využitia elektrickej energie, predovšetkým jednosmerného prúdu.
Jeho najznámejším vynálezom bola oblúková lampa so samočinnou reguláciou, vynašiel aj svetelnú fontánu, zdokonalil konštrukciu električiek, elektrických rušňov, železničných zabezpečovacích systémov a mnohých ďalších zariadení. Zostrojil tiež viacero prototypov elektromobilov a hybridných automobilov.
Život.
František Křižík sa narodil ako jediný syn do rodiny vidieckeho obuvníka Václava Křižíka (* 1803 – † 1879) a posluhovačky Marie, rodenej Bohunkovej (* 1803 – † 1895) v pošumavskom mestečku Plánice. V dvanástich rokoch odišiel na štúdiá na jedinú vtedajšiu českú reálku (strednú školu s prírodovedným zameraním) v Prahe, ktorú vyštudoval. Pre nedostatok peňazí však nemohol zložiť maturitu, pretože si nemohol dovoliť zaplatiť poplatok za jej zloženie. Napriek tomu ho profesor Václav Zenger, ktorý rozpoznal jeho nadanie a technické nadšenie, prijal na pražskú techniku (ČVUT) ako mimoriadneho poslucháča. Už počas štúdia si musel nájsť prácu, najprv súkromné doučovanie, opisovanie nôt, neskôr prácu v továrni Markus Kaufmann, ktorá sa zaoberala výrobou telegrafných a signalizačných zariadení. Počas práce zdokonalil železničnú signalizáciu, čo sa tiež stalo jeho prvým uznávaným vynálezom, za ktorý získal 1 000 zlatých.
Po štúdiu nastúpil ako železničný opravár a úradník pri rôznych dráhach, od roku 1873 ako prednosta telegrafného oddelenia na trati Plzeň – Chomutov.
Rodina.
Oženil sa s Pavlínou Štulíkovou (* 1853 – † 1923), dcérou mlynára z Dolov pri Luži. Svadba sa konala 7. októbra 1872. Spolu mali sedem detí:
V starobe sa zdržiaval u dcéry Anny a u syna Jána, kde v roku 1941 zomrel.
Vynálezy a podnikanie.
V roku 1878 skonštruoval železničné blokové signalizačné zariadenie. Navrhol zdokonalené elektrické návestidlo, skonštruoval ústredné stavanie výhybiek, a vytvoril blokovacie signalizačné zariadenie, ktoré znateľne obmedzilo nebezpečenstvo kolízií vlakov. Peniaze z prvých vynálezov mu umožnili, aby sa v lete roku 1878 vydal do Paríža na svetovú výstavu. Okrem iných technických noviniek tu zbadal aj elektrickú oblúkovú lampu ruského vynálezcu Jabločkova. Myšlienka elektrického osvetlenia bola fascinujúca a predurčila ďalšiu dráhu tridsaťjedenročného vynálezcu.
Ešte v tom istom roku vymyslel viacero zlepšení a v roku 1880 patentoval podstatne zdokonalenú oblúkovú lampu. Problém veľmi účinných oblúkových lámp bolo uhorievanie uhlíkových elektród, ktoré sa pôvodne nastavovali ručne, neskôr rôznymi regulátormi. Křižík skonštruoval jednoduché elektromagnetické zariadenie, ktoré pomocou dvoch cievok a kužeľových železných jadier udržiavalo stály elektrický prúd v lampe.
Presťahoval sa do Plzne, kde si otvoril vlastnú elektrotechnickú dielňu na výrobu oblúkových lámp. Spriaznenú dušu našiel v plzenskom podnikateľovi Piettovi. V roku 1880 zaviedol osvetlenie v jeho papierni a Piett mu pomáhal uviesť oblúkovú lampu na český aj zahraničný trh. V roku 1881 dosiahol veľký úspech na výstave v Paríži. Jeho oblúkovka konkurovala Edisonovej žiarovke, pretože svietila silnejšie – a získala zlatú medailu. Křižíkovi sa prezývalo „český Edison“, aj keď on sám sa tomuto označeniu bránil. Ďalšie ocenenie získal na výstave v Mníchove. Predajom licencií do Anglicka, Francúzska a Nemecka, kde firma Schuckert vyrábala až 5 000 lámp ročne, získal dosť peňazí, aby sa osamostatnil. Koncom roku 1883 sa vrátil do Prahy, prenajal si starú továrenskú budovu „v Starej Daňkovke“ na Žižkovej triede v Karlíne a zahájil rozsiahlu reklamu: v roku 1883 napríklad zrealizoval bezplatne osvetlenie technickej výstavy vo Viedni a dostal opäť medailu. Zožal však skôr pocty, než zákazky.
Situácia sa obrátila v roku 1887, kedy dostal prvé zákazky na mestské pouličné osvetlenie. V marci rozžiarili oblúkovky Jindřichov Hradec a krátko nato aj Písek. V roku 1889 postavil prvú mestskú elektráreň v Čechách pre Žižkov a onedlho začal vyrábať, popri oblúkovkách, aj lustre, dynamá a elektroinštalačný materiál.
V roku 1890 presídlil do prenajatých priestorov v továrni „Fišlovka“ v Karlíne (vtedy mal už 150 robotníkov, 30 montérov, 4 majstrov a 14 úradníkov), v roku 1894 potom do Kráľovskej triedy.
Už niekoľko rokov však pripravoval ďalší veľký projekt – pouličnú elektrickú dráhu v Prahe. Získať zákazku sa mu však nedarilo, pretože exkluzívnu zmluvu na pražskú dopravu mali konské dráhy. On však našiel východisko: uskutočnil svoju myšlienku v rámci plánovanej Jubilejnej výstavy v roku 1891. Vykonal osvetlenie celej výstavy a skutočne vybudoval električkovú trať na Letnej, ktorá viedla z Letnej nad výstavisko v Kráľovskej obore Oveneckou triedou. Merala síce len 800 metrov, no stala sa skutočnou senzáciou. Bola to prvá elektrická trať s kladkovým zvodom v celom bývalom Rakúsku. Trať zostala zachovaná pre verejnú službu aj po ukončení výstavy. Ešte väčšiu slávu priniesla Křižíkovi jeho svetelná fontána na pražskom Výstavisku. Tento triumf mu vyniesol nové zákazky aj bankové úvery. V roku 1896 sprevádzkoval hlavnú časť električkovej trate Florenc – Karlín – Libeň – Vysočany. Po predĺžení a rozvetvení merala 8 km a prepravovala ročne 2 milióny pasažierov; v roku 1907 ju odkúpili pražské Elektrické podniky.
Počas svojho života postupne vybavil viac než 130 českých elektrární svojím zariadením. Zároveň mu však začal vyrastať nebezpečný konkurent – o pätnásť rokov mladší inžinier Emil Kolben (spoluzakladateľ neskoršej ČKD, najväčšej strojárne vo vtedajšom Československu). Nezadržiteľne sa blížil stret koncepcií: zatiaľ čo on sám, podobne ako Thomas Alva Edison, stále veril v budúcnosť jednosmerného prúdu, Kolben pochopil, že väčšiu perspektívu má prúd striedavý. K rozhodujúcej konfrontácii došlo pri vyhlásení súťaže na výstavbu ústrednej pražskej elektrárne v Holešoviciach. Túto výhodnú zákazku získala Kolbenova firma.
Táto jeho obchodná prehra znamenala stratu zákaziek aj bankových úverov. Napriek tomu sa pustil do ďalšieho náročného projektu: v roku 1903 vybudoval prvú elektrifikovanú medzimestskú trať v Rakúsko-Uhorsku, elektrickú dráhu Tábor – Bechyně. Z finančných problémov sa však už nedostal a počas prvej svetovej vojny ho banky donútili pretransformovať zadlženú firmu na akciovú spoločnosť. V roku 1917 potom jeho podnik pre nesplácanie úveru prevzala Pražská úverová banka. Roztrpčený vynálezca sa stiahol do ústrania.
Pocty.
V roku 1883 mu bol udelený Rad Františka Jozefa, v roku 1891 Rad železnej koruny a stal sa cisárskym radcom. V roku 1905 bol menovaný doživotným členom Panskej snemovne, v roku 1906 dostal čestný doktorát technických vied a v roku 1927 sa stal prvým laureátom Ceny Hanuša Karlíka.
Národ na svojho „Edisona“ nezabudol. Keď vo veku takmer 94 rokov zomrel na rodinnom zámku v Stádleci pri Tábore, bol prevezený do Prahy, a s poctami pochovaný na Vyšehradskom cintoríne. Pohreb slávnej českej osobnosti, v čase nemeckej okupácie, prebehol ako symbol tichej manifestácie proti tejto okupácii.
Dnes je na jeho počesť pomenovaných viacero ulíc v rôznych mestách a v lokalite, kde stáli jeho závody, aj stanica pražského metra Křižíkova. V jeho rodnom meste bolo zriadené malé múzeum, ktoré dokumentuje jeho život a prácu.
Zaujímavosti.
V Prešove bola v roku 1947 založená fabrika na výrobu elektromerov pražskej spoločnosti Křižík (ktorá elektromery vyrábala od roku 1915). Dokončená bola až po februárovom prevrate a neskôr premenovaná na Závody priemyselnej automatizácie Dukla Prešov. Následnícke firmy tu vyrábali elektromery až do roku 2016.

</doc>
<doc id="705138" url="https://sk.wikipedia.org/wiki?curid=705138" title="Victor-Lucien Tapié">
Victor-Lucien Tapié

Victor-Lucien Tapié (* 24. júl 1900, Nantes – † 23. september 1974, Saint-Aubin-des-Châteaux) bol francúzsky historik, ktorý sa zaoberal strednou Európou a historickými udalosťami v Čechách.
Jeho otec pochádzal z juhu Francúzska z oblasti Armagnac a pôsobil ako profesor na strednej škole v Nantes. Matka bola vnučka botanika v Nantes.
Roku 1920 dosiahol na Sorbonne potrebnej kvalifikácie na vyučovanie na strednej škole. V čase, keď francúzska vláda a parížska univerzita zakladali francúzsky ústav v Prahe, bol medzi inými aj Tapié vyslaný do Čiech vyučovať francúzštinu. Jeho pobyt v Čechách naňho zapôsobil a mimo svojej školskej činnosti sa začal venovať českej histórii. Bližšie sa zoznámil s dielom Ernesta Denisa, s ktorým sa v Čechách aj stretol. Často sa stretával s českými historikmi Václavom Novotným a Josefom Pekařom a bol naplno rozhodnutý venovať svoju silu hlbšiemu poznaniu dejinných vzťahov Čiech a Francúzska. S týmto plánom sa roku 1921 vrátil na Sorbonnu. Roku 1922 obhájil vysokoškolský titul prácou na tému Henrich IV. a České krajiny.
Roku 1926 vydal v "Českom časopise historickom" (ktorého redaktorom bol J. Pekař) listy Karla st. zo Žerotína Ľudovítovi XIII. Roku 1934 získal podporu Rockefellerovej nadácie, vďaka ktorej sa naplno venoval bádateľskej činnosti.

</doc>
<doc id="705141" url="https://sk.wikipedia.org/wiki?curid=705141" title="Obliehanie Bratislavy">
Obliehanie Bratislavy

Obliehanie Bratislavy bolo vojenské stretnutie, ktoré sa odohralo v roku 1052 medzi Uhorskom a Svätou rímskou ríšou nemeckého národa. Nemecké vojská pod velením cisára Henricha III. osem týždňov obliehali Bratislavský hrad. Konečným výsledkom bolo víťazstvo obrancov hradu nad nepriateľským vojskom.
Predohra.
Dlhodobou snahou cisárov svätej rímskej ríše nemeckého národa bolo docieliť vazalské postavenie Uhorska voči ríši. Už cisár Konrád II. v roku 1030 vtrhol na západnú hranicu kráľovstva, no jeho vojsko bolo oslabené nedostatkom jedla a krmiva, a tak napokon ustúpil a v roku 1031 uzavrel s kráľom Štefanom I. mier.
Konrádov nástupca na ríšskom tróne Henrich III. pokračoval v týchto snahách. V roku 1042 bez odporu dobyl Bratislavský hrad. So svojimi armádami bojoval po boku Štefanovho nástupcu zosadeného uhorského kráľa Petra Orseola proti vtedajšiemu uhorskému protikráľovi Samuelovi Abovi. V roku 1044 nemecko-rímske vojská konečne zvíťazili v bitke pri Ménfő, takže Peter mohol začať svoju druhú vládu v rokoch 1044-1046 a zároveň sa stal vazalom nemeckej ríše.
V roku 1046 bol však v dôsledku nespokojnosti a nepokojov v krajine nútený opustiť trón a namiesto neho nastúpil na trón Ondrej I., potomok z rodu Árpádovcov, ktorý odmietol vazalstvo, preto Henrich III. začal v roku 1051 nové ťaženia proti Uhorskému kráľovstvu. Henrich III. sa pokúsil vybojovať rozhodujúcu bitku s hlavnou uhorskou armádou, čomu sa však uhorské vojská vyhýbali. Uhorská armáda neustále ustupovala do vnútra krajiny, používajúc taktiku spálenej zeme. Obyvateľstvo medzitým utieklo, takže cisárske armády boli odsúdené na hlad. Uhorskú armádu viedol budúci kráľ Belo I., ktorý nočnými nájazdmi oslabil nemeckú armádu. Oslabená nemecká armáda sa chcela stiahnuť smerom k Dunaju k riečnej flotile zabezpečujúcej pod vedením biskupa Gebharda prepravu zásob, ale už tam nebola ani jedna loď, pretože biskupov kuriér, ktorý mal cisárovi doručiť list, bol zajatý uhorskými vojskami a tí v mene Henricha III. odpovedali falošným listom, aby sa flotila vrátila domov.
Bitka.
Po porážke v roku 1051 Henrich III. v roku 1052 opäť začal ťaženie proti Uhorskému kráľovstvu. Poučený z chýb predchádzajúceho roka však neopustil oblasť okolo Dunaja, a tak sa jeho primárnym cieľom stal Bratislavský hrad. Hrad bol po páde v roku 1042 spevnený, takže sa stal pre nemecké vojská oveľa ťažším cieľom. Obrancovia hradu mali dostatočné zásoby a tak sa vydržali brániť údajne až osem týždňov. To dalo kráľovi čas zvolať vojská vzdialenejších krajov, keďže krajina ešte nemala stálu armádu. Uhorské vojsko sa podľa niektorých zdrojov časom začalo zhromažďovať v okolí Bratislavy, otvorený boj s cisárskymi vojskami však nezviedlo. Z textu Obrázkovej kroniky však možno usudzovať, že obrancovia hradu opakovane prepadávali vojsko vedené cisárom.
Nemecký cisár sa pod dojmom strát rozhodol stiahnuť.
Bitku opisujú aj Altaišské anály väčšie, ktoré zároveň menujú Bratislavu pod menom Preslawaspurch:
Dohra.
Mier sa pokúšal sprostredkovať priamo pápež Lev IX., ktorý sa výpravy osobne zúčastnil, využívajúc údajne vyhrážky uvalenia kliatby na Ondreja, no Ondrej I. na základe vojenských úspechov odmietal platiť ročnú daň. Mier bol potvrdený na ríšskom sneme v Tribure v roku 1053.
K ďalšiemu zlepšeniu uhorskonemeckých vzťahov došlo po nástupe nového cisára Svätej ríše rímskej Henricha IV. v roku 1056. V novej dohode nebola zmienka o platení daní zo strany Uhorska a zároveň došlo k zasnúbeniu dcéry Henricha III. / sestry Henricha IV. Judity (v Obrázkovej kronike Žofia) a maloletého Šalamúna, syna uhorského kráľa Ondreja I.

</doc>
<doc id="705145" url="https://sk.wikipedia.org/wiki?curid=705145" title="Martin Pospíšil (hokejista)">
Martin Pospíšil (hokejista)

Martin Pospíšil (* 19. november 1999, Zvolen) je slovenský hokejový útočník, ktorý nastupuje v tíme Calgary Flames v National Hockey League. Jeho brat Kristián je tiež profesionálny hokejista.
Hráčska kariéra.
Pospíšil začínal so športom v rodnom Zvolene, odkiaľ sa neskôr spoločne s rodinou presťahoval do Rakúska. V roku 2017 sa presunul do zámoria, nové pôsobisko našiel v klube Sioux City Musketeers pôsobiacom v mládežníckej lige USHL. Na tvrdý americký hokejový štýl si Pospíšil privykol takmer okamžite, v prvej sezóne strávil v 49 odohraných zápasoch až 253 minút na trestnej lavici. Dokopy strávil v klube dve sezóny, v ktorých nazbieral až 371 trestných minút. Okrem tvrdých pästí sa ale prezentoval aj produktívnou hrou, v 93 zápasoch zapísal rovných sto bodov. Odmenou za dobré výkony mu bol výber na drafte 2018, kde po ňom vo štvrtom kole siahol kanadský klub Calgary Flames.
Pred štartom hokejovej sezóny 2019/20 podpísal vstupný kontrakt s Calgary Flames. Sezónu strávil v nižšej lige AHL v rezervnom celku Stockton Heat, lenže vo svojej premiérovej sezóne medzi dospelými napokon odohral iba 26 zápasov, pretože v úvode ročníka pri pästnom súboji utrpel otras mozgu, z ktorého sa zotavoval nasledujúce tri mesiace.
Pred štartom sezóny 2020/21 sa vedenie Flames rozhodlo uvoľniť Pospíšila na hosťovanie do Košíc, nakoľko sa fungovanie AHL pozastavilo z dôvodu pandémie Covid-19. Pospíšil stihol v slovenskej extralige odohrať 22 zápasov, v ktorých pozbieral 17 bodov a nič nezostal dlžný ani svojej povesti tvrdého hráča. Na trestnej lavici odsedel 102 minút a bol najtrestanejším hráčom tímu a to aj napriek skutočnosti, že v klube strávil iba necelú polovicu sezóny, pretože sa v priebehu ročníka vrátil do Ameriky, keď sa obnovilo fungovanie AHL.
Medzi rokmi 2021-2023 si prešiel hneď radou zranení, ktoré ho limitovali na 67 zápasov. Kvôli niekoľkým otrasom mozgu a zraneniam kolena vo svojej profesionálnej kariére viacej zápasov vynechal ako odohral a istý čas ho sužovali obavy, že mu lekári neodporučia pokračovať v športe.
Napriek vážnym zdravotným problém sa mu v júli 2023 vedenie Calgary Flames rozhodlo ponúknuť predĺženie spolupráce na sezónu 2023/24. Pospíšil začal ročník na farme, ale po šiestich zápasoch si vyslúžil pozvánku do najlepšej hokejovej ligy sveta. Prvý zápas v NHL odohral 3. novembra 2023 proti Seattlu Kraken, v ktorom zaznamenal aj svoj prvý gól a to hneď z prvej strely.
Reprezentácia.
Pospíšil si reprezentačný dres obliekol doposiaľ pri dvoch príležitostiach. V roku 2017 nastúpil za Slovensko na domácich majstrovstvách sveta hráčov do 18 rokov. V štyroch zápasoch nebodoval.
Druhý raz nastúpil s dvojkrížom na hrudi na šampionáte hráčov do 20 rokov, ktoré sa konali v Kanade v roku 2019. V piatich zápasoch zapísal dva body za dve asistencie.
Osobný život.
Jeho brat Kristián Pospíšil je rovnako profesionálny hokejista, ktorý reprezentoval Slovensko na dvoch svetových šampionátoch a v roku 2022 bol členom národného tímu, ktorý získal bronzové medaily na olympijských hrách.
Martin Pospíšil sa vyjadril, že z dôvodu mnohopočetných otrasov mozgu sa viac nebude na ľade prezentovať ako bitkár. Jedným dychom ale dodal, že pokiaľ si to zápasové dianie bude vyžadovať, rukavice zhodí.

</doc>
<doc id="705150" url="https://sk.wikipedia.org/wiki?curid=705150" title="Halóa">
Halóa

Halóa () bola starogrécka slávnosť plodnosti k pocte Démetry, Kory a Dionýza, usporadúvaná v Atike 26. dňa atického mesiaca poseideón.
Halóa bol jeden z najstarších gréckych agrárnych sviatkov, ktorého sa zúčastňovali iba ženy. Aj keď písomné pramene neuvádzajú, ktoré ženy sa osláv zúčastňovali a či boli niektoré vylúčené, zrejme ako v prípade Thesmoforie, patrili k nim ženy, ktoré vykonávali alebo viedli rituály, vrátane vydatých žien a žien slobodných povolaní, t j. hetér (hetairai).
Sviatok sa slávil v noci uprostred zimy v chráme (alebo pri ňom) v Eleusíne, v atickom mesiaci poseideón (december - január), okolo 5. januára, tesne po zimnom slnovrate. Halóa sa dá preložiť ako "„sviatok mlátenia obilia“" keďže halós ("ἅλως") znamená mlat. O názve sviatku sa však diskutovalo, najmä preto, že sa v zime už obilie nemláti. Vysvetlením môže byť aj to, že kruhové zhromaždisko v Delfách, Eleusíne a iných gréckych svätyniach sa tiež nazývalo "halós". Okrem toho okrúhly mlat, ktorý si v modernom Grécku zachoval svoje staroveké meno, bol a je v gréckych dedinách ideálnym miestom na tanec. Sviatok sa teda skutočne mohol oslavovať na mlatoch, pretože nemohlo byť ničím nezvyčajným ak roľníci tancovali na plošine mlatu, keď sa už nepoužívalo na mlátenie (mlat bol v starovekom Grécku zvyčajne okrúhlou vydláždenou kamennou plochou, obilie sa mlátilo tak, že sa po ňom dookola chodilo „dupalo“ ťažnými zvieratami priviazanými k tyči uprostred). Na mieste, ktoré sa často označuje ako mlat ("aloni") sa v niektorých dedinách v severnom Grécku oslavuje Anastenaria, tradičný náboženský obrad (pôvodom pohanský), pri ktorom si veriaci dokazujú svoju oddanosť bohu tancom a chôdzou po rozžeravenej pahrebe.
Významným informačným zdrojom o sviatku Halóa sú schólia (poznámky) od Lukiana, ktoré uvádzajú, že sa oslavy konali na mieste nachádzajúcom sa „vo vnútri“, čo môže odkazovať na skutočnosť, že sa konali vo vnútornom priestore chrámu, špeciálne skonštruovanom do tvaru plošiny mlatu (okrúhleho), zasvätenom bohyni obilia, „Démeter z mlatu“. Sviatok sa oslavoval v čase, keď sa vysiate polia javili ako bez života, resp. „mŕtve“, v ročnom období, keď je rast nových výhonkov vplyvom chladného počasia dočasne zastavený. Bola to však dôležitá rastová fáza obilia. Ďalšou súčasťou tohto sviatku bolo zobrazovanie pohlavných orgánov a obscénnosti. Ženy zhromaždené v Eleusíne sa tej noci oddávali rituálnym neslušnostiam a hrubým rečiam „aischrologie“. Modely falusov a vulv, mali dôležitú symboliku, pretože sa verilo, že podporujú a stimulujú plodnosť polí a samotných žien.
Lukianos predstavuje tento sviatok ako iniciačný rituál žien z Atiky. O tomto aspekte sa vo vedeckých kruhoch diskutovalo, pričom sa pripustila možnosť, že ústredným prvkom mohol byť dievčenský iniciačný rituál v súvislosti s ich manželstvom. Súviselo to s tajnými rituálmi, ktoré sa konali počas sviatku. Lukianos uvádza, že kňažky šepkali do uší účastníčkam čosi ako "aporréton" (tajomstvo) o "klepsigamii" (nezákonnej láske, znásilnení). Zrejme tu išlo „tajomstvo“ o krádeži alebo únose, ktoré súviselo s mýtom o únose Koré bohom podsvetia Hádom, o manželstve uzavretom „po krádeži nevesty“. Dôležitou témou bola správa o únose Koré, ktorú otváral "hymnus o Démetre". Okrem toho, že hymnus odhaľoval pôvod poľnohospodárstva, opisoval aj svadbu panny Koré, jej odchod od matky Démeter a svadbu s Hádom. Niektoré detaily, uvedené Lukianovými schóliami, sú známe aj z iných kultov Démetry, ako sú zakázané jedlá, symbolické koláče v tvare falusov a vulv, ako aj vylúčenie mužov.
Halóa tiež oslavovala znižovanie kmeňov viniča po zbere hrozna v Oschoforii. V tom čase sa mlaty čistili od letných zvyškov, potom sa obetovalo a tancovalo v kruhových tancoch, ktoré predstavovali pohyb života smerom k smrti a späť k životu. Všetky obetné dary boli nekrvavé a nepilo sa víno ("nefalia"), obety vykonávali výlučne "thyiády" a kňažky bohyne Démetry. Počas sviatku Halóa neboli povolené žiadne obete zvierat. Obety sa vykonávali pravdepodobne aj na pamiatku hrdinu Ikaria, mýtického prvého pestovateľa viniča a uctievača Dionýza. Po tancoch, modlitbách a obetiach nasledovala hostina, ktorej sa mohli zúčastniť len ženy (s výnimkou archontov). Súčasťou hostiny boli nemäsité jedlá a koláče v tvare genitálií podobné tým, aké boli na hostinách Skiroforie, Thesmoforie alebo Eleusínie. Spoločným znakom týchto sviatkov bol aj obscénny slovník, ktorý mal podporiť plodnosť.

</doc>
<doc id="705153" url="https://sk.wikipedia.org/wiki?curid=705153" title="Alžbeta Fiodorovna">
Alžbeta Fiodorovna

Alžbeta Fiodorovna (rodená Alžbeta Hesenská, * 1. november 1864 – † 18. júla 1918) bola nemecká a hesenská princezná z rodu Hesensko-Darmstadských a manželka veľkovojvodu Sergeja Alexandroviča, piateho syna ruského cára Alexandra II. a cárovnej Márie Alexandrovny.
Alžbeta, vnučka kráľovnej Viktórie a staršia sestra Alexandry, poslednej ruskej cárovnej, bola v ruskej spoločnosti známa svojou krásou a charitatívnou prácou s chudobnými. Keď Strana socialistov-revolucionárov v roku 1905 zavraždila jej manžela bombou, Alžbeta verejne odpustila Sergejovmu vrahovi Ivanovi Kaljajevovi a neúspešne viedla kampaň za jeho omilostenie. Potom odišla z cárskeho dvora, stala sa mníškou a založila kláštor sv. Marty a Márie, ktorý sa venoval pomoci utláčaným v Moskve. V roku 1918 bola zatknutá a nakoniec zabitá boľševikmi. V roku 1981 bola kanonizovaná Ruskou pravoslávnou cirkvou v zahraničí a v roku 1992 Moskovským patriachátom.
Hesenská princezná.
Alžbeta sa narodila 1. novembra 1864 ako druhé dieťa Ľudovíta IV. Hesenského a princeznej Alice, dcéry kráľovnej Viktórie. Hoci pochádzala z jedného najstarších rodov v Nemecku, Alžbeta a jej rodina žili na kráľovské pomery pomerne skromným životom. Deti zametali podlahy a upratovali si vlastné izby, zatiaľ čo ich matka im sama šila šaty. Počas rakúsko-pruskej vojny brávala princezná Alica Alžbetu často so sebou, keď navštevovala zranených vojakov v neďalekej nemocnici. Prezývali ju „Ella“. V tomto relatívne šťastnom a bezpečnom prostredí Alžbeta vyrastala obklopená anglickými domácimi zvykmi a angličtina sa stala jej prvým jazykom. Neskôr povedala priateľovi, že v rámci svojej rodiny sa ona a jej súrodenci rozprávali s matkou po anglicky a s otcom po nemecky.
Na jeseň roku 1878 sa jej domácnosťou prehnal záškrt, ktorý 16. novembra 1878 zabil jej najmladšiu sestru Máriu a 14. decembra aj jej matku Alicu. Alžbeta bola na začiatku epidémie poslaná do domu starej matky z otcovej strany Alžbety Pruskej a bola jediným členom rodiny, ktorý chorobu nedostal. Keď jej konečne dovolili sa vrátiť, stretnutie opísala ako „strašne smutné“ a povedala, že všetko bolo ako „strašný sen“. Po smrti matky sa Alžbeta a jej staršia sestra Viktória sa museli postarať o mladších súrodencov.
Obdivovatelia a nápadníci.
Alžbeta bola mnohými historikmi a súčasníkmi považovaná za jednu z najkrajších žien vtedajšej Európy. Jej sesternica Mária Rumunská napísala, že „človek nikdy nemohol spustiť oči z Elly“ a že „Elline črty boli nevysloviteľné, takmer nám to vohnalo slzy do očí“. Jej starší bratranec princ Viliam Pruský ju nazval „neobyčajne krásnou; v skutočnosti je to najkrajšie dievča, aké som kedy videl“. Barónka Sophie Buxhoeveden, dvorná dáma jej sestry, si zaznamenala, že to bolo „veľmi pekné dievča, vysoké a pekné, s pravidelnými črtami“.
Keď bola Alžbeta mladou ženou, jej bratranec, princ Viliam Pruský sa do nej zamiloval. V apríli 1875 navštívil 16-ročný Viliam Darmstadt, aby oslávil 12. narodeniny Alžbetinej sestry Viktórie a prvý krát prejavil záujem o 11-ročnú Alžbetu. V liste svojej matke napísal, že „ak Boh dá, aby som dovtedy žil, raz ju urobím svojou nevestou, ak to dovolí“. Keď bol študentom na Univerzite v Bonne, cez víkendy často navštevoval svoju tetu Alicu a svojich Hesenských príbuzných. Počas týchto častých návštev sa zamiloval do Alžbety, napísal jej množstvo milostných básní a pravidelne jej ich posielal. V roku 1878 požiadal Alžbetu o ruku, no ona ho odmietla.
Mala viacero ďalších nápadníkov: lorda Charlesa Montagua, druhého syna 7. vojvodu z Manchestru, Henryho Wilsona, neskoršieho významného vojaka, budúci Fridrich II., veľkovojvoda z Bádenu a Viliamov bratranec ju požiadal o ruku. Hoci ho kráľovná Viktória opísala ako „dobrého a stabilného“, s „bezpečným a šťastným postavením“, Alžbeta odmietla aj jeho. Kráľovná Viktória to „hlboko ľutovala“. Fridrichova stará matka cisárovná Augusta bola pre jeho odmietnutie taká nahnevaná, že jej nejaký čas trvalo, kým Alžbete odpustila.
Medzi jej ďalších obdivovateľov patrili:
Nakoniec to bol veľkovojvoda Ruska, ktorý si získal Alžbetino srdce. Alžbetina prateta cárovná Mária Alexandrovna, bola častou návštevníčkou Hesenska. Počas týchto návštev ju zvyčajne sprevádzali jej najmladší synovia Sergej a Pavol. Alžbeta ich poznala odmalička a spočiatku ich považovala za povýšeneckých a rezervovaných.
Najmä Sergej bol veľmi seriózny a silno veriaci mladý muž. Na Alžbetu spočiatku urobil malý dojem. Ale po smrti jeho oboch rodičov s ním začala Alžbeta sympatizovať, pretože rovnaký smútok cítila aj po smrti svojej matky. Obaja boli nábožensky a umelecky zameraní, čo ich takisto zbližovalo. Hovorilo sa, že Sergej bol obzvlášť pripútaný k Alžbete, pretože mala rovnaký charakter ako jeho milovaná matka. Keď ju teda Sergej na jar roku 1883 požiadal o ruku, prijala - na veľkú ľútosť svojej starej matky, kráľovnej Viktórie, ktorá sa pokúšala Alžbetu od tohto vzťahu odhovoriť.
Veľkovojvodkyňa Ruska.
Sergej a Alžbeta sa vzali 15. júna 1883 v kaplnke Zimného paláca v Petrohrade. Práve na ich svadbe sa Sergejov 16-ročný synovec cárovič Mikuláš, prvýkrát stretol so svojou budúcou manželkou, Alžbetinou najmladšou sestrou Alix.
Alžbeta nebola povinná zo zákona konvertovať zo svojho rodného luteránskeho náboženstva na ruské pravoslávie, ale dobrovoľne tak urobila v roku 1891 a prijala meno "Alžbeta Fiodorovna" (po rusky "Jelizaveta Fjodorovna)". Vojvodkyňa Mária Meklenbursko-Schwerinská, Alžbetina luteránska švagriná, ktorá nekonvertovala na ruské pravoslávie tvrdila, že je „hanbou pre nemeckú luteránsku princeznú prejsť k pravoslávnej viere“. Cisár Viliam II., ktorý bol kedysi do nej zamilovaný, vyhlásil, že konvertovala kvôli „neprimeranej honbe za popularitou, túžbe zlepšiť svoje postavenie na dvore, veľkému nedostatku inteligencie a tiež nedostatku pravdy a religiozity“.
Nová veľkovojvodkyňa urobila na rodinu svojho muža a na ruský ľud dobrý dojem. Pár sa usadil v Beloselskom-Belozerskom paláci v Petrohrade. Potom čo bol Sergej vymenovaný za generálneho guvernéra Moskvy svojim starším bratom cárom Alexandrom III., bývali v jednom z palácov v moskovskom Kremli. Letá trávili na usadlosti pri Moskve, ktorú Sergej zdedil po svojej matke.
Pár nikdy nemal vlastné deti, ale ich letné sídlo bolo zvyčajne plné večierkov, ktoré Alžbeta organizovala špeciálne pre deti. Nakoniec sa stali pestúnmi veľkovojvodu Dmitrija Pavloviča a veľkovojvodkyne Márie Pavlovnej, Sergejovej netere a synovca. Princ Felix Jusupov považoval Alžbetu za druhú matku a vo svojich memoároch uviedol, že mu veľmi pomohla v najťažších chvíľach jeho života.
Alžbeta bola kľúčová pri sobáši svojho synovca, cára Mikuláša II. s jej najmladšou sestrou Alix, na veľké zdesenie kráľovnej Viktórie. Keď Mikuláš požiadal Alix v roku 1894 o ruku a ona to odmietla na základe svojho rozhodnutia neopustiť luteránsku vieru, bola to Alžbeta, ktorá ju povzbudila, aby konvertovala.
17. februára 1905 Sergeja zavraždil v Moskovskom kremli socialistický revolucionár Ivan Kaljajev. Udalosť bola pre Alžbetu hrozným šokom, no nikdy nestratila pokoj. Akoby sa naplnilo jej presvedčenie, že „Boh nás prísne potrestá“, ktoré vyslovila po tom, čo veľkovojvoda vyhnal z Moskvy 20 000 Židov bez akéhokoľvek upozornenia. 
V deň vraždy jej manžela Alžbeta odmietala plakať, no postupne ju strnulá sebakontrola opustila a nakoniec prepadla do plaču. Mnohí z jej rodiny a priateľov sa obávali, že utrpí nervové zrútenie ale rýchlo sa zotavila.
Alžbeta bola niekoľko dní po atentáte navštíviť vraha jej manžela vo väzení, aby sa dozvedela príčinu jeho skutku. Povedala mu, že mu to odpustila a odporúčala jeho dušu Bohu. Veľmi jej záležalo, aby svoj čin oľutoval a dal sa na pokánie. Zašla ešte ďalej a osobne prosila cára Mikuláša II. o milosť. Cár to však odmietol.
Kaljajev bol obesený 23. mája 1905 a na Alžbetino sklamanie odmietol v hodine smrti pobozkať kríž.
V roku 1915 bol pod Alžbetinou záštitou zorganizovaný Všeruský zemský zväz na podporu chorých a zranených vojakov počas prvej svetovej vojny.
Náboženský život.
Po Sergejovej smrti nosila Alžbeta smútočné šaty a stala sa vegetariánkou. V roku 1909 predala svoju veľkolepú zbierku šperkov vrátane svojho snubného prsteňa. S výťažkom otvorila Kláštor sv. Marty a Márie a stala sa jeho opátkou. Čoskoro v jeho areáli otvorila nemocnicu, kaplnku, lekáreň a sirotinec.
Alžbeta a jej mníšky neúnavne pracovali medzi chudobnými a chorými v Moskve. Často navštevovala najhoršie slumy v Moskve a robila všetko čo mohla, aby pomohla zmieriť utrpenie chudobných. Jej inštitúcia dlhé roky pomáhala chudobným a sirotám v Moskve tým, že podporovala dobročinnosť.
V roku 1916 mala Alžbeta posledné stretnutie so svojou sestrou cárovnou Alexandrou v Carskoje Selo. Hoci sa stretnutie konalo v súkromí, vychovávateľ cárskych detí si spomenul, že súčasťou diskusie boli aj Alžbetine obavy z vplyvu, ktorý mal na cárovnú Alexandru a cársky dvor Grigorij Jefimovič Rasputin.
V roku 2010 jedna historička tvrdila, že Alžbeta si mohla byť vedomá toho, že sa plánuje vražda Rasputina a možno vedela i to, kto ju spácha. Napísala list cárovi a dva telegramy veľkovojvodovi Dmitrijovi Pavlovičovi a svojej priateľke Zinaide Jusupovej. Telegramy napísané v noci vraždy odhaľujú, že Alžbeta si bola vedomá toho, kto sú vrahovia ešte predtým, ako sa táto informácia dostala na verejnosť a uviedla, že zabitie Rasputina považovala za „vlastenecký čin“.
Smrť.
V roku 1918 Vladimir Iľjič Lenin nariadil Čeke, aby Alžbetu zatkla. Potom ju poslali do vyhnanstva najskôr do Permu a potom do Jekaterinburgu, kde strávila niekoľko dní a pridali sa k nej ďalší členovia jej rodiny: veľkovojvoda Sergej Michajlovič, veľkovojvoda Ján Konštantinovič, veľkovojvoda Konštantín Konštantinovič, veľkovojvoda Igor Konštantinovič a Vladimir Paley, tajomník veľkovojvodu Sergeja Fedor Remez, a Varvara Jakovlevova, sestra z kláštora Alžbety. Všetci boli 20. mája 1918 odvedení do Alapajevska, kde boli ubytovaní v tamojšej škole na kraji mesta.
Na poludnie 17. júla prišiel do školy dôstojník Čeky Pjotr Startsev a niekoľko boľševických robotníkov. Vzali väzňom všetky peniaze a oznámili im, že v tú noc budú prevezení do neďalekého továrenského areálu. Stráže Červenej armády dostali príkaz, aby odišli a nahradili ich členovia Čeky. Tej noci boli väzni prebudení a prevezení asi 18 kilometrov od Alapajevska do opustenej bane na železnú rudu s šachtou hlbokou 20 metrov. Tu boli svojimi väznitelmi po údere do hlavy vhodení do šachty. Podľa osobného denníka Vasila Rjabova, ktorý bol jedným z katov, Alžbeta a ostatní pád do bane prežili, čo prinútilo Rjabova, aby do nej hodil granát. Po výbuchu tvrdil, že počul Alžbetu a ostatných spievať ortodoxnú hymnu z dna šachty. Nervózny Rjabov hodil druhý granát, ale spev pokračoval. Nakoniec bolo do otvoru šachty nanosené veľké množstvo dreva, ktoré následne zapálili, na čo Rjabov postavil stráž nad miestom a odišiel.
Začiatkom 18. júla 1918 si vodca Alapajevskej Čeky Abramov a šéf Jekaterinburského oblastného sovietu Beloborodov, ktorý sa podieľal na vražde cárskej rodiny vymenili niekoľko telegramov v rámci vopred pripraveného krycieho plánu: že školu napadol „neznámy gang“. O mesiac neskôr padol Alapajevsk do rúk Bielej armády admirála Alexandra Kolčaka.
Lenin privítal smrť Alžbety a poznamenal, že „cnosť s korunou je väčším nepriateľom svetovej revolúcie ako sto tyranských cárov“.
Nový výskum založený na pôvodných dokumentoch predbežného vyšetrovania Nikolaja Alexejeviča Sokolova z roku 1918 naznačuje, že Alžbeta bola už mŕtva, keď ju zhodili do šachty. Jej telo našli v polohe „zvislé ruky, preložené cez telo... obe ruky... pevne zovreté, prsty ohnuté, nechty zatnuté do kože...hlava oči a nos boli previazané vreckovkou zloženou na štyri vrstvy“.
Dedičstvo.
Osud pozostatkov.
8. októbra 1918 vojaci Bielej armády objavili pozostatky Alžbety a jej spoločníkov, stále v šachte, kde boli zabití. Napriek tomu, že tam ležali takmer tri mesiace, telá boli v relatívne dobrom stave. Predpokladá sa, že väčšina z nich zomrela pomaly na zranenia alebo od hladu, ale nie na následný požiar. Alžbeta údajne zomrela na rany, ktoré utrpela po páde do bane, ale pred smrťou ešte našla silu obviazať hlavu umierajúceho veľkovojvodu Jána. S blížiacou sa Červenou armádou boli ich telesné pozostatky odvezené ďalej na východ; boli pochovaní na cintoríne Ruského pravoslávneho kostola v Pekingu v Číne. V roku 1921 boli telá Alžbety a jej sestry z kláštora Varvary Jakovlevovej prevezené do Jeruzalema, kde boli uložené v Kostole Márie Magdalény v Getsemanskej záhrade. Tak to bolo splnené prianie veľkovojvodkyne Alžbety, byť pochovaná vo Svätej zemi, ktorú vyjadrila na púti do Svätej zeme v roku 1888.
Spomienka.
Svätú Alžbetu Novomučenicu si pravoslávna cirkev pripomína tri dni v liturgickom roku Ruskej pravoslávnej cirkvi na Sviatok nových mučeníkov a vyznávačov ruskej cirkvi dňa 25. januára (podľa Juliánskeho kalendára), 7. februára (podľa Gregoriánskeho kalendára). Dňa 5. alebo 18. júla sa slávi jej výročie úmrtia a 17. alebo 30. januára sa slávi výročie prenesenia pozostatkov do Jeruzalema.
Je jednou z desiatich mučeníkov 20. storočia z celého sveta, ktorí sú vyobrazení na sochách nad Veľkou západnou bránou vo Westminsterskom opátstve v Londýne. Jej socha stojí od apríla 2015 aj v katedrále St. Albans.
Kanonizácia.
Alžbeta bola kanonizovaná Ruskou pravoslávnou cirkvou mimo Ruska v roku 1981 a v roku 1992 moskovským patriarchátom ako svätá mučeníčka Alžbeta Fiodorovna. Jej hlavné svätyne sú kláštor sv. Marty a Márie, ktorý založila v Moskve, kostol Márie Magdalény na Olivovej hore , ktorý spolu s manželom pomáhali stavať a kde sú jej relikvie (spolu s relikviami mníšky Varvary Jakovlevovej). 
Rehabilitácia.
Dňa 8. júna 2009 generálny prokurátor Ruska oficiálne posmrtne rehabilitoval Alžbetu Fiodorovnu spolu s ďalšími Romanovcami: Michalom Alexandrovičom, Sergejom Michajlovičom, Jánom Konštantinovičom, Konštantínom Koštantinovičom a Igorom Konštantinovičom. „Všetci títo ľudia boli vystavení represii vo forme zatknutia, deportácie a zadržiavania Čekou bez obvinenia“, uviedol zástupca úradu.

</doc>
<doc id="705155" url="https://sk.wikipedia.org/wiki?curid=705155" title="Národný park Atlantické ostrovy Galície">
Národný park Atlantické ostrovy Galície

Národný park Atlantické ostrovy Galície je španielska chránená prírodná oblasť, ktorá zahŕňa ostrovy Ons, Cíes, Sálvora a Cortegada v provinciách La Coruña, Pontevedra a autonómne spoločenstvo Galícia. Má rozlohu 1 194,8 hektárov na súši a 7 285,2 hektárov morskej plochy. Je to jediný národný park v Galícii a chronologicky trinásty otvorený v Španielsku.
V súčasnosti je potrebné na navštívenie ostrovov Cíes a Ons požiadať vládu Galície o povolenie.
Fauna a Flóra.
V tomto suchozemsko-morskom ekosystéme sa nachádza rozsiahly vavrínový les a viac ako 200 druhov morských rias, známy aj vďaka rôznym druhom mäkkýšov, koralov a sasaniek. Na suchozemskej strane možno pozorovať čajky žltonohé, kormorány chvostnaté, aliek malých a aliek tenkozobých.
História.
Na ostrovoch sú stopy ľudského osídlenia z železnej dobe. Našla sa tu aj keramika z obdobia Rímskej ríše. V stredoveku ich obývali rôzne mníšske rády, patrili cirkvi, vlastnila ich vtedajšia šľachta a útočili na ne nájazdníci, ktorí ich využívali ako základňu pre svoje nájazdy na pobrežie. V minulosti boli ostrovy obývané až do 18. storočia, ale v dôsledku pirátov z nich všetko obyvateľstvo vymizlo. V roku 1980 boli ostrovy Cíes vyhlásené za "prírodný park". Taktiež predstavujú samostatné "chránené vtáčie územie". Dňa 1. júla 2002 boli vyhlásené za národný park. O 6 mesiacov neskôr však ich pobrežia zasiahla ropná škvrna spôsobená vrakom tankera Prestige, okrem pobrežia ostrova Cortegada. V budúcnosti by do tohto parku mohli byť zahrnuté aj ostrovy Sisargas a Lobeiras.
Súostrovia a ostrovy v procese zahrnutia.
Okrem ostrovov, ktoré už do národného parku patria, existujú aj ďalšie ostrovy, ktoré sa k nemu chcú pripojiť alebo sú v procese pripojenia:
Návštevnícke centrum.
V meste Vigo sa nachádza návštevnícke centrum Cambón, ktoré je návštevnícke centrum Národného parku atlantických ostrovov Galície s 1500 m² expozícii, posluchárňou, učebňami a kancelárskymi priestormi; v týchto priestoroch sa návštevníci môžu podrobne oboznámiť s flórou, faunou a dedičstvom parku, pričom je potrebné upozorniť aj na obrázkové kabíny s vizuálnymi efektmi a rôznym interaktívnym obsahom.

</doc>
<doc id="705159" url="https://sk.wikipedia.org/wiki?curid=705159" title="NDjamena">
NDjamena



</doc>
<doc id="705160" url="https://sk.wikipedia.org/wiki?curid=705160" title="Cong">
Cong



</doc>
<doc id="705162" url="https://sk.wikipedia.org/wiki?curid=705162" title="Djamena">
Djamena



</doc>
<doc id="705163" url="https://sk.wikipedia.org/wiki?curid=705163" title="NDzamena">
NDzamena



</doc>
<doc id="705164" url="https://sk.wikipedia.org/wiki?curid=705164" title="NDžamena">
NDžamena



</doc>
<doc id="705166" url="https://sk.wikipedia.org/wiki?curid=705166" title="Mačka zdivená">
Mačka zdivená

Zdivená mačka alebo pouličná mačka je mačka domáca - Felis silvestris catus - ktorá je zdivená od narodenia alebo v dôsledku opustenia. Vyhýba sa kontaktu s človekom, môže sa voľne množiť a stať sa škodlivým predátorom voľne žijúcich zvierat v prirodzenom prostredí.
Ochranári ich považujú za jeden z najhorších invazívnych druhov na zemi. Rozšírené pokusy o kontrolu zdivených mačiek nepostačujú, aby sa zmiernil ich veľký vplyv.
Niektoré skupiny na ochranu práv zvierat presadzujú programy odchytu, kastrácie a následného vypustenia (TNR), aby sa zabránilo ďalšiemu rozmnožovaniu mačiek. Vedecké dôkazy však ukázali, že program nie je účinný pri zabraňovaní rastu populácie zdivených mačiek.
Zdivené mačky môžu žiť vonku v kolóniách, ktoré obhajcovia práv zvierat považujú za riadené kolónie, ak im ľudia poskytujú pravidelnú stravu a starostlivosť.
Aktivisti, ktorí sa snažia o akceptáciu mačiek zdivených, sa snažia zmeniť ich názov na komunitné mačky. Biológovia reagujú, že tento nový termín je eufemistický a odvádza pozornosť od skutočnosti, že zdivené mačky sú environmentálnym problémom; pomenovanie nesie tiež konotácie, ktoré falošne naznačujú, že tieto mačky žijú so súhlasom komunít, a že verejnosť má morálnu povinnosť poskytnúť im starostlivosť. Štúdie ukázali, že verejnosť nepodporuje veľký počet voľne žijúcich mačiek zdivených, ale názvy týchto mačiek majú istý vplyv na úroveň akceptácie programov na ich reguláciu. 
Definícia.
Význam pojmu zdivená sa v jednotlivých krajinách líši a niekedy sa používa ako synonymum pre túlavú mačku. Mačky, ktoré sa zatúlajú zo svojich domovov, sa môžu stať pouličnými mačkami a pouličné mačky, ktoré žili nejaký čas vo voľnej prírode, sa môžu stať mačkami zdivenými.
História.
Mačky boli v starovekom Egypte uctievané vďaka tomu, že zabíjali hlodavcov a jedovatých hadov. Pôvodným dôvodom domestikácie mačiek mohla byť potreba zabrániť hlodavcom v konzumácii alebo kontaminácii obilnín uskladnených na neskoršiu ľudskú spotrebu. Predpokladá sa, že mačky sa rozšírili do veľkej časti sveta práve z Egypta. Vedci sa nezhodujú v tom, či boli mačky domestikované v starovekom Egypte, alebo ich tam doviezli až po domestikácii. Fenickí obchodníci ich priniesli do Európy na kontrolu populácie potkanov a mnísi ich priniesli do Ázie. K rozšíreniu mačiek prispeli aj rímske vojská, ktoré ich nakoniec priniesli do Británie. Odvtedy sa mačky naďalej dovážali do nových krajín, často námorníkmi alebo osadníkmi. Predpokladá sa, že mačky boli do Austrálie dovezené v 17. storočí holandskými námorníkmi, ktorých niektoré lode stroskotali alebo koncom 18. storočia anglickými osadníkmi. Tieto domestikované mačky začali vytvárať zdivené populácie po tom, ako ich potomstvo začalo žiť mimo kontaktu s ľuďmi.
Správanie a ekológia.
Niektoré prejavy správania mačiek zdivených sú bežne pozorované, ale na dominantných prejavoch sa veterinári, záchranári a výskumníci nezhodujú. Vo voľne žijúcom prostredí sa zdivené mačky vyhýbajú ľuďom, nedovolia, aby došlo ku ľudskému kontaktu, a keď môžu, cúvnu alebo utečú. Ak sú chytené do pasce, syčia, vrčia, ukazujú zuby alebo sa oháňajú. Pred ľuďmi zostávajú pomerne skryté a nepribližujú sa k nim, hoci niektoré sa postupne zžívajú s ľuďmi, ktorí ich pravidelne kŕmia. 
Väčšina zdivených mačiek má malé teritóriá, hoci niektoré sú kočovné a cestujú na veľké vzdialenosti. Teritóriá samcov mačiek zdivených, ktoré sú vo všeobecnosti dva- až trikrát väčšie ako teritóriá samíc, majú v priemere menej ako 10 hektárov, ale môžu sa pohybovať od takmer 300 hektárov po menej ako 1 hektár. Tieto rozdiely sú často spôsobené obdobím rozmnožovania, prístupom k samiciam, tým, či je mačka kastrovaná, vekom, dennou dobou a dostupnosťou koristi.
Kolónie.
Zdivené mačky často žijú v skupinách nazývaných kolónie, ktoré sa nachádzajú v blízkosti zdrojov potravy a úkrytov. Výskumníci sa nezhodujú v názore na existenciu, rozsah a štruktúru dominančnej hierarchie medzi zdivenými mačkami v kolóniách. V kolóniách boli pozorované rôzne typy hierarchií vrátane despotickej a lineárnej hierarchie. Niektoré kolónie sú organizované do zložitejších štruktúr, ako sú relatívne hierarchie, kde sa sociálny status jednotlivých mačiek mení v závislosti od miesta, dennej doby alebo činnosti, ktorej sa mačky venujú, najmä od kŕmenia a párenia. 
O „riadenú kolóniu" sa starajú ľudia, ktorí mačkám zabezpečujú potravu a vodu, poskytujú im prístrešie a veterinárnu starostlivosť, realizujú programy na odchyt zdivených mačiek, hľadajú náhradné domovy pre mačky, ktoré možno socializovať na prípadnú adopciu, a vzdelávajú ľudí v okolí.

</doc>
<doc id="705180" url="https://sk.wikipedia.org/wiki?curid=705180" title="Prostredný vrch (vrch v Malých Karpatoch)">
Prostredný vrch (vrch v Malých Karpatoch)

Prostredný vrch () je vrch v Malých Karpatoch, krajinnom celku Fatransko-tatranskej oblasti. Leží nad obcou Pernek, približne východne od Malaciek. 
Poloha.
Nachádza sa v strednej časti pohoria, v geomorfologickom podcelku Pezinské Karpaty a jej časti Kuchynská hornatina. Vrch leží v Bratislavskom kraji, v okrese Malacky a na katastrálnom území obce Pernek. Najbližším sídlom je západne situovaný Pernek, severozápadne sa nachádza Kuchyňa, juhozápadne Jablonové a juhovýchodne mesto Modra. Masív je súčasťou Chránenej krajinnej oblasti Malé Karpaty. 
Opis.
Prostredný vrch leží v strednej časti Pezinských Karpát, v krátkej rázsoche, vybiehajúcej západným smerom v oblasti Sedla pod Javorinou. Západne sa nachádza Kostolný vrch (), Pleš () a Krížnica (), severne Bačkorová (), Ražňová (), Mešťanková () a Javorina (), východne Čertov kopec (), Jágrová (), Skalnatá (), Tri kopce (), Veľká homoľa () a Čierna skala () a južne Čmeľok (), Korenný vrch (), Konské hlavy () a Gašparová (). Oblasť patrí do povodia Moravy, kde vodu odvádza Pernecká Malina a jej prítok Kostolný potok. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je možné vidieť okolité vrcholy Malých Karpát a Borskú nížinu, ojedinele aj masív Schneebergu na severe Álp.
Prístup.
Na vrchol nevedie značená turistická trasa, no neďaleko vedie sedlom Pod Prostredným vrchom žlto značený chodník z Perneka do sedla Javorina v hlavnom hrebeni (križovatka s červeno značenou Cestou hrdinov SNP a Štefánikovou magistrálou). 

</doc>
<doc id="705181" url="https://sk.wikipedia.org/wiki?curid=705181" title="Veronika Remenárová">
Veronika Remenárová

Ing. Veronika Remenárová (* 16. marec 1997, Ružomberok) je slovenská profesionálna basketbalistka, hrávajúca na pozícii krídla alebo pivotky. V súčasnosti pôsobí v klube Cadí La Seu v španielskej extralige a v Eurocupe a v slovenskej reprezentácii. S reprezentáciou je dvojnásobnou účastníčkou ME v basketbale, je nemeckou majsterkou s tímom Rutronik Stars Keltern a českou aj slovenskou vicemajsterkou s KP Brno, resp. MBK Ružomberok.
Životopis.
Veronika Remenárová sa narodila v Ružomberku, kde tiež začala s basketbalom v mládežníckych kategóriách za MBK Ružomberok. Vyštudovala na Ústave biomedicínskeho inžinierstva Fakulty elektrotechniky a komunikačných technológií Vysokého učenia technického v Brne, kedy sa v záverečných prácach venovala povrchovej teplote tela.
Za MBK Ružomberok hrala v slovenskej extralige v rokoch 20122015. V sezóne 2013/14 hrala za Ružomberok tiež v Eurocupe. V sezóne 2014/15 nastúpila za Ružomberok v 31 zápasoch s priemerom 27:52 minúty, 6,87 bodu, 5,29 doskoku, 1,35 asistencie a 1,87 zisku na zápas. 
V lete 2015 prestúpila z dôvodu vysokoškolského štúdia do klubu KP Brno v českej extralige. Za Valosun, resp. KP Brno, odohrala šesť sezón, vrátane účastí v Eurocupe v každom z ročníkov 20152021. V januári 2019 ju zranenie meniskusu vyradilo z hry do konca sezóny. V lete 2021 prestúpila z Brna do tímu nemeckej bundesligy (DBBL), Herner TC. Tu odohrala sezónu 2021/22 a vyhrala Nemecký pohár, v sezóne 2021/22 hrala tiež Eurocup. V roku 2022 sa v rámci bundesligy presunula do klubu Rutronik Stars Keltern. S Kelternom sa stala v sezóne 2022/23 majsterkou Nemecka, tiež hrala v Eurocupe. V júni 2023 zmenila pôsobisko a prestúpila do katalánskeho klubu Agrupació Esportiva Sedis Bàsquet (Cadí La Seu) v španielskej extralige.
Reprezentácia.
Remenárová sa za Slovensko na vrcholovom podujatí predstavila už v reprezentácii do 16 rokov na ME do 16 rokov v roku 2012, kde Slovenky skončili ôsme a Remenárová zaznamenala priemer 7,8 bodu, 6,8 doskoku a 2,2 asistencie na zápas. Zúčastnila sa tiež ME do 16 rokov v roku 2013, MS do 17 rokov v roku 2014, ME do 18 rokov v roku 2015 a troch európskych šampionátov do 20 rokov, v rokoch 2015, 2016 a 2017.
Seniorský debut v reprezentácii zažila v prípravnom zápase proti Česku 2. júna 2017, hoci prvý raz bola do reprezentácie povolaná už v máji 2015 na prípravný turnaj v Lyone. Bola súčasťou tímu na Majstrovstvách Európy v rokoch 2017 aj 2021, šampionát 2023 vynechala pre doliečovanie zranenia kolena.

</doc>
<doc id="705186" url="https://sk.wikipedia.org/wiki?curid=705186" title="Magyar Televízió">
Magyar Televízió

Magyar Televízió (MTV) je maďarská verejnoprávna televízna vysielacia organizácia. Jej sídlo je v Budapešti. Je to najstaršia televízna vysielacia spoločnosť v Maďarsku a aktuálne vysiela päť kanálov: M1 HD, M2 HD, M3, M4 Sport a M5.
MTV je manažovaná a primárne platená z maďarskej štátnej mediálnej skupiny MTVA. Tento orgán štátnej správy, ktorý vznikol v roku 2011, takisto manažuje verejnoprávne vysielania Magyar Rádió a Duna Televízió a takisto i spravodajskú agentúru Magyar Távirati Iroda.

</doc>
<doc id="705211" url="https://sk.wikipedia.org/wiki?curid=705211" title="Tragédia na Základnej škole v Parchovanoch">
Tragédia na Základnej škole v Parchovanoch

K tragédii na Základnej škole v Parchovanoch došlo 20. novembra 2023, keď sa na Základnej škole v Parchovanoch pätnásťročný žiak počas dňa usmrtil skokom zo strechy školy. Podľa slov jeho rodičov žiak kvôli šikane na škole trpel psychickými problémami, čo ho nakoniec dohnalo k samovražde.
Pozadie.
Obeťou samovraždy bol pätnásťročný Roman, ktorý už nejaký čas trpel psychickými problémami kvôli čomu aj bral lieky. Podľa Romanovych rodičov boli psychické problémy vyvolané šikanou na škole, ktorý chlapec zažíval dlhé roky. Počas víkendu pred tragédiou mal byť Roman prítomný na narodeninovej oslavy, kam sa ale nakoniec nedostavil pretože počul od kamaráta, že sa jeho spolužiačky sťažovali prečo "sa všade pchá." V deň tragédie ho rodičia odhovárali od toho, aby išiel do školy, no Roman sa tam rozhodol ísť aj tak. Cez prestávku pred piatou hodinou žiak vyliezol cez okno rebríkom na strechu, odkiaľ sa chystal skočiť. Medzitým na miesto dorazila chlapcova matka, ktorá sa ho snažila od skoku odhovoriť, otec chlapcovi v tom čase volal na telefón a pokúšal sa o to isté. Roman otcovi do telefónu povedal, že už je to toho príliš a nezvláda to a následne zo strechy skočil. Podľa slov otca boli na mieste už aj hasiči, ktorí ale nerozprestreli plachtu, ktorá by mohla chlapca zachrániť. Chlapec bol odvezený do nemocnice, kde zraneniam podľahol. Z tragédie bolo vyhotovené aj video, kde je počuť, ako na chlapca nejaké dievča kričí "Roman, skoč!"
Romanov otec sa po incidente vyjadril, že jeho syna mali šikanovať dve dievčatá, hlavne kvôli výzoru. Otec z tragédie viní aj školu, ktorá podľa neho tiež nesie za neriešenie šikany zodpovednosť.
Reakcie.
Rodičia v súvislosti s udalosťou podali trestné oznámenie a žiadajú odvolanie riaditeľa školy. Udalosťou sa začal zaoberať úrad komisára pre deti a polícia, ktorá prípad vyšetruje. Škola sa o niekoľko dní vyjadrila, že žiadnu šikanu neevidovala a jej zamestnanci sa v posledných dňoch stali terčom ohovárania. V súvislosti s týmto škola podala trestné oznámenie a kvôli prebiehajúcemu vyšetrovaniu odmietla poskytnúť bližšie informácie ohľadom prípadu.
26. novembra 2023 sa v Parchovanoch konal pohreb Romana. K tragédii sa vyjadrila aj prezidentka Zuzana Čaputová, ktorá rodine vyjadrila sústrasť a upozornila na tému šikany.
Neskôr sa prezidentka s rodičmi obete aj osobne stretla, tiež tak spravil aj minister školstva Tomáš Drucker. Témou sa bude zaoberať aj minister sociálnych vecí a rodiny Erik Tomáš.

</doc>
<doc id="705212" url="https://sk.wikipedia.org/wiki?curid=705212" title="Jedľovec (prítok Oľšavy)">
Jedľovec (prítok Oľšavy)

Jedľovec je potok v regióne Šariš v Prešovskom kraji v okrese Prešov (okres) na území obce Červenica a v Košickom kraji v okrese Košice-okolie (okres) na území obce Opiná. Je ľavostranným prítokom Oľšavy v povodí Hornádu. Nachádza sa v geomorfologickom celku Slanské vrchy. Má dĺžku .
Prameň.
Pramení v nadmorskej výške v severovýchodnej časti územia obce Červenica na juhovýchodnom svahu vrchu a lesa Dubník s v blízkosti obecnej hranice medzi obcami Červenica a Zlatá Baňa v lesnom extraviláne v okrese Prešov (okres) v Prešovskom kraji. Samotný vrchol vrchu Dubník leží už na území obce Zlatá Baňa.
Opis toku.
Od prameňa tečie južným smerom cez lesný extravilán, les je postupne premiešaný s trvalým trávnym porastom, preteká cez les Dubová, tečie cez les a trvalý trávny porast Vyšné Červené. V priberá pravostranný bezmenný prítok, v priberá ľavostranný bezmenný prítok, v priberá ďalší pravostranný bezmenný prítok. V priteká na obecnú hranicu medzi obcami Červenica a Opiná, tečie po obecnej hranici, v opúšťa obecnú hranicu a vteká na územie obce Červenica. V priteká k hranici intravilánu Červenice, ľavým brehom obmýva úpätie poľa Lámanec, v opúšťa územie Červenice a vteká na územie obce Opiná v okrese Košice-okolie v Košickom kraji. Pravým brehom obteká pole Hubkovská, v priberá Lúčinský potok ako svoj pravostranný prítok, tečie južne od agrofarmy, v ústi severne od intravilánu obce Opiná do Oľšavy ako jej ľavostranný prítok. Pramení a preteká svojim horným tokom na území obce Červenica, ďalej preteká a ústi na území obce Opiná. Geomorfologické členenie: geomorfologický celok Slanské vrchy na pomedzí geomorfologického podcelku Makovica a geomorfologického podcelku Šimonka. Má jeden dôležitejší prítok: Lúčinský potok.
Pôvod názvu.
Názov vodného toku má pôvod v toponymickom apelatíve "jedľovec" v priestore kadiaľ potok preteká. Jeho pôvodný význam bol priestor s hromadným výskytom druhu ihličnatého stromu "jedľa", latinsky "Abies", podobne ako "jelšovec", "hlohovec", "bukovec", "hrabovec". Tento bol prenesený bez zmeny na vodný tok ako jednočlenné hydronymum. Hydronymum "Jedľovec" bolo štandardizované v roku 1976. V dnešnej slovenskej hydronymii hydronymum Jedľovec nie je jedinečným názvom (november 2023).

</doc>
<doc id="705213" url="https://sk.wikipedia.org/wiki?curid=705213" title="3. slovenská futbalová liga 2023/2024">
3. slovenská futbalová liga 2023/2024

3. slovenská futbalová liga 2023/2024 bol 31. ročník tretej najvyššej futbalovej súťaže na Slovensku. 
Liga bola rozdelená na 2 skupiny: skupinu Západ a skupinu Východ, pôvodne po 16 tímov. Pred štartom sezóny sa zo súťaže odhlásili Giraltovce, ktoré pokračovali v sezóne 2023/2024 v 7. lige. Z daného dôvodu bolo v skupine Východ len 15 účastníkov. 
Víťazom skupiny Západ sa stal Zvolen a víťazom skupiny Východ Stropkov. Právo účasti v 2. lige získal Zvolen (víťaz skupiny západ) a Stará Ľubovňa (druhý tím v skupine východ). Z 3. ligy vypadli Nové Mesto nad Váhom, Dubnica (Západ), Oravské Veselé a Svidník (Východ).
Priebeh sezóny.
Tabuľka skupiny Západ.
zdroj: sportnet.sme.sk&lt;br&gt;
Klubu FK Dubnica nad Váhom boli odrátané 3 body.
Tabuľka skupiny Východ.
zdroj: sportnet.sme.sk

</doc>
<doc id="705218" url="https://sk.wikipedia.org/wiki?curid=705218" title="Michelle Trachtenbergová">
Michelle Trachtenbergová

Michelle Trachtenbergová (neprechýlene Michelle Christine Trachtenberg; * 11. október 1985, New York, New York, USA – † 26. február 2025, New York) bola americká herečka, známa z filmov ako "Špiónka Harriet" (1996), "Inšpektor Gadget" (1999), "Eurotrip" (2004), "Denník ľadovej princeznej" (2005), "Čierne Vianoce" (2006), "Znovu 17" (2009), "Sister Cities" (2016) a televíznych seriálov "Buffy, premožiteľka upírov" (19972003), "Gossip Girl" (20072012), "Mercy" (20092010).
Detstvo a mladosť.
Trachtenbergová sa narodila v New Yorku a bola židovského pôvodu. Jej otec pochádza z Nemecka a matka z Ruska. Jej starí rodičia bývajú v Izraeli. Mala staršiu sestru Irene. Trachtenbergová hovorila plynule po rusky.
Kariéra.
Trachtenbergová sa v televízii objavila už ako trojročná, v reklame na prací prostriedok Wisk. Neskôr sa objavila vo viacerých reklamách. Ďalej hosťovala vo viacerých televíznych seriáloch. Jej prelomová rola prišla v roku 1996, vo filme "Špiónka Harriet".
Účinkovala aj v krátkodobom televíznom seriáli "Meego", ktorý jej vyniesol cenu Young Artist Award. V roku 1999 hrala vo filme "Inšpektor Gadget".
V roku 2000 získala rolu Dawn Summers vo televíznom seriáli "Buffy, premožiteľka upírov", pričom v televíznom seriáli účinkovala až do jeho konca, v roku 2003. 
V roku 2004 hrala po boku hercov ako Joseph Gordon-Levitt a Elisabeth Shue vo filme "Tajomná pokožka". V rovnakom roku si zahrala aj vo filme "Eurotrip". Menšiu úlohu získala aj v televíznom seriáli "Six Feet Under".
V roku 2005 hrala vo filme "Denník ľadovej princeznej" od spoločnosti Walt Disney Pictures. O rok neskôr, sa pripojila k hereckému obsadeniu filmu "Čierne Vianoce", kde hrala po boku Katie Cassidy, Mary Elizabeth Winstead a Lacey Chabert.
Od roku 2007 do roku 2012 účinkovala v televíznom seriáli "Gossip Girl", kde stvárnila zápornú postavu menom Georgina Sparks. Postavu Georginy Sparks si zopakovala aj v rokoch 2021 a 2023, v rovnomennom seriáli, no s iným hereckým obsadením. V roku 2009 sa pripojila k hereckému obsadeniu televízneho seriálu "Mercy". V rovnakom roku si zahrala aj vo filme "Znovu 17", kde hrala po boku hercov ako Matthew Perry, Zac Efron a Leslie Mann.
V roku 2011 hrala po boku Anny Faris a Teresy Palmer vo filme "Noc je ešte mladá". V roku 2013 hrala v televíznom filme "Vražda prezidenta Kennedyho".
Od roku 2006 do roku 2018 príležitostne dabovala v televíznom seriáli "Robot Chicken" a v roku 2018 v televíznom seriáli "Human Kind Of".
Súkromný život.
V rokoch 2004 až 2006 bola vo vzťahu s kanadským hercom Shawnom Ashmoreom. Do svojej náhlej smrti, bola Trachtenbergová vo vzťahu so svojím agentom Jayom Cohenom, s ktorým tvorila pár päť rokov.
Úmrtie.
Začiatkom roku 2024 Trachtenbergová reagovala na obavy fanúšikov ohľadom svojho zdravotného stavu po tom, čo si viacerí všimli jej výrazné chudnutie a príznaky žltačky. Na sociálnych sieťach ich uistila, že je „šťastná a zdravá“. V tom istom roku však podstúpila transplantáciu pečene.
Ráno 26. februára 2025 bola Trachtenbergová nájdená svojou matkou, vo svojom byte v New Yorku v bezvedomí a nereagujúca. Záchranári po príchode konštatovali jej úmrtie. Mala 39 rokov. Úrady uviedli, že okolnosti jej smrti neboli považované za podozrivé. Podľa zdroja pre magazín People bola Trachtenbergová v poslednom roku života „naozaj vážne chorá a bola vo svojom okruhu otvorená o tom, ako veľmi trpí“.
Rodina, ktorá je židovského vierovyznania, si neželala pitvu z náboženských dôvodov. Keďže neexistovalo podozrenie na cudzie zavinenie, úrad koronera im vyhovel. Spočiatku bola príčina a spôsob smrti označená ako neurčené, no v apríli telo medicínskeho vyšetrovateľa v New Yorku potvrdilo, že Trachtenbergová zomrela na komplikácie cukrovky, ktorá sa niekedy objavuje ako následok po transplantácii orgánu.

</doc>
<doc id="705219" url="https://sk.wikipedia.org/wiki?curid=705219" title="Michelle Trachtenberg">
Michelle Trachtenberg



</doc>
<doc id="705223" url="https://sk.wikipedia.org/wiki?curid=705223" title="Klenová (vrch v Malých Karpatoch)">
Klenová (vrch v Malých Karpatoch)

Klenová () je vrch v Malých Karpatoch, krajinnom celku Fatransko-tatranskej oblasti. Leží nad mestom Brezová pod Bradlom, približne južne od Myjavy. 
Poloha.
Nachádza sa v severovýchodnej časti pohoria, v geomorfologickom podcelku Brezovské Karpaty. Vrch leží na pomedzí Trnavského a Trenčianskeho kraja, hranici okresov Piešťany a Myjava a zasahuje na katastrálne územie obce Dolný Lopašov a mesta Brezová pod Bradlom. Najbližším sídlom je východne situovaná Pustá Ves, severne sa nachádzajú Košariská, severozápadne Brezová pod Bradlom, juhozápadne Dobrá Voda a juhovýchodne Chtelnica a Dolný Lopašov. Masív je súčasťou Chránenej krajinnej oblasti Malé Karpaty. 
Opis.
Klenová leží v nevýraznom hrebeni v strednej časti Brezovských Karpát, medzi Hornou rovňou () a Dúbravou (). Severne sa nachádza Bradlo (), Vysoká hora () a Kopec (), východne Galovo (), Tlstá hora (), Dúbrava () a Malá Klenová (), južne Holý vrch (), Pálenice () a Hrubé skalky () a západne Vrátno (), Červíčka (), Končitá () a Horná roveň (). Severné a východné svahy odvodňujú prítoky Holešky a južné potok Chtelnička do Dudváhu v povodí Váhu. Na vrchol nevedie značený chodník a na východnom úbočí sa nachádza jaskyňa. Severovýchodne stojí rozhľadňa. 
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z vhodných lokalít je možné vidieť okolité vrcholy Malých Karpát, no pri vhodných podmienkach aj Biele Karpaty a Považský Inovec.

</doc>
<doc id="705228" url="https://sk.wikipedia.org/wiki?curid=705228" title="Nehoda električky v Košiciach v roku 1978">
Nehoda električky v Košiciach v roku 1978

K nehode električkovej linky č. 6 došlo v Košiciach dňa 30. októbra 1978. Je to najväčšia havária v dejinách mestskej dopravy na Slovensku a zároveň jednou z najtragickejších električkových nehôd v histórii strednej Európy. Súprava električiek Tatra T3 na linke 6 sa pri jazde z kopca po triede SNP k Amfiteátru vymkla kontrole a v dôsledku nadmernej rýchlosti sa vykoľajila, prevrátila a narazila do stromov. Pri nehode zahynulo 9 ľudí a 90 bolo zranených. Najmladšia obeť mala iba 14 rokov.
Nehoda.
V deň nehody boli oba vozne preplnené cestujúcimi, ktorí sa snažili v skorých ranných hodinách dostať do práce či školy. Odhaduje sa, že v dvoch električkových vozňoch cestovalo asi 200 cestujúcich. Počas jazdy cestujúci zaregistrovali, že pri jazde z kopca električka naberá rýchlosť, ktorá nebola bežná. Spomienky cestujúcich na túto nehodu sa rôznia. Niektorí hovoria, že vodička električky zakričala, aby sa ľudia držali, lebo jej nefungujú brzdy. Iní zas spomínajú, že vodička nehovorila nič, lebo sa snažila všetkými silami zastaviť rozbehnutú električku. Električku sa vodičke zastaviť nepodarilo a okolo zástavky pri amfiteátri prešla rýchlosťou odhadom 7785 km/h. Za zákrutou sa električka vykoľajila. Najskôr sa prevrátil prvý vagón a za ním hneď druhý. Električku zastavil až strom pri trati.
Lekár Vojtech Blaško, ktorý bol v tom čase zástupca primára na oddelení úrazovej chirurgie Fakultnej nemocnice na Rastislavovej ulici opísal deň havárie takto:
Vyšetrovanie a spochybňovanie.
Vyšetrovanie nehody je často spochybňované a napomáha tomu hlavne fakt, že vodička električky nahlásila problémy s brzdami a dostala príkaz jazdu aj napriek tejto poruche dokončiť a taktiež, že príslušníci štátnej bezpečnosti v roku 1989 skartovali správu z vyšetrovania. Zachovalo sa len uznesenie odboru vyšetrovania Verejnej bezpečnosti z 27. decembra 1978. Toto uznesenie označuje za jediného vinníka nehody vodičku električky Martu Lilekovú. Udalosti z osudného dňa približuje takto:

</doc>
<doc id="705236" url="https://sk.wikipedia.org/wiki?curid=705236" title="Technológia tvárnenia">
Technológia tvárnenia



</doc>
<doc id="705237" url="https://sk.wikipedia.org/wiki?curid=705237" title="Lisovacia technika">
Lisovacia technika



</doc>
<doc id="705238" url="https://sk.wikipedia.org/wiki?curid=705238" title="Pak Či-song">
Pak Či-song

Pak Či-song (kórejsky: 박지성 anglicky: Park Ji-sung) (* 30. marec 1981, Soul, Kórejská republika) je bývalý juhokórejský profesionálny futbalista, ktorý hrával na pozícií stredopoliara. Pak je jedným z najúspešnejších ázijských hráčov v histórii futbalu. Počas svojej kariéry vyhral 19 trofejí. Je prvým ázijským futbalistom, ktorý vyhral Ligu majstrov UEFA, hral vo finále Ligy majstrov UEFA a je aj prvým Ázijčanom, ktorý vyhral Majstrovstvá klubov FIFA. Pak bol schopný hrať kdekoľvek v strede poľa a bol známy svojou výnimočnou úrovňou kondície, disciplínou a pracovnou morálkou. Jeho pozoruhodná úroveň fyzickej kondície mu vyniesla prezývku "Three-Lung Park".
Pak začal svoju futbalovú kariéru vo svojej rodnej Južnej Kórei a hral za tím Myongji University. Následne sa presťahoval do Japonska, kde hral za klub Kyoto Purple Sanga. Potom, čo sa tréner národného tímu Pak Guus Hiddink presťahoval späť do Holandska pretože prijal ponuku od PSV Eindhoven sa Pak pripojil k tímu z Holandska o rok neskôr. Potom, čo sa PSV dostalo do semifinále Ligy majstrov UEFA 2004/05, Pakov talent ocenil tréner Manchestru United Sir Alex Ferguson a podpísal v júli 2005 Parka za poplatok okolo 4 miliónov libier. Do zbierky jeho trofejí počas pôsobenia v United patrila štyri tituly v Premier League, Liga majstrov UEFA 2007/ 08 a Majstrovstvá klubov FIFA 2008.
Ako člen národného tímu Južnej Kórey odohral Pak za svoju krajinu 100 zápasov a strelil v nich 13 gólov. Bol členom tímu, ktorý skončil štvrtý na Majstrovstvách sveta vo futbale v roku 2002 a reprezentoval svoj národ aj na Majstrovstvách sveta vo futbale 2006 a Majstrovstvách sveta vo futbale 2010. Na majstrovstvách sveta bol štyrikrát vyhlásený za muža zápasu, čo je najviac spomedzi všetkých ázijských hráčov.
Štýl hry.
Pak získal v Manchestri United veľké uznanie za svoju rýchlosť, pohyb po ihrisku v hre bez lopty, nasadenie a energiu. Okrem toho bol Pak známy ako hráč do veľkých zápasov, keďže ho Sir Alex Ferguson často používal v dôležitých zápasoch anglickej ligy alebo v európskych zápasoch, kde sa kládol osobitný dôraz na defenzívnu prácu. Ferguson raz tvrdil, že Pak bol jedným z mála hráčov na svete, ktorí boli schopní brániť Lionela Messiho.
Taliansky stredopoliar Andrea Pirlo vo svojej autobiografii z roku 2013 "s názvom Myslím, preto hrám" napísal, že Pak bol jediným hráčom, cez ktorého nedokázal prejsť.
V máji 2020 bývalý spoluhráč Wayne Rooney povedal, že Pak bol pre Manchester United v rokoch 2006 – 2009 rovnako dôležitý ako on a Cristiano Ronaldo, pričom povedal: „Je to šialené, ale ak ste spomenuli Cristiana Ronalda 12-ročnému chlapcovi okamžite by povedal: 'Áno, bol to skvelý hráč Manchestru United.' Ale ak by ste povedali 'Pak Ji.Sung', mnohí možno nevedia kto to bol. Napriek tomu všetci z nás, ktorí sme hrali s Pakom, vieme, že bol veľmi dôležitý pre náš úspech.
Po skončení kariéry.
25. júla 2014 sa Pak zúčastnil zápasu hviezd K League a bol vyhlásený za hráča zápasu. V zápase strelil jeden gól.
5. októbra 2014 bolo oznámené, že Pak by mal prevziať úlohu globálneho ambasádora Manchestru United.
V júni 2018 sa stal futbalovým komentátorom juhokórejskej vysielacej spoločnosti SBS a komentoval zápasy Južnej Kórei Majstrovstvách sveta vo futbale 2018.
V decembri 2021 sa Pak pripojil k Queens Park Rangers a trénoval hráčov do 16 rokov pod vedením technického riaditeľa Chrisa Ramseyho.
Osobný život.
Pak označil brazílskeho bývalého stredopoliara Dungu za svoj detský futbalový idol. Pod vplyvom svojich rodičov sa stal budhistom. Pak do značnej miery držal svoj osobný život mimo centra pozornosti a prekvapil médiá, keď na tlačovej konferencii o odchode do futbalového dôchodku oznámil svoju nadchádzajúcu svadbu s bývalou televíznou reportérkou Kim Min-ji. Vzali sa 27. júla 2014 v Južnej Kórei a momentálne majú dcéru a syna.
Úspechy.
Klubové.
Kyoto Purple Sanga
PSV Eindhoven
Manchester United
Reprezentačné.
Južná Kórea

</doc>
<doc id="705239" url="https://sk.wikipedia.org/wiki?curid=705239" title="Chronológia udalostí ruskej invázie na Ukrajinu, marec a apríl 2023">
Chronológia udalostí ruskej invázie na Ukrajinu, marec a apríl 2023

Tento článok je podstránkou svojho nadradeného článku Chronológia udalostí ruskej invázie na Ukrajinu. V štruktúrovanej forme podrobne pojednáva o udalostiach ruskej invázie na Ukrajinu ako súčasti širšieho rusko-ukrajinského konfliktu za obdobie marec a apríl 2023. 
Článok zahŕňa najmä prehľad uskutočnených vojenských operácií a bojových postupov ale aj súvisiace politické a diplomatické pozadie, partizánske akcie, ekonomické a obchodné aspekty, prehľad pomoci od spojencov, humanitárne a kultúrne dopady a iné súvisiace udalosti. 
 Všetky znaky poukazovali na autenticitu videa. To sa okamžite začalo vo veľkom šíriť oslavujúc popraveného vojaka ako hrdinu. Ukrajinská armáda ho stotožnila ako Oleksandra Macijevského, nezvestného od konca decembra, kedy s ním na predmestí Soledaru stratilo velenie kontakt. Jeho mŕtve telo sa podarilo získať 14. februára, teda ešte pred zverejnením videa, pri jednej z pravidelných výmen ostatkov padlých vojakov. Prezident Volodymyr Zelenskyj mu posmrtne udelil vyznamenanie Hrdina Ukrajiny. 
 Tajná služba začala pracovať na identifikácii ruských vojakov, ktorí vojnového zajatca popravili. Zastrelenie neozbrojeného vojnového zajatca je ignorovaním medzinárodného vojnového práva. Ukrajinskí predstavitelia vyzvali Medzinárodný trestný súd, aby video preskúmal.
Marec 2023.
Týždeň od 13. do 19. marca 2023.
Zatykač na Vladimíra Putina.
V piatok 17. marca Medzinárodný trestný súd, po asi rok trvajúcom vyšetrovaní, vydal zatykač na ruského prezidenta Vladimira Putina a jeho komisárku pre práva detí Mariu Ľvovovú-Belovovú, pre činy súvisiace s nezákonnými deportáciami 16000 ukrajinských detí do Ruska.
Správy o deportovaní detí z okupovaných území sa prvýkrát objavili už predošlý rok na jar. Ruské úrady pod zámienkou humanitárnej misie odoberali deti z ukrajinských detských domovov a štátnych inštitúcii na okupovaných územiach. Mizli aj deti, ktoré rodičia poslali do letných táborov na Kryme, deti rodičov zatknutých ruskými bezpečnostnými zložkami a vojnové siroty. Samotná komisárka pre práva detí Maria Ľvovová-Belovová si podľa vlastných tvrdení adoptovala 15-ročné dieťa zo zničeného Mariupoľa.
Rusko označilo verdikt za bezvýznamný, keďže voči tomuto súdu nemalo žiadne právne záväzky. Hovorca Kremľa Dmitrij Peskov označil zatykač za neslýchaný a neprijateľný. 
Hoci Rusko jurisdikciu Medzinárodného trestného súdu neuznávalo, činilo tak 123 krajín sveta, pre ktoré to znamenalo povinnosť Vladimíra Putina zatknúť. Zatykač tak prezidentovi skomplikoval cesty do viacerých oblastí vo svete.
Vladimír Putin sa stal len treťou hlavou štátu, na ktorú bol vydaný medzinárodný zatykač. Pred ním to bol iracký prezident Saddám Husajn a srbský prezident Slobodan Milošević, ktorý bol do Haagu skutočne vydaný a súdený za genocídu, vojnové zločiny a zločiny proti ľudskosti.
 Spolu s 13 stíhačkami MiG-29 boli darované aj dva kusy odpaľovacích zariadení protilietadlového raketového systému Kub. 
 K podobnému kroku pristúpilo aj Poľsko, ktoré Ukrajine odovzdalo 4 stíhačky rovnakého typu. Ďalšie stroje avizovalo poskytnúť po ich servise a oprave v priebehu štyroch až šiestich týždňov. Slovensko a Poľsko sa stali prvými krajinami NATO, ktoré Ukrajine poskytli stíhačky. Slovensko za toto rozhodnutie dostalo prísľub kompenzácie vo výške 200-miliónov z Európskeho mierového nástroja plus 12 nových bojových vrtuľníkov Bell AH-1Z Viper z USA v hodnote 700 miliónov eur. Na výbavu, muníciu a výcvik personálu ministerstvo obrany počítalo s doplatkom 340 miliónov dolárov.
 Ukrajinský prezident Volodymyr Zelenskyj sa premiérovi Eduardovi Hegerovi za stíhačky telefonicky osobne poďakoval a pozval ho na návštevu Ukrajiny. Koncom týždňa sa boli so stavom stíhačiek MiG-29 na letisku Sliač oboznámiť technici z Ukrajiny.
 Víkendová cesta Vladimíra Putina vyvolala špekulácie, že sa jej nezúčastnil osobne, ale že ho zastúpil dvojník. Podozrenie mimo iného vzbudila bezprostrednosť v kontakte s inými ľuďmi, keďže pri úradných záležitostiach museli všetci dodržiavať od prezidenta značný odstup a rokovania prebiehali pri mimoriadne dlhých stoloch zabezpečujúcich žiadaný dištanc.
 Na spiatočnej ceste navštívil Charkov. Aj tu udeľoval vojakom vyznamenania, v príhovore ocenil hrdinstvo, s ktorým Charkovčania vzdorovali ruským útokom, za čo mestu udelil titul „Mesto-hrdina Ukrajiny“.
 Skladovacie priestory a prevoz zbraní mal byť dokončený do 1. júla. Zbrane mali zostať pod úplnou kontrolou ruskej armády, bieloruská strana k nim nemala mať prístup. Súčasťou dohody bola modernizácia desiatky bieloruských lietadiel na schopnosť niesť tieto zbrane.
 Presun jadrových zbraní do Bieloruska však nič zásadnejšie nezmenil, keďže Rusko dlhodobo držalo jadrové zbrane v exkláve Kaliningrad, odtiaľ mohlo útočiť na ciele v Európe.
 Vladimírovi Putinovi sa pravdepodobne nepodarilo dohodnúť neobmedzené bilaterálne partnerstvo s Čínou, v ktoré dúfal, naopak, záväzky, ktoré obe krajiny prijali boli nevyvážené. Si Ťin-pching sa obmedzil na vágne diplomatické vyjadrenia, neformuloval žiadny zámer podporovať ruskú vojnu. Takisto komuniké zverejnené po skončení návštevy ukázalo meniaci sa postoj Číny. Kým pred touto inváziou Čína hovorila o „bezhraničnom partnerstve s Ruskom“, teraz síce Peking za Ruskom stále stál, no na rozdiel od Moskvy neoznačoval Západ za nepriateľa, ktorý chce Rusko zničiť. Čína sa tak pokúšala stavať do pozície nezúčastnenej tretej strany, ktorá by eventuálne mohla sprostredkovať mier. Kremeľ zdôrazňoval najmä vzájomnú ekonomickú spoluprácu, ktorá bola pre Rusko spôsobom, ako obchádzať západné sankcie. Tie zhoršili už aj tak asymetrické vzťahy medzi Ruskom a Čínou. Pre ruského prezidenta bolo ťažké zakryť skutočnosť, že Rusko už pre Čínu nie je rovnocenným partnerom.
Týždeň od 27. marca do 2. apríla 2023.
Vo štvrtok od začiatku ruskej invázie na Ukrajinu uplynulo 400 dní.
 Ruská strana tu dosiahla čiastočný postup z juhu a juhovýchodu smerom k centru a tiež na severozápade mesta. Boje sa viedli aj v okolitých obciach Orichovo-Vasylivka, Bohdanivka, Ivanivske a Ozarjanivka. Vzhľadom na polohu týchto obcí ruské sily Bachmut, s výnimkou západného smeru, takmer obkľúčili. Šéf wagnerovcov uviedol, že „z právneho hľadiska“ Bachmut obsadili, keďže vztýčili vlajku na budove tamojšej radnice. Ukrajinská strana však vyhlásenie odmietla, keďže o mesto sa aj naďalej aktívne bojovalo. Aktuálne mala Ukrajina pod kontrolou asi tretinu mesta. Obrancom sa darilo udržať tiež dôležitú zásobovaciu cestu 0506 spájajúca Bachmut a Časiv Jar.
Apríl 2023.
Týždeň od 3. do 9. apríla 2023.
Vstup Fínska do NATO.
V utorok sa zavŕšil vstup Fínska do NATO a stalo sa tak jeho 31. členom. Pred sídlom NATO v Bruseli bola slávnostne vztýčená fínska vlajka, zhodou okolností práve v deň 74. výročia založenia tohto obranného zoskupenia.
Stalo sa tak potom, ako v pondelok predošlého týždňa jeho vstup ratifikovali maďarskí poslanci a príslušný zákon podpísala maďarská prezidentka Katalin Nováková.
Ako vôbec posledná členská krajina aliancie žiadosť Fínska vo štvrtok odobrilo aj Turecko. Vstup jednomyseľne schválili poslanci tureckého parlamentu po tom, ako sa po mesiacoch vzájomného vyjednávania za jeho prijatie kladne vyjadril turecký prezident Recep Tayyip Erdoğan.
Spoločná hranica aliancie a Ruska sa tým predĺžila o 1300 km, čo celkovú dĺžku spoločnej hranice zdvojnásobilo na približne 2500 km. NATO však neplánovalo na území Fínska budovať svoje vojenské základne ani rozmiestňovať jadrové zbrane.
Spolu s Fínskom podalo pred rokom prihlášku aj Švédsko. Maďarsko a najmä Turecko si však udržiavalo odmietavý postoj k ratifikácii Švédska za člena spolku. Dlhodobo mu vyčítalo poskytnutie útočiska kurdským aktivistom a politikom, ktorých Turecko považovalo za teroristov. Maďarska zase formulovalo svoje dôvody na odmietanie Švédska ako nedostatok pozornosti a rešpektu zo švédskej strany a podkopávanie vzájomných vzťahov.
Generálny tajomník NATO Jens Stoltenberg pri tejto príležitosti povedal, že stanoviskom aliancie je, aby sa aj Ukrajina stala jej členom. Tomu mal pomôcť nový, predbežne desaťročný, podporný program krytý sumou zhruba 500 miliónov eur ročne. Prostriedky boli určené na financovanie cvičení, programov digitalizácie a inštitucionálne reformy. Ukrajina o vstup do štruktúr NATO požiadala 30. septembra 2022. Jens Stoltenberg prijatie Ukrajiny do NATO v čase pretrvávajúcej vojny opakovane vylúčil.
 Osem mesiacov trvajúce boje si vyžiadali desaťtisíce padlých na oboch stranách. Ukrajina mesto húževnato bránila s cieľom naviazať tu početné sily agresora, ktorý k Bachmutu presúval ďalších vojakov a znižoval tak ofenzívne akcie v okolí Donecka.

</doc>
<doc id="705240" url="https://sk.wikipedia.org/wiki?curid=705240" title="Park Ji-Sung">
Park Ji-Sung



</doc>
<doc id="705244" url="https://sk.wikipedia.org/wiki?curid=705244" title="Park Ji-sung">
Park Ji-sung



</doc>
<doc id="705249" url="https://sk.wikipedia.org/wiki?curid=705249" title="Hwang Hi-čchan">
Hwang Hi-čchan

Hwang Hi-čchan (kórejsky: 황희찬; anglicky: Hwang Hee-chan) (* 26. január 1996, Čchunčchon, Kórejská republika) je profesionálny futbalista, ktorý hrá ako krídelník za klub Wolverhampton Wanderers, ktorý pôsobí v Premier League a juhokórejsky národný tím.
Hwang je v Kórejskej republike prezývaný „Hwangso“, kórejské slovo pre býka, kvôli jeho agresívnemu štýlu hry a priezvisku.
Klubová kariéra.
Red Bull Salzburg.
V decembri 2014 mal Pohang Steelers v úmysle získať útočníka Hwanga Hee-chana ako ich odchovanca, ale Hwang sa rozhodol pre zmluvu s rakúskym klubom Red Bull Salzburg. 3. novembra 2016 Hwang nastúpil do zápasu z lavičky a skóroval v zápase Európskej ligy za Salzburg proti francuzskému tímu Nice, čím prispel k prvému víťazstvu svojho tímu v Európe v sezóne. Vo svojej prvej sezóne v rakúskej Bundeslige nedokázal skórovať.
Počas sezóny 2017/18 mal Salzburg svoje najlepšie európske ťaženie. Rekordne štvrtýkrát skončili na čele svojej skupiny v Európskej ligy UEFA. V skupine porazili kluby ako Real Sociedad a Borussiu Dortmund, čím sa vôbec prvýkrát predstavili vo štvrťfinále tejto súťaže. 12. apríla strelil Hwang gól proti Laziu a víťazstvom klub postúpil do semifinále. 3. mája 2018 hral Hwang v odvetnom semifinálovom zápase na štadióne Marseille. Salzburg klub z Francúzska porazil ale prehral celkovo . 31. augusta 2018 sa Hwang pripojil k Hamburger SV na ročné hosťovanie do konca sezóny 2018/19.
Počas sezóny 2019/20 zožal Hwang chválu po boku útočiacich hráčov Salzburgu Erlinga Haalanda a Takumiho Minamina. Trojicu ocenili najmä za zásluhy v Lige majstrov, kde sa Hwang podieľal na ôsmich góloch. Zaznamenal tri góly a tri asistencie a vyhral dva pokutové kopy. Jeho herný štýl bol opísaný ako energický s presnou rozohrávkou a citom pre dribling. Vo všetkých súťažiach mal Hwang pozoruhodnú sezónu, keď v 40 zápasoch strelil 16 gólov a pridal 22 asistencií.
RB Leipzig.
8. júla 2020 podpísal Hwang s RB Leipzig zmluvu na päť rokov. 12. septembra strelil gól a pridal asistenciu proti Norimbergu v prvom kole DFB-Pokal v sezóne 2020/21. Pomohol Lipsku dostať sa do finále DFB-Pokal 2021. Vo svojej prvej sezóne nemeckej Bundesligy sa mu však nepodarilo skórovať.
Wolverhampton Wanderers.
29. augusta 2021 sa Hwang pripojil k tímu Premier League Wolverhampton Wanderers na ročné hosťovanie. 11. septembra strelil Hwang ako náhradník vo svojom debutovom zápase druhý gól Wolves v zápase vonku proti Watfordu. Wolves zápas vyhral . Svoje prvé góly v domácom štadióne Molineux strelil 2. októbra, keď sa strelecky dvakrát presadil pri víťazstve Wolves 2:1 proti Newcastlu United. 26. januára 2022 klub oznámil, že v jeho zmluve o hosťovaní aktivoval klauzulu, podľa ktorej sa 1. júla 2022, po vypršaní platnosti hosťovania pripojí ku klubu natrvalo a podpíše zmluvu do roku 2026. Vo svojom debutovom ťažení v Premier League strelil päť gólov.
30. septembra 2023 strelil Hwang rozhodujúci gól proti Manchestru City, a pomohol tak k výhre v domácom zápase, čím udelil víťazom Premier League zo sezóny 2022/23 prvú prehru v sezóne 2023/24.
28. októbra 2023 strelil Hwang druhý gól Wolves pri domácej remíze s Newcastlom United, čo znamená, že sa stal prvým hráčom Wolves od Dereka Dougana pred päťdesiatimi rokmi, ktorý strelil šesť gólov v prvých desiatich zápasoch najvyššej súťaže.
Úspechy.
Red Bull Salzburg
RB Lipsko
Južná Kórea U23

</doc>
<doc id="705251" url="https://sk.wikipedia.org/wiki?curid=705251" title="Stadium 974">
Stadium 974

Stadium 974 (arabsky: استاد 974, predtým Štadión Ras Abu Aboud) bol futbalový štadión v katarskej Dauha. Otvorený bol 30. novembra 2021 a išlo o dočasný štadión, na ktorom sa hrali zápasy počas Majstrovstiev sveta vo futbale 2022. Po skončení majstrovstiev bol štadión rozobraný.
Návrh a konštrukcia.
Koncepciu štadióna navrhla architektonická kancelária Fenwick Iribarren Architects. Štadión je postavený na nábreží s rozlohou 450 000 metrov štvorcových a nachádza sa na umelom výbežku. Má modulárnu konštrukciu a jeho súčasťou je 974 recyklovaných prepravných kontajnerov, ktoré sú poctou priemyselnej histórii miesta a medzinárodnej predvoľbe Kataru (+974). Prepravné kontajnery a sedadlá, ktoré štadión používal boli neskôr demontované a poskytnuté ako pomoc iným nerozvinutým krajinám sveta. Ide o prvý dočasný štadión v histórii majstrovstiev sveta vo futbale.
Štadión bol jedným z ôsmich štadiónov, ktoré boli pre účely turnaja postavené alebo prestavané. Zadávacie konanie na prestavbu štadióna sa začalo v roku 2017. Na výstavbe štadióna sa podieľali spoločnosti HBK Contracting Company (HBK), DCB-QA, Time Qatar, Fenwick Iribarren Architects (FI-A), Schlaich Bergermann Partner a Hilson Maron.
Štadión získal štvorhviezdičkové hodnotenie od Global Sustainability Assessment System (GSAS).
História.
Štadión bol pôvodne známy pod názvom Ras Abu Aboud Stadium. 20. novembra 2021 počas slávnostného otvorenia štadióna bol oficiálne premenovaný na Stadium 974.
Prvý zápas na štadióne sa odohral 30. novembra 2021 v deň začatia Arabského pohára FIFA medzi Spojenými arabskými emirátmi a Sýriou. Posledný zápas tu odohral 5. decembra 2022 v rámci osemfinále majstrovstiev sveta vo futbale 2022 sa proti sebe stretla Brazília a Kórejská republika.
Budúce využitie.
Pôvodne sa očakávalo, že poskladaný štadión pôjde do niektorej z krajín v Afrike, ale existujú návrhy, že by mohol ísť do Uruguaja, kde by sa mohol použiť na majstrovstvá sveta vo futbale v roku 2030, ak bude úspešná spoločná kandidatúra Uruguaja, Argentíny, Čile a Paraguaja.
Majstrovstvá sveta vo futbale 2022.
Štadión počas majstrovstiev sveta hostil sedem zápasov.

</doc>
<doc id="705256" url="https://sk.wikipedia.org/wiki?curid=705256" title="Gašparová (vrch v Malých Karpatoch)">
Gašparová (vrch v Malých Karpatoch)

Gašparová () je vrch v Malých Karpatoch, krajinnom celku Fatransko-tatranskej oblasti. Leží nad obcou Pernek, približne juhovýchodne od Malaciek. 
Poloha.
Nachádza sa v strednej časti pohoria, v geomorfologickom podcelku Pezinské Karpaty a jej časti Kuchynská hornatina. Vrch leží v Bratislavskom kraji, v okrese Malacky a zasahuje na katastrálne územie obce Pernek a Vojenského obvodu Záhorie. Najbližším sídlom je severozápadne situovaný Pernek, západne sa nachádza Jablonové a východne mesto Modra a Pezinok. Masív je súčasťou Chránenej krajinnej oblasti Malé Karpaty. 
Opis.
Gašparová leží na juhozápade strednej časti Pezinských Karpát, v hrebeni, vedúcom z Konských hláv () severozápadným smerom na Klokočiny (). Západne sa nachádza vrch Lipy (), Kaňovské () a Priečny vrch (), južne Vrch (), Turecký vrch (), Somár (), Hrubý vrch () a Stratený kút (), východne Konské hlavy (), Korenný vrch () a Trojarová () a severne Čmeľok (), Prostredný vrch (), Krížnica (), Kostolný vrch (), Klokočiny () a Jastrabník (). Oblasť patrí do povodia Moravy; východné a severné svahy odvodňuje Pernecký potok, západné jeho prítok Rozglabský potok a južné Jablonovský potok. Vrcholom prechádza hranica vojenského územia a nevedie naň ani značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s redšou vegetáciou je možné vidieť najmä okolité vrcholy Malých Karpát a Borskú nížinu, ojedinele aj masív Schneebergu na severe Álp.
Prístup.
Na vrchol nevedie značená turistická trasa a poloha na hranici uzavretého vojenského priestoru obmedzuje voľný prístup. Ten je preto možný neznačenými chodníkmi z Perneku, prípadne po hrebeni červeno značenou Cestou hrdinov SNP zo sedla Baba a odbočením cez Konské hlavy.

</doc>
<doc id="705263" url="https://sk.wikipedia.org/wiki?curid=705263" title="Lusail Stadium">
Lusail Stadium

Lusail Stadium () je futbalový štadión v meste Lusail v Katare. Štadión je vo vlastníctve Katarskej futbalovej asociácie. Kapacitou sa jedná o najväčší štadión v Katare a na Strednom východe. Je to jeden z ôsmich štadiónov, ktorý bol postavené pre účely majstrovstiev sveta vo futbale v roku 2022. 18. decembra štadión hostil finále majstrovstiev medzi Argentínou a Francúzskom. V súčasnosti je to druhý najväčší futbalový štadión v Ázii, no v blízkej budúcnosti zníži svoju súčasnú kapacitu z 88 966 miest na 40 000.
Štadión je vzdialený asi 20 kilometre severne od Dauhy.
Výstavba.
Proces obstarávania výstavby štadióna sa začal v roku 2014. Štadión spoločne postavili spoločnosti HBK Contracting a China Railway Construction Corporation.
Rovnako ako ostatné štadióny plánované pre majstrovstvá sveta v roku 2022, aj Lusail Stadium e chladený solárnou energiou a tvrdí sa, že má nulovú uhlíkovú stopu.
Výstavba štadióna sa začala 11. apríla 2017. Dokončenie výstavby štadióna bolo pôvodne naplánované na rok 2020. Po skončení výstavby mal ešte pred začiatkom majstrovstiev sveta hostiť tri priateľské zápasy.
Po majstrovstvách sveta sa očakáva jeho prestavba na štadión s kapacitou 40 000 miest. Nadbytočné miesta na sedenie budú odstránené a ostatné časti štadióna budú prerobené na priestory s obchodmi, kaviarňami, športovými a vzdelávacími zariadeniami a poliklinikou.
Rovnako ako ostatné štadióny postavené pre Majstrovstvá sveta vo futbale 2022, aj Lusail Stadium získal 16. augusta 2022 päťhviezdičkové hodnotenie za svoj dizajn a konštrukciu od GSAS.
Vyšetrovanie denníka "The Guardian" z roku 2021 odhalilo, že viac ako 6 500 migrujúcich pracovníkov z Bangladéša, Indie, Pakistanu, Nepálu a Srí Lanky zomrelo v rokoch 2010 až 2020 počas výstavby dejísk majstrovstiev sveta v Katare. Údaje, ktoré použil "The Guardian," nezahŕňali zamestnanie ani miesto výkonu práce, takže úmrtia nemohli byť definitívne spojené s výstavbou štadiónov pre majstrovstvá sveta. 
Majstrovstvá sveta vo futbale 2022.
Lusail Stadium hostil počas majstrovstiev sveta vo futbale 2022 10 zápasov vrátane finále.

</doc>
<doc id="705278" url="https://sk.wikipedia.org/wiki?curid=705278" title="Kaoru Mitoma">
Kaoru Mitoma

Kaoru Mitoma ( 三笘薫) (* 20.máj 1997, Kawasaki, Japonsko) je japonský profesionálny futbalista, ktorý hrá na pozícii krídelníka za anglický klub Brighton &amp; Hove Albion a za japonskú reprezentáciu.
Klubová kariéra.
Mladosť.
Mitoma sa narodil v Kawasaki a vo svojich 10 rokoch vstúpil do akadémie miestneho klubu Kawasaki Frontale. Keď mu bolo v roku 2016 ponúknuté, aby sa stal súčasťou A-tímu, ktorý v tom čase trénoval bývalý profesionálny futbalista Jahiro Kazama, rozhodol sa uprednostniť svoje vzdelanie a nastúpil na univerzitu v Tsukube. Vo svojej univerzitnej práci analyzoval dribling, kde sa jeho výskum sústredil na beh s loptou a ako najlepšie prejsť okolo protihráča.
Počas svojho pôsobenia v Tsukube reprezentoval Mitoma Japonsko na univerziádach v rokoch 2017 a 2019, na Ázijských hrách v roku 2018 a na turnaji v Toulone o rok neskôr.
Kawasaki Frontale.
V roku 2020 podpísal Mitoma s Kawasaki Frontale svoju prvú profesionálnu zmluvu. Svoj debut si odbil v úvodnom zápase J1 League v sezóne 2020 a po obnovení ligy po vypuknutí pandémie COVIDU-19 sa rýchlo presadil do základnej zostavy japonského prvoligového klubu. Vo svojej prvej sezóne v Kawasaki skóroval 13-krát a pripísal si aj ďalších 13 asistencií v 30 zápasoch. Pomohol Kawasaki k zisku ligového titulu, bol nominovaný do najlepšej jedenástky súťaže a bol zvolený za druhého najužitočnejšieho hráča ligy.
V nasledujúcom ročníku pridal Mitoma osem gólov v 20 ligových stretnutiach.
Brighton &amp; Hove Albion.
10. augusta 2021 prestúpil Mitoma do anglického prvoligového tímu Brighton &amp; Hove Albion, ktorý s ním podpísal zmluvu na štyri roky. Následne okamžite odišiel na hosťovanie do belgického klubu Royale Union Saint-Gilloise.
Royale Union Saint-Gilloise (hosťovanie).
Svoj prvý gól za Union SG strelil 16. októbra, keď sa hetrikom podieľal na domácom víťazstve 4:2 nad Seraingom. V belgickej najvyššej súťaži odohral Mitoma 27 stretnutí, v ktorých strelil sedem ligových gólov a na ďalšie tri prihral.
Sezóna 2022/23.
13. augusta 2022 Mitoma debutoval v Premier League v drese Brightonu, a to keď v 75. minúte vystriedal Leandra Trossarda v zápase s Newcastlom United. V základnej zostave klubu sa prvýkrát objavil 24. augusta, kedy odohral 67 minút pri vonkajšom víťazstve 3:0 nad Forest Green Rovers v druhom kole EFL Cupu. 29. októbra bol prvýkrát v základnej jedenástke Brightonu v Premier League, a to v zápase proti londýnskej Chelsea. Mitoma v piatej minúte asistoval na bránku Trossarda a svojím výkonom pomohol k vysokej výhre 4:1. O týždeň neskôr strelil svoj prvý gól za Seagulls, keď po prihrávke Adama Lallanu vyrovnal pri výhre 3:2 nad Wolves. Mitoma skóroval aj v ďalšom zápase Brightonu o štyri dni neskôr, keď poslal Albion do vedenia pri výhre 3:1 nad Arsenalom v treťom kole ligového pohára. Svoj prvý domáci gól strelil 31. decembra, a to pri domácej prehre 4:2 proti Arsenalu. 29. januára 2023, vo štvrtom kole FA Cupu proti obhajcom trofeje z Liverpoolu, Mitoma rozhodol o výhre 2:1 a postupu do ďalšieho kola gólom z 91. minúty. 5. februára strelil sa opäť strelecky presadil, tentoraz pri ligovom víťazstve 1:0 nad AFC Bournemouth.
Reprezentačná kariéra.
Mitoma bol v novembri 2021 prvýkrát povolaný do japonskej reprezentácie, a to na kvalifikačné stretnutie na majstrovstvá sveta 2022 proti Ománu. Debutoval 16. novembra pri vonkajšom víťazstve 1:0 nad Ománom.
24. marca 2022 strelil Mitoma svoje prvé dva reprezentačné góly pri víťazstve 2:0 proti Austrálii. Týmto víťazstvom si Japonsko zaistilo účasť na majstrovstvách sveta vo futbale 2022.
1. novembra bol Mitoma zaradený do 26-členného japonského tímu pre majstrovstvá sveta vo futbale 2022. V poslednom zápase skupiny proti Španielsku asistoval pri víťaznom góle Ao Tanaky, vďaka ktorej Japonsko postúpilo osemfinále turnaja ako víťaz skupiny.
Úspechy.
Kawasaki Frontale
Individual

</doc>
<doc id="705283" url="https://sk.wikipedia.org/wiki?curid=705283" title="Al Thumama Stadium">
Al Thumama Stadium

Al-Thumama Stadium () je futbalový štadión v katarskej Dauhe, ktorý sa nachádza približne 13 km južne od centra mesta. V roku 2022 bol štadión jedným z dejísk majstrovstiev sveta vo futbale. Štadión ma kapacitu 44 400 miest na sedenie, ale po skončení majstrovstiev sveta sa plánuje zredukovanie miest na sedenie o polovicu.
Výstavba.
Al Thumama Stadium je jedným z ôsmich štadiónov, ktoré boli postavené, vynovené alebo zrekonštruované pre Majstrovstvá sveta vo futbale v Katare v roku 2022. Nachádza sa v blízkosti medzinárodného letiska Hamad. Na stavebných prácach sa výrazne podielali spoločnosti Al Jaber Engineering z Kataru a Tekfen Construction z Turecka. Architektonický návrh od hlavného architekta úradu arabského inžinierstva Ibrahima Jaidaha čerpal inšpiráciu z tradičnej čiapky taqiyah, ktorú nosia muži na celom Blízkom východe. Štadión bude obklopovať verejný park o rozlohe 50 000 m². Štadión má kapacitu 40 400 miest. Po majstrovstvách sveta má byť polovica sedadiel na štadióne odstránená a bude darovaná iným krajinám. Slávnostné otvorenie štadióna prebehlo 22. októbra 2021.
V októbri 2019 katarská vláda oznámila reformy, ktoré zaviedli nediskriminačnú minimálnu mzdu pre všetkých migrujúcich pracovníkov v krajine a umožnili im zmeniť alebo opustiť zamestnanie bez súhlasu zamestnávateľa. Zdá sa však, že ostatné prvky systému, ktoré môžu zamestnávateľom ponechať určitú kontrolu nad svojimi pracovníkmi stále zostali v platnosti. Výstavbu štadióna Al Thumama spolu s ďalšími štadiónmi postavenými pre majstrovstvá sveta vo futbale 2022 odsúdilo množstvo organizácií na ochranu ľudských práv vrátane Amnesty International.
História.
Slávnostné otvorenie štadióna sa uskutočnilo 22. októbra 2021 pri príležitosti finále Emir Cupu.
V máji 2018 bol štadión Al-Thumama ocenený cenou MIPIM/Architectural Review Future Project Award v kategórii Šport a štadióny.
Štadión hostil šesť zápasov turnaja Arabského pohára FIFA v roku 2021 vrátane semifinálového zápasu medzi hostiteľmi Katarom a Alžírskom.
Majstrovstvá sveta vo futbale 2022.
Štadión Al Thumama hostil osem zápasov majstrovstiev sveta vo futbale 2022.

</doc>
<doc id="705289" url="https://sk.wikipedia.org/wiki?curid=705289" title="Khalifa International Stadium">
Khalifa International Stadium

Khalifa International Stadium () je viacúčelový štadión nachádzajúci sa v Al Rayyan v Katare asi 9 kilometrov západne od centra Dauhy. Vnútro štadióna tvorí bežecká dráha a trávnaté ihrisko. Štadión bol otvorený v roku 1976 a bol pomenovaný po vtedajšom katarskom emirovi Khalifovi bin Hamadovi Al Thanim a pod správou Katarského futbalového zväzu slúži ako hlavný domáci štadión katarského mužského národného futbalového tímu. Jeho súčasná plne zastrešená konfigurácia s kapacitou 45 857 sedadiel bola otvorená v roku 2017. Štadión taktiež dostal navýšenie kapacity z 20 000 miest na 40 000 miest.
Khalifa International Stadium počas svojej histórie hostil množstvo medzinárodných futbalových zápasov a atletických podujatí. Na štadióne sa konali atletické podujatia na Ázijských hrách v roku 2006, Arabských hrách v roku 2011 a Majstrovstvách sveta v atletike v roku 2019 a World Athletics tam odvtedy organizuje každoročné podujatie Doha Diamond League ako súčasť svojej série Diamond League. V budúcnosti sa plánuje, že Khalifa bude hostiť atletické podujatia na Ázijských hrách v roku 2030. 
Vo futbale sa na štadióne konali zápasy počas Majstrovstiev sveta vo futbale 2022, Majstrovstiev klubov FIFA 2019, Majstrovstiev sveta mládeže 1995, Ázijského pohára AFC 2011 a troch ročníkov Pohára perzského zálivu.
História.
Khalifa International Stadium bol otvorený v roku 1976, pred 4. ročníkom Pohára perzského zálivu. Štadión hostil všetkých 22 zápasov turnaja, ktorý vyhral Kuvajt. O šestnásť rokov neskôr sa na štadióne opäť konalo všetkých 15 zápasov 11. ročníka Pohára perzského zálivu. Katar vtedy po prvýkrát tento turnaj vyhral.
V rámci prípravy na usporiadanie Ázijských hier v roku 2006 v Dauhe bol medzinárodný štadión Khalifa zrekonštruovaný. Bola kompletne prestavaná západna tribúna štadióna. Z tribúny jednopodlažnej sa stala tribúna dvojpodlažná s novou strechou, ktorá pokrývala všetky miesta na sedenie. 
Po tom ako bolo Kataru udelené právo usporiadať Majstrovstvá sveta vo futbale 2022 v decembri 2010 bol Khalifa International Stadium opäť zrekonštruovaný tak, aby sa na ňom počas turnaja mohli hrať zápasy. Pôvodný plán na zvýšenie kapacity štadióna sa predpokladal na najmenej 68 000 miest na sedenie. Od tohto plánu sa ale upustilo. Konečným návrhom medzinárodnej architektonickej firmy Dar Al-Handasah sa kapacita štadióna zvýšila na 45 857 miest na sedenie a to pridaním nového poschodia na východnej tribúne. Tak ako aj na západnej tribúne štadióna aj na východnej pribudla nová strecha, ktorá pokrývala všetky miesta na sedenie. Od znovuotvorenia sa na štadióne v roku 2019 konali majstrovstvá sveta v atletike a tri zápasy majstrovstiev klubov FIFA 2019 vrátane finále turnaja.
Khalifa International Stadium stanovil novým štandard. Jeho najvýznamnejším prvkom je strecha, ktorá pokrýva viac ako 70 percent štadióna. Strecha je navrhnutá z materiálov EFTE a PTFE. Strecha síce nie je výsuvná ako u niektorých iných štadiónov, no aj tak dokáže poskytnúť fanúšikom dostatočný tieň. Charakteristickým znakom štadióna sú jeho dva strešné oblúky. Tieto oblúky sa nachádzajú na východnej a západnej strane štadióna, každý je vysoký vyše 120 metrov. Okrem toho je tiež vybavený chladiacimi jednotkami, ktoré sa rozprestierajú po celom štadióne.

</doc>
<doc id="705345" url="https://sk.wikipedia.org/wiki?curid=705345" title="Párvatí">
Párvatí

Párvatí (Sanskit: पार्वती, IAST: "Pārvatī") je hinduistická bohyňa plodnosti, lásky, oddanosti a božskej sily. Je jemným a starostlivým aspektom hinduistickej bohyne Šakti a je jedným z hlavných božstiev šaktizmu, ako forma Božej Matky. Párvatí je taktiež známa ako Adi Parašakti a s bohyňou Sarasvatí a bohyňou Lakšmi tvorí trojicu hinduistických bohýň (Tridevi). Mnohí hinduistickí stúpenci sa modlia k jej božstvu a prichádzajú k nej s prosbami úzko spätými s manželstvom, plodnosťou a láskou.
Párvatí je odvodené zo sanskritského slova Parvata, čo v preklade znamená "hora". Narodila sa ako dcéra Himáčala, boha a kráľa indických hôr a jeho ženy Menaky. Pre toto je Párvatí referovaná ako "Dcéra hôr". Aj napriek tomu bola Párvatí nazývaná v hinduistickej literatúre rôznymi inými menami, napr. Kálí, Uma, Girija, Devi Mahešvarí alebo Šailaja. Pod menom Kálí vystupuje ako bohyňa ničiteľky a smrti.
Ikonografia.
Hinduistické skriptá opisujú Párvatí ako jemný aspekt bohyne Devi Šakti, ktorá sa do jej tela reinkarnovala po jej smrti. Párvatí je predstavovaná Šivom ako najkrajšie dievča spomedzi všetkých žien na svete s tvárou ako Mesiac a žiarivými vlasmi. Spolu so Šivom reprezentujú zjednotenie ženskej a mužskej energie, ktorá je zodpovedná za stvorenie a obnovenie všetkého žijúceho. Je to istá forma "yoni" a "lingam" (v preklade "ženského" a "mužského" pohlavného orgánu), ktorá nesie názov Šivalinga (základný symbol hinduizmu). Ak nájdeme Párvatí vyobrazenú so Šivom, tak je kreslená s dvomi rukami držiaca lotosový kvet v pravej ruke. Pokiaľ je na obrázku zobrazovaná sama, berie podobu štyroch rúk držiaca rôzne predmety, ako napríklad kvety, korunu, cukrovú trstinu, ruženec a zvonček. Jej pokožka je jemne sfarbená do žlta až zlata a na zhotovenie jej fyzickej krásy sa používa kov bronz.
Mytológia.
Existujú rôzne variácie príbehu o narodení Párvatí ako bohyni, ktorá si uvedomila svoju základnú silu a stala sa bohyňou pre hinduistický svet. Jedna takáto podoba príbehu začína smrťou bohyne Šakti, prvá Šivova manželka, ktorá si vzala život po nezhodách s jej otcom, a následne bola znovuzrodená na Zem ako aspekt Párvatí. Už od útleho veku bola rozhodnutá vydať sa za božského vládcu Šivy aj napriek nesúhlasu jej rodičov s týmto manželstvom. Po smrti Šakti sa Šiva z veľkého zármutku stiahol zo všetkého diania vo svete a bol vo svojom stave meditácie po niekoľko tisícok rokov. Otec Párvatí, kráľ hôr Himáčal, ktorému mudrci vysvetlili dôvod príchodu Párvatí na Zem, priviedol svoju jedinú dcéru pred Veľkého vládcu všetkých bohov, aby mu slúžila. Šiva nechcel podľahnúť nekonečnej kráse Párvatí a tak odmietol túto ponuku. Párvatí sa nechcela vzdať svojho osudu a tak svojou múdrosťou presvedčila vládcu Šivu slúžiť mu. Keď videla, že o ňu neprejavuje záujem ani po niekoľkých rokoch slúženia mu, vybrala sa do Himalájí a začala odriekanie ťažké aj pre samotných mudrcov. Strávila tam vyše 3000 rokov. Šiva uistil všetkých znepokojených bohov, že Párvatí bude jeho ženou v ten pravý čas. Vládca bohov sa snažil Párvatí odradiť od jej odhodlania, no ona mu bola verná, čo okúzlilo Šivu ešte viac. Napokon samotný Šiva súhlasil so svadbou a prijal Párvatí ako svoju novú manželku. Po svadbe sa vládca Šiva a jeho manželka presťahovali na horu Kailáš, kde sa im narodili dvaja synovia, Kartikeya a Ganéša.
Chrám Mínakší.
Párvatí je často prítomná so Šivom nie len vo svojej obrazovej podobe, ale aj ako socha, ktorú možno nájsť v chrámoch Južnej a Juhovýchodnej Indie. Jedným takýmto posvätným miestom je aj chrám Mínakší v Madurai, Tamil Nadu v juhovýchodnej Indii, kde je socha bohyne Párvatí vyrobená z masívneho zlata. Tento chrám, nazývaný taktiež "Svätyňou nádherných veží", bol postavený v 16. storočí.

</doc>
<doc id="705349" url="https://sk.wikipedia.org/wiki?curid=705349" title="Národný park Čang-je">
Národný park Čang-je

Národný park Čang-je (zjednodušená čínština: 张掖国家地质公园; tradičná čínština: 張掖國家地質公園; pchinjin: "Zhāngyè Guójiā Dìzhìgōngyuán") sa nachádza v okresoch Su-nan a Lin-ce v meste Čang-je v provincii Kan-su v Číne. Pokrýva plochu 322 km2. Táto lokalita sa stala kvázi národným parkom 23. apríla 2012 (s dočasným názvom Čang-je Tan-sia Geopark). Potom, čo park prešiel kolaudačným testom, bol 16. júna 2016 Ministerstvom pôdy a zdrojov formálne označený ako „Národný park Čang-je“.
Tento národný park je známy svojimi farebnými skalnými útvarmi a čínske médiá ho zvolili za jeden z najkrajších krajinných útvarov v Číne. Globálnym parkom UNESCO sa stal v roku 2019.
Poloha.
Park sa nachádza na severnom úpätí pohoria Čchi-lien, v okresoch Lin-ce a Su-nan, ktoré sú pod správou mesta Čang-je v provincii Kan-su. Hlavné oblasti reliéfu Tan-sia sú v obciach Kchang-le a Paj-ťin.
Hlavná oblasť parku, Scénická Oblasť Lin-ce Tan-sia, sa nachádza 19 kilometrov západne od centra mesta Čang-je a 20 kilometrov južne od sídla okresu Lin-ce. Je to najrozvinutejšia a najnavštevovanejšia časť parku. Druhá scénická oblasť, Ping-kou (), ktorá sa nachádza na severnom brehu rieky Li-jüan (), bola oficiálne inaugurovaná 3. augusta 2014. Ping-kou sa rozkladá na ploche 300 km2 a jeho nadmorská výška sa pohybuje od 1 500 do 2 500 metrov nad morom. Tretia oblasť, Scénická Oblasť Su-nan Tan-sia, sa nachádza v Kan-ťün, južne od Lin-ce.
Krajina.
Čang-je Tan-sia je známa nezvyčajnými farbami skál, ktoré sú hladké, ostré a vysoké niekoľko sto metrov. Sú výsledkom ložísk pieskovca a iných minerálov, ktoré sa usadili za 24 miliónov rokov. Výsledok (podobný vrstvenému koláču) bol naklonený pôsobením tých istých tektonických platní, ktoré sú zodpovedné za vytvorenie častí himalájskych hôr. Vietor, dážď a čas potom vytvorili mimoriadne tvary vrátane veží, stĺpov a roklín s rôznymi farbami, vzormi a veľkosťami.
Mediálna pozornosť a cestovný ruch.
V roku 2005 bola Čang-je Tan-sia zvolená panelom reportérov z 34 hlavných médií ako jedna z najkrajších oblastí Tan-sia v Číne. V roku 2009 vybral "Chinese National Geography" Čang-je Tan-sia ako jednu zo „šiestich najkrajších foriem krajiny“ v Číne. Táto oblasť sa stala hlavnou turistickou atrakciou pre Čang-je. Bola vybudovaná séria drevených chodníkov a prístupových ciest, ktoré majú návštevníkom pomôcť preskúmať skalné útvary. V roku 2014 bolo investovaných 100 miliónov jüanov do zlepšenia zariadení v oblasti Ping-kou.

</doc>
<doc id="705350" url="https://sk.wikipedia.org/wiki?curid=705350" title="Jedľovec (prítok Strednej)">
Jedľovec (prítok Strednej)

Jedľovec je potok v regióne Horný Zemplín v Prešovskom kraji v okrese Medzilaborce (okres) na území obcí Čabiny a Radvaň nad Laborcom. Je ľavostranným prítokom Strednej v povodí Laborca. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v južnej časti územia obce Čabiny na juhozápadnom svahu vrchu a lesa Suchý Jedľovec so v lesnom extraviláne v okrese Medzilaborce v Prešovskom kraji. 
Opis toku.
Od prameňa tečie juhovýchodným smerom cez les Nad Žrebiačom, stáča sa na juh, v opúšťa územie obce Čabiny a vteká na územie obce Radvaň nad Laborcom, preteká cez pasienok Dielce. V priberá bezmenný ľavostranný prítok, v priberá bezmenný pravostranný prítok pritekajúci z lesa Ráztoky, pravým brehom obmýva úpätie lesa a pasienka Nad Ruškovom, v priberá bezmenný ľavostranný prítok, v priberá pravostranný bezmenný prítok pritekajúci z lesa a pasienka Nové Lazy. Pokračuje v juhovýchodnom smere tečúc rovnobežne s cestou, ľavým brehom obteká les Úbočie, v podteká cestu a hneď v v zmiešanom lesnom a poľnohospodárskom extraviláne v južnej časti územia obce Radvaň nad Laborcom ústi do vodného toku Stredná v povodí Laborca ako jej ľavostranný prítok. Pramení a preteká svojim horným tokom na území obce Čabiny, ďalej preteká a ústi na území obce Radvaň nad Laborcom. Nemá dôležitejší prítok.
Pôvod názvu.
Názov vodného toku má pôvod v druhom člene názvu vrchu Suchý Jedľovec. Potok pramení na svahu vrchu Suchý Jedľovec v južnej časti obce Čabiny. Pôvodný význam druhého člena bol priestor s hromadným výskytom druhu ihličnatého stromu "jedľa", latinsky "Abies", ktorého slovný základ bol rozšírený formantom "-ov-ec" podobne ako "jelšovec", "hlohovec", "bukovec", "hrabovec", čím získal charakter toponymického apelatíva. Druhý člen názvu vrchu, čiže "Jedľovec", bol prenesený bez zmeny na vodný tok ako jednočlenné hydronymum. Hydronymum "Jedľovec" bolo štandardizované v roku 1976. V dnešnej slovenskej hydronymii hydronymum Jedľovec nie je jedinečným názvom (november 2023).
Referencie.
 

</doc>
<doc id="705357" url="https://sk.wikipedia.org/wiki?curid=705357" title="Kamenný les Shilin">
Kamenný les Shilin

Kamenný les Shilin známy aj ako "Les kameňov" alebo "Les skalných pilierov", je pôsobivý prírodný fenomén nachádzajúci sa v autonómnej prefektúre Yunnan v Číne. Najznámejšou turistickou atrakciou je "Ashima stone" ku ktorému sa viaže legenda o Ashime. Je uznávaným svetovým prírodným dedičstvom. V roku 2007 bol zaradený do zoznamu svetového dedičstva UNESCO, čím sa stal jedným z najdôležitejších a najcennejších prírodných lokalít na svete.
Poloha a rozloha.
Tento unikátny a majestátny komplex skalných formácií sa tiahne na ploche 350 km2, z čoho najväčší a najznámejší je „Veľký kamenný les“. Nachádza sa 110 km Juhovýchodne od Kunmingu (Kchun-ming). Skaly dosahujú 20-50 metrov do výšky. V priebehu stoviek tisícov rokov sa postupne horniny pod vplyvom slnka, vetra a dažďa začali rozpadať a vytvárať nezvyčajné skalné formácie, akými sú obdivuhodné pilierovité skaly Kamenného lesa dnes.„"Mezi vápencovými útvary vedou chodníčky a schody, díky nimž se můžete dostat až do samotného srdce Kamenného lesa. Na některé věže se dá i s trochou zdatnosti vyšplhat až do vyhlídkových altánků, odkud se pak můžete pokochat tou neobvyklou nádherou. Po cestách tu s pohodlnějšími turisty jezdí i elektrobusy.”"
Legenda.
Legiend ktoré sa viažu k tomuto miestu je tisíce ale legenda o Ashime krásnej dievčine z miestnej etnickej skupiny Yi je najznámejšia. Ashima sa stala obeťou tragického milostného príbehu v ktorom sa premenila na kameň aby tam zostala navždy. Ku tejto krásnej legende sa viaže najznámejšia skala “Ashima Stone” ktorá sa svojím tvarom podobá na dievča so šatkou na hlave a bambusovým košíkom na chrbte. Tento príbeh je odrazom bohatej kultúry a histórie etnickej skupiny Yi a významným symbolom Kamenného lesa.
Skaly hovoria príbeh, ktorý je starý milióny rokov a pokračuje aj dnes. Každý, kto má šťastie vidieť tento prírodný zázrak na vlastné oči, sa nemôže ubrániť jeho tajomstvu a kráse. Les Shilin je skutočne živou knihou, ktorá rozpráva príbeh Zeme a jej obyvateľov."„Európania mieria za krásami Juhočínskeho krasu najčastejšie do mesta Guilin a jeho krásy spoznávajú z hladiny rieky Li, zatiaľ čo národný park Š´lin a jeho časť zvaná Kamenný les stoja tak trochu mimo hlavného záujmu. A pritom je to škoda. Tisíce kamenných špičiek tu trčia k nebu a vyzerajú ako skamenené stromy, tisíce príbehov ukrývajú tunajšie spletité kamenné labyrinty, ktoré sú pôsobivé z vyhliadok, ale ešte viac v okamihu, keď sa nimi snažíte vymotať von, ale znovu a znovu sa strácate…”"

</doc>
<doc id="705358" url="https://sk.wikipedia.org/wiki?curid=705358" title="Cutomu Jamaguči">
Cutomu Jamaguči

Cutomu Jamaguči (; * 16. marec 1916, Nagasaki, Japonské cisárstvo† 4. január 2010, Nagasaki, Japonsko) bol japonský námorný inžinier, ktorý je taktiež jediným, japonskou vládou oficiálne uznaným preživším atómového bombardovania Hirošimy (6. augusta) a Nagasaki (9. augusta) počas druhej svetovej vojny.
Počas bombardovania mesta Hirošima sa tam Jamaguči nachádzal na slúžobnej ceste, ako zamestnanec pre Mitsubishi Heavy Industries. Do Nagasaki sa vrátil nasledujúci deň, kde sa aj napriek jeho poraneniam 9. augusta vrátil do práce, presne v deň druhého bombardovania v Japonsku. Umrel na rakovinu žalúdka 4. januára 2010 vo veku 93 rokov.
Skorý život.
Jamaguči sa narodil 16. marca 1916, v meste Nagasaki. V 30. rokoch 20. storočia začal pracovať pre Mitsubishi Heavy Industries ako dizajnér, kde pracoval na dizajne ropných tankerov.
Bombardovanie v Hirošime.
Jamaguči žil a pracoval v meste Nagasaki, avšak v lete roku 1945 išiel na trojmesačnú slúžobnú cestu do Hirošimy. 6. augusta sa chystal vrátiť späť do svojho rodného mesta spoločne s dvoma ďaľšími kolegami, Akirom Iwanagom a Kunijoši Satóm. Na ich ceste na stanicu si spomenul, že zabudol svoju osobnú pečiatku (v Japonsku známa ako hanko), bez ktorej nemohol odísť, a tak sa vrátil späť do kancelárie. Bolo to práve vtedy, kedy bola vypustená atómová bomba s názvom Little Boy, blízko k centru, len 3 kilometre od jeho vtedajšej polohy. Explózia mu spôsobila dočasné ohluchnutie a oslepnutie, a vážne popáleniny. Následne sa spojil so svojimi kolegami, ktorí taktiež prežili, a pred návratom do Nagasaki spolu strávili noc v protileteckom kryte.
Bombardovanie v Nagasaki.
V dopoludňajších hodinách, 9. augusta 1945, bol Jamaguči svedkom ďalšieho bombardovania v Nagasaki, bola to bomba s názvom Fat Man, práve počas opisovania výbuchu v Hirošime jeho nadriadenému. Tentokrát neutrpel žiadne zranenia.
Rodina.
Jamaguči si zobral za ženu Hisako, s ktorou mal 3 deti, syna Kacuošiho a dcéry Tošiko a Naoko. Hisako, ktorá taktiež s deťmi a Jamagučim prežila bombardovanie v Nagasaki, zomrela na rakovinu pečene a obličiek v roku 2008.

</doc>
<doc id="705362" url="https://sk.wikipedia.org/wiki?curid=705362" title="Hot pot">
Hot pot

Hot pot alebo hotpot, v doslovnom preklade horúci hrniec, tiež známy ako polievkové jedlo, je pokrm, pri ktorom zdroj tepla umiestnený na jedálenskom stole udržuje hrniec s polievkovým vývarom na vare a vedľa hrnca sa podávajú rôzne čínske jedlá a prísady pre stravníkov, aby ich pridali do horúceho vývaru.
Popis.
Hot pot je vývar plný chute tradične podávaný vo veľkom kovovom hrnci. Vývar sa privedie do varu a nechá sa variť počas celej doby jedenia. Suroviny, ako mäso a zelenina, sa vložia do vriaceho vývaru, a tým sa uvaria. Uvarené kúsky sa namáčajú do omáčok pre doplňujúcu chuť. Hot pot sa považuje za hlavný chod a zvyčajne sa podáva bez ryže alebo rezancov na boku. Horúce hrnce si môžete pripraviť a zjesť doma alebo v reštaurácii.
Medzi typické ingrediencie hot potu patria tenké plátky mäsa, listová zelenina, šampiňóny, rezance, nakrájané zemiaky, fazuľové výrobky, vaječné knedle, tofu a morské plody. Suroviny sú vopred nakrájané na tenké kúsky, ktoré sa rýchlo a konzistentne uvaria vo vriacom vývare, ktorý sa udržiava pri miernej teplote varu. Väčšina surových potravín sa môže variť v hot pote, no môžu mať rôzny čas varenia. Preto sa doba varenia v hrnci môže líšiť.
Nakoniec je vývar z pridaných ingrediencií plný chutí a po vypnutí zdroja tepla sa môže podávať hosťom.
História.
Statívy dynastie Čou môžu byť prvými prototypmi horúceho hrnca. Hostia medzi šľachtou mali každý vlastný hrniec vyrobený z bronzu a nazývaný ran lu 燃爐. Hlavnou časťou ran lu bol malý sporák s malým hrncom nad horiacim dreveným uhlím. Neskôr bol počas „Obdobia troch kráľovstiev“ (200–280) p.n.l. vytvorený horúci hrniec vyrobený z medi, ktorý je všeobecne uznávaný ako predchodca horúceho hrnca. Počas dynastie Čching horúci hrniec získal popularitu medzi cisármi. Najmä cisár Čchienlung mal veľmi rád horúci hrniec a jedol ho takmer ako každé jedlo dňa. Neskôr mal cisár Ťiačching pri svojej korunovácii bál s 1 550 horúcimi hrncami. Cisárovná Cch'si bola tiež známa tým, že obľubovala horúci hrniec, najmä v zimných mesiacoch.
Na konci 20. storočia, keď počet čínskych prisťahovalcov do USA výrazne stúpol, sa čínske jedlo rozšírilo aj do Spojených štátov a hot pot sa tak dostal do povedomia svetovej kulinárskej scény.

</doc>
<doc id="705365" url="https://sk.wikipedia.org/wiki?curid=705365" title="Poluostrov Jamal">
Poluostrov Jamal



</doc>
<doc id="705368" url="https://sk.wikipedia.org/wiki?curid=705368" title="Han">
Han

Han alebo Hankang (kórejsky: 한강) je významná rieka v Južnej Kórei s niektorými jej prítokmi a povodím v Severnej Kórei. Je to štvrtá najdlhšia rieka na Kórejskom polostrove po riekach Amnok, Tuman a Naktong. Začína ako dve menšie rieky vo východných horách Kórejského polostrova, ktoré sa potom zlievajú neďaleko Soulu.
Rieka Han a jej okolie zohrali v kórejskej histórii dôležitú úlohu. Tri kráľovstvá sa snažili prevziať kontrolu nad touto krajinou, kde bola rieka využívaná ako obchodná cesta do Číny (cez Žlté more ). Rieka už nie je aktívne využívaná na plavbu, pretože jej ústie sa nachádza na hraniciach Južnej Kórey so Severnou Kóreou a všetkým civilistom je vstup do tejto oblasti zakázaný.
Rieka slúži ako zdroj vody pre viac ako 12 miliónov Juhokórejčanov. V júli 2000 sa Armáda Spojených štátov priznala k vypusteniu formaldehydu do kanalizácie pripojenej k rieke, čo následne vyvolalo protesty.
Dolné úseky rieky Han sú lemované chodníkmi pre chodcov, cyklistickými chodníkmi, verejnými parkami a reštauráciami, najmä v Soule. V prieskume uskutočnenom v roku 2011 Soulským rozvojovým inštitútom medzi 800 obyvateľmi a 103 odborníkmi na mestské plánovanie a architektúru, 51% obyvateľov a 69% odborníkov zvolilo rieku Han za druhé najmalebnejšie miesto v Soule, hneď po hore Namsan, ktorá je na prvom mieste.
Etymológia.
Rieka Han bola v priebehu kórejskej histórie nazývaná rôznymi menami. Počas raného obdobia Troch kráľovstiev bola rieka často označovaná ako Täsu (; „Regionálne vody“). Štát Kogurjo ju nazval Arisu (; ,Ziskové vody“). Päkče ju nazvalo Ungniha (; „Rieka voňavej míle“), zatiaľ čo kráľovstvo Silla ju nazývalo Iha (; ,Zablatená rieka").
História.
Rieka Han hrala ústrednú úlohu v kórejskej histórii už od najstarších čias. Kráľovstvo Päkče bolo prvé, ktoré si urobilo nárok na rieku Han, pričom uznalo jej strategický význam ako primárnej vodnej cesty spájajúcej centrálnu západnú oblasť polostrova so Žltým morom. Bola uznávaná aj pre úrodné aluviálne brehy rieky, čo je na hornatom polostrove relatívna vzácnosť. Pungnaptosong, ktorý sa nachádza južne od Soulu, je považovaný za prvé hlavné mesto Päkče. Netrvalo dlho a oblasť blízko jej ústia sa stala jablkom sváru medzi Päkče a rastúcim kráľovstvom Kogurjo. V 5. storočí, počas vlády kráľa Čangsu, Kogurjo dobylo západný koniec rieky od Päkče. Nasledujúce desaťročia sa niesli v duchu hádok o túto oblasť, až do roku 551, kedy Päkče v spojenectve so Sillou potvrdilo svoju kontrolu nad povodím rieky Han. Táto aliancia však netrvala dlho a v roku 553 Silla prerušila spojenectvo s Päkče, aby prevzala kontrolu nad celou riekou ako súčasť svojej snahy o ovládnutie polostrova.
Zánikom Päkče a Kogurja, a následným zjednotením polostrova Sillou v roku 668, vstúpila rieka Han do svojej dlhej éry známa ako „kórejská rieka“. Počas obdobia Čoson sa rieka Han dostala do popredia ako hlavná vodná cesta Soulu, vtedy nazývaného Hanjang.
V priebehu prvého týždňa od začiatku kórejskej vojny zničila juhokórejská armáda most Hankang v snahe zastaviť postup invazívnej severokórejskej armády. Začiatkom roku 1951 došlo v oblasti rieky Han v okolí Soulu k niekoľkým bojom medzi jednotkami Čínskej ľudovej dobrovoľníckej armády a silami OSN pod vedením USA.
Počas prvých desaťročí existencie Južnej Kórey sa rieka Han stala synonymom pre znečistenie, keďže bola využívaná ako vhodné miesto na priemyselný a mestský odpad rozvíjajúcim sa priemyslom a chudobným obyvateľstvom. Aj keď už nehrá ústrednú úlohu v obchode alebo doprave, je hlavnou súčasťou života juhokórejského hlavného mesta a v poslednom desaťročí sa stala stredobodom vládou sponzorovaného environmentálneho úsilia o jej vyčistenie a premenu na ekologický klenot Soulu. Počas letných olympijských hier v Soule v roku 1988 bola rieka Han miestom konania olympijskej veslárskej regaty.
Objavili sa obavy, ako napríklad vodná panika v Južnej Kórei v roku 1986, že Severná Kórea by mohla zaútočiť na Soul vypustením vody z priehrad na hornom toku, čo by spôsobilo záplavy po prúde. V júli 2000 sa Armáda Spojených štátov priznala k vypusteniu 75,7 litra zriedeného formaldehydu do kanalizácie pripojenej k rieke. Keďže rieka Han slúži ako zdroj pitia pre približne 12 miliónov Juhokórejčanov, niektorí z nich spustili veľké protesty a obvinili americkú armádu z ignorovania juhokórejských environmentálnych predpisov. Aktivisti hádzali hračkárske rakety, naplnené vodou z rieky, do hlavnej základne americkej armády. Politická strana Strana zelených v Kórei už predtým obvinila USA z vypustenia približne 227 litrov toxickej chemikálie do rieky a uviedla, že: „ak sú ľudia vystavení tejto chemikálii dlhší čas, môže to spôsobiť rakovinu pľúc a keď sa rozpustí vo vode, môže zabiť ryby a iné vodné tvory“. Udalosti inšpirovali Pong Čun-hov uznávaný film "The Host" z roku 2006.
V roku 2012 bol dokončený 18-kilometrový kanál Ara, spájajúci rieku Han neďaleko Kimpcha v Soule s Inčchonom. Pojme veľké kontajnerové aj osobné lode.
Zóna spoločného využívania.
4. novembra 2018 začal 20-členný tím pozostávajúci z 10 ľudí zo Severnej Kórey a 10 ľudí z Južnej Kórey spoločný medzikórejský prieskum, ktorý viedol k vytvoreniu spoločnej zóny pozdĺž ústia rieky Han. Zóna umožňuje civilistom prístup do ústia rieky v rámci turizmu, ekologickej ochrany a zberu stavebného materiálu pod ochranou armády z oboch strán kórejskej hranice. Dňa 5. novembra 2018 rady juhokórejských provincií Kangwon a Kjonggi, ktoré hraničia s demilitarizovanou zónou, podpísali „dohodu o mierovej práci“ na stanici Torasan v Padžu, čím miestne schválili zónu spoločného využívania.
Tok rieky.
Rieka Han je tvorená sútokom rieky Namhan (rieka Južná Han), ktorá pochádza z hory Tädok, a rieky Pukhan (rieka Severná Han), ktorá pramení na svahoch hory Kumkang v Severnej Kórei. Tieto dve rieky sa zlievajú v Jangpjongu, v provincii Kjonggi. Rieka preteká cez Soul a potom sa spája s riekou Imdžin (alebo „Limdžin“) krátko predtým, ako sa vleje do Žltého mora. Široké prílivové plochy možno nájsť pri ústí rieky Han, kde sa stretáva s morom pozdĺž kórejskej DMZ, ktorá rozdeľuje Južnú a Severnú Kóreu.
Celková dĺžka rieky Han je približne 494 kilometrov. Hoci to nie je dlhá rieka, dolná rieka Han je pozoruhodne široká. V rámci hraníc mesta Soul je rieka široká viac ako 1 kilometer. Pred výstavbou niekoľkých veľkých priehrad bola rieka známa svojím obrovským koeficientom odtokového režimu (pomer medzi maximálnym a minimálnym množstvom prietoku), a to 1:39. (Pre porovnanie, Temža a Rýn majú koeficienty 1:8 a 1:18.)
Prítoky.
Prítoky rieky Han sú uvedené v poradí od ústia rieky po jej prameň. Rovnako sú uvedené aj podprítoky.
Prechody cez rieku.
Cez rieku Han prechádza celkom 31 mostov v oblasti hlavného mesta Soul (Soul, Kjonggi, Inčchon). Sú to:
"Zo západu na východ"
Popod rieku vedie 11 liniek metra.

</doc>
<doc id="705369" url="https://sk.wikipedia.org/wiki?curid=705369" title="Majstrovstvá sveta v rely 2024">
Majstrovstvá sveta v rely 2024

Majstrovstvá sveta v rely 2024 bol 52. ročník Majstrovstiev sveta v rely.
Tímy a jazdci.
zdroj

</doc>
<doc id="705373" url="https://sk.wikipedia.org/wiki?curid=705373" title="Richard Edmund Neal">
Richard Edmund Neal

Richard Edmund Neal (14. február 1949, Worcester, Massachusetts, USA) je americký politik, ktorý od roku 1989 slúži ako reprezentant pre 1. kongresový obvod v Massachusetts. Tento obvod, označovaný ako 2. kongresový obvod od roku 1989 do roku 2013, zahŕňa Springfield, West Springfield, Pittsfield, Holyoke, Agawam, Chicopee a Westfield a je oveľa vidieckejší ako zvyšok štátu. Neal je členom Demokratickej strany a od roku 2013 dekanom delegácie Massachusetts v Snemovni reprezentantov Spojených štátov amerických a je tiež dekanom delegácií Snemovne reprezentantov v Novom Anglicku.

</doc>
<doc id="705376" url="https://sk.wikipedia.org/wiki?curid=705376" title="Čierna skala (vrch v Malých Karpatoch; 604 m n. m.)">
Čierna skala (vrch v Malých Karpatoch; 604 m n. m.)

Čierna skala () je vrch v Malých Karpatoch, krajinnom celku Fatransko-tatranskej oblasti. Leží približne severozápadne od centra Pezinka. 
Poloha.
Nachádza sa v strednej časti pohoria, v geomorfologickom podcelku Pezinské Karpaty a jej časti Homoľské Karpaty. Vrch leží v Bratislavskom kraji, v okrese Pezinok a na katastrálnom území mesta Pezinok. Najbližším sídlom je juhovýchodne situovaný Pezinok, rovnakým smerom sa nachádzajú aj Vinosady a Modra, východne Dubová a Častá a západne Pernek a Kuchyňa. Masív je súčasťou Chránenej krajinnej oblasti Malé Karpaty. 
Opis.
Čierna skala leží na juhu strednej časti Pezinských Karpát, vo vetve rázsochy, vedúcej z Troch kopcov () na Veľkú homoľu (). Západne sa nachádza Čertov kopec (), Javorina (), Prostredný vrch (), Čmeľok () a Gašparová (), južne Korenný vrch (), Stratený kút () a Veľká Celjanská homoľa (), východne Kamenné vráta (), Malá homoľa () a Veľká homoľa () a severne Tri kopce (), Modranská Baba (), Skalnatá () a Mešťanková (). Oblasť odvodňuje potok Vidlárová, ktorá je prítokom Blatiny v povodí Malého Dunaja. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s redšou vegetáciou je vzhľadom na výšku a polohu vrchu možné vidieť iba okolité vrcholy Malých Karpát.
Prístup.
Na vrchol nevedie značená turistická trasa, no južným úbočím prechádza žlto značený chodník zo Zámčiska nad Harmóniou cez rázc. Zbojnícke a lokalitu Rybníček do Sedla pod Javorinou v hlavnom hrebeni (križovatka s červeno značenou Cestou hrdinov SNP). 

</doc>
<doc id="705381" url="https://sk.wikipedia.org/wiki?curid=705381" title="Kim Min-če">
Kim Min-če

Kim Min-če (kórejsky: 김민재, anglicky: Kim Min-jae) (* 15. november 1996, Tchongjong, Kórejská republika) je profesionálny futbalista, ktorý hrá ako stredný obranca za bundesligový klub Bayern Mníchov a národný tím Južnej Kórey. Kim je prezývaný „monštrum“ a je považovaný za jedného z najlepších obrancov na svete. Je známy svojou silou, agresívnou obranou a schopnosťou čítať protivníkov. V ankete Zlatá lopta v roku 2023, ktorá hľadala najlepšieho hráča hrajúceho v európskych ligách sa umiestnil na 22. mieste.
Skorý život.
Kim sa narodil v TchongjongTchongjong. Obaja jeho rodičia sú bývalí športovci a jeho brat bol tiež futbalista, ktorý hrával ako brankár na Myongji University.
Kim začal svoju mládežnícku futbalovú kariéru s futbalovým klubom jeho základnej školy v Tchongjongu. Následne nastúpil na strednú školu Yeoncho a Suwon Technical High School, ktorá vyprodukovala mnoho futbalistov, ktorý sa uplatnili aj na medzinárodnej scéne ako napríklad Pak Či-song.
Po ukončení strednej školy v roku 2015 pokračoval na Yonsei University. V júli 2016, keď bol druhák, odišiel zo školy, aby si splnil svoj sen o profesionálnom futbalovom debute, hoci sa ho univerzita Yonsei od tohto rozhodnutia snažila odradiť.
Klubová kariéra.
Gyeongju KHNP.
1. júla 2016 Kim vstúpil do poloprofesionálneho klubu Gyeongju KHNP a od polovice sezóny 2016 sa zúčastnil Kórejskej národnej ligy. Kim odohral za KHNP do konca základnej časti 15 zápasov a doviedol svoj tím do play-off.
2. novembra hral Kim 78 minúť v štvrťfinálovom zápase play-off, čím prispel k víťazstvu 2:0 nad Changwon City. 5. novembra však nepomohol KHNP postúpiť do finále napriek tomu, že odohral celý zápas v semifinálovom zápase proti Hyundai Mipo Dockyard.
Čonbuk Hyundai Motors.
22. decembra 2016 prestúpil Kim bezplatne do klubu pôsobiacom v K League, Čonbuk Hyundai Motors. Tréner Jeonbuku Čchö Kang-hi o ňom vyjadril svoje očakávania počas predsezónneho tréningového kempu v Dubaji a od začiatku ho využíval ako kľúčového hráča.
25. júna 2017 strelil Kim svoj debutový gól v kariére v zápase K League 1 proti Daegu FC. 19. augusta strelil Kim druhý gól za Čonbuk proti Gwangju FC volejom zo strednej vzdialenosti. Vďaka svojim výkonom bol vyhlásený za mladého hráča roka v K League.
13. februára 2018 Kim prvýkrát debutoval v Lige majstrov AFC víťazstvom 3:2 nad Kashiwa Reysol. Kim strelil svoj prvý gól v sezóne 2018 hlavičkou a zároveň ukázal silné obranné schopnosti v zápase K League 1 proti FC Soul a bol vyhlásený za MVP týždňa. Následne priviedol klub k šiestim čistým kontám za sebou. 2. mája nanešťastie Kim utrpel zranenie lýtkovej kosti v zápase proti Daegu FC a nezúčastnil sa Majstrovstiev sveta vo futbale 2018.
Beijing Guoan.
29. januára 2019 Kim prestúpil do Beijing Guoan. Vďaka svojim pôsobivým defenzívnym výkonom zohral Kim dôležitú úlohu v umiestnení klubu na druhom mieste v Čínskej superlige.
V máji 2020 Kim vyvolal kontroverziu tým, že po svadbe v Kórejskej republike vyjadril nespokojnosť so spôsobom hry jeho spoluhráčov na YouTube kanáli, ktorý prevádzkoval juhokórejský futbalový komentátor. V podobnom čase sa mu intenzívne venovalo široké spektrum európskych klubov a tréner Tottenhamu Hotspur José Mourinho sa ho pokúsil získať. Tottenham však za Kima nechcel zaplatiť viac ako 5 miliónov eur a nepodarilo sa mu vyjednávať s klubom z Pekingu, ktorý požadoval 10 miliónov eur.
Fenerbahçe.
16. augusta 2021 Kim prestúpil do Fenerbahçe za prestupovú čiastku 3 milióny eur a s klubom podpísal zmluvu na štyri roky.
22. augusta Kim debutoval v drese Fenerbahçe v zápase proti Antalyasporu. 16. septembra absolvoval svoj európsky debut v zápase D-skupiny Európskej ligy UEFA proti Eintrachtu Frankfurt. Dva dni po tom, čo 17. októbra dostal svoju prvú červenú kartu v Süper Lig proti Trabzonsporu, Na konci sezóny 2021/2022 Medzinárodné centrum pre športové štúdie (CIES), FIFA 22 a Opta Sports vybrali Kima do tímu sezóny Süper Lig.
Neapol.
27. júla 2022 Kim podpísal zmluvu s Neapolom, ktorý pôsobí v Serie A. Neapol za Kima zaplatil prestupový poplatok vo výške 18 miliónov eur. Do klubu prišiel ako náhradu za Kalidoua Koulibalyho, ktorý prestúpil do Chelsea. 21. augusta strelil Kim svoj prvý gól za Neapol hlavičkou v nadstavenom čase pri víťazstve 4:0 nad Monzou.
Vo svojom druhom mesiaci v Taliansku bol vyhlásený za hráča mesiaca Serie A za september 2022. Počas svojej prvej sezóny hrania za Neapol bol Kim neoddeliteľnou súčasťou víťazstva ligového titulu Neapolu v Serie A v sezóne 2022/23. Pre Neapol to bol prvý ligový titul za takmer tri desaťročia. Kim bol vyhlásený za najlepšieho obrancu sezóny Serie A.
Bayern Mníchov.
18. júla 2023 bundesligový klub Bayern Mníchov oznámil, že podpísal s Kimom zmluvu do 30. júna 2028. Bayern aktivoval výstupnú klauzulu vo výške 58 miliónov eur. Kim sa tak stal najdrahším ázijským futbalistom v histórii. 
Štýl hry.
Ako stredný obranca má Kim vynikajúce fyzické vlastnosti, najmä silu, rýchlosť a flexibilitu. Jeho presnosť pri dlhých prihrávkach mu umožňuje okamžite po zisku lopty centrom presne prihrať na protiútok.
Osobný život.
V januári 2021 bol Kim vymenovaný za veľvyslanca Purme Foundation. Rozhodol sa prispieť na rehabilitáciu detí so zdravotným postihnutím darom vo výške 50 miliónov ₩ (38 000 eur).

</doc>
<doc id="705383" url="https://sk.wikipedia.org/wiki?curid=705383" title="Kim Min-jae">
Kim Min-jae



</doc>
<doc id="705384" url="https://sk.wikipedia.org/wiki?curid=705384" title="Lusail Iconic Stadium">
Lusail Iconic Stadium



</doc>
<doc id="705385" url="https://sk.wikipedia.org/wiki?curid=705385" title="Hwang Hee-chan">
Hwang Hee-chan



</doc>
<doc id="705386" url="https://sk.wikipedia.org/wiki?curid=705386" title="Martin Odegaard">
Martin Odegaard



</doc>
<doc id="705387" url="https://sk.wikipedia.org/wiki?curid=705387" title="Rasmus Hojlund">
Rasmus Hojlund



</doc>
<doc id="705388" url="https://sk.wikipedia.org/wiki?curid=705388" title="Darwin Núnez">
Darwin Núnez



</doc>
<doc id="705393" url="https://sk.wikipedia.org/wiki?curid=705393" title="Rakytovec (prítok Laborca)">
Rakytovec (prítok Laborca)

Rakytovec je potok v regióne Horný Zemplín v Prešovskom kraji v okrese Medzilaborce na území obcí Rokytovce a Krásny Brod. Je pravostranným prítokom Laborca v povodí Latorice. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v severnej časti územia obce Rokytovce východne od vrchu Obrúbané s v extraviláne v lese Baligova ščoba v okrese Medzilaborce v Prešovskom kraji. 
Opis toku.
Od prameňa tečie južným smerom cez lesný extravilán postupne premiešaný trvalým trávnym porastom, ľavým brehom obmýva úpätie lesa Grúniky, pravým brehom obmýva úpätie pasienka Mláčky, ľavým brehom obmýva úpätie lesa a lúky Kulikov grúň. V vteká do intravilánu Rokytoviec, preteká intravilánom, v priberá pravostranný bezmenný prítok, v priberá ľavostranný bezmenný prítok pritekajúci z lúky a lesa Kotolnica. Skrúca sa na juhovýchod, v priberá ľavostranný a zároveň aj pravostranný bezmenný prítok, v pri agrofarme opúšťa intravilán a vteká do extravilánu Rokytoviec. Pravým brehom obmýva les a lúku Debry, ľavým brehom obmýva trvalý trávny porast Za potôčikmi, v opúšťa územie obce Rokytovce a vteká na územie obce Krásny Brod, v priberá bezmenný ľavostranný prítok, v priberá severné rameno bezmenného pravostranného prítoku a poniže aj jeho južné rameno, v vteká do intravilánu obce Krásny Brod, v na južnom okraji intravilánu ústi do Laborca ako jeho pravostranný prítok. Pramení a preteká svojim horným tokom na území obce Rokytovce, ďalej preteká a ústi na území obce Krásny Brod. Nemá dôležitejší prítok.
Pôvod názvu.
Názov vodného toku má pôvod v názve obce Rokytovce, na území ktorej pramení a preteká. Z názvu obce redukciou gramatického množného čísla na jednotné číslo a uprednostnením spisovnej podoby "rakyt-" pred nárečovou podobou "rokyt-" bol názov "Rakytovec" v rámci štandardizácie prenesený na vodný tok ako jednočlenné hydronymum.
Názov obce Rokytovce vznikol zo slovného základu "rakyta" rozšíreného formantom "-ov-ec" a v množnom čísle "-ov-ce" podobne ako "jelšovec", "hlohovec", "bukovec", "hrabovec", čím získal charakter toponymického apelatíva. Pôvodný význam slova "rakytovec" resp. "rakytovce" bol priestor s hromadným výskytom opadavého tŕnitého kríka alebo stroma rakyty, botanicky rod drevín rakytník, latinsky "Hippophae". Vývoj názvu obce bol: 1437 Rakythocz, 1773 Rokitowcze, 1808 Rokytowec, 1920 Rokytovce, 1964-1990 obec pričlenená k obci Krásny Brod, 1990 Rokytovce.
Hydronymum "Rakytovec" bolo štandardizované v roku 1976. V dnešnej slovenskej hydronymii hydronymum Rakytovec nie je jedinečným názvom (november 2023).
Referencie.
 

</doc>
<doc id="705395" url="https://sk.wikipedia.org/wiki?curid=705395" title="Folát">
Folát



</doc>
<doc id="705397" url="https://sk.wikipedia.org/wiki?curid=705397" title="Mitochondriálny gén">
Mitochondriálny gén



</doc>
<doc id="705399" url="https://sk.wikipedia.org/wiki?curid=705399" title="Formyltetrahydrofolátdehydrogenáza">
Formyltetrahydrofolátdehydrogenáza

Formyltetrahydrofolátdehydrogenáza alebo 10‑formyltetrahydrofolátdehydrogenáza () je enzým, ktorý katalyzuje nasledujúcu chemickú reakciu:
 10-formyltetrahydrofolát + NADP+ + H2O formula_1 tetrahydrofolát + CO2 + NADPH + H+
Substráty tohto enzýmu sú teda 10-formyltetrahydrofolát, NADP+ a H2O a jeho produkty sú tetrahydrofolát, CO2, NADPH a H+. 
Klasifikácia.
Tento enzým patrí medzi oxidoreduktázy, konkrétne tie, ktoré pôsobia na CH-NH väzbu a akceptorom je NAD+ alebo NADP+. Systematicky sa tento enzým nazýva 10-formyltetrahydrofolát:NADP+ oxidoreduktáza.
Význam.
Tento enzým sa účastní metabolizmu jednouhlíkových molekúl, ktorý sprostredkováva folát.
Tento enzým je kódovaný génmi ALDH1L1 a ALDH1L2. Expresia ALDH1L1 prebieha u ľudí prakticky vo všetkých bunkách v cytozole, zatiaľ čo ALDH1L2 je mitochondriálny gén, ktorý sa exprimuje v srdci, pankrease, mozdu a svaloch. Poruchy tohto génu alebo jeho nedostatočná expresia môžu viesť k akumulácii mravčanu a následnej otrave metanolom.
Štruktúra.
Tento enzým je aktivovaný prenosom a naviazaním fosfopanteteínu.
Na konci roka 2023 bolo známych 15 štruktúr tohto enzýmu, s PDB kódmi , , , , , , , , , , , , , a .

</doc>
<doc id="705400" url="https://sk.wikipedia.org/wiki?curid=705400" title="Strihanie (tvárnenie)">
Strihanie (tvárnenie)

Strihanie je postupné alebo súčasné oddeľovanie väčších častí materiálu v jeho celom priereze. Strihanie patrí medzi technológie tvárnenia a rozdeľuje sa na ďalšie charakteristické operácie. Nástroj sa pre väčšinu operácií strihania nazýva "strihadlo" (okrem špecifických názvov uvedených nižšie). Výsledný výrobok - výtvarok sa nazýva "výstrižok". Strihať je možné za studena alebo za tepla.
Princíp strihania.
Pri strihaní pôsobia rezné hrany strihacieho nástroja rovnobežne takmer oproti sebe. Nositeľky strižných síl sú od seba vzdialené len o malú vôľu nástroja. Pohyblivá časť nástroja vniká do materiálu, ktorý je opretý o pevnú časť nástroja. Tým vzniká v strihanom materiáli, namáhanie šmykovými napätiami. Pri postupnom vnikaní nástroja vzniká v materiáli najskôr plastická deformácia. Postupne sa zvyšuje veľkosť napätia až presiahne medzu pevnosti materiálu a vznikne trhlina. Tento proces sa deje na oboch stranách materiálu. Pri vniknutí pohyblivej časti nástroja do cca. 40 % hrúbky materiálu sa trhliny spoja o dôjde k oddeleniu materiálu po celom priereze. Následne potrebná sila na strihanie poklesne na úroveň potrebnú na vytlačenie výstrižku zo zvyšku materiálu.
Veľkosť strižnej sily.
Strižná sila je úmerná prierezu strihaného materiálu a a jeho pevnosti v strihu. Vypočíta sa podľa vzťahu:
formula_1 
kde:
Operácie strihania.
Strihanie sa podľa STN 22 6001 rozdeľuje na nasledovné operácie:
Strihacie nástroje.
Nástroje pre väčšinu strihacích operácií sa nazývajú "strihadlá".. Názvy nástrojov pre špecifické operácie sú uvedené v kapitole Rozdelenie strihacích nástrojov.
Časti strihadla.
Základné časti "strihadla" sú "strižník" a "strižnica".
Medzi "strižníkom" a "strižnicou" musí byť vždy strižná vôľa. Táto ovplyvňuje veľkosť strižnej sily, akosť výstrižkov, trvanlivosť strižných hrán a životnosť nástroja. Strižná vôľa sa určí podľa druhu (tvrdosti) strihaného materiálu a jeho hrúbky. 
Strihacie nástroje môžu podľa zložitosti obsahovať aj ďalšie časti. Sú to:
Rozmery strižníka a strižnice.
Pri stanovovaní rozmerov strižníka a strižnice je potrebné prihliadať na nasledovné okolnosti:
Pre menovitý rozmer D výstrižku sa stanovia rozmery nasledovne:
pre dierovanie
formula_2 
formula_3 
pre strihanie
formula_4 
formula_5 
kde (všetky rozmery v mm):
Rozdelenie strihacích nástrojov.
Strihacie nástroje možno rozdeliť podľa viacerých hľadísk:
Podľa spôsobu vedenia strižníka:
Materiál strihadiel.
Strihadlá sa vyrábajú z nástrojových ocelí, v rámci ktorých pre strihanie existuje samostatná trieda B. V závislosti od teploty strihania, tvrdosti a hrúbky strihaných materiálov sa používajú od nízkolegovaných cez chrómové ocele s 5 % chrómu, ledeburitické chrómové ocele až po volfrámové ocele. Pre nástroje na ostrihávanie výkovkov a výtvarkov za tepla sa používajú niklovo-chrómové ocele. 

</doc>
<doc id="705401" url="https://sk.wikipedia.org/wiki?curid=705401" title="Dierovanie">
Dierovanie



</doc>
<doc id="705402" url="https://sk.wikipedia.org/wiki?curid=705402" title="Vystrihovanie">
Vystrihovanie

Vystrihovanie môže byť:

</doc>
<doc id="705403" url="https://sk.wikipedia.org/wiki?curid=705403" title="Ostrihovanie">
Ostrihovanie



</doc>
<doc id="705404" url="https://sk.wikipedia.org/wiki?curid=705404" title="Pristrihovanie">
Pristrihovanie



</doc>
<doc id="705412" url="https://sk.wikipedia.org/wiki?curid=705412" title="Fosfopantotenát-cysteín ligáza">
Fosfopantotenát-cysteín ligáza

Fosfopantotenát-cysteín ligáza alebo fosfopantotenoylcysteínsyntetáza (PPCS alebo CoaB; a , pozri nižšie) je enzým, ktorý katalyzuje nasledujúcu chemickú reakciu:
 NTP + 4'-fosfopantotenát + -cysteín formula_1 NMP + PPi + 4'-fosfopantotenoylcysteín
Substráty tohto enzýmu sú teda nukleozidtrifosfát (NTP), 4'-fosfopantotenát a cysteín, jeho produkty sú nukleozidmonofosfát (NMP), pyrofosfát (PPi) a 4'-fosfopantotenoylcysteín.
Klasifikácia.
Tento enzým patrí medzi ligázy, konkrétne tie, ktoré katalyzujú tvorbu väzby uhlík-dusík medzi kyselinou a aminokyselinou (syntázy peptidov). Systematický názov tohto enzýmu je ("R")-4'-fosfopantotenát:L-cysteín ligáza.
Význam.
Táto reakcia predstavuje druhý z piatich krokov premeny pantotenátu na koenzým A. Predchádzajúci krok katalyzuje pantotenátkináza, nasledujúci krok katalyzuje fosfopantotenoylcysteíndekarboxyláza. 
Gén.
Tento enzým je u ľudí kódovaný génom PPCS.
Nezávisle na sebe bolo zistené, že gén "dfp" u "E. coli" má fosfopantotenoylcysteínsyntetázovú a fosfopantotenoylcysteíndekarboxylázovú aktivitu. Jednotlivé domény a k nim prislúchajúce gény, plus homológne gény, ktoré majú len jednu z týchto aktivít, boli neskôr premenované na "coaB" a "coaC". Na základe toho sa PPCS niekedy označuje i ako CoaB, podľa génu, ktorý ju kóduje. Bifunkčný enzým sa potom označuje ako CoaBC.
Štruktúra.
Rôzne organizmy využívajú v tejto reakcii rôzne NTP. PPCS z baktérie "Escherichia coli" využíva cytidíntrifosfát (CTP) ako zdroj energie, zatiaľ čo ľudská izoforma tohto enzýmu využíva adenozíntrifosfát (ATP). Na základe toho má tento enzým priradené dve rôzne čísla EC: 6.3.2.5 pre enzýmy využívajúce CTP a 6.3.2.51 pre enzýmy využívajúce ATP.
U drvivej väčšiny prokaryotov, vrátane "Mycobacterium tuberculosis", je tento enzým súčasťou bifunkčného enzýmu, ktorý má zároveň i fosfopantotenoylcysteíndekarboxylázovú aktivitu.
Na konci roka 2023 bolo známych 12 štruktúr tohto enzýmu, s PDB kódmi , , , , , , , , a pre EC 6.3.2.5 a PDB kódmi a pre EC 6.3.2.51. Štruktúry pre rôzne čísla EC majú rôznu sekvenciu, ale ten istý fold.

</doc>
<doc id="705413" url="https://sk.wikipedia.org/wiki?curid=705413" title="Fosfopantotenoylcysteínsyntetáza">
Fosfopantotenoylcysteínsyntetáza



</doc>
<doc id="705415" url="https://sk.wikipedia.org/wiki?curid=705415" title="Fosfopantotenoylcysteíndekarboxyláza">
Fosfopantotenoylcysteíndekarboxyláza

Fosfopantotenoylcysteíndekarboxyláza (PPCD alebo CoaC; ) je enzým, ktorý katalyzuje nasledujúcu chemickú reakciu:
 "N"-[("R")-4'-fosfopantotenoyl]--cysteín formula_1 4'-fosfopantoteín + CO2
Substrát tohto enzýmu je teda 4'-fosfopantotenoylcysteín, jeho produkty sú 4'-fosfopantoteín a CO2.
Klasifikácia.
Tento enzým patrí medzi lyázy, konkrétne štiepiace väzbu uhlík-uhlík, ktoré štiepia karboxylovú skupinu. 
Význam.
PPCD sa účastní biosyntézy koenzýmu A (CoA) z kyseliny pantoténovej. Katalyzuje tretí krok tejto dráhy, pričom predchádzajúci krok je katalyzovaný fosfopantotenát-cysteín ligázou a nasledujúci krok katalyzuje fosfopanteteínadenylyltransferáza.
Gén.
Nezávisle na sebe bolo zistené, že gén "dfp" u "E. coli" má fosfopantotenoylcysteínsyntetázovú a fosfopantotenoylcysteíndekarboxylázovú aktivitu. Jednotlivé domény a k nim prislúchajúce gény, plus homológne gény, ktoré majú len jednu z týchto aktivít, boli neskôr premenované na "coaB" a "coaC". Na základe toho sa PPCD niekedy označuje i ako CoaC, podľa génu, ktorý ju kóduje. Bifunkčný enzým sa potom označuje ako CoaBC.
Štruktúra.
PPCD vo svojej štruktúre viaže flavínmononukleotid (FMN). FMN oxiduje cysteín a katalyzuje tvorbu tioaldehydu, ktorý následne dekarboxyluje. Nakoniec dochádza k redukcii tioaldehydu za vzniku cysteamínovej skupiny.
U drvivej väčšiny prokaryotov, vrátane "Mycobacterium tuberculosis", je tento enzým súčasťou bifunkčného enzýmu, ktorý má zároveň i fosfopantotenoylcysteínsyntetázovú aktivitu. 
Na konci roka 2023 bolo známych 11 štruktúr tohto enzýmu, s PDB kódmi , , , , , , , , , a .

</doc>
<doc id="705419" url="https://sk.wikipedia.org/wiki?curid=705419" title="Fosfopanteteínadenylyltransferáza">
Fosfopanteteínadenylyltransferáza

Fosfopanteteínadenylyltransferáza (PPAT alebo CoaD; ) je enzým, ktorý katalyzuje nasledujúcu chemickú reakciu:
 ATP + 4'-fosfopanteteín + H+ formula_1 PPi + 3'-defosfo-CoA
Substráty tohto enzýmu sú teda ATP, 4'-fosfopanteteín a H+, jeho produkty sú PPi a 3'-defosfo-CoA.
Klasifikácia.
Tento enzým patrí medzi transferázy, konkrétne tie, ktoré presúvajú skupiny obsahujúce fosfor pochádzajúce z nukleotidov.
Význam.
PPAT sa účastní syntézy koenzýmu A z kyseliny pantoténovej a katalyzuje predposledný krok tejto dráhy. Predchádzajúci krok katalyzuje fosfopantotenoylcysteíndekarboxyláza a nasledujúci katalyzuje defosfokoenzým A kináza.
Gén.
Tento enzým bol poprvé izolovaný z "Corynebacterium ammoniagenes" a daný gén bol pomenovaný "kdtB", ale neskôr bol premenovaný na "coaD". Na základe toho sa enzým niekedy označuje ako CoaD.
Štruktúra.
Tento enzým vo svojej štruktúre viaže horečnatý katión, ktorý koordinuje ATP/AMP. 
PPAT izolovaná z "Corynebacterium ammoniagenes" tvorí triméry z podjednotiek s hmotnosťou 35 kDa. U "E. coli" tvorí rekombinantný proteín homohexamér (v podobe diméra trimérov) z podjednotiek s hmotnosťou 18 kDa.
U cicavcov je PPAT spojená s defosfo-CoA kinázou do bifunkčného enzýmu, ktorý sa označuje ako CoA syntáza.
Na konci roka 2023 bolo známych 107 štruktúr tohto enzýmu, medzi ktoré patria štruktúry s PDB kódmi , , , , , , , , , , , , , , a ďalšie.

</doc>
<doc id="705423" url="https://sk.wikipedia.org/wiki?curid=705423" title="Defosfokoenzým A kináza">
Defosfokoenzým A kináza

Defosfokoenzým A kináza alebo defosfoCoA kináza (DPCK alebo CoaE; ) je enzým, ktorý katalyzuje nasledujúcu chemickú reakciu:
 ATP + defosfo-CoA formula_1 ADP + CoA
Substráty tohto enzýmu sú teda ATP a defosfo-CoA, jeho produkty sú ADP a koenzým A (CoA).
Klasifikácia.
Tento enzým patrí medzi transferázy, konkrétne tie, ktoré presúvajú skupiny obsahujúce fosfor a akceptorom je hydroxylová skupina. Systematický názov tohto enzýmu je ATP:defosfo-CoA 3'-fosfotransferáza.
Význam.
DPCK katalyzuje posledný krok v syntéze koenzýmu A. Predchádzajúci krok tejto dráhy, syntézu defosfo-CoA, katalyzuje fosfopanteteínadenylyltransferáza.
Gén.
Tento enzým bol poprvé izolovaný z "Corynebacterium ammoniogenes". Pomocou neho bola určená sekvencia, ku ktorej potom bol nájdený gén "yacE" u "E. coli", ktorý mal vysoký stupeň homológie. Tento gén bol následne premenovaný na "coaE". Na základe toho sa tento enzým niekedy označuje ako CoaE.
Štruktúra.
DPCK pochádzajúci z "E. coli" je monomér s hmotnosťou 22 kDa, ktorý v prítomnosti síranových aniónov tvorí trimér v roztoku i kryštálovej štruktúre. Enzým sa skladá z troch domén: domény viažucej nukleotidy, domény viažucej substrát a „príklopnej“ domény. Predpokladá sa, že posledné dve domény sú veľmi pohyblivé a po naviazaná defosfo-CoA sa enzým „uzavrie“, čím uľahčí prenos fosfátovej skupiny.
U cicavcov je PPAT spojená s defosfo-CoA kinázou do bifunkčného enzýmu, ktorý sa označuje ako CoA syntáza.
Na konci roka 2023 bolo známych 24 štruktúr tohto enzýmu, s PDB kódmi , , , , , , , , , , , , , , , , , , , , , , a .

</doc>
<doc id="705427" url="https://sk.wikipedia.org/wiki?curid=705427" title="Chalkeia">
Chalkeia

Chalkeia () bola starogrécka slávnosť k pocte bohyne Atény a boha Héfaista, usporadúvaná 30. dňa atického mesiaca pyanepsión.
Chalkeia bol aténsky sviatok k pocte bohyne Atény (Atény Ergané) v jej roly patrónky remesiel a k pocte Héfaista, boha kováčskeho remesla. Názov tohto sviatku je odvodený od gréckeho slova "chalkos", čo je meď alebo bronz, rovnako ako od slova "chalkeus", čo je názov, ktorý sa všeobecne pripisuje spracovateľovi bronzu. Počas tejto slávnosti bol postavený tkáčsky stav pre utkanie rúcha (peplosu), ktoré sa malo darovať Aténe počas slávnosti Panathénaia. 
Peplos začali tkať dievčatá a vydaté ženy zvané "ergastinai" ("„pracovníčky, tkáčky“") a malé dievčatá v bielych rúchach tzv. "arrheforoi" im pomáhali (bola nimi rituálne vložená osnova do tkáčskeho stavu, pretože boli mladé v skutočnosti neboli priamo zapojené do tkania, ale verilo sa, že začiatok práce bol požehnaný ich prítomnosťou). Boli to štyri dievčatá vo veku 7 - 11 rokov (v Aristofanovej 
"Lysistrate" sú uvedené ako 7 ročné ), ktoré si vybral "archón basileus" (archón kráľ, ktorý mal okrem iného na starosti i niektoré náboženské obrady) z dievčat nominovaných aténskym ľudom. Dievčatá bývali počas svojej „kňazskej“ služby na Akropole neďaleko chrámu "Atény Polias" a tu mali i ihrisko, ktoré využívali na loptové hry (boli to rozličné druhy hier s loptou – sfairai ), boli to predsa len malé dievčatá. Miesto, kde žili, bolo identifikované ako veľká, masívna štvorcová budova s jednou miestnosťou a verandou západne od chrámu Atény Polias. Reliéf z akropoly so ženskou postavou, ktorá sa pozerá nahor a zdá sa, že niečo upravuje, s tyčou na pravej strane, by mohlo byť vyobrazenie nastavenia tkáčskeho stavu pre Aténin peplos.
Každé štyri roky profesionálni tkáči zhotovili väčší peplos (4 až 8 m na strane) a ten bol vystavený ako plachta na stožiari počas Veľkej Panathénaie.

</doc>
<doc id="705428" url="https://sk.wikipedia.org/wiki?curid=705428" title="Defosfo-CoA kináza">
Defosfo-CoA kináza



</doc>
<doc id="705430" url="https://sk.wikipedia.org/wiki?curid=705430" title="10‑formyltetrahydrofolátdehydrogenáza">
10‑formyltetrahydrofolátdehydrogenáza



</doc>
<doc id="705431" url="https://sk.wikipedia.org/wiki?curid=705431" title="2-Oxoglutarátdehydrogenáza">
2-Oxoglutarátdehydrogenáza



</doc>
<doc id="705432" url="https://sk.wikipedia.org/wiki?curid=705432" title="2-Oxoglutarát">
2-Oxoglutarát



</doc>
<doc id="705434" url="https://sk.wikipedia.org/wiki?curid=705434" title="San-čching-šan">
San-čching-šan

San-čching-šan (, ) je známa taoistická posvätná hora nachádzajúca sa 40 kilometrov severne od okresu Ju-šan v provincii Ťiang-si. "San-čching" znamená v čínštine „Traja čistí“, pretože hora San-čching sa skladá z troch hlavných vrcholov: Jü-ťing, Jü-šuej a Jü-chua, ktoré predstavujú taoistickú trojicu, tj. navyšších taoistických bohov.
Čínska fráza „三峰峻拔、如三清列坐其巅“ („Tri strmé vrchy, akoby na vrcholoch sedeli Traja čistí“) vysvetľuje, prečo dostalo územie názov San-čching. Spomedzi troch kopcov je najvyšší vrch Jü-ťing (1817 metrov nad morom).
San-čching-šan je najvyšším bodom v pohorí Chuaj-jü a je známa svojou nádhernou scenériou a jedinečnými geologickými útvarmi. V roku 2005 sa oblasť stala národným geoparkom a v roku 2008 bola zapísaná do zoznamu svetového dedičstva UNESCO. Je to známa turistická destinácia, ktorá je zároveň aj útočiskom zvierat a rastlín. V národnom parku sa nachádza viac ako 2300 druhov rastlín a 400 druhov stavovcov. Celková plocha San-čching-šanu je 229 km².
Geologická história a hydrológia.
San-čching-šan je žulová hora, ktorá tvorí časť zóny suktúr datovanej do neoproterozoickej éry, približne pred 850 miliónmi rokov. Žula tvoriaca veľkú časť horských vrcholov však pochádza z druhohôr. Zlomy, zvetrávanie a erózia vytvarovali hory do komplikovaných terénnych útvarov. Na hore San-čching-šan je viac ako 23 roklín s prevýšením viac ako 500 metrov. Výdatné ročné zrážky v regióne podporujú množstvo vodopádov (niektoré z nich majú výšku viac ako 60 metrov), jazierok a prameňov v regióne.
Biodiverzita.
San-čching-šan a okolitý národný park, ktorý sa nachádza vo vlhkom subtropickom klimatickom pásme, sú relatívne biologicky rozmanité. V rámci hraníc parku bolo opísaných viac ako 2300 druhov rastlín a 400 druhov stavovcov, z ktorých niektorým hrozí vyhynutie.
Flora.
Na hore San-čching-šan je mnoho typov vegetácie, vrátane vždyzelených listnatých lesov, teplých ihličnatých lesov mierneho pásma, zmiešaných lesov, bambusových lesov a vždyzelených lesov. To spolu s izolovanou topografiou regiónu a jeho statusom ako refugium z doby ľadovej umožnilo vysokú mieru biodiverzity kvetov a endemizmu. Hora San-čching-šan chráni najmä mnohé druhy ihličnanov, vrátane vzácnych odrôd "Pseudotsuga sinensis gaussenii" a jedľovca. 19 rastlín nájdených v parku bolo od roku 2003 uvedených v Červenom zozname IUCN.
Fauna.
Z dôvodu veľkých výškových gradientov na hore a okolo hory a zodpovedajúcej variácie biotopu vykazuje fauna regiónu jasnú ekologickú niku pozdĺž úbočia hory. V parku bolo nájdených 61 druhov cicavcov, 226 vtákov, 49 plazov, 23 obojživelníkov, 36 rýb a 1327 druhov hmyzu. 37 z týchto druhov je endemických v Číne, vrátane makaka tibetského, zajaca čínskeho, bučiačika žltohnedého, tragopana perlavého, sýkorky žltobruchej a mloka "cynops orientalis". Rovnako ako väčšina južnej Číny, hora je bohatá na kurotvaré vtáky. Chráni tiež širokú škálu druhov motýľov. V parku bol spozorovaný kriticky ohrozený drozd modrý, z ktorého pravdepodobne zostalo menej ako 200 jedincov. V parku sú bežné leopardy, šupinavce a serau.

</doc>
<doc id="705435" url="https://sk.wikipedia.org/wiki?curid=705435" title="Kamenné vráta (vrch v Malých Karpatoch)">
Kamenné vráta (vrch v Malých Karpatoch)

Kamenné vráta alebo Kamenná brána () je vrch v Malých Karpatoch, krajinnom celku Fatransko-tatranskej oblasti. Leží približne severne od centra Pezinka. 
Poloha.
Nachádza sa na juhu strednej časti pohoria, v geomorfologickom podcelku Pezinské Karpaty a jej časti Homoľské Karpaty. Vrch leží v Bratislavskom kraji, v okrese Pezinok a na katastrálnom území mesta Pezinok. Najbližším sídlom je južne situovaný Pezinok, juhovýchodne sa nachádzajú aj Vinosady a Modra, východne Dubová a Častá, západne Pernek a severozápadne Kuchyňa. Masív je súčasťou Chránenej krajinnej oblasti Malé Karpaty. 
Opis.
Vrch Kamenné vráta leží na juhu strednej časti Pezinských Karpát, v rázsoche, vedúcej z Troch kopcov () cez Veľkú homoľu () na Veľkú Celjanskú homoľu (). Severne sa nachádza vrch Tri kopce (), Modranská Baba (), Skalnatá () a Kamenný vrch (), západne Čertov kopec (), Čierna skala (), Javorina (), Prostredný vrch (), Čmeľok (), Trojarová () a Korenný vrch (), južne Stratený kút (), Veľká Celjanská homoľa () a Barvienok () a východne Malá homoľa (), Veľká homoľa () a Kukla (). Severné a západné svahy odvodňuje Blatina, južné Barvinský potok a východné Kamenný potok v povodí Malého Dunaja. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s redšou vegetáciou je vzhľadom na výšku a polohu vrchu možné vidieť iba okolité vrcholy Malých Karpát a časť Podunajskej nížiny.
Prístup.
Na vrchol nevedie značená turistická trasa, no blízkym okolím prechádza:

</doc>
<doc id="705437" url="https://sk.wikipedia.org/wiki?curid=705437" title="Malonyl-CoA">
Malonyl-CoA



</doc>
<doc id="705438" url="https://sk.wikipedia.org/wiki?curid=705438" title="Národný park Ba Bể">
Národný park Ba Bể

Národný park Ba Bể () je rezervácia v provincii Bắc Kạn na severovýchode Vietnamu, ktorá vznikla za účelom chrániť i jazero Ba Bể spolu s okolitými lesmi na vápencovom podloží.
Poloha.
Národný park Ba Bể sa nachádza v provincii Bắc Kạn, približne 240 kilometrov severne od Hanoja, asi 70 km severozápadne od provinciálneho hlavného mesta Bắc Kạn a asi 14 km západne od mesta Cho Ra.
Jazero Ba Bể.
Jazero Ba Bể (Ba Bể v miestnom jazyku Tay názov znamená „"Tri jazerá"“) je najväčším prírodným sladkovodným jazerom vo Vietname, rozprestiera sa približne 8 kilometrov zo severu na juh. Plocha jazera sa pohybuje medzi 3 až 5 km2 v závislosti od obdobia dažďov. Jeho priemerná hĺbka je 20 metrov a v najhlbšom bode dosahuje hĺbku až 35 metrov. Nadmorská výška jazera je približne 150 metrov nad morom a je najvyššie položeným jazerom Vietnamu. Názov „Tri jazerá“ sa vzťahuje na tri časti jazera Pe Leng, Pe Lu a Pe Lam spojené do jedného vodného útvaru.
Z juhu a západu sa doň vlievajú rieky Ta Han, Bo Lu a Leng. Počas obdobia sucha sa voda z jazera účelovo odpúšťa na sever do rieky Nang. Počas obdobia dažďov sa tok rieky Nang obracia a jazero z nej prijíma vodu za účelom prevencie záplav.
Flóra a fauna.
Vegetáciu parku tvora lesy a vápencové svahy bez porastu s tenkou vrstvou pôdy. V lesoch je vrstva pôdy hrubšia a sú aj druhovo rozmanitejšie. Dominujúcimi druhmi sú "Burretiodendron hsienmu" (Tiliaceae) a "Streblus tonkinensis" (Moraceae). Tzv. „climbing bamboo“ (v preklade lezúci bambus, rastliny rodu "Ampelocalamus") je miestnym endemitom, ktorý sa bežne vyskytuje na brehoch jazera.
V parku bolo zaznamenaných 65 druhov cicavcov, medzi ktoré patria šupinavec čínsky ("Manis pentadactyla"), makak rhesus, makak pahýľový, medveď ušatý, vydra riečna, mačka Temminckova a tiež 27 druhov netopierov. Ďalej bolo zaznamenaných 233 druhov vtákov, 43 druhov plazov a obojživelníkov, medzi nimi aj kobra kráľovská a salamandra vietnamská ("Paramesotriton deloustali"). V jazere žije 106 druhov rýb. Park je tiež významný svojou rozmanitosťou motýľov, ktorých bolo zaznamenaných 354 druhov.
Scénické krajinné prvky.
Jaskyňa Puong je mohutná jaskyňa na severe parku, cez ktorú preteká rieka Nang. Hlavná jaskyňa je vysoká až 50 metrov a dlhá približne 300 metrov. Obýva ju populácia približne 10 000 netopierov patriacich k 18 druhom. „Rozprávkový rybník“ je skalná nádrž naplnená čistou vodou, ktorá presakuje cez okolité vápencové skaly. Vodopád Dau Dang tu vzníká z rieky Nang. Pozostáva zo série perejí, ktoré sa tiahnu v dĺžke takmer jeden kilometer. 
Vdoví ostrov sa nachádza približne v strede južného jazera. Podľa miestnej legendy bol ostrovček kedysi domovom starej vdovy, ktorá bola božím zásahom uchránená pred povodňou.
Národný park a infraštruktúra.
Národný park Ba Bể bol založený v roku 1992, má rozlohu 100,48km2. K vybaveniu patrí informačné centrum, penzióny, stanica správy jazier a ekologická výskumná stanica, ktorá bola otvorená v roku 2004.

</doc>
<doc id="705441" url="https://sk.wikipedia.org/wiki?curid=705441" title="Matúš Šutaj Eštok">
Matúš Šutaj Eštok

Mgr. Matúš Šutaj Eštok (* 4. február 1987, Budkovce, Česko-Slovensko) je slovenský právnik a politik. Od októbra 2023 je ministrom vnútra vo štvrtej vláde Roberta Fica.
Životopis.
V roku 2011 absolvoval magisterské štúdium práva na Právnickej fakulte Univerzity Komenského v Bratislave. Od roku 2012 bol právnikom na jej rektoráte. Od roku 2014 pôsobil v Správe štátnych hmotných rezerv ako právnik. V rokoch 2014 až 2016 bol riaditeľom odboru vnútornej správy Ministerstva školstva, vedy, výskumu a športu. V roku 2016 bol poradcom podpredsedu vlády. V rokoch 2016 až 2018 bol generálnym tajomníkom služobného úradu Úrad podpredsedu vlády SR pre investície a informatizáciu. Od septembra 2018 bol vedúci Úradu vlády SR.
Politická kariéra.
Poslanec NR SR 2020-2023.
V parlamentných voľbách v roku 2020 kandidoval z 10. miesta za stranu SMER-SD, za ktorú bol s 5 049 hlasmi zvolený za poslanca Národnej rady SR. Počas vlády Igora Matoviča, Eduarda Hegera a Ľudovíta Ódora bol v opozícii.
V novembri 2020 sa pridal na kandidátku novovzniknutej strany Petra Pellegriniho HLAS–SD.
Za novú stranu kandidoval z 10. miesta v parlamentných voľbách v septembri 2023. Vo voľbách získal 27 093 hlasov a bol zvolený do parlamentu.
Minister vnútra SR 2023 - súčasnosť.
Do úradu ministra vnútra Slovenskej republiky bol vymenovaný 25. októbra 2023 v štvrtej vláde Roberta Fica.
Odvolanie prezidenta Policajného zboru a vymenovanie jeho nástupcu.
10. októbra 2023 vtedajší prezident Policajného zboru Štefan Hamran oznámil, že ku koncu mesiaca vo funkcii skončí, ak sa Robert Fico ujme moci. Fico deň po parlamentných voľbách vyhlásil, že Hamrana spolu so špeciálnym prokurátorom Danielom Lipšicom odvolá z ich funkcií. Nový minister vnútra Šutaj Eštok odvolal Hamrana z funkcie tri dni pred Hamranovým plánovaným odchodom do civilu a preradil ho na Okresné riaditeľstvo Policajného zboru v Poprade. Hamranovým nástupcom bol plk. Rastislav Polakovič.
15. novembra 2023 Šutaj Eštok za prezidenta Policajného zboru dočasne vymenoval plk. Ľubomíra Soláka. 29. novembra po Solákovom vypočutí Výborom na obranu a bezpečnosť NR SR Šutaj Eštok oznámil, že Soláka vymenuje za prezidenta PZ natrvalo.
Šutaj Eštok po svojom nástupe tiež zrušil funkcie prvého viceprezidenta a viceprezidenta polície a zriadil novú pozíciu viceprezidenta pre migráciu.
Hlasovanie o nedôvere.
22. novembra 2023 prebehlo v Národnej rade Slovenskej republiky hlasovanie o vyslovení nedôvery Šutajovi Eštokovi. Za návrh hlasovalo len 61 zo 136 prítomných poslancov, pričom na odvolanie bolo potrebných aspoň 76 hlasov. Návrh na odvolanie ministra podali opozičné strany Progresívne Slovensko (PS), KDH, SaS a hnutia Slovensko, Za ľudí, KÚ, ktoré tvrdili, že minister porušil zákon tým, keď nekomunikoval s úradom na ochranu oznamovateľov protispoločenskej činnosti pri rozhodnutí o postavení vyšetrovateľov mimo služby, pričom títo mali status chráneného oznamovateľa. Kritizovala tiež opatrenia na slovensko-maďarských hraniciach, ktoré opozícia považuje za divadlo.
Vystúpenie v relácii Daniela Bombica.
V marci 2024 vystúpil v internetovej relácii trestne stíhaného extrémistu Daniela Bombica s pseudonymom Danny Kollár, ktorý je medzinárodne hľadanou osobou a súd vo Veľkej Británii rozhoduje o jeho vydaní na Slovensko. Reláciu spolumoderuje Judita Laššáková, bývalá asistentka europoslanca za Kotlebovu ĽSNS Miroslava Radačovského a súčasná kandidátka strany SMER-SD do júnových eurovolieb. Účasť ministra vnútra SR v relácii extrémistu, medzi ktorého aktivity patril aj doxing (kyberšikana založená na zverejňovaní osobných informácií) zameraný na policajtov, lekárov a ďalšie osoby, kritizovali napr. bývalý prezident Policajného zboru Jaroslav Spišiak (PS) alebo exminister spravodlivosti Viliam Karas (KDH).
Predseda strany HLAS – Sociálna demokracia.
Začiatkom júna 2024 bol Matúš Šutaj Eštok vymenovaný ako predseda strany HLAS – sociálna demokracia. Nahradil tak zakladateľa strany a novozvoleného prezidenta Slovenskej republiky Petra Pellegriniho. V tajnom hlasovaní bolo 750 prítomných delegátov, 725 delegátov hlasovalo za, 15 delegátov hlasovali proti a 10 delegátov sa zdržalo. Po nástupe sa so stranou usiluje o post predsedu NRSR.
Prehra súdneho sporu s Čurillovcami.
V statuse na Facebooku Eštok prirovnal policajtov okolo Jána Čurillu k vrahovi Mikulášovi Černákovi. Keď ho policajti zažalovali, neprevzal si elektronickú poštu a nereagoval na výzvy súdu. Práve jeho ministerstvo vnútra má v kompetencii prevádzku elektronickej pošty, ktorú si sám neprevzal. Po vydaní rozsudku nevyužil ani možnosť podať opravný prostriedok, súdny spor teda prehral a rozsudok sa v novembri 2025 stal právoplatným. Navyše, každému zo šiestich policajtov musí zaplatiť 15-tisíc eur, čo je spolu 90-tisíc eur, a verejne sa im ospravedlniť. Pre jeho neplatenie sa dostal do exekúcie a exekútor zablokoval jeho súkromný účet. Eštok sa stal prvým ministrom v histórii Slovenska, ktorý sa ocitol v exekúcii.
V novembri toho istého roku Správny súd zrušil rozhodnutie Matúša Šutaja Eštoka postaviť vyšetrovateľa z tímu Čurillovcov Pavla Ďurku mimo službu. Súd zároveň skonštatoval, že Šutaj Eštok postavením Ďurku mimo službu porušil zákon. Ide o prvé rozhodnutie súdu v prípade policajtov postavených mimo službu. Ministerstvo vnútra mu má zároveň Ďurkovi vyplatiť ušlú mzdu za dva roky. Správny súd mal za to, že obvinenie za úmyselný trestný čin nemôže byť jediným dôvodom na postavenie policajta mimo službu. Postavenie mimo službu je prípustné, ak by zotrvaním v službe došlo k ohrozeniu dôležitých záujmov štátnej služby. Advokát Pavla Ďurku sa na sociálnej sieti Facebook vyjadril, že traja poslanci strany HLAS v parlamente predkladajú návrh novely zákona o ochrane oznamovateľov, ktorý má pripraviť o ochranu skupinu „Čurillovcov“ aj všetkých ostatných oznamovateľov protispoločenskej činnosti, a to dokonca retroaktívne. Zároveň podľa advokáta ministerstvo vnútra zaslalo žiadosť o odročenie pojednávania z dôvodu pracovnej neschopnosti svojej zamestnankyne, čím sa malo snažiť o zmarenie pojednávania. Súd túto žiadosť neuznal a spomínaná zamestnankyňa sa na pojednávaní osobne zúčastnila, hoci len dva dni pred ním jej bolo vystavené potvrdenie o pracovnej neschopnosti. 

</doc>
<doc id="705459" url="https://sk.wikipedia.org/wiki?curid=705459" title="Bitka pri Zemune">
Bitka pri Zemune

Bitka pri Zemune alebo bitka pri Sirmiu ("") bolo stretnutie 8. júla 1167 medzi Byzantskou ríšou a Uhorským kráľovstvom. Byzantínci dosiahli rozhodujúce víťazstvo a prinútili Uhrov žiadať o mier za byzantských podmienok. Bitka upevnila byzantskú kontrolu nad západným Balkánom.
Predohra.
Od polovice 11. storočia Uhorské kráľovstvo rozširovalo svoje územie a vplyv smerom na juh s cieľom anektovať regióny Dalmácia a Chorvátsko. Toto úsilie a uhorské spojenectvo so srbskými kniežatstvami boli príčinou napätia s Byzantskou ríšou, ktorá považovala uhorskú expanziu za potenciálnu hrozbu byzantskej nadvlády na Balkáne. Byzantínci a Uhri sa navzájom napádali územie a Byzantínci pravidelne pomáhali uchádzačom o uhorský trón (napr. Borisovi Kolomanovičovi). Trenice a vypuknutie otvorených vojen medzi Byzantíncami a Uhrami dosiahli vrchol v 50. a 60. rokoch 12. storočia.
Byzantský cisár Manuel I. Komnénos sa pokúsil dosiahnuť diplomatické a dynastické vyrovnanie s Uhorským kráľovstvom. V roku 1163, na základe podmienok existujúcej mierovej zmluvy, bol mladší brat kráľa Štefana III. Belo poslaný do Konštantínopolu, aby ho vychovával pod osobnou kuratelou samotného cisára. Ako Manuelov príbuzný (Manuelova matka bola uhorská princezná) a snúbenec jeho dcéry, sa Belo stal despotom (pre neho novovytvorený titul) a v roku 1165 bol vymenovaný za následníka trónu menom Alexios. Keďže bol aj následníkom uhorského trónu, spojenie medzi oboma štátmi bolo jasnou možnosťou. Ale v roku 1167 kráľ Štefan odmietol dať Manuelovi kontrolu nad bývalými byzantskými územiami pridelenými Belovi-Alexiovi ako jeho apanáž; to priamo viedlo k vojne, ktorá skončila bitkou pri Zemune.
V roku 1167 zlý zdravotný stav znemožnil Manuelovi vstúpiť do poľa osobne, a preto poveril velením svojho poľného vojska svojho synovca Andronika Kontostefana (titulovaného ako megas doux) s rozkazom vybojovať bitku s uhorskými vojskami. 
Bitka.
Začiatkom leta 1167 sa byzantskej armáde pod vedením Andronika Kontostefana podarilo primäť veľkú uhorskú armádu k bitke pri Zemune. Najpodrobnejší dochovaný popis bitky napísal byzantský historik Ióannes Kinnamos.
Byzantskú armádu tvorili z jednej tretiny zahraničné a z dvoch tretín domáce jednotky. Podľa Ióanna Kinnama sa do bitky zapojili Turci, Kumánci, varjažská garda, talianski žoldnieri z Lombardie, srbská pechota a kavaléria, nemeckí žoldnieri a dokonca aj niektorí západní žoldnierski rytieri. Boli usporiadané do troch divízií, ako bolo zvyčajnou praxou, v určitej vzdialenosti od rieky Sávy, ktorú mali za chrbtom. Hlavnú bojovú líniu chránila clona konských lukostrelcovTurkov a Kumánova niekoľkých západných žoldnierskych rytierov, ktorí tvorili predvoj armády. Centrálnej formácii, ktorá predstavovalo zadný voj na pochode, velil sám Kontostefanos a pozostávalo z jednotiek cisárskych stráží vrátane varjagov a hetaireiai, jednotiek talianskych žoldnierov z Lombardska (pravdepodobne kopijníkov) a spojeneckej jednotky 500 srbských obrnených pešiakov. Nezvyčajne mal Kontostefanos pod velením aj cisárových spoločníkov (oikeoi alebo domáce vojská). 
Ľavé krídlo, ktoré bolo druhou divíziou na pochode, sa skladalo z pravidelných byzantských a spojeneckých jednotiek zoradených do štyroch taxiarchií alebo „brigád“ pod vedením Demetria a Geórgia Branasa, Tatikia Aspietesa a Kogha Vasila. Vpravotretie pri pochodeboli umiestnené elitné byzantské jednotky a nemeckí žoldnieri spolu s niekoľkými tureckými jednotkami. Tejto divízii velil chartoularios Andronikos Lampardas a pravdepodobne Ióannes (Ján) Kontostefanos, brat veliteľa Andronika. V blízkosti každej krídelnej divízie boli podľa štandardnej byzantskej praxe umiestnené jednotky na krytie byzantských bokov alebo na obídenie nepriateľa a útok na jeho tylo, ak by sa naskytla príležitosť (prokoursatores na pravom boku a defensores na ľavomz predchádzajúcich vojenských pojednaní). Za centrom v zálohe boli zostavené tri taxiarchie pechoty a lukostrelcov s množstvom ťažko obrnených Turkov (pravdepodobne aj pešiakov). 
Uhorský veliteľ Dionýz, báčsky gróf (v byzantských prameňoch nazývaný Dionysios), roztiahol svoju armádu, v ktorej boli aj nemeckí spojenci, do troch divízií v jednej širokej bojovej línii. Byzantské pramene síce uvádzajú, že miešal pechotu a jazdu bez rozdielu, ale s najväčšou pravdepodobnosťou to odzrkadľuje zostavu s pechotou postavenou v strede za jazdou, na ktorý sa Uhri jednoznačne spoliehali v účinnosti svojho útoku. Choniates opisuje uhorskú armádu ako zloženú z rytierov, lukostrelcov a ľahkej pechoty. Vtedajším uhorským armádam často chýbala pechota a byzantské zdroje pravdepodobne označovali sluhov a iných stúpencov tábora ako pešiakov. Uhorskí jazdci sú popisovaní ako ťažko obrnení na obrnených koňoch. 
Bitka sa začala tým, že byzantskí lukostrelci na koňoch postupovali vpred, aby sa stretli s nepriateľskými líniami a zaútočili na ne, a tým ich podnietili k útoku, pred ktorým mali ustúpiť. To sa podarilo a celá uhorská línia vyrazila vpred. Byzantské ľavé krídlo, s výnimkou brigád vedených Koghom Vasilom a Tatikiosom, bolo okamžite zatlačené späť a zlomilo sa, možno predstieraným útekom, smerom k rieke, kde sa rýchlo sformovalo. V strede a na byzantskom pravom krídle bol uhorský útok zadržaný. Byzantské pravé krídlo potom zaútočilo a zároveň sa do konfliktu opäť zapojili aj preskupené byzantské jednotky ľavého krídla, ktoré zaútočili na Uhrov, ktorí boli zovretí dvoma taxiarchami, ktoré sa nestiahli. Andronikos Lampardas potom viedol útok na jednotky okolo uhorského veliteľa a zastavil ich; nasledovala smrteľná bitka, kedy byzantská ťažká kavaléria použila svoje železné palcáty. Bitka dospela k rozhodujúcemu bodu. Kontostefanos, ktorý si uvedomoval vyvrcholenie bitky, teraz nasadil svoje zostávajúce zálohy. Zaútočil v strede a nariadil postup pechoty vpred po celom fronte, čím zahnal uhorské sily späť. Tie sa potom začali v neporiadku rozpadať a celá uhorská armáda sa dala na útek.
Byzantínci zajali hlavnú uhorskú štandardu, ktorá bola namontovaná na voze ťahanom ôsmimi volmi. Zajali aj vojnového koňa grófa Dionýza, hoci uhorskému veliteľovi sa podarilo ujsť. Mnohí z utekajúcich Uhrov boli zabití alebo zajatí byzantskou flotilou operujúcou na rieke, ktorú museli prekročiť, aby sa dostali do bezpečia. Zajatých bolo päť vyšších uhorských veliteľov s titulom župana a ďalších 800 vojakov. Z mŕtvych bolo odobraných viac ako dvetisíc brnení a nespočetné množstvo prílb, štítov a mečov. Nasledujúci deň byzantská armáda vyplienila opustené táborisko svojho nepriateľa.
Dohra.
Uhri žiadali o mier za byzantských podmienok a uznali kontrolu Byzantskej ríše nad Bosnou, Dalmáciou, Chorvátskom južne od rieky Krka, ako aj Fruška Gorou. Súhlasili tiež poskytnúť rukojemníkov, platiť Byzancii tribút a zásobovať vojská, keď o to požiadajú. Bitka pri Zemune ukončila Manuelovu kampaň na zabezpečenie byzantskej severnej hranice.
Keď sa Manuelovi narodil vlastný syn, Bela zbavili titulu despota a postavenia následníka byzantského cisárskeho trónu. V roku 1172 zomrel Štefan III. a Belo sa s pomocou cisára Manuela zmocnil uhorského trónu. Belo musel prisahať, že Manuelovi nikdy neublíži a zostal verný byzantskému impériu až do Manuelovej smrti. Potom však prísahu porušil a dobyl alebo anektoval územia, ktoré predtým držali Byzantínci. 

</doc>
<doc id="705461" url="https://sk.wikipedia.org/wiki?curid=705461" title="Bitka pri Zemuni">
Bitka pri Zemuni



</doc>
<doc id="705491" url="https://sk.wikipedia.org/wiki?curid=705491" title="Please (1986)">
Please (1986)

Please (v slovenčine „prosím“) je debutový štúdiový album anglického synth-popového dua Pet Shop Boys, ktorý vydali 24. marca 1986 Parlophone v Spojenom kráľovstve a EMI America Records v Spojených štátoch. Tento album sa volá „Please“ preto, lebo keď ľudia prídu do obchodu s nahrávkami tak povedia „prosím, môžem si kúpiť album od Pet Shop Boys?“

</doc>
<doc id="705492" url="https://sk.wikipedia.org/wiki?curid=705492" title="Frank Frederick Borman">
Frank Frederick Borman



</doc>
<doc id="705498" url="https://sk.wikipedia.org/wiki?curid=705498" title="Rakytovec (prítok Hrona)">
Rakytovec (prítok Hrona)

Rakytovec je potok v regióne Horehronie v Banskobystrickom kraji v okrese Brezno na území obce Nemecká. Je ľavostranným prítokom Hrona. Nachádza sa v geomorfologickom celku Veporské vrchy a v geomorfologickom celku Horehronské podolie. Má dĺžku .
Prameň.
Pramení v nadmorskej výške v juhozápadnej časti územia obce Nemecká severne od vrchu Rakytovec s v lesnom extraviláne v okrese Brezno v Banskobystrickom kraji.
Opis toku.
Od prameňa tečie severným smerom cez lesný extravilán, v vyteká z lesa do poľnohospodárskeho extravilánu, pravým brehom obmýva lúku Rafajka, ľavým brehom obmýva lúku Štvrte, mení smer na severozápad, v vteká do intravilánu obce Nemecká a zároveň vteká do svojej kanalizovanej podzemnej časti, v ústi do Hrona ako jeho ľavostranný prítok. Pramení, preteká a ústi na území obce Nemecká. Nemá prítoky. Horná časť toku sa nachádza v geomorfologickom celku Veporské vrchy v geomorfologickom podcelku Čierťaž a dolná časť toku v geomorfologickom celku Horehronské podolie v geomorfologickom podcelku Lopejská kotlina.
Pôvod názvu.
Názov vodného toku má pôvod v názve vrchu Rakytovec s , na severnom svahu ktorého pramení a preteká. Z názvu vrchu bol názov "Rakytovec" bez zmeny prenesený na vodný tok ako jednočlenné hydronymum. Názov vrchu vznikol zo slovného základu "rakyta" rozšíreného formantom "-ov-ec" podobne ako "jelšovec", "hlohovec", "bukovec", "hrabovec", čím získal charakter toponymického apelatíva. Pôvodný význam slova "rakytovec" bol priestor s hromadným výskytom opadavého tŕnitého kríka alebo stroma rakyty, botanicky rod drevín rakytník, latinsky "Hippophae". Hydronymum "Rakytovec" bolo štandardizované v roku 2020. V dnešnej slovenskej hydronymii hydronymum Rakytovec nie je jedinečným názvom (november 2023).

</doc>
<doc id="705499" url="https://sk.wikipedia.org/wiki?curid=705499" title="Malá homoľa">
Malá homoľa

Malá homoľa () je vrch v Malých Karpatoch, krajinnom celku Fatransko-tatranskej oblasti. Leží nad mestom Modra, približne severne od Pezinka. 
Poloha.
Nachádza sa na juhu strednej časti pohoria, v geomorfologickom podcelku Pezinské Karpaty a jej časti Homoľské Karpaty. Vrch leží v Bratislavskom kraji, v okrese Pezinok a na katastrálnom území mesta Modra. Najbližším sídlom je juhovýchodne situovaná Modra, východne sa nachádza Dubová a južne Vinosady a Pezinok. Masív patrí do Chránenej krajinnej oblasti Malé Karpaty. 
Opis.
Malá homoľa leží na juhovýchode strednej časti Pezinských Karpát, v rázsoche, vedúcej z Troch kopcov () cez Veľkú homoľu () na Srnčí vrch (). Východne leží Peprovec (), Zámčisko () a Kukla (), severne Kuchynská (), Starý kopec (), Modranská Baba () a Tri kopce (), západne Veľká homoľa (), Skalnatá (), Čertov kopec (), Čierna skala (), Kamenné vráta () a Korenný vrch () a južne Veľká Celjanská homoľa (), Barvienok () a Srnčí vrch (). Masív odvodňujú prítoky Stoličného potoka v povodí Malého Dunaja. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je možné vidieť okolité vrcholy Malých Karpát a Podunajskú nížinu, pri vhodných podmienkach aj Považský Inovec a Tribeč.
Prístup.
Na vrchol nevedie značená turistická trasa, no juhozápadným úbočím vedie modro značený chodník z Modry na Veľkú homoľu (). 

</doc>
<doc id="705503" url="https://sk.wikipedia.org/wiki?curid=705503" title="Chronológia udalostí ruskej invázie na Ukrajinu, máj a jún 2023">
Chronológia udalostí ruskej invázie na Ukrajinu, máj a jún 2023

Tento článok je podstránkou svojho nadradeného článku Chronológia udalostí ruskej invázie na Ukrajinu. V štruktúrovanej forme podrobne pojednáva o udalostiach ruskej invázie na Ukrajinu ako súčasti širšieho rusko-ukrajinského konfliktu za obdobie máj a jún 2023.
Článok zahŕňa najmä prehľad uskutočnených vojenských operácií a bojových postupov ale aj súvisiace politické a diplomatické pozadie, partizánske akcie, ekonomické a obchodné aspekty, prehľad pomoci od spojencov, humanitárne a kultúrne dopady a iné súvisiace udalosti.
 V súvislosti s avizovaným stiahnutím žoldnierov z Bachmutu ponúkol svojich bojovníkov čečenský vodca Ramzan Kadyrov.
Máj 2023.
Týždeň od 1. do 7. mája 2023.
Útok dronmi na Kremeľ.
V noci na stredu došlo k útoku dvomi dronmi na moskovský Kremeľ. Oba boli armádou vyradené z prevádzky, kamery zachytili iba záblesk nad kupolami komplexu. Vladimír Putin v Kremli v čase útoku nebol, nachádzal sa vo svojej rezidencii Novo-Ogarjovo pri Moskve. Kyjev sa od incidentu dištancoval s odôvodnením, že takýto útok by neriešil žiadny vojenský problém.
Ruská prezidentská administratíva útok považovala za teroristickú akciu a za pokus o atentát na prezidenta, za čo si vyhradila právo na odvetné kroky. Zároveň vyhlásili, že za útokom stoja USA, ktoré diktujú Ukrajine ciele útokov.
Jednou verziou udalosti bol útok partizánskou aktivitou miestnych odbojových skupín. Ukrajine sa podarilo vytvoriť v Rusku sieť agentov a sympatizantov, ktorí pre ňu vykonávali rôzne sabotáže. Na tieto účely ich Ukrajina zásobovala potrebným vybavením, vrátane dronov.
Inou možnosťou, ktorú analytici pripustili, mohla byť účelovo zinscenovaná a zvnútra riadená akcia Ruska v snahe preniesť vojnu domov a motivovať tak ruské domáce publikum k podpore vojenských aktivít na Ukrajine. Vzhľadom na posilnenú ochranu Moskvy bolo totiž krajne nepravdepodobné, že by dva drony mohli preniknúť niekoľkými vrstvami protivzdušnej obrany a vybuchnúť alebo byť zostrelené priamo nad srdcom Kremľa tak, že to bolo pôsobivo zachytené kamerou. Túto verziu udalostí podporoval aj fakt, že všetko sa stalo len pár dní pred ruskými oslavami konca druhej svetovej vojny 9. mája.
Posledná z teórií predpokladala priamu účasť zvláštnych ukrajinských vojenských alebo spravodajských jednotiek, pričom vrcholní predstavitelia Ukrajiny nemuseli byť o pripravovanej akcii informovaní. Sami autori tejto hypotézy však pripúšťali, že sa neopierali o dostatočné množstvo dát.
Týždeň od 8. do 14. mája 2023.
Ruské oslavy konca Druhej svetovej vojny.
V utorok Moskva tradičnou vojenskou prehliadkou oslávila jeden z najdôležitejších ruských sviatkov – Deň víťazstva nad fašizmom. V porovnaní s minulými rokmi však ukázali menej vojenského vybavenia. V rozpore so zvyklosťami vystavovať najmodernejšiu techniku bol predvedený len jeden historický tank T-34 z čias druhej svetovej vojny. Tank nasledovalo ďalších 51 vojenských vozidiel, predošlý rok ich však v sprievode defilovalo 131. Na sprievode sa zúčastnilo len osemtisíc vojakov z radov pomocných jednotiek a kadetov a už druhý rok za sebou sa nekonal prelet stíhačiek. Viaceré ruské mestá vojenské prehliadky obmedzili alebo celkom zrušili a nahradili ich kultúrnymi podujatiami.
Podujatie prebehlo za sprísnených bezpečnostných podmienok motivovaných minulotýždňovým útokom dronom na Kremeľ. Napriek snahe získať na podujatie zahraničných delegátov sa na oslavách zúčastnilo len sedem lídrov z bývalých sovietskych republík. Svoju účasť pritom potvrdili na poslednú chvíľu deň pred akciou.
Vladimír Putin vo svojom prejave tradične obvinil Západný blok zo snahy zničiť Rusko, Ukrajincov označil za rukojemníkov svojich západných pánov a vlastným vojakom odkázal, že aj od nich závisí budúcnosť Ruska.
Naproti tomu Ukrajina si 9. mája v rámci odklonu od sovietskej minulosti pripomenula deň Európy tak, ako iné západné krajiny. Do parlamentu bol tiež predložený zákon určujúci, že koniec Druhej svetovej vojny bude na Ukrajine oslavovaný 8. mája.
 Postup ukrajinskej armády a veľké straty na strane Rusov dohnal 72. motostreleckú brigádu ruských ozbrojených síl k úteku z pozícií. Situáciu na strane okupantov zhoršovala aj nedostatočná komunikácia a koordinácia medzi jednotkami regulárnej armády a žoldniermi.
 Ďalší deň sa presunul do Nemecka, kde ho prijal tamojší prezident a kancelár a do Paríža, kde sa stretol so svojím náprotivkom. Európske turné zakončil nasledujúci pondelok v Londýne u predsedu britskej vlády. Navštívení štátnici vyjadrili pretrvávajúcu podporu Ukrajine a prisľúbili ďalšiu pomoc.
Týždeň od 15. do 21. mája 2023.
V piatok od začiatku ruskej invázie na Ukrajinu uplynulo 450 dní.
Týždeň od 22. do 28. mája 2023 - Začiatok ukrajinskej protiofenzívy.
Poradca ukrajinského prezidenta Volodymyra Zelenského Mychajlo Podoľak v rozhovore s novinármi oficiálne vyhlásil, že ukrajinská protiofenzíva sa začala. Poukázal na desiatky menších akcií zameraných na ničenie logistiky nepriateľa.
 Šéf wagneovcov Jevgenij Prigožin vyhlásil mesto Bachmut za dobyté a uviedol, že po vybudovaní obranných línii na západe odovzdá kontrolu nad mestom ruským silám. Stiahnutie svojich jednotiek avizoval na koniec týždňa. Poznamenal tiež, že v bojoch o mesto prišla jeho armáda o 20 000 mužov, z naverbovaných 50 000 väzňov pritom padlo asi 20%. Podľa odhadov Západných spravodajských služieb boli celkove straty Ruska (mŕtvi aj ranení) v Bachmute asi 60 000, ukrajinské straty zverejnené neboli.
 Išlo o prvý zisk Ruska od januárového dobytia Soledaru. Boje o mesto stáli obe strany značné straty síl, odhadovalo sa, že len za Rusko tu padlo 20 000 vojakov a žoldnierov. Ukrajina mesto urputne bránila s cieľom čo najviac oslabiť Rusov a získať čas na prípravu pred chystanou protiofenzívou.
 Mierové rozhovory s Ruskom, vedené krátko po vpáde ruských vojsk na Ukrajinu, jednostranne ukončila Ukrajina po stiahnutí sa ruských vojsk od Kyjeva, ktoré odhalilo rozsiahle vojnové zločiny spáchané na civilistoch.
Partizánsky útok na Rusko.
V pondelok dopoludnia prekročili dva tanky a najmenej deväť obrnených vozidiel ukrajinsko-ruskú hranicu do Grajvoronského okresu v Belgorodskej oblasti. V priebehu pár hodín došlo v oblasti k niekoľkým prestrelkám a ozbrojená skupina oznámila, že získala kontrolu nad niekoľkými ruskými obcami. Využitá bola delostrelecká a mínometná paľba aj drony. Ozbrojenci prenikli až do mesta Grajvoron, zaznamenaný bol tiež pád ruskej helikoptéry Mil Mi-8 v blízkosti mesta Prochorovka. Po akcii sa partizáni stiahli späť na ukrajinské územie. Rusko v tejto súvislosti vyhlásilo v Belgorodskej oblasti protiteroristický režim a z okolia hranice evakuovalo civilistov.
K útoku na ruské územie sa prihlásili Ruský dobrovoľnícky zbor a Légia Sloboda Rusku, samozvané skupiny pôsobiace najmä na ukrajinskom území. Ich členmi boli výhradne Rusi, ktorí pohŕdali režimom Vladimíra Putina a snažili sa o jeho zvrhnutie. Oficiálni ukrajinskí predstavitelia odmietli akúkoľvek spojitosť s týmito skupinami. Ruské politické špičky obvinili ukrajincov zo snahy odvrátiť pozornosť od straty Bachmutu.
K úspešnému prekonaniu hraničnej obrany prispel aj fakt, že zatiaľ čo väčšina ruskej armády bola sústredená v okolí Donbasu, stovky kilometrov ukrajinsko-ruských hraníc boli chránené len málo početnými a slabo vycvičenými čatami pohraničnej stráže.
Prinajmenšom jedna zo samozvaných skupín avizovala ďalšie akcie. Zároveň pripustila, že Ukrajina ich aktivity podporovala informáciami, palivom, jedlom a starostlivosťou o zranených. Velenie ruskej armády tak muselo riešiť otázku, či posilní ochranu vlastnej hranice alebo ponechá dostupné vojská na aktívnom fronte.
O nový malý výboj s hŕstkou mužov sa jedna zo skupín pokúsila aj vo štvrtok v lokalite Novej Tavolžanky. Ruskými silami však boli rýchlo lokalizovaní a vytlačení za hranice.
 Medzitým koalícia pre bojové lietadlá pre Ukrajinu, pozostávajúca z USA, Spojeného kráľovstva, Holandska, Poľska, Dánska, Švédska, Belgicka, Portugalska a Francúzska, podnikala kroky na zrýchlenie výcviku ukrajinských pilotov a technikov na obsluhu strojov F-16.
Jún 2023.
Týždeň od 5. do 11. júna 2023.
Kolaps Kachovskej priehrady.
V utorok 6.6. o 2:54 ráno došlo ku kolapsu Kachovskej priehrady. Priehradný múr pretrhla detonácia výbušnín v jeho vnútri, v jednom z technologických priestorov vodnej elektrárne. Potvrdil to otras zaznamenaný citlivými seizmografmi ako aj družica s infračerveným senzorom, ktorá zachytila zvýšenú teplotu typicky sprevádzajúcu výbuch.
Zo zodpovednosti sa navzájom obviňovali obe bojujúce strany, priehradu s elektrárňou však mali už mesiace pod svojou kontrolou ruskí okupanti. Ukrajinská bezpečnostná služba navyše zachytila a zverejnila telefonický hovor medzi príslušníkmi ruskej armády, v ktorom sa hovorí, že za udalosťou stojí ruská sabotážna skupina, ktorej cieľom bolo poškodením priehrady vystrašiť Ukrajincov. Akcia však neprebehla podľa plánu, výsledné poškodenie bolo väčšie ako plánovali.
Udalosť bola označená za najväčší teroristický útok od začiatku tejto vojny. Po pretrhnutí priehrady sa voda vylievala smerom k Chersonskej oblasti a ohrozovala 16-tisíc ľudí žijúcich v záplavovej zóne. Zatopila asi 600 km štvorcových, z toho 68 % na nižšom ľavom, Rusmi okupovanom brehu rieky Dneper. Okrem desiatok obcí voda zaliala ulice Novej Kachovky a časť Chersonu. Maximálna úroveň vzostupu hladiny rieky dosiahla zhruba 12,5 metra nad normál. Priehrada zadržiavala osemnásť kubických kilometrov vody, po pretrhnutí jej hladina klesala rýchlosťou asi 15 až 20 cm za hodinu. Vzhľadom na značný objem nádrže začala povodeň kulminovať až po troch dňoch, keď v noci zo štvrtka na piatok klesla hladina asi o 20 cm. Na pravom brehu Dnepra, ktorý bol pod ukrajinskou kontrolou, bolo evidovaných 16 obetí a 31 nezvestných. Okupačné úrady na ľavom brehu hlásili ďalších 41 obetí.
Povodňová vlna zastihla aj ruské vojenské jednotky na nižšom ľavom brehu rieky. Mnoho vojakov zmietla záplavová vlna, iní utiekli.
Evakuované boli tisíce obyvateľov. Ukrajinské úrady sa pokúšali člnmi evakuovať aj civilistov z ľavého, Rusmi okupovaného behu rieky, záchranári tu však narazili na ruskú paľbu. Delostrelectvom útočili Rusi na Chersonskú oblasť aj počas evakuácie, svoju paľbu smerovali aj priamo na evakuačné centrá.
V dôsledku kolapsu hrádze stratili prístup k pitnej vode státisíce ľudí. Na pravom brehu rieky Dneper bolo zaplavených približne 10-tisíc hektárov poľnohospodárskej pôdy, na nižšom ľavom brehu, ktorý bol pod ruskou okupáciou, bola situácia ešte horšia. Katastrofa okrem toho prerušila dodávky vody do 31 sietí zavlažovacích kanálov zúrodňujúcich 584-tisíc hektárov poľnohospodárskej pôdy. Problémy vznikli tiež obyvateľom okupovaného Krymu, keďže priehrada bola hlavnou zásobárňou vody pre celý polostrov. Negatívne dôsledky pocítilo aj rybárstvo. Vo štvrtok do Chersonskej oblasti postihnutej záplavami prišiel ukrajinský prezident Volodymyr Zelenskyj.
Ukrajinské aj ruské úrady varovali pred mínami, ktoré z mínových polí na Rusmi kontrolovanom ľavom brehu Dnepra spláchla povodňová vlna, pričom sa nedalo určiť, kde sa vynoria.
Pokles hladiny vody v Kachovskej priehrade zvýšil riziko pre Záporožskú jadrovú elektráreň, ktorá využívala vodu z priehrady na chladenie reaktorov a úložiska vyhoreného paliva. Priame ohrozenie funkcie chladenia nenastalo, nakoľko elektráreň chladiacu vodu čerpala z oddeleného rezervoára. Jeho dopĺňanie by však v prípade potreby bolo nutné riešiť náhradným spôsobom. V tejto súvislosti uviedli posledný v pohotovosti udržiavaný reaktor do stavu studenej odstávky so zastavenou štiepnou reakciou.
Útok na priehradu medzi inými odsúdili predstavitelia EÚ, generálny tajomník OSN António Guterres ako aj generálny tajomník NATO Jens Stoltenberg. EÚ ponúkla okamžitú pomoc v oblasti civilnej ochrany, vodných filtrov, čerpadiel či generátorov, OSN sa s partnermi poponáhľala s pomocou smerujúcou k zabezpečeniu pitnej vody, tabliet na jej čistenie a inej kritickej pomoci. Turecký prezident Recep Tayyip Erdoğan navrhol vytvoriť medzinárodnú komisiu so zástupcami oboch bojujúcich strán, OSN a medzinárodného spoločenstva, ktorá by okolnosti zničenia Kachovskej priehrady podrobne vyšetrila.
 Príčinou zlyhania ukrajinského obrneného útoku bol omyl vodičov zadných strojov, keď sa vydali nesprávnou cestou, do mínového poľa namiesto cez koridor, ktorý vopred pripravili ženisti. Odmínovacie stroje v čele sa následne zastavili, čím vznikol zhluk vozidiel na jednom mieste. Rusi situáciu využili a začali na Ukrajincov útočiť delostrelectvom, z vrtuľníkov aj protitankovými strelami.
 Podľa indícií za akciou stála ruská pravoslávna cirkev, ktorá odovzdanie zajatcov kooperované s Maďarskom avizovala na svojej webovej stránke.
 Ukrajinskí vojaci sa tak po prvých postupoch museli nanovo zakopávať v nových miestach pred svojimi skoršími obrannými pozíciami, bližšie k ruskému delostrelectvu a mínovým poliam a ďalej od vlastnej vzdušnej podpory. Operácie im Rusi sťažovali neustálymi útokmi delostrelectvom, raketami krátkeho aj dlhého doletu, húfnicami, mínometmi, helikoptérami aj dronmi.
Týždeň od 19. do 25. júna 2023.
Rebélia wagnerovcov.
V sobotu sa majiteľ a šéf žoldnierskej Wagnerovej skupiny Jevgenij Prigožin so svojimi jednotkami pokúsil zvrhnúť ruské vojenské velenie. Asi 25-tisíc jeho žoldnierov sa s pomocou bojovej techniky zmocnilo mesta Rostov nad Donom s jeho veliteľstvom ruskej armády a ostatnými vojenskými objektmi a vydalo sa smerom k Moskve. Urobil tak po tom, ako v piatok obvinil vedenie ruskej armády z nariadenia raketových útokov na tábory jeho bojovníkov, čo ruské ministerstvo obrany poprelo. Počas tejto rebélie požadoval stretnutie s ministrom obrany Sergejom Šojguom a náčelníkom generálneho štábu ruských ozbrojených síl Valerijom Gerasimovom.
Hlavnou motiváciou pre ozbrojenú akciu voči ruskému armádnemu veleniu bola dlhotrvajúca antipatia, ktorú Jevgenij Prigožin voči predstaviteľom ruskej armády prechovával. Ruské vojenské velenie kritizoval na sociálnych sieťach aj v tomto týždni, keď uviedol, že Ukrajinci vo svojej protiofenzíve zaznamenávajú značné územné zisky a ich ďalší postup by mohol zvrátiť dovtedajšie úspechy ruských síl, ktoré sú nútené ustupovať. Okrem iných úspechov spomenul ukrajinský postup v smere na mesto Tokmak, kľúčový cieľ v postupe smerom k Azovskému moru. Otvorene hovoril aj o nedostatku zbraní, munície a personálu v ruskej armáde. Zároveň obvinil ruského ministra obrany Sergeja Šojgua a náčelníka ruského generálneho štábu Valerija Gerasimova zo zavádzania, zatajovania skutočných strát a iných klamstiev podávaných ruskému prezidentovi Vladimirovi Putinovi. Poprel tiež propagandou budovaný mýtus, že Ukrajina od roku 2014 ostreľovala okupované časti Donbasu. Spochybnil aj samotné dôvody, pre ktoré Rusko vpadlo na Ukrajinu.
Ruské úrady v reakcii na udalosti vyhlásili v Moskve a Moskovskej oblasti režim protiteroristickej operácie.
Vladimir Putin situáciu označil za pokus rozvrátiť Rusko zvnútra a vyhlásil, že zradcovia budú potrestaní. O pár hodín neskôr však bolo stíhanie šéfa wagnerovcov zrušené pod podmienkou, že odíde do Bieloruska.
Počas vzbury Vladimí Putin a Jevgenij Prigožin spolu nekomunikovali priamo. Jednanie sprostredkoval bieloruský prezident Alexandr Lukašenko. Ten vyjednávaním dosiahol, že Jevgenij Prigožin ešte v sobotu večer svoje rozhodnutie prehodnotil, ťaženie 5000 svojich mužov asi dvesto kilometrov pred Moskvou zastavil a nariadil im vrátiť sa do poľných táborov na Ukrajine, čo zdôvodnil snahou vyhnúť sa „prelievaniu krvi ruských vojakov“. Prigožin ďalej zdôraznil, že jeho cieľom nebolo zvrhnúť režim prezidenta Vladimíra Putina, ale jeho výhrady smerovali výhradne k ministrovi obrany Sergejovi Šojguovi a hlavnému veliteľovi ruských vojsk Valerijovi Gerasimovovi. Vyjadril tiež ľútosť nad smrťou členov ruského letectva, ktorí zahynuli pri zostrelení prieskumného lietadla IL-22 a niekoľkých vrtuľníkov ruskej armády v priebehu rebélie.
Bieloruský prezident dohodol nútený odchod šéfa wagnerovcov z Ruska výmenou za zastavenie trestného konania otvoreného voči Prigožinovi. Ten ponuku prijal a namiesto konfrontácie s Kremľom zvolil dobrovoľný exil v Bielorusku. Súčasťou dohody bolo tiež odovzdanie ťažkého vojenského vybavenia wagnerovcov jednotkám ruskej armády.
V pondelok po udalostiach Vladimir Putin v krátkom prejave uviedol, že vysoké ambície niektorých jednotlivcov viedli k vlastizrade a že snaha o vzburu bola od začiatku odsúdená na neúspech. Vo svojom prejave ani raz nespomenul meno Jevgenija Prigožina. Radovým bojovníkom Wagnerovej skupiny ponúkol možnosť pripojiť sa k pravidelnej ruskej armáde a pokračovať v bojoch na Ukrajine, v opačnom prípade ich odkázal na nútený odchod do Bieloruska.
incident vývoj vojny na Ukrajine neovplyvnil. Samotná vzbura ako aj uzavretý zvláštny kompromis však zatriasli stabilitou ruského režimu a naznačili, že moc Vladimira Putina bola oveľa menšia ako bolo navonok prezentované. Na celkovú slabosť Ruska poukázal aj ukrajinský prezident Volodymyr Zelenskyj a generálny tajomník NATO Jens Stoltenberg.

</doc>
<doc id="705504" url="https://sk.wikipedia.org/wiki?curid=705504" title="Prochairétéria">
Prochairétéria

Prochairétéria (iné názvy: Proschairétéria, Procharistéria; ) bola staroveká aténska slávnosť (alebo obeta) usporadúvaná na pamiatku návratu Persefony. Obetovalo sa pravdepodobne bohyni Démeter (iné lexikografické zdroje spájajú túto obetu s Aténou). Konala sa na jar zrejme koncom atického mesiaca antestérión.
Byzantský lexikón Suda uvádza, že na konci zimy, keď sa príroda už prebúdzala, konala sa obeta k pocte bohyne Atény zvaná "Procharistéria". Lykurgos však vo svojom prejave o kňazskom úrade uviedol, že keď začali rásť plodiny pripomínal sa počas
"Prochairétérie" návrat bohyne. Iba jedna bohyňa sa „vracala“, a tou bola Persefoné. Podľa znalcov by zrejme Aténčania nevzdávali obety Aténe za príchod Persefony. Pravdepodobnejšie je, že si starovekí lexikografi pomýlili jednu bohyňu s druhou. V takom prípade bola Procharétéria ďalším sezónnym obradom bohyne Démeter (Chloé - „mladý výhonok, púčik“, bol epiteton známy len pre bohyňu Démeter ).
Zdá sa, že iónska Prochairétéria známa z Atén mohla mať súvislosť so sviatkom (alebo obetou), ktorý sa konal na dórskom Rodose. Až 21 nápisov z Lindosu, datovaných medzi 5. a 3. storočím pred Kr. uvádza výraz "προσχάραιος θυσία" (proscharaios thysia), ktorý vedci interpretujú ako dórsku kontrakciu pre výraz πρὸ τᾶς ἐσχάρας (pro tas escharas). Obeta sa tu prinášala bohyni Aténe na eschare, obetnom oltári spojenom so špecifickými rituálmi, je preto možné, že tu išlo skôr o obetu než ako o sviatok.

</doc>
<doc id="705506" url="https://sk.wikipedia.org/wiki?curid=705506" title="Procharistéria">
Procharistéria



</doc>
<doc id="705507" url="https://sk.wikipedia.org/wiki?curid=705507" title="Proschairétéria">
Proschairétéria



</doc>
<doc id="705508" url="https://sk.wikipedia.org/wiki?curid=705508" title="Eschara (rozlišovacia stránka)">
Eschara (rozlišovacia stránka)

Eschara () môže byť:

</doc>
<doc id="705509" url="https://sk.wikipedia.org/wiki?curid=705509" title="Pagoda Liou-che">
Pagoda Liou-che

Pagoda Liou-che (Čínsky: 六和塔, pinyin: "Liùhé Tǎ"), doslova pagoda šiestich harmónií, je viacposchodová čínska pagoda na juhu mesta Chang-čou v provincii Če-ťiang v Číne. Nachádza sa na úpätí kopca Jüe-lun s výhľadom na rieku Čchien-tchang. Pôvodne bola postavená v roku 970 kráľovstvom Wu-jüe, zničená v roku 1121 a úplne zrekonštruovaná v roku 1165, počas dynastie Južný Sung (1127–1279). 
História a pozadie.
Pagodu pôvodne postavil vládca kráľovstva Wu-jüe, ktorého hlavným mestom bolo Chang-čou. Názov "Liou-che" pochádza zo šiestich budhistických nariadení a hovorí sa, že dôvodom stavby pagody bolo upokojiť prílivovú vlnu v rieke Čchien-tchang a ako navigačná pomôcka. Pagoda však bola počas vojen v roku 1121 úplne zničená.
Potom, čo bola súčasná pagoda postavená z dreva a tehál počas dynastie Južný Sung, boli pridané ďalšie vonkajšie odkvapy počas dynastie Ming (1368 – 1644) a Čching (1644 – 1911). Pagoda má osem-uholníkový tvar a má približne 59,89 metrov na výšku, má tiež vzhľad trinásťposchodovej stavby, hoci má iba sedem vnútorných poschodí. Na najvyššie poschodie vedie točité schodisko a na každom zo siedmich stropov sú vyrezávané a maľované postavy vrátane zvierat, kvetov, vtákov a postáv. Každý príbeh pagody pozostáva zo štyroch prvkov, vonkajších stien, kľukatej chodby, vnútorných stien a malej komory. Pri pohľade zvonku sa pagoda javí ako vrstvená - svetlá na hornom povrchu a tmavá zospodu. Ide o harmonické striedanie svetla a tieňa.
Podľa britského sinológa a historika Josepha Needhama pagoda slúžila aj ako maják pozdĺž rieky Čchien-tchang. Vzhľadom na značnú veľkosť a výšku v skutočnosti slúžila ako stály maják takmer od svojho začiatku, aby pomáhala v noci námorníkom pri hľadaní kotviska pre svoje lode (ako je opísané v "Hangzhou Fu Zhi"). 
Neďaleko bol nedávno otvorený malý „Pagoda Park“. Jeho výstava predstavuje modely starovekých čínskych pagod a ilustruje množstvo rôznych vzorov, ako aj históriu, kultúru a symboly spojené s pagodou. 

</doc>
<doc id="705519" url="https://sk.wikipedia.org/wiki?curid=705519" title="Bzovatý">
Bzovatý

Bzovatý je potok v regióne Horný Zemplín v Prešovskom kraji v okrese Medzilaborce na území obce Habura. Je ľavostranným prítokom Laborca. Nachádza sa v geomorfologickom celku Laborecká vrchovina. Má dĺžku .
Sútok zdrojníc.
Začína sa na sútoku zdrojníc v nadmorskej výške v západnej časti územia obce Habura juhovýchodne od vrchu Laz s v lesnom extraviláne premiešanom s trvalým trávnym porastom v okrese Medzilaborce v Prešovskom kraji. Severná zdrojnica (menšia) pramení v juhovýchodne od vrchu Laz. Západná zdrojnica (mohutnejšia) pramení v južne od vrchu Laz.
Opis toku.
Od sútoku zdrojníc tečie juhovýchodným smerom cez lesný extravilán premiešaný lúkami a pasienkami, ľavým brehom obmýva úpätie lesa Príkra a úpätie poľa Pod Príkrou, ľavým brehom obmýva úpätie poľa Bzovatá a úpätie pasienka Za Bzučiakom. Pravým brehom obmýva úpätie lesa, pasienka a poľa Stredná hora a úpätie poľa Vŕšok. Meandruje, pravým brehom obmýva drevený kostolík Svätého Mikuláša, skrúca sa na severovýchodovýchod. V priberá bezmenný pravostranný prítok, v na okraji intravilánu obce Habura ústi do Laborca ako jeho ľavostranný prítok. Pramení, preteká a ústi na území obce Habura. Nemá vážnejšie prítoky. 
Pôvod názvu.
Názov vodného toku má pôvod v názve poľa Bzovatá na území obce Habura, južné svahy ktorého vodný tok Bzovatý zavlažuje. Z názvu poľa bol názov s drobnou zmenou (náhrada ženského gramatického rodu mužským gramatickým rodom) prenesený na vodný tok ako jednočlenné hydronymum. Názov poľa vznikol zo slovného základu "bez" rozšíreného formantom "-ovatá" do podoby prídavného mena ako "vrch – vrchovatý, jed - jedovatý". Pôvodný význam slova "bez", dnes baza, označuje rod rastlín krovitého charakteru, botanicky baza čierna (latinsky Sambucus nigra). Drevina baza bola v minulosti osobitne frekventovaná v slovenskom jazykovom priestore v pomenovacom procese geografických objektov, napr. Bzenica, Bzenov, Bziny, Bzovec, Bzovík, Bžany, Bzová. Hydronymum "Bzovatý" bolo štandardizované v roku 1990. V dnešnej slovenskej hydronymii hydronymum Bzovatý je jedinečným názvom (december 2023).
Referencie.
 

</doc>
<doc id="705521" url="https://sk.wikipedia.org/wiki?curid=705521" title="Takumi Minamino">
Takumi Minamino

Takumi Minamino (jap:南野 拓実, 16. január 1995, Izumisano, Japonsko) je japonský profesionálny futbalista, ktorý hrá ako ofenzívny záložník za klub AS Monaco a za japonské národné mužstvo.
Minamino začal svoju klubovú kariéru v roku 2012 za klub Cerezo Osaka a vo svojej prvej sezóne bol vyhlásený za nováčika roka J.League. V roku 2014 prestúpil do rakúskeho klubu Red Bull Salzburg, s ktorým strávil štyri úspešné sezóny. Po pôsobivých výkonoch sa 1. januára 2020 pripojil k Liverpoolu a vo svojej úvodnej sezóne vyhral titul v Premier League.
Minamino absolvoval svoj seniorský medzinárodný debut za Japonsko v roku 2015 a hral v tíme, ktorý sa dostal do finále Ázijského pohára AFC 2019, pričom hral aj na Majstrovstvách sveta vo futbale 2022.
Skorý život.
Minamino sa narodil v Izumisane v prefektúre Osaka. Počas štúdia na základne škole hrával za miestny klub Sessel Kumatori. Počas jeho detstva ho inšpirovalo zakončovanie a driblovanie brazílskeho útočníka Ronalda, ktorý bol najlepším strelcom majstrovstiev sveta vo futbale 2002, ktoré Japonsko spoluorganizovalo, keď mal Minamino sedem rokov. 
Klubová kariéra.
Cerezo Osaka.
Minamino sa pripojil k mládežníckemu tímu Cerezo Osaka vo veku 12 rokov a postupne postupoval cez mládežnícke úrovne akadémie. 
V auguste 2009 sa Minamino zúčastnil turnaja majstrovstiev Japonska klubov do 15 rokov a pomohol tímu Cerezo Osaka do 15 rokov skončiť na ôsmom mieste. Napriek tomu bol najlepším strelcom turnaja, skóroval osemkrát.
Po dvoch rokoch strávených postupom cez mládežnícky systém Cerezo Osaka bol Minamino zaregistrovaný do prvého tímu v auguste 2012. Až 17. novembra 2012 debutoval v prvom tíme Cerezo, keď nastúpil ako náhradník za Takumu Edamura pri prehre 3:1 proti Omiya Ardija. Minamino sa objavil v základnej zostave tímu v poslednom zápase sezóny proti Kawasaki Frontale. Zápas sa skončil remízou 2:2. 15. decembra 2012 strelil svoj prvý gól za Cerezo pri výhre 4:0 nad Shimizu S-Pulse vo štvrtom kole Emperor's Cup. 
Do prvého tímu prerazil v roku 2013 a pred novou sezónou dostal dres s číslom 13. Minamino sa stal prvým hráčom z mládežníckeho systému klubu, ktorý nastúpil v úvodnom zápase sezóny. Minamino pokračoval v dobrom výkone počas celého marca, keď si v nasledujúcich dvoch ligových zápasoch pripísal dve asistencie, predtým než strelil svoj prvý gól v sezóne pri výhre 2:1 nad Oitou Trinitou v Emperors Cup. O tri týždne neskôr, 26. júla 2013, Minamino skóroval v priateľskom zápase proti Manchestru United, keď z 18 metrov poslal prudkú strelu do hornej časti bránky, čím nedal brankárovi Andersovi Lindegaardovi žiadnu šancu. Po zápase jeho výkon ocenili hráči Manchestru United a tréner klubu David Moyes. 19. augusta 2013 počas zápasu proti Shimizu S-Pulse utrpel zranenie stredného postranného väzu na ľavom kolene a ocitol sa na šesť týždňov mimo hry. Až 28. septembra 2013 sa Minamino vrátil do prvého tímu a nastúpil ako náhradník pri výhre 2:0 proti Júbilo Iwata. Minamino následne strelil gól v nasledujúcom zápase, pri výhre 2:0 nad Oita Trinita. Minamino neskôr v sezóne 2013 strelil ešte ďalšie tri góly, vrátane vyrovnávajúceho gólu proti Urawa Red Diamonds v poslednom zápase sezóny. V sezóne 2013 Takuami odohral 38 zápasov a strelil 8 gólov vo všetkých súťažiach. Následne Minamino získal ocenenie najlepší nováčik ligy. S klubom podpísal aj predĺženie zmluvy.
Na začiatku sezóny 2014 Minamino debutoval v Lige majstrov AFC remízou 1:1 proti Pohang Steelers. O tri týždne neskôr, 18. marca 2014, strelil svoje prvé góly v Lige majstrov AFC pri výhre 4:0 nad Buriram United. Jeho druhá a posledná sezóna však bola náročnejšia a klub nakoniec zostúpil. Do konca sezóny 2014 odohral 42 zápasov a skóroval 8-krát vo všetkých súťažiach. Celkovo odohral za Cerezo Osaka 62 zápasov v J.League Division 1, v ktorých strelil 7 ligových gólov. Následne bol Minamino spájaný s odchodom z klubu, keďže o jeho podpis mali záujem viaceré európske kluby.
Red Bull Salzburg.
Red Bull Salzburg sledoval Minamina rok a pol a 7. januára 2015 s ním podpísal zmluvu do roku 2018 s opciou na ďalší rok. Klub Cerezo Osaka krátko na to potvrdil prestup hráča.
13. februára 2015 Minamino debutoval v drese Red Bull Salzburg v základnej zostave. V 64. minúte vystriedaný pri výhre 2:0 nad Wiener Neustadt. Na konci sezóny 2014/15 odohral Minamino vo všetkých súťažiach 14 zápasov, v ktorých strelil tri góly. Počas sezóny sa rýchlo etabloval v základnej jedenástke klubu.
Liverpool.
V decembri 2019 Liverpool súhlasil s dohodou o prestupe Minamina zo Salzburgu v januári 2020 po aktivácii jeho 7,25 miliónovej výstupnej klauzuly, čím sa stal prvým japonským hráčom, ktorý hral za klub. Športový riaditeľ Salzburgu Christoph Freund poznamenal, že "veľké kluby ho sledovali a keby som bol nimi, bez váhania by som ho podpísal. Takumi je pripravený na to urobiť v januári ďalší krok v jeho kariére." 18. decembra 2019 absolvoval lekársku prehliadku v Liverpoole v rámci prípravy na svoj prestup do tímu, ktorý nastal 1. januára 2020.
5. januára 2020 Minamino debutoval v Liverpoole pri víťazstve klubu v FA Cupe nad Evertonom. 23. januára debutoval v Premier League proti Wolverhampton Wanderers, kde nastúpil v prvom polčase za Sadia Maného. 29. augusta strelil svoj vôbec prvý gól za Liverpool v 73. minúte.
Southampton (hosťovanie).
1. februára 2021 Minamino odišiel do Southamptonu na ročné hosťovanie po zvyšok sezóny 2020/21. O päť dní neskôr skóroval Minamino pri svojom debute za Saints, pri prehre v ligovom zápase 2:3 s Newcastlom United. Počas celej sezóny sa za Saints prestavil celkovo desaťkrát. Na sezónu 2021/22 sa vrátil do Liverpoolu. 
Sezóna 2021/22.
20. novembra 2021 Minamino vsietil svoj prvý gól na Anfielde za Liverpool pri domácom víťazstve 4:0 proti Arsenalu. 22. decembra 2021 Minamino skóroval na poslednú chvíľu proti Leicestru City v EFL Cupe. Zápas napokon dospel k penaltovému rozstrelu a hoci Minamino penaltu nepremenil, Liverpool penalty vyhral 5:4. 
6. februára 2022 pomohol Minamino Liverpoolu k zisku titulu v FA Cupe, keď skóroval pri výhre 3:1 proti Cardiff City vo štvrtom kole FA Cupu a dvoma gólmi prispel v piatom kole. 15. mája Liverpool vyhral súťaž , keď porazil Chelsea vo finále, ktoré skončilo remízou 0:0 po predĺžení a Liverpool vyhral v penaltovom rozstrele 5:6, hoci Minamino v deň zápasu nebol menovaný v zostave Liverpoolu.
Monaco.
28. júna 2022 Monako oznámilo, že Minamino s klubom podpísal zmluvu na štyri roky do júna 2026 v hodnote 15 miliónov eur a 3 milióny eur v bonusoch. Počas prvej polovice sezóny odohral iba 12 zápasov, v ktorých strelil jeden gól a jednu asistenciu a to v tom istom zápase, v ligovom zápase vonku proti Stade de Reims. Zápas sa končil výhrou 3:0. Jeho nevýrazná debutová sezóna v Monaku sklamala okrem iného aj športového riaditeľa Paula Mitchella.
Reprezentačná kariéra.
V máji 2014 bol Minamino zaradený do národného tímu Japonska do predbežného 30-členného kádra na majstrovstvá sveta vo futbale v Brazílii. Do konečnej nominácie sa mu presadiť nepodarilo.
V decembri 2018 bol Minamino jedným z 23 japonských hráčov vybraných na Ázijský pohár AFC 2019. V januári 2019 debutoval na Ázijskom pohári proti Turkménsku, kde si pripísal asistenciu. V semifinále proti Iránu Minamino dvakrát asistoval a vyhral pre Japonsko penaltu, ktorú úspešne premenil Yuya Osako. Svoj vôbec prvý gól v Ázijskom pohári strelil vo finále proti Kataru, ktorý Japonsko napokono prehralo 3:1. Minamino odohral na turnaji celkovo 6 zápasov.
Osobný život.
Minamina jeho priatelia a spoluhráči láskyplne volajú „Taki“ (odvodené od krstného mena Takumi). Okrem japončiny hovorí aj plynule po nemecky a anglicky.

</doc>
<doc id="705532" url="https://sk.wikipedia.org/wiki?curid=705532" title="Al Bayt Stadium">
Al Bayt Stadium

Al-Bayt Stadium je futbalový štadión so zaťahovacou strechou v meste Al Chúr v Katare, ktorý bol otvorený pre zápasy majstrovstiev sveta vo futbale 2022, ktoré sa začali 20. novembra 2022. Štadión sa nachádza 35 km od Dauhy, čím sa stal najvzdialenejším štadiónom od hlavného mesta, ktorý sa používal pre zápasy majstrovstiev sveta. Štadión začali stavať v roku 2015 spoločnosti Galfar Al Misnad, Webuild SpA a Cimolai Medzinárodní pozorovatelia kritizovali zaobchádzanie s robotníkmi pri výstavbe štadióna.
Plány.
Štadión hostil otvárací zápas majstrovstiev sveta vo futbale 2022 a hostil semifinálový a štvrťfinálový zápas tohto turnaja. Štadión mal počas majstrovstiev sveta kapacitu 60 000 divákov, vrátane 1000 miest pre novinárov. Architektonický dizajn je inšpirovaný tradičnými stanmi nomádskych národov v Katare a regióne. Má zaťahovaciu strechu, ktorá poskytuje kryté sedenie pre všetkých divákov. Je napojený na dopravné systémy a v jeho okolí sa nachádza parkovisko pre 6000 áut, 350 autobusov,150 autobusov kyvadlovej verejnej dopravy, ako aj 1000 taxíkov. Štadión je certifikovaný pre svoju udržateľnosť v rámci Global Sustainability Assessment System (GSAS). Štadión rovnako od GSAS obdržal päťhviezdičkové hodnotenie.
Súčasťou štadióna sú aj luxusné hotelové apartmány a izby s balkónom s výhľadom na futbalové ihrisko.
Výstavba.
Al-Byat bol v Katare jedným z ôsmich štadiónov používaných pre Majstrovstvách sveta vo futbale 2022. Po Lusail Stadium to bol druhý najväčší štadión používaný pre tento turnaj. Jeho dizajn navrhol Dar Al-Handasah. Po majstrovstvách sveta sa očakáva jeho prestavba na štadión s kapacitou 32 000 miest. Nadbytočné miesta budú odstránené z vyššej úrovne a darované iným krajinám alebo umiestnené do infraštruktúry plánovanej pre Ázijské hry v roku 2030. Uvoľnený priestor sa následne premení na päťhviezdičkový hotel, nákupné centrum a ďalšie športové zariadenia.
Štruktúra podobná stanu má štyri tribúny, z ktorých každá má vonkajšie steny a strechy pokryté membránou zo sklenených vlákien tkanou polytetrafluóretylénom (PTFE). Vonkajšia časť PTFE membrány je zafarbená v tradičnej čiernej, bielej a červenej farbe a odkazuje na stany kočovných ľudí v Katare. Zaťahovacia strecha spája všetky štyri tribúny a uzatvára štadión. 
História.
Slávnostné otvorenie štadióna sa uskutočnilo 30. novembra 2021 pri príležitosti otváracieho ceremoniálu Arabského pohára FIFA 2021, po ktorom nasledoval zápas medzi hostiteľským Katarom a Bahrajnom.
Tejto udalosti sa zúčastnil emír (hlava štátu) Kataru, šejk Tamim bin Hamad Al Thani, prezident FIFA Gianni Infantino a niekoľko hláv iných štátov, úradov a prezidenti z členských asociácií. Novopostavený štadión hostil päť zápasov počas Arabského Pohára 2021, vrátane finále turnaja, ktoré sa konalo 18. decembra 2021.
20. novembra 2022 sa na štadióne konal otvárací zápas majstrovstiev sveta vo futbale medzi Katarom a Ekvádorom. Na začiatku zápasu bolo hlásených 67 372 prítomných divákov, napriek tomu, že kapacita štadióna bola 60 000.
Majstrovstvá sveta vo futbale 2022.
Štadión počas turnaja hostil deväť zápasov.

</doc>
<doc id="705534" url="https://sk.wikipedia.org/wiki?curid=705534" title="Bitka pri Harame">
Bitka pri Harame

Bitka pri Harame alebo Chramone (dnešná Nová Palanka) sa odohrala medzi vojskami uhorského kráľa Štefana II. (11161131) a cisára Byzantskej ríše Jána II. Komnéna (11181143) v roku 1128, alebo možno skôr – v roku 1125 (chronológia je neistá), na území dnešného Srbska, a viedla k veľkej porážke uhorského vojska.
Predohra.
Byzantský cisár Ján II. bol ženatý s uhorskou princeznou Piroškou, dcérou kráľa Ladislava I., čo ho zatiahlo do dynastických bojov uhorského kráľovstva. Poskytnutím azylu Álmošovi, oslepenému žiadateľovi o uhorský trón, vzbudil Ján podozrenie uhorského kráľa Štefana II. 
Ján odmietol Štefanovu požiadavku, aby mu bol Álmoš vydaný. Uhri na čele s kráľom potom prekročili dunajskú hranicu a vtrhli do byzantských balkánskych provincií. Uhorská Obrázková kronika uvádza ako dôvod potupu Uhorska:
Väčšina zdrojov uvádza túto udalosť do roku 1127, pričom nepriateľstvo trvalo až do roku 1129; existuje aj alternatívna chronológia s uhorským útokom a byzantskou odvetou v roku 1125 s obnovením nepriateľských akcií v roku 1126. Uhri zaútočili na Belehrad, Niš a Sofiu; Ján, ktorý bol neďaleko Philippopolis v Trácii, prešiel do protiútoku, podporovaný riečnou flotilou operujúcou na Dunaji.
Bitka.
Po náročnom ťažení, ktorého podrobnosti sú nejasné, sa Jánovi II. podarilo poraziť Uhrov a ich srbských spojencov v pevnosti Haram alebo Chramon, ktorá sa nachádza v modernej Novej Palanke na uhorskom brehu Dunaja. Uhorské vojsko pod velením veliteľa menom Setephel, keďže kráľ Štefan II. bol chorý, sa rozostavilo a bránilo líniu Dunaja.
Byzantský historik Ióannes Kinnamos opisuje, ako Ján II. použil lesť, aby umožnil svojej armáde prekročiť rieku. Poslal žoldniersku jednotku zloženú z „ligúrskych rytierov“ (lombardských) a Turkov (pravdepodobne jazdných lukostrelcov), aby simulovali prechod proti prúdu rieky, zatiaľ čo on zostal so zvyškom svojej armády na brehu oproti Haramu. Lesť zafungovala a jeho armáda prekročila rieku pri Harame na lodiach, samotný cisár na palube cisárskej triéry. Prekročenie rieky je jednou z najnáročnejších vojenských operácií. Byzantská armáda musela byť veľmi disciplinovaná a dobre podporovaná lukostrelcami a balistami na cisárskych lodiach. Prekročiac rieku, na uhorskom brehu Dunaja byzantská jazda „so sklopenými kopijami rozprášila zhromaždené uhorské sily“. Mnoho uhorských jednotiek bolo rozbitých, keď sa zrútil most, cez ktorý prechádzali, keď utekali pred byzantským útokom. Byzantínci obsadili Haram a ďalšie uhorské opevnené osady v tejto oblasti a nazbierali veľké množstvo koristi. Udalosť bola označená ako „krvavá bitka“ a veľká porážka Uhrov.
Dohra.
Po víťazstve nad Uhrami Ján II. podnikol trestný nájazd proti Srbom. Pre Byzantíncov bolo nebezpečné, že sa Srbi spojili s Uhorskom. Mnoho srbských zajatcov bolo zajatých a títo boli transportovaní do Nikomédie v Malej Ázii, aby slúžili ako vojenskí kolonisti. Čiastočne sa to dialo preto, aby sa Srbi podrobili (Srbsko bolo, aspoň nominálne, byzantským protektorátom), a čiastočne preto, aby sa posilnila byzantská hranica na východe proti Turkom. Srbi boli nútení znovu uznať byzantskú suverenitu.
V Uhorsku porážka pri Harame podkopala autoritu Štefana II. a on čelil vážnej vzbure, keď dvaja grófi, menom „Bors“ (možno Boris Kolomanovič) a „Ivan“, boli vyhlásení za kráľov. Obaja boli nakoniec porazení, Ivan bol sťatý a Bors utiekol do Byzancie.
Potom Uhri obnovili nepriateľstvo, možno preto, aby bolo vidieť, že kráľ Štefan II. znovu potvrdzuje svoju autoritu, útokom na byzantskú pohraničnú pevnosť Braničevo. Ďalšie byzantské vojenské úspechy – Chóniates spomína niekoľko stretnutí – viedli k obnoveniu mieru. Kinnamos opisuje byzantský zvrat, ku ktorému došlo pred nastolením mieru, čo naznačuje, že kampaň nebola úplne jednostranná. Uhorské záznamy sa však zhodujú s Chóniatom v tom, že kráľ Štefan bol opäť porazený a následne bol nútený vyjednať mier za byzantských podmienok. Byzantskej ríši bola potvrdená kontrola nad Braničevom, Belehradom a Zemunom a obnovili sa aj v oblasti Sirmium (u Chóniata nazývanú Frangochorion), ktorá bola od 60. rokov 11. storočia uhorská. Uhorský uchádzač o trón knieža Álmoš zomrel v roku 1129, čím sa odstránil hlavný zdroj napätia medzi krajinami. 

</doc>
<doc id="705539" url="https://sk.wikipedia.org/wiki?curid=705539" title="Education City Stadium">
Education City Stadium

Education City Stadium (arab. إِسْتَاد المدينة التعليمية) je futbalový štadión, ktorý sa nachádza v Ar-Raján v Katare a bol postavený za účelom hosťovania zápasov pre majstrovstvá sveta vo futbale 2022, ktoré sa konali v Katare. Štadión sa nachádza v niekoľkých univerzitných kampusoch vo vzdelávacom meste Katarskej nadácie. Po majstrovstvách sveta vo futbale si štadión udrží kapacitu 25 000 miest na sedenie pre univerzitné atletické tímy. 3. septembra 2020 sa na štadióne odohral prvý oficiálny zápas.
Štadión sa nachádza cca 7 km severozápadne od Dauhy.
Výstavba.
Štadión sa nachádza na okraji hlavného mesta Dauha a má kapacitu 40 000 miest na sedenie. Dostal prezývku „Diamant v púšti“. S 20 percentami stavebných materiálov, ktoré sú označené ako zelené, patrí štadión medzi štadióny s najväčšou udržateľnosťou z hľadiska životného prostredia. V máji 2019 získal Education City Stadium od GSAS päťhviezdičkové hodnotenie.
15. marca 2022 sa prezident FIFA Gianni Infantino stretol v Dauhe s katarským ministrom práce Alim bin Samikhom Al Marrim a diskutovali o pracovných reformách, ktoré v krajine prebiehajú. 16. marca 2022 Infantino v rozhovore povedal: „Som rád, že vidím silné odhodlanie katarských úradov zabezpečiť, aby sa reformy v plnej miere implementovali na trhu práce, čím sa zanechá trvalé dedičstvo majstrovstiev sveta FIFA ešte dlho po jeho skočení a z dlhodobého hľadiska v prospech migrujúcich pracovníkov v Katare.
1. novembra 2022 Medzinárodná organizácia práce (ILO) uznala, že Katar „prijal komplexné reformy práce na zlepšenie podmienok stoviek tisíc migrujúcich pracovníkov“, ktoré „priniesli výhody pracovníkom, zamestnávateľom a ekonomike v širšom zmysle“. “ Vychádza to z ich správy z roku 2021, ktorá podrobne opisuje pozitívny vplyv novej katarskej pracovnej legislatívy a implementačných mechanizmov. 23. novembra 2022 tiež Foreign Policy (americký mediálny dom) vypracoval správu o najnovšom potvrdení pracovných reforiem, ktoré Katar inicioval, keďže národ už bol v minulosti podrobený kontrole za zaobchádzanie s migrujúcimi pracovníkmi. Reformy zahŕňajú zavedenie nediskriminačnej minimálnej mzdy, odstránenie prekážok pri zmene zamestnania a zavedenie fondu na kompenzáciu pracovníkov v roku 2018, ktorý doteraz vyplatil 350 miliónov dolárov.
História.
30. septembra 2019 FIFA oznámila, že štadión Education City bude usporiadať zápas o tretie miesto a finále Majstrovstiev klubov FIFA 2019, ktorý sa konal v Katare. Štadión mal taktiež hostiť prvý zápas Liverpoolu v semifinále, ale 7. decembra 2019 bolo oficiálne otvorenie štadióna Education City odložené na začiatok roka 2020. Preto sa úvodný zápas Liverpoolu, finále a zápas o tretie miesto presunuli na Khalifa International Stadium v Dauhe.
Majstrovstvá klubov FIFA 2020 sa opäť konali v Katare. Štadión už bol jedným z dejísk. Na štadióne sa odohral jeden zápas druhého kola, jeden semifinálový zápas, zápas o tretie miesto a finále medzi Bayernom Mníchov a UANL. V roku 2020 sa na štadióne Education City Stadium konali zápasy Ligy majstrov AFC 2020.
Majstrovstvá sveta vo futbale 2022.
Štadión bol jedným z ôsmich štadiónov postavených, zrenovovaných alebo zrekonštruovaných pre Majstrovstvá sveta vo futbale 2022 v Katare. Výstavba štadióna bola dokončená v júni 2020, čím sa stal tretím dokončeným štadiónom pre majstrovstvá sveta. 15. júna 2020 bol oficiálne otvorený. Počas turnaja hostil osem zápasov.

</doc>
<doc id="705545" url="https://sk.wikipedia.org/wiki?curid=705545" title="Majstrovstvá Európy v ľadovom hokeji hráčov do 19 rokov 1972">
Majstrovstvá Európy v ľadovom hokeji hráčov do 19 rokov 1972

Majstrovstvá Európy v ľadovom hokeji hráčov do 19 rokov 1972 boli piate juniorské majstrovstvá Európy v ľadovom hokeji. Majstrami Európy sa po prvýkrát stali hokejisti Švédska.
Skupina A.
Turnaj Skupiny A sa hral od 26. marca do 2. apríla 1972 vo švédskych mestách Boden, Luleå a Skellefteå.
Konečné poradie.
Nórsko zostúpilo do Skupiny „B“ ME 1973.
Skupina B.
Turnaj Skupiny B sa hral od 25. do 30. marca 1972 vo švajčiarskom meste Lyss.
Konečné poradie.
Švajčiarsko postúpilo do Skupiny „A“ ME 1973.

</doc>
<doc id="705547" url="https://sk.wikipedia.org/wiki?curid=705547" title="Kaskadér">
Kaskadér

Kaskadér môže byť:

</doc>
<doc id="705549" url="https://sk.wikipedia.org/wiki?curid=705549" title="Ištarina brána">
Ištarina brána

Ištarina brána bola ôsma brána do vnútorného mesta Babylonu (v oblasti dnešného mesta Hilla, guvernorát Bábil, Irak). Bola postavená približne v roku 575 pred Kr. na príkaz kráľa Nebukadnesara II. na severnej strane mesta. Bola súčasťou veľkolepej opevnenej procesiovej cesty vedúcej do mesta.
Pôvodná stavba bola dvojbrána s menšou čelnou bránou a väčšou a veľkolepejšou zadnou časťou. Steny boli dokončené z glazovaných tehál väčšinou modrej farby, pričom v nízkych reliéfoch boli v intervaloch zobrazené zvieratá a božstvá (tiež z farebných tehál). Brána bola vysoká 15 metrov a pôvodné základy siahali ďalších 14 metrov pod zem.
Nemecký archeológ Robert Koldewey viedol vykopávky na tomto mieste v rokoch 1904 až 1914. Po skončení prvej svetovej vojny v roku 1918 bola menšia čelná brána zrekonštruovaná v Pergamonskom múzeu v Berlíne.
Ďalšie panely z priečelia brány sa nachádzajú v mnohých ďalších múzeách po celom svete.
Na fasáde irackého veľvyslanectva v Pekingu v Číne sa nachádza replika Ištarinej brány. Fasáda irackého veľvyslanectva v Ammáne v Jordánsku tiež evokuje Ištarinu bránu.
História.
Kráľ Nebukadnesar II. vládol v rokoch 604 - 562 pred Kr., teda na vrchole Novobabylonskej ríše. Je známy ako biblický dobyvateľ, ktorý si podmanil Jeruzalem. Nariadil výstavbu brány a zasvätil ju babylonskej bohyni Ištar. Brána bola postavená z glazovaných tehál so striedajúcimi sa radmi basreliéfov muššú (drakov), aurochov (býkov) a levov, ktoré symbolizovali bohov Marduka, Hadada a Ištar.
Nápis Nebukadnesara II..
Nápis na Ištarinej bráne je napísaný akkadským klinovým písmom v bielych a modrých glazovaných tehlách a bol venovaním Nebukadnesara na vysvetlenie účelu brány. Nápis na stene Ištarinej brány je 15 metrov vysoký a 10 metrov široký a obsahuje 60 riadkov písma. Nápis vznikol približne v rovnakom čase ako samotná brána, teda okolo rokov 605562 pred Kr.
Nápis.
Nebukadnesar, babylonský kráľ, zbožný knieža ustanovený z vôle Marduka, najvyšší kňazský knieža, miláčik Nabu, ozajstný rozvážlivec, ktorý sa naučil prijímať múdrosť, ktorý pochopil ich (Marduka a Nabu) božskú podstatu a vzdáva úctu ich Veličenstvu, neúnavný správca, ktorému vždy leží na srdci starostlivosť o kult Esagila a Ezida a neustále sa stará o blaho Babylonu a Borsippy, múdry, pokorný, správca Esagila a Ezida, prvorodený syn Nabopolassara, babylonského kráľa, som ja.
Oba vstupy do brán (mestských hradieb) Imgur-Ellil a Nemetti-Ellil po zasypaní ulice z Babylonu boli čoraz nižšie. (Preto) som tieto brány zbúral a ich základy som položil na vodnú hladinu s asfaltom a tehlami a dal som ich zhotoviť z tehál s modrým kameňom, na ktorých boli vyobrazené nádherné býky a draci. Ich strechy som zakryl tak, že som na ne pozdĺžne položil majestátne cédre. Na všetky otvory brán som upevnil dvere z cédrového dreva zdobené bronzom. Na brány som umiestnil divoké býky a divoké draky, a tak som ich ozdobil prepychovou nádherou, aby na ne mohlo ľudstvo s úžasom hľadieť.
Chrám Esiskursiskur, najvyšší slávnostný dom Marduka, pána bohov, miesto radosti a osláv väčších i menších božstiev, som nechal postaviť pevný ako hora v predmostí Babylonu z asfaltu a pálených tehál.
Vykopávky a vystavenie.
V Pergamonskom múzeu v Berlíne bola z materiálu vykopaného Robertom Koldeweyom postavená rekonštrukcia Ištarinej brány a procesnej cesty, ktorá obsahuje nápisovú dosku. Je vysoká 14 m a široká 30 m. Vykopávky prebiehali v rokoch 1902 až 1914 a počas nich sa odkrylo 14 m základov brány.
Časti brány a zvieratá z Procesnej cesty sa nachádzajú v rôznych iných múzeách po celom svete. Draky získali len štyri múzeá, zatiaľ čo levy putovali do viacerých múzeí. Istanbulské archeologické múzeá má levy, draky a býky. Ny Carlsberg Glyptotek v dánskej Kodani má jedného leva, jedného draka a jedného býka. V Detroitskom inštitúte umenia sa nachádza drak. Röhsska Museum vo švédskom Göteborgu má jedného draka a jedného leva; Louvre, Štátne múzeum egyptského umenia v Mníchove, Kunsthistorisches Museum vo Viedni, Royal Ontario Museum v Toronte, Metropolitan Museum of Art v New Yorku, Oriental Institute v Chicagu, Rhode Island School of Design Museum, Museum of Fine Arts v Bostone a Yale University Art Gallery v New Haven v štáte Connecticut majú levy.

</doc>
<doc id="705552" url="https://sk.wikipedia.org/wiki?curid=705552" title="Výskumník">
Výskumník



</doc>
<doc id="705554" url="https://sk.wikipedia.org/wiki?curid=705554" title="Démonológia">
Démonológia

Démonológia je veda o démonoch v rámci náboženskej viery a mytológie. V závislosti od kontextu sa môže vzťahovať na štúdium v rámci teológie, náboženskej doktríny alebo okultizmu. V mnohých náboženstvách sa týka štúdia hierarchie démonov.
Démoni môžu byť neľudské, oddeliteľné duše alebo prevtelení duchovia, ktorí nikdy neobývali telo.
Výskyt démonov.
Podľa niektorých spoločností sú všetky záležitosti vesmíru pod kontrolou duší, z ktorých každá vládne určitému " elementu" alebo dokonca objektu a sama je podriadená vyššiemu duchovi. 
Napríklad Inuiti vraj veria v duchov mora, zeme a oblohy, vetrov, oblakov a všetkého v prírode. Každý záliv na morskom pobreží, každý bod, každý ostrov a výrazná skala má svojho strážneho ducha. Všetci sú potenciálne zlomyseľní a treba ich uprosiť odvolaním sa na znalosť nadprirodzených javov. 
Tradičná kórejská viera tvrdí, že v prírode žije nespočetné množstvo démonov, ktorí obývajú predmety v domácnosti a sú prítomní na všetkých miestach. 
Porfyrios z Týru, ale aj zakladatelia Kresťanskej cirkvi verili, že svet je obývaný duchmi. Praotcovia cirkvi dokonca tvrdili, že démoni prijímajú pocty určené pohanským bohom.
Charakterizácia démonov.
Nie vo všetkých kultúrach sú všetci démoni považovaní za zlomyseľných. V Strednej Afrike kmeň Mpongwe verí v rôznych miestnych duchov, rovnako ako Inuiti, ale väčšinou ich považujú za neškodných. 
Mnohí duchovia, najmä tí, ktorí sa vzťahujú na prírodné procesy, sú často považovaní za neutrálnych alebo dobrotivých.
Typy.
Démoni sú všeobecne klasifikovaní ako duchovia, o ktorých sa predpokladá, že vstupujú do vzťahov s ľudskou rasou. Tento pojem zahŕňa:
Nevymenované boli duše, ktoré sú chápané ako obyvatelia iného sveta. Tak ako bohovia nemusia byť nevyhnutne duchovní, aj démoni môžu byť považovaní za telesných; napríklad upíri sa niekedy opisujú ako ľudské hlavy s vnútornosťami, ktoré vychádzajú z hrobu, aby počas nočných hliadok útočili na živých.
Viera v démonov siaha do histórie mnohých tisícročí. Zoroastriánska viera učí, že existuje 3 333 démonov, pričom niektorí z nich majú špecifické temné povinnosti, ako je vojna, hlad, choroby atď.
Staroveké mezopotámske náboženstvo.
Starovekí Mezopotámci verili, že v podsvetí (označovanom "Kur") žije mnoho démonov, ktorí mohli niekedy opúštať podsvetie a terorizovať smrteľníkov na zemi.
Abrahámske náboženstvá.
Judaizmus.
Judaizmus nemá démonológiu ani súbor učení o démonoch. Používanie mena "Lucifer" vychádza z proroka Izaiáša 14, 3 - 20, z pasáže hovoriacej o porážke babylonského kráľa, ktorý mal udelený titul v angličtine - Day Star alebo Morning Star (v latinčine lucifer, čo znamená "nositeľ svetla", zo slov lucem ferre).
V židovských stredovekých mýtoch a povestiach existuje viacero prípadov, kde sa hovorí o démonoch.
Kresťanstvo.
Kresťanská démonológia vychádza predovšetkým z Biblie (Starého a Nového zákona) a jej exegéz, spisov ranokresťanských filozofov a pustovníkov, tradícií a legiend prevzatých z iných vierovyznaní.
Niektorí vedci sa domnievajú, že pôvod ranej starozákonnej gréckej démonológie možno spájať s dvoma odlišnými a často konkurenčnými mytológiami zla - adamovskou a henochovskou.
Adamovská tradícia spája démonov s hriechom zapríčinineným hadom, ktorý zviedol Adama a Evu v rajskej záhrade.
Raná Henochovská tradícia spája démonov s pádom anjelov v predveľkonočnom období. Zakladá sa na príbehu o padlých Strážcoch, ktorých viedol Azazel. 
V kresťanských dejinách písali o démonoch mnohí autori s rôznymi účelmi. 
Teológovia ako Tomáš Akvinský písali o správaní, ktorého by si kresťania mali byť vedomí, zatiaľ čo lovci čarodejníc ako Heinrich Kramer písali o tom, ako vyhľadávať ľudí, ktorí boli zapletení s démonmi, a čo s nimi robiť.
Niektoré texty, ako napríklad Lemegeton alebo Grimoár pápeža Honória, obsahujú návod, ako v mene Boha privolať démonov. Tieto texty boli zvyčajne podrobnejšie, uvádzali mená, hodnosti a opisy démonov jednotlivo a kategoricky. Väčšina kresťanov tieto texty odmieta alebo označuje za diabolské alebo vymyslené. 
Nie všetci kresťania veria, že démoni existujú v doslovnom slova zmysle. Niektorí veria, že exorcizmus v Novom zákone bol pôvodne súčasťou liečebných obradov pre to, čo dnes považujeme za epilepsiu, duševné choroby atď.
Islam.
Islam nemá zhrnutú hierarchiu démonológie. Aj keď sa niektorí moslimskí učenci pokúsili klasifikovať džinov a démonov, neexistuje žiadna ustálená klasifikácia a pojmy sa môžu odlišovať. 
Za významnú klasifikáciu sa považuje klasifikácia al-Džahíza:
Budhizmus.
Tradícia budhizmu hovorí o existencii pekiel obývaných démonmi, ktorí trápia hriešnikov a pokúšajú smrteľníkov k hriechu alebo sa snažia prekaziť ich osvietenie, pričom hlavným pokušiteľom je démon menom Mara, "knieža temnoty" alebo "Zlý" v sanskritských prameňoch.
Hinduizmus.
Védske spisy opisujú súbor duchov ("Vétala", " Rákšasa", "Bhúta" a "Pishacha"), ktorých možno zaradiť medzi démonov. Títo duchovia sú duše bytostí, ktoré spáchali určité hriechy. Ako očistný trest sú odsúdení na dlhé putovanie bez fyzickej podoby, až do znovuzrodenia. 
Zoroastrianizmus.
Tradícia zoroastrianizmu hovorí o Ahura Mazdá ako o sile dobra Spenta Mainyu, ktorá nakoniec zvíťazí v kozmickom boji so zlou silou známou ako Angra Mainyu alebo Ahriman.

</doc>
<doc id="705555" url="https://sk.wikipedia.org/wiki?curid=705555" title="Ľubomír Solák">
Ľubomír Solák

plk. Mgr. Ľubomír Solák (* 2. február 1971) je slovenský policajt, od 1. decembra 2023 do 18. januára 2025 bol prezidentom Policajného zboru.
Životopis.
V roku 1989 ukončil Strednú priemyselnú školu drevársku v Spišskej Novej Vsi a bol prijatý do Zboru národnej bezpečnosti. V rovnakom roku začal tiež študovať na Prešovskej univerzite v Prešove.
Policajné pôsobenie.
Od roku 1991 bol starší inšpektor Obvodného oddelenia Policajného zboru SR v Spišskej Novej Vsi. Od roku 1997 bol starší inšpektor odboru policajných akcií a výcviku Krajského riaditeľstva PZ v Prešove. Od roku 1999 pôsobil v jednotke zvláštnych činností PPÚ OPP KR PZ v Prešove. V roku 2005 začal pôsobenie v Útvare osobitného určenia Prezídia Policajného zboru: najskôr ako starší inšpektor, zástupca veliteľa čaty osobitného určenia bol od roku 2008. Od nasledujúceho roku bol zástupca veliteľa jednotky osobitného určenia a od roku 2010 bol veliteľom jednotky osobitného určenia. Od roku 2012 pracoval ako veliteľ jednotky metodickej a technickej podpory Útvaru osobitného určenia. V roku 2015 bol uvoľnený z Policajného zboru.
Pri odchode Soláka z Policajného zboru mal byť prípad kedy policajti Útvaru osobitného určenia v rámci cvičenia strieľali ostrými nábojmi na budovu nedostavanej nemocnice Rázsochy v Bratislave. Solák uviedol, že akciu prerokoval s veliteľom útvaru, ktorým v tom čase bol Štefan Hamran. Soláka mal o odchod požiadať vtedajší minister vnútra Robert Kaliňák (SMER–SD).
Pred dočasným poverením viesť Policajný zbor pôsobil ako veliteľ Okresného veliteľstava Bratislava I. Mestskej polície Bratislava. V bratislavskej mestskej polícii pôsobil aj ako zástupca náčelníka. V minulosti pôsobil dvoch eseročkách: „Jedna bola zameraná na zabezpečenie – proti vlámaniu, proti krádežiam. Druhá na ochranu škôl a učiteľov,“ uviedol.
Prezident Policajného zboru.
15. novembra 2023 bol Solák vymenovaný za dočasného prezidenta Policajného zboru. Nahradil dovtedajšieho dočasne povereného prezidenta, plk. Rastislava Polakoviča, ktorý sa stal riaditeľom dopravnej polície.
Na svojom vypočutí Výborom NR SR pre obranu a bezpečnosť Solák uviedol: „Mojou ambíciou je viesť Policajný zbor tak, aby si stopercentne plnil svoje úlohy s cieľom zaistiť bezpečnosť občanov na všetkých úrovniach. Prioritou je dôkladná ochrana hraníc pred nelegálnou migráciu, ale tiež efektívne riešenie každodennej kriminality v obciach a mestách, aby sa ľudia cítili bezpečne." Pred trvalým vymenovaním za svoju prioritu označil „stabilizáciu personálnej situácie v polícii“. Pripustil personálne zmeny. Zmeniť tiež chce štruktúru policajného prezídia presunom niektorých útvarov na krajskú úroveň. Plánuje tiež „vrátiť policajtov do ulíc“ a peňažne zatraktívniť ich službu. Po vypočutí Solák novinárom vyhlásil: „Aj korupcia na najvyšších miestach, aj na najnižších sa bude vyšetrovať. Nič sa nebude zametať pod koberec.“
Po vypočutí minister vnútra Matúš Šutaj Eštok (HLAS-SD) oznámil, že Soláka k 1. decembru vymenuje za riadneho prezidenta Policajného zboru. K tomuto dátumu ho vymenoval.
Solák vo funkcii skončil 18. januára 2025 keď ho minister vnútra Matúš Šutaj Eštok odvolal v súvislosti s útokom v Spišskej Starej Vsi.

</doc>
<doc id="705558" url="https://sk.wikipedia.org/wiki?curid=705558" title="2023 Empire Women's Indoor 3">
2023 Empire Women's Indoor 3

2023 Empire Women's Indoor 3 je ženský profesionálny halový tenisový turnaj na tvrdom povrchu. Ide o pätnáste kolo série turnajov ITF Women's World Tennis Tour 2023. Konal sa v Trnave v dňoch 27. novembra až 3. decembra 2023.
Nasadené hráčky.
1 Rebríčky sú k 20. novembru 2023.
Finálové zápasy.
Dvojhry.
 Arina Rodionová vs Kristina Mladenovicová 7-6(7–1), 5-7, 6-1
Štvorhry.
 Natália Kročková / Tereza Mihalíková vs. Estelle Cascinová / Jesika Malečková 7–6(9–7), 7–5
Zdroj: 

</doc>
<doc id="705560" url="https://sk.wikipedia.org/wiki?curid=705560" title="Malý Javorník (Malé Karpaty, 604 m)">
Malý Javorník (Malé Karpaty, 604 m)

Malý Javorník () je vrch v Malých Karpatoch, krajinnom celku Fatransko-tatranskej oblasti. Leží nad obcou Limbach, približne severne od Pezinka. 
Poloha.
Nachádza sa v južnej časti pohoria, v geomorfologickom podcelku Pezinské Karpaty a jej časti Homoľské Karpaty. Vrch leží v Bratislavskom kraji, v okrese Pezinok a na katastrálnom území obce Limbach. Najbližšími sídlami sú východne situovaný Limbach a Pezinok, juhovýchodne sa nachádza Svätý Jur, juhozápadne Borinka a severozápadne Jablonové a Pernek. Masív patrí do Chránenej krajinnej oblasti Malé Karpaty. 
Opis.
Malý Javorník leží na juhozápade strednej časti Pezinských Karpát, v rázsoche, vedúcej juhovýchodným smerom z vrchu Somár (). Severne leží Stratený kút (), Tri Kamenné kopce (), Konské hlavy (), Hrubý vrch () a Turecký vrch (), západne Somár (), Spálenisko () a Volhovisko (), južne Hviezda (), Malý Javorník (), Veľký Javorník () a Šenkárka () a východne Bradavica (), Suchý vrch () a Žilová (). Masív odvodňuje Račí potok do Šúrskeho kanála v povodí Malého Dunaja. Na južnom úpätí sa nachádza Limbašská vyvieračka. Na vrchol nevedie značený turistický chodník. 
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Z vhodných miest je tak možné vidieť okolité vrcholy Malých Karpát a Podunajskú nížinu, nezriedka aj Považský Inovec, Tribeč a severný okraj Álp.
Prístup.
Na vrchol nevedie značená turistická trasa, no západne prechádza červeno značená Cesta hrdinov SNP zo sedla Baba cez rázc. Tri Kamenné kopce a Kozí chrbát na Biely kríž. 

</doc>
<doc id="705561" url="https://sk.wikipedia.org/wiki?curid=705561" title="Millie Bobby Brownová">
Millie Bobby Brownová

Millie Bobby Brownová (* 19. február 2004, Marbella, Španielsko) je anglická herečka, a producentka, známa z televízneho seriálu "Stranger Things" (2016súčasnosť).
Detstvo.
Brownová sa narodila v meste Marbella na juhu Španielska, ako tretia zo štyroch detí narodených britským rodičom. Brownová sa narodila sa s čiastočnou stratou sluchu na ľavom uchu a postupne v priebehu niekoľkých rokov stratila na toto ucho sluch úplne. Ako štvorročná sa presťahovala s rodinou späť do Anglicka, usadili sa v Bournemouthe, neskôr sa s rodinou presťahovali do Windermere na Floride. 
Kariéra.
V roku 2013 hosťovala v televíznom seriáli "Once Upon a Time in Wonderland". O rok neskôr získala hlavnú úlohu v televíznom seriáli "Intruders" po boku hercov ako James Frain a Mira Sorvino. 
V roku 2016 bola Brownová obsadená do úlohy Eleven v sci-fi hororovom televíznom seriáli "Stranger Things". Za svoj herecký výkon získala pochvalu od kritikov a bola nominovaná na cenu Screen Actors Guild Award za vynikajúci herecký výkon v dramatickom seriáli a cenu Primetime Emmy za vynikajúcu herečku vo vedľajšej úlohe v dramatickom seriáli. Za svoj herecký výkon v televíznom seriáli získala niekoľko ďalších nominácií a ocenení. 
V roku 2019 hrala vo filme "Godzilla II: Kráľ monštier" a zahrala si aj v ďalšom pokračovaní "Godzilla vs. Kong" z roku 2021. 
V roku 2020 si zahrala hlavnú úlohu po boku Henryho Cavilla, Heleny Bohnam Carter a Fiony Shaw vo filme "Enola Holmes", pričom sa objavila aj v druhej časti z roku 2022. 
V roku 2024 bude mať premiéru film "Damsel", kde stvárni hlavnú úlohu.
Súkromný život.
Od roku 2021 je Brownová vo vzťahu s hercom Jakeom Bongiovi. V apríli 2023 Brownová oznámila ich zasnúbenie. Od roku 2024 sú manželmi. Od augusta 2022 je online študentkou na Purdue University v Indiane, kde študuje zdravotníctvo a sociálnu prácu.

</doc>
<doc id="705566" url="https://sk.wikipedia.org/wiki?curid=705566" title="The Fall of the House of Usher (seriál)">
The Fall of the House of Usher (seriál)

The Fall of the House of Usher je americký mysteriózny televízny seriál, s prvkami drámy a hororu. Režisérom je Mike Flanagan. Natočených bolo osem epizód, ktoré boli odvysielané na Netflixe. 
Televízny seriál nesie názov podľa knihy spisovateľa Edgara Allana Poea, pričom celý televízny seriál je inšpirovaný jeho poviedkami. 

</doc>
<doc id="705568" url="https://sk.wikipedia.org/wiki?curid=705568" title="Millie Bobby Brown">
Millie Bobby Brown



</doc>
<doc id="705573" url="https://sk.wikipedia.org/wiki?curid=705573" title="Javier Milei">
Javier Milei

Javier Gerardo Milei (* 22. október 1970, Buenos Aires) je argentínsky politik, ekonóm a spisovateľ, ktorý je od roku 2023 prezidentom Argentíny.
Ekonomicky sa radí medzi zástancov Rakúskej ekonomickej školy, postavenej proti štátnemu intervencionizmu a presadzujúcej ekonomickú liberalizáciu. Kritizoval fiškálnu politiku rôznych argentínskych samospráv a obhajoval zníženie vládnych výdavkov. Vyše dvadsať rokov pôsobil ako profesor ekonómie. Je autorom mnohých publikácií a moderoval rozhlasové programy. V roku 2021 vstúpil do politiky a bol zvolený za poslanca v poslaneckej snemovni za mesto Buenos Aires ako kandidát pravicovo-libertariánskej koalície La Libertad Avanza. Počas svojho funkčného obdobia sa zameral na kritiku toho, čo opisuje ako argentínsku "„politickú elitu“" a jej sklon k vysokým verejným výdavkom. Milei sa zaviazal, že nebude zvyšovať dane a vzdal sa svojho poslaneckého platu. V argentínskych voľbách v roku 2023 kandidoval na prezidenta spoločne s Victoriou Villarruelovou ako jeho viceprezidentskou kandidátkou. Postúpil do druhého kola prezidentských volieb, v ktorých sa stretol so Sergiom Massom. Dňa 19. novembra 2023 vyhral druhé kolo prezidentských volieb s 55% proti Massovým 45% a stal sa tak zvoleným prezidentom.
Politicky je rôzne označovaný ako krajne-pravicový alebo extrémny libertarián, ultralibertarián, ultrakonzervatívec či ultraliberál, zatiaľ čo on sám sa označuje ako "„liberálny libertarián“," zhodujúci sa s minarchistickými a anarchokapitalistickými princípmi a nasledujúci myšlienky osobností ako sú napríklad Henry Hazlitt, Ludwig von Mises, Murray Rothbard, Friedrich August von Hayek, Walter Block, Milton Friedman, Robert Lucas a Ayn Rand. Filozofickým presvedčením je anarchokapitalista, ktorý sa v prechodnom období zo štátneho zriadenia k anarchii pragmaticky chová ako minarchista, ku čomu sa vyjadruje nasledovne: "„som anarchokapitalista, pretože štát je nepriateľ. Ale žijete v realite a musíte stáť oboma nohami na zemi. V tomto kontexte som minarchista – teda niekto, kto verí, že štát by mal mať na starosti iba bezpečnosť a spravodlivosť.“"
Detstvo a mladosť.
Javier Gerardo Milei sa narodil v roku 1970 v štvrti Palermo v Buenos Aires. Jeho otec, Norberto, bol vodičom autobusu, matka, Alicia, bola ženou v domácnosti. Milei neskôr vyhlásil, že ho rodičia bili a psychicky týrali, kvôli čomu sa s nimi niekoľko rokov nerozprával.
V detstve navštevoval katolícke školy, kde dostal prezývku "El Loco" („Šialenec“), kvôli svojim výbuchom hnevu a agresívnym prejavom. Ako mladistvý spieval v lokálnej skupine Everest, ktorá hrala najmä cover verzie piesní od The Rolling Stones. Do roku 1989 tiež hral na pozícii brankára vo futbalovom tíme CA Chacarita Juniors.
Milei vyrastal v období vlády vojenskej junty (1976–1983), počas ktorej sa výrazne zhoršila ekonomická situácia krajiny. Ekonomické represie vojenskej junty priviedli okolo 400 000 podnikov ku krachu a prejavovali sa vysokou mierou korupcie. Situácia vyústila do krízy platobnej bilancie a stagflácie. V rokoch 1989 a 1990 sa už jednalo o hyperinfláciu. Mileia stav ekonomiky krajiny veľmi zaujal, aj preto sa rozhodol študovať ekonómiu. Tú vyštudoval na súkromnej Universidad de Belgrano v Buenos Aires. Druhý magisterský titul získal na súkromnej Universidad Torcuato Di Tella.
Ekonomická kariéra.
Celkom 21 rokov pôsobil ako univerzitný profesor makroekonómie, mikroekonómie a matematiky pre ekonómov. Zameriaval sa najmä na hospodársky rast.
Súčasne pôsobil ako ekonóm v privátnych fondoch a finančný poradca v poradenských firmách, ako aj vo vláde. Od roku 2012 viedol ekonomický úsek think-tanku Fundación Acordar. Pätnásť rokov pracoval ako hlavný ekonóm spoločnosti Corporación América.
Je členom ekonomickej skupiny v Medzinárodnej obchodnej komore, členom Svetového ekonomického fóra a poradcom v G20.
Za svoju kariéru spísal niekoľko kníh, vrátane "El camino del libertario" („Cesta libertariána“) z roku 2022. Veľmi často bol pozývaný ako odborník do televíznych spravodajských a iných programov. V roku 2018 bol vyhodnotený ako najpozývanejší argentínsky ekonóm, kedy účinkoval v 235 rozhovoroch. Mal tiež vlastnú rádiovú reláciu s názvom "Demoliendo mitos" („Búranie mýtov“).
Politická kariéra.
Počiatky.
Už v období desiatych rokov 21. storočia si vybudoval kontroverznú povesť, kedy v televíznych programoch opakovane hrubo urážal svojich názorových oponentov.
V roku 2017 kontroverzne vyznal obdiv ku Domingovi Cavallovi, ktorý bol v deväťdesiatych rokoch 20. storočia argentínskym ministrom pre ekonomiku. Cavallovi sa pomocou naviazania meny na americký dolár podarilo zastaviť infláciu. Súčasne podnikol sériu krokov k podpore trhovej ekonomiky vrátane privatizácie štátnych podnikov. Počas svojho druhého pôsobenia vo funkcii ministra počas hospodárskej krízy v roku 2001 však presadil radikálny reštriktívny návrh proti výberom úspor občanov, čo viedlo k násilným nepokojom z decembra 2001 a rezignácii prezidenta Fernanda de la Rúu. Medzi občanmi Argentíny sa tak Cavallo stal veľmi neobľúbeným politikom. V tom istom roku Milei vyvolal pozdvihnutie, keď obvinil Univerzitu v Buenos Aires, respektíve tamojšiu fakultu ekonómie, že je ovládaná keynesiánstvom a marxizmom a ovplyvňuje tak budúcich ekonómov.
V júni 2018 označil novinárku Teresitu Frías za „oslicu“ po tom, čo jeho názory označila za totalitárne. Milei sa odmietol ospravedlniť. Miestny súd nariadil jeho psychologické vyšetrenie a následne mu bolo zakázané zúčastňovať sa politických debát na území mesta Metan.
V roku 2019 ho týždenník "Noticias" vyhlásil za jednu z najvplyvnejších osobností v krajine.
Poslanec.
V roku 2020 vstúpil do pravicovej libertariálnej a konzervatívnej frakcie Avanza Libertad. Programovo frakcia deklarovala, že chce Argentínu vrátiť do jej ekonomickej a kultúrnej veľkosti, ktorú mala v roku 1900. Frakcia bola kritizovaná, že medzi jej členmi boli aj neonacisti a podporovatelia vlády vojenskej junty.
V roku 2021 kandidoval za Avanza Libertad do Poslaneckej snemovne argentínskeho Kongresu za hlavné mesto Buenos Aires. Jeho kampaň bola lacná a sústredila sa na podomové návštevy obyvateľov daného okrsku Buenos Aires. Jeho preferencie postupne rástli. Najväčší úspech mal medzi generáciou narodenou počas argentínskej krízy v rokoch 1999 až 2002, na ktorú navyše začala dopadať nová ekonomická stagnácia. V marci 2023 prieskumy ukazovali, že by ho takmer pätina voličov Argentíny chcela za prezidenta. Podľa prieskumov k nemu prešli aj skorší voliči Néstora Kirchnera, ktorí s ním síce nesúhlasili v ekonomických otázkach, ale napriek tomu dostal ich protestné hlasy.
V júli 2021 cez Libertariánsku stranu, ktorú viedol, sformoval politickú koalíciu La Libertad Avanza a vo voľbách do Poslaneckej snemovne s ňou skončil na treťom mieste s 17% hlasov. Koalícia bola definovaná ako antisystémové a antipolitické zoskupenie krajne pravicových a pravicových strán spájajúce libertariánov a konzervatívcov. Viedol kampaň pod sloganom „"Neprišiel som sem vodiť jahňatá, ale prebúdzať levy“". Odsúdil ostatných politikov, ktorých označil za „"zločincov a neužitočných parazitov, ktorí nikdy nepracovali"“. Odozvu zaznamenal hlavne u mladých, na ktorých svojou agresívnou rétorikou zacielil aj na sociálnych sieťach. Vo svojich sľuboch sa zaviazal, že nikdy nezdvihne dane ani nezavedie nové a nikdy nesiahne na súkromné vlastníctvo. Už ako poslanec odmietol brať poslanecký plat (zo štátnych financií) a každý mesiac ho daroval náhodnému človeku pod heslom „"navrát peňazí daňovým poplatníkom"“.
Ako poslanec bol do polovice roku 2023 prítomný na rokovaniach snemovne v 52% prípadov, avšak nepodal žiaden návrh zákona ani sa nezúčastnil žiadnych poslaneckých výborov. Zožal kritiku za to, že kvôli jednej svojej absencii umožnil vláde vyhlasovať zvýšenie daní.
V júli 2023 čelil vyšetrovaniu za údajný predaj miest na kandidátnych listinách La Libertad Avanza, Milei však obvinenia odmietol.
Prezidentské voľby v roku 2023.
V roku 2023 kandidoval na prezidenta Argentíny ako predseda Libertariánskej strany. Jeho kandidátkou na viceprezidentku bola poslankyňa Victoria Villarruelová. Voľby sa konali počas situácie, kedy v máji 2023 inflácia prekonala hranicu 100%. Počas kampane v prezidentských primárkach predniesol rad kontroverzných výrokov, vrátane zámeru umožniť voľný predaj zbraní a ľudských orgánov. Súčasne odmietol právo na interrupciu a naopak podporil právo na život. Postupom roka sa ekonomická kríza zhoršovala a do chudoby sa prepadlo už 40% obyvateľov Argentíny. Milei následne uviedol, že nemá v úmysle rušiť programy sociálnej podpory. V augustových primárkach zvíťazil s takmer 30% hlasov. Na druhom mieste sa umiestnil poslanec Sergio Massa zo stredo-ľavej koalície. K víťazstvu mu zablahoželali pravicoví politici ako Jair Bolsonaro, José Antonio Kast, Santiago Abascal, alebo americký republikánsky senátor Ted Cruz.
Pred riadnymi októbrovými voľbami vyvolal ďalšie kontroverzie svojimi tvrdeniami, že napríklad nastaví výhodný menový kurz na výmenu pesa za americký dolár (tzv. dolarizácia) a podmaní si alebo zruší argentínsku centrálnu banku. V druhom kole volieb s účasťou 76% oprávnených voličov zvíťazil proti Massaovi so ziskom 55,65% hlasov. Jeho schopnosť na plnenie jeho sľubov bola ihneď spochybnená, pretože jeho aliancia nezískala politickú väčšinu v kongrese. Po zvolení ho znovu podporili Jair Bolsonaro alebo aj bývalý americký prezident Donald Trump a podnikateľ Elon Musk.
Prezident Argentíny.
Inaugurácia.
Javier Milei bol inaugurovaný 10. decembra 2023. Vo svojom prvom prejave vo funkcii prezidenta Milei varoval pred ekonomickým šokom, ktorý bol z ekonomického hľadiska opísaný ako šoková terapia, ktorá sa má použiť ako prostriedok na nápravu ekonomických problémov Argentíny. Po jeho inaugurácii jeho obľúbenosť stúpla. Po prvých vládnych a ekonomických reformách jeho a jeho kabinetu malo podľa prieskumu Aresco z 15. decembra 53% Argentínčanov na neho dobrý alebo veľmi dobrý názor.
Prvé akty.
V Mileiho kabinete sú ministri z La Libertad Avanza (Mileiova koalícia) a Juntos por el Cambio (koalícia strán vedená Republikánskym návrhom). Vo svojich prvých aktoch vo funkcii prezidenta podpísal Milei 13 dekrétov, ktoré sa väčšinou týkali členov jeho kabinetu. Znížil počet ministerstiev z 18 na 9, a po úprave zákona o zákaze menovania rodinných príslušníkov tiež vymenoval tri sekretariáty s portfóliovou hodnosťou vrátane svojej sestry do funkcie generálnej tajomníčky predsedníctva.
Milei podpísal dekrét 70/2023 o deregulácii argentínskej ekonomiky. Tento dekrét podlieha schváleniu Kongresom, ktorý bol zvolaný na mimoriadne zasadnutie, ktoré sa má konať v prvých mesiacoch roku 2024. V rámci opatrenia bude ovplyvnených odhadom 5 000 zamestnancov verejného sektora. Argentínsky súd zastavil pracovné reformy, ktoré boli súčasťou dekrétu. CGT, jeden z najväčších pracovných odborov v krajine, zorganizoval generálny štrajk proti navrhovanej politike, do ktorého sa zapojili desaťtisíce argentínskych pracujúcich v 12-hodinovom štrajku, ktorý viedol k zrušeniu stoviek letov.
Mileiova administratíva odložila plány na pripojenie sa k zoskupeniu BRICS, ku ktorému sa mala Argentína pripojiť 1. januára 2024.
V marci 2024 schválil Milei dodávku dvoch vojenských vrtuľníkov Mil Mi-17 Ukrajine, ktoré neskôr Ukrajina prijala.
18. apríla 2024 Mileiova administratíva formálne podala žiadosť NATO, aby sa stala globálnym partnerom NATO.
Podľa prieskumu verejnej mienky, ktorý bol zverejnený časopisom "Clarín" 7. júna 2024, mala väčšina Argentínčanov kladný názor na svojho prezidenta a optimistický pohľad na ekonomické opatrenia plánované exekutívou, a to napriek opozičných protestom a štrajkom. Na konci mája malo 50% Argentínčanov pozitívny názor na Mileia, kým okolo 40% taký názor nemalo.
Hospodárstvo.
Inflácia v Argentíne sa spomalila už druhý mesiac po sebe vo februári, keďže Milei pokračoval v pretláčaní úsporných a deregulačných opatrení v snahe oživiť argentínske problémové hospodárstvo. Argentínske medzinárodné dlhopisy denominované v dolároch medzitým dosiahli v marci nové vrcholy, pričom emisie na roky 2029 a 2030 sa blížili k rekordne vysokým cenám alebo ich už presiahli. Dlhopisy sa zotavili z najnižšieho bodu v júli 2022, ktokuré vyniesli emisiu na rok 2030 nastavili na 18,125 centov, čo bolo poháňané stávkami investorov, že Mileiov kabinet bude schopný úspešne transformovať argentínsku ekonomiku.
Podľa štúdie Katolíckej univerzity Argentíny z februára 2024 stúpla miera chudoby v januári 2024 na 57%, čo bolo sčasti pripísané Mileiovej devalvácii argentínskej meny.
Politické a osobné postoje.
Na argentínskej politickej scéne je nezvyčajný svojimi radikálnymi a heterodoxnými postojmi, navrhol napríklad zrušenie Argentínskej centrálnej banky, čo by malo de facto za následok dolarizovanú ekonomiku a rozsiahlu prestavbu fiškálnej a štrukturálnej politiky krajiny. Rovnako sa dôrazne postavil proti interrupcii, ktorú považoval za porušenie libertariánskeho princípu neagresie, otázku potratov pokladal za majetkový spor, presnejšie ako vlastnícku otázku namiesto otázky etickej, a potraty prirovnal ku krádeži. Taktiež je aj proti eutanázii a povinnému očkovaniu a podporuje voľnejší predaj zbraní a privatizáciu školstva a zdravotníctva. Rovnaký dôraz kládol na odpor voči marxistickému mysleniu, vrátane toho, čo označil za "„kultúrny marxizmus“". Naproti tomu však podporuje manželstvo párov rovnakého pohlavia, legalizáciu drog a prostitúcie. V zahraničnej politike preferuje vzťahy s USA a Izraelom, je opartný vo vzťahoch s Čínou, podporuje Ukrajinu proti Rusku a obhajuje dialóg o falklandskej vojne. V rámci svojho anarchokapitalistického presvedčenia navrhol umožnenie voľného trhu s ľudskými orgánmi.
Milei sa hlásil ku katolíckej viere, ale súčasne kritizoval katolícku cirkev pod vedením pápeža Františka, ktorého pri rôznych príležitostiach označil za "„jezuitu, ktorý propaguje komunizmus“". Pri svojej kritike štátneho zriadenia nezriedka citoval z Biblie, štát označil za "„dielo diablovo“" a jeho pohŕdanie štátom bolo také, že sám seba postavil pred radikálnu dilemu: "„Keby som si mal vybrať medzi štátom a mafiou, vybral by som si mafiu. Pretože mafia má svoj kódex, mafia sa adaptuje, mafia neklame. A predovšetkým, mafia súťaží.“" V roku 2023 bol pod vedením moderne ortodoxného rabína Shimona Axela Wahnisha v procese konverzie k judaizmu, denne sa venoval štúdiu Tóry a navštívil hrob chasidského rabína Menachema Mendela Schneersona.
Milei sa venuje cosplayu so svojou superhrdinskou postavou menom "„Generál AnKap“", odkazujúcou na jeho anarchokapitalistické presvedčenie.

</doc>
<doc id="705581" url="https://sk.wikipedia.org/wiki?curid=705581" title="Mandejstvo">
Mandejstvo

Mandejstvo, niekedy známa aj ako nasoraizmus alebo sabianizmus, je gnostické, monoteistické a etnické náboženstvo s gréckymi, iránskymi a židovskými vplyvmi.  Jeho prívrženci, Mandejci, uctievajú Adama, Ábela, Šéta, Enocha, Noema, Šemera, Arama a najmä Jána Krstiteľa. Mandejci považujú Adama, Šéta, Noema, Šemera a Jána Krstiteľa za prorokov, pričom Adam je zakladateľom náboženstva a Ján je najväčším a posledným prorokom.
Mandejci hovoria východnou aramejčinou známou ako mandejčina. Názov  „mandejci" pochádza z aramejského "manda", čo znamená poznanie. Na Blízkom východe, ale mimo svojej komunity, sú mandejci známejší ako Ṣubba (singulár: Ṣubbī), alebo ako sabiáni. Termín Ṣubba je odvodený od aramejského koreňa, ktorý súvisí s krstom. Termín Sabiáni je odvodený od tajomnej náboženskej skupiny, ktorá sa v Koráne spomína trikrát. K názvu tejto neidentifikovanej skupiny, o ktorej sa v Koráne naznačuje, že patrí k  „ľudu Knihy", sa v minulosti hlásili mandejci, ako aj viaceré iné náboženské skupiny, aby získali právnu ochranu ("dhimmi"), ktorú ponúka islamské právo. Príležitostne sa mandejci nazývajú aj  „kresťania svätého Jána" v presvedčení, že sú priamym pokračovateľom učeníkov svätého Krstiteľa. Ďalší výskum však ukazuje, že ide o nesprávne pomenovanie, pretože mandejci považujú Ježiša za falošného proroka.
Podľa Jorunna Jacobsena Buckleyho a ďalších vedcov, ktorí sa špecializujú na mandejstvo, ich pôvod siaha do obdobia pred približne pred dvetisíc rokmi v oblasti Palestíny a následne sa kvôli prenasledovaniu presunuli na východ. Iní tvrdia, že pôvod je v juhozápadnej Mezopotámii. Niektorí vedci však zastávajú názor, že mandejstvo je staršie a siaha až do predkresťanských čias. Samotní mandejci tvrdia, že ich náboženstvo predchádzalo judaizmu, kresťanstvu a islamu ako monoteistická viera. Mandejci veria, že sú priamymi potomkami Šemerovho syna Noema v Mezopotámii. Tiež veria, že sú priamymi potomkami pôvodných nasorských mandejských učeníkov Jána Krstiteľa v Jeruzaleme.
Základné učenie viery je známe ako "Nāṣerutā". Znalosť ("manda") je tiež zdrojom termínu "mandejizmus", ktorý zahŕňa celú ich kultúru, rituály, presvedčenie a vieru spojenú s učením "Nāṣerutā". Stúpenci mandejizmu sa nazývajú mandejci, ale môžu sa nazývať aj nasoréni (nazoréni), gnostici (využívajúc grécke slovo "gnosis" pre poznanie) alebo sabiáni.
Toto náboženstvo sa praktizovalo predovšetkým v okolí dolného toku riek Karún, Eufrat a Tigris a riek, ktoré obklopujú vodnú cestu Šatt al-Arab, časť južného Iraku a provincie Chúzistan v Iráne. Predpokladá sa, že na celom svete žije 60 000 až 70 000 mandejcov. Až do vojny v Iraku žili takmer všetci v Iraku. Mnohí mandejskí Iračania odvtedy opustili svoju krajinu kvôli nepokojom, ktoré spôsobila invázia do Iraku v roku 2003 a následná okupácia americkými ozbrojenými silami, a s tým súvisiaci nárast sektárskeho násilia zo strany extrémistov. Do roku 2007 klesol počet mandejcov v Iraku na približne 5 000.
Mandejci ostávajú oddelení. Správy o nich a o ich náboženstve pochádzajú predovšetkým od cudzincov: najmä od Júliusa Heinricha Petermanna, orientalistu; ako aj od Nicolasa Siouffiho, sýrskeho kresťana, ktorý bol v roku 1887 francúzskym vicekonzulom v Mosule, a britskej kultúrnej antropologičky lady E. S. Drowerovej. Existuje skorá, aj keď veľmi zaujatá správa francúzskeho cestovateľa Jeana-Baptistu Taverniera z 50. rokov 16. storočia.

</doc>
<doc id="705583" url="https://sk.wikipedia.org/wiki?curid=705583" title="Majstrovstvá Európy v ľadovom hokeji hráčov do 19 rokov 1973">
Majstrovstvá Európy v ľadovom hokeji hráčov do 19 rokov 1973

Majstrovstvá Európy v ľadovom hokeji hráčov do 19 rokov 1973 boli šieste juniorské majstrovstvá Európy v ľadovom hokeji. Majstrami Európy sa po štvrtýkrát stali hokejisti Sovietskeho zväzu.
Skupina A.
Turnaj Skupiny A sa hral od 20. do 27. marca 1973 v sovietskom meste Leningrad.
Konečné poradie.
Nemecká spolková republika zostúpila do Skupiny „B“ ME 1974.
Skupina B.
Turnaj Skupiny B sa hral od 26. marca do 1. apríla 1973 v holandských mestách Heerenveen a Groningen.
Konečné poradie.
Poľsko postúpilo do Skupiny „A“ ME 1974.

</doc>
<doc id="705584" url="https://sk.wikipedia.org/wiki?curid=705584" title="Diskografia Sabaton">
Diskografia Sabaton

Diskografia Sabatonu obsahuje 10 štúdiových albumov, 4 koncertné albumy, 2 kompilácie, 3 extended plays, 28 singlov a 5 DVD.
Sabaton je power metalová skupina zo švédskeho Falunu. Do roku 2022 vydali desať albumov, vrátane "Carolus Rex", ktorý bol nahraný samostatne v švédskej a anglickej verzii, bol certifikovaný ako zlatý v Poľsku a platinový vo Švédsku so 40 000 predajmi albumov, čo z neho robí „najúspešnejší švédsky heavy metalový album“.
Single.
Poznámky

</doc>
<doc id="705585" url="https://sk.wikipedia.org/wiki?curid=705585" title="Libertariánska strana (Argentína)">
Libertariánska strana (Argentína)

Libertariánska strana (špa. "Partido Libertario", skr. PL) je argentínska politická strana ktorá presadzuje prvky sociálneho ultrakonzervativizmu a ekonomického pravicového libertarianizmu a minarchizmu. Strana je v súčasnosti vedená prezidentom Javierom Mileiom, ktorý vyhral druhé kolo v argentínskych voľbách v roku 2023, skončil druhý v prvom kole a vyhral v primárkach. Strana je taktiež zakladajúcim členom politickej koalície La Libertad Avanza, ktorú taktiež vedie Javier Milei.
Ideológia strany sa podľa svojej vlastnej platformy sústreďuje okrem iného na libertarianizmus, obhajuje voľný trh a minimálny a sekulárny štát. Medzi jej stúpencami sú však ideológie siahajúce od klasického liberalizmu, ultrakonzervativizmu až po anarchokapitalizmus a prierezové prístupy.
Strana získala povolenie na podporu kandidatúr na národnej úrovni. Založenie Národnej výkonnej rady sa uskutočnilo v Rosariu za účasti libertariánskych vodcov z rôznych provincií. Predsedá mu Ramiro Marra, ktorý zastáva aj funkciu zákonodarcu v zákonodarnom zbore mesta Buenos Aires. Okrem toho má strana národné právne uznanie a sídli v jedenástich okresoch vrátane hlavného mesta federálneho štátu.
História.
Strana bola založená v roku 2018 väčšinou mladými jednotlivcami z rôznych častí krajiny. Boli spojení a zoskupení prostredníctvom sociálnych sietí a diskusných fór, všetci boli sympatizantami mediálne zdatného ekonóma Javiera Mileia. 23. februára nasledujúceho roku, počas straníckeho podujatia v Buenos Aires organizovanom Libertariánskou stranou, sa Milei verejne pripojil k strane a súčasne bol vymenovaný za jej čestného prezidenta.

</doc>
<doc id="705591" url="https://sk.wikipedia.org/wiki?curid=705591" title="Michalis Kalomiris">
Michalis Kalomiris

Michalis Kalomiris (* 9. október 1986) je grécky právnik a amatérsky vytrvalostný bežec, ktorý sa nevedomky kvalifikoval na Letné olympijské hry 2016. Zúčastnil sa olympijského maratónu, ktorý dokončil na 132. mieste s celkovým časom 2:37:03.
Kvalifikácia.
Pravidelne sa začal venovať behu v roku 2011, kedy sa zamestnal v právnickej firme v Aténach. Trénoval najčastejšie po práci, prípadne si zavčasu ráno privstal. Pohyboval sa v rôznych častiach mesta a za týždeň zvykol nabehať 110 - 200 kilometrov. V marci 2015 sa zúčastnil Rímskeho maratónu, ktorý dobehol za dve hodiny a dvadsaťdeväť minút. Do splnenia limitu potrebného pre kvalifikáciu na olympijské hry mu chýbalo celých desať minút, napriek tomu si ale zabezpečil miestenku na najslávnejšie športové podujatie, nakoľko sa umiestnil v prvej desiatke bežcov.
Kalomiris si nebol vedomý tohto pravidla, keďže sa pretekov zúčastnil čisto z lásky k športu, a preto zostal veľmi prekvapený, keď v zozname športovcov reprezentujúcich Grécko na olympiáde, našiel vlastné meno. Neskôr sa vyjadril, že vysoké priečky na Rímskom maratóne obsadil vďaka tomu, že v deň pretekov silno fúkalo a pršalo, kvôli čomu sa viacero skúsenejších atlétov rozhodlo nepostaviť na štartovaciu líniu.
Kalomirova kvalifikácia na hry vzbudila zmiešané reakcie v Grécku. Jedna časť kritizovala rozhodnutie gréckeho olympijského výboru poslať Kalomira do Ria, keďže krajina disponovala skúsenejšími bežcami, ktorí na celonárodnom maratóne gréckeho právnika predbehli. Iní naopak príležitostnému bežcovi fandili, nakoľko je zriedkavosťou, aby sa amatérsky športovec kvalifikoval na olympijské hry.
Olympiáda.
Tri mesiace pred zahájením hier si vzal voľno v práci, aby sa k pretekom pripravil. Cieľovú pásku na olympijskom maratóne preťal ako 132. v poradí.

</doc>
<doc id="705594" url="https://sk.wikipedia.org/wiki?curid=705594" title="Coursera">
Coursera

Coursera je rozsiahly poskytovateľ otvorených online kurzov v Spojených štátoch, ktorý v roku 2012 založili Andrew Ng a Daphne Koller, profesori informatiky na Stanford University. Coursera spolupracuje s univerzitami a inými organizáciami a ponúka online kurzy, certifikáty a diplomy v rôznych predmetoch. Do roku 2021 bude približne 150 univerzít ponúkať viac ako 4 000 kurzov Coursera.
Coursera ponúka aj postgraduálne kurzy v spolupráci s univerzitami. Platforma má napríklad partnerstvo s HEC Paris na získanie titulu "Executive Master in Innovation and Entrepreneurship". 100% online, tento program má za cieľ vyškoliť top manažérov špecializujúcich sa na tieto dve oblasti za 18 mesiacov. Otvorené bolo v marci 2017.

</doc>
<doc id="705597" url="https://sk.wikipedia.org/wiki?curid=705597" title="Actually (1987)">
Actually (1987)

Actually je druhý štúdiový album anglického synth-popového dua Pet Shop Boys, ktorý vydali 7. septembra 1987 Parlophone v Spojenom kráľovstve a EMI Manhattan v Severnej Amerike. Počas roku 1988 Pet Shop Boys dokončili aj celovečerný film s názvom "" . Vďaka piesňam tohto dua bol najznámejší tým, že obsahoval video k skladbe „Always on My Mind“. "Actually" bol znovu vydaný v roku 2001 (rovnako ako väčšina doterajších albumov tohto dua) ako "Actually/Further Listening 1987–1988" .  Reedícia bola digitálne remastrovaná a obsahovala remixy od Pet Shop Boys a predtým nevydaný materiál z obdobia okolo pôvodného vydania albumu. Ďalšie vydanie nasledovalo 9. februára 2009 pod názvom "Actually: Remastered" , ktoré obsahovalo iba 10 skladieb z pôvodného vydania. V roku 2006 album Actually zaradil časopis "Q" do svojho zoznamu „40 najlepších albumov 80. rokov“ na 22. miesto. V roku 2012 ho "časopis Slant Magazine" zaradil na 88. miesto v zozname „100 najlepších albumov 80. roky 20. storočia“. V roku 2020 sa v časopise "Rolling Stone" umiestnil na 435. mieste v zozname „500 najlepších albumov všetkých čias“. 

</doc>
<doc id="705598" url="https://sk.wikipedia.org/wiki?curid=705598" title="Roniemoon">
Roniemoon

Roniemoon je štúdiový album slovenskej speváčky Ronie, ktorý vyšiel 30. novembra 2023 bez hudobného vydavateľstva.
Na nahrávke hosťovali Monika Bagárová, Dominika Mirgová a Kali. Hlavným producentom albumu je Martin "Maxo" Šrámek, ktorý je aj speváčkin priateľ. Spolupracovali na ňom aj Maxo Mikloš, Adrián Líška, Miroslav "Horso" Horský a Erika Rein. Všetky texty na albume napísala samotná Ronie. Textovo na album v rámci spolupráce prispeli aj Kali a ADiss.
Turné k albumu "Roniemoon Tour" sa uskutoční v máji – juni 2024 v piatich mestách naprieč Slovenskom.
Pozadie vzniku albumu.
Názov albumu vznikol spojením slov Ronie a moon. S mesiacom má speváčka podľa vlastných slov vnútorné puto už dlhodobo. 
„Fascinoval ma od detstva. Mám ho dokonca aj vytetovaný. Vždy som bola viac nočný ako denný človek. Niekedy som si v noci písala priania na papier, popritom ako som sledovala mesiac a v hlave vymýšľala svoju najkrajšiu možnú budúcnosť. Nie náhodou je na albume 12 pesničiek. Je to paralela k dvanástim mesiacom v roku“, hovorí Ronie o albume.
Vydanie a predaj.
​​​​​​​Predpredaj albumu odštartoval 20. októbra 2023 prostredníctvom internetového obchodu Spinaker. Prvých 100 predaných kusov bolo odoslaných aj s podpisom. Album vyšiel 30. novembra 2023. 
Nahrané skladby.
23. októbra 2023, týždeň pred vydaním albumu, vyšiel singel „Déjà vu“ v spolupráci s Kalim. Speváčka sa na klipe podieľala aj ako scenáristka a pracovala aj na strihu.
Krst albumu.
Krst albumu sa konal 10. novembra 2019 v bratislavskom HPK - Hopkirk Clube. Na krste vystúpili hostia ako Dominika Mirgová, Majk Spirit, Nina Janová, Yael a Monika Bagárová.

</doc>
<doc id="705600" url="https://sk.wikipedia.org/wiki?curid=705600" title="Starý plášť">
Starý plášť

Starý plášť () je vrch v Malých Karpatoch, krajinnom celku Fatransko-tatranskej oblasti. Leží nad obcou Plavecký Mikuláš, približne východne od Malaciek. 
Poloha.
Nachádza sa v strednej časti pohoria, v geomorfologickom podcelku Pezinské Karpaty a jej časti Biele hory. Vrch leží na hranici Bratislavského a Trnavského kraja a okresov Malacky a Trnava a zasahuje na katastrálne územie obce Plavecký Mikuláš a Lošonec. Najbližším sídlom je severozápadne situovaný Plavecký Mikuláš, západne sa nachádza Plavecké Podhradie a Sološnica, juhovýchodne Doľany a Častá, východne Lošonec a Smolenice a severovýchodne Buková. Masív patrí do Chránenej krajinnej oblasti Malé Karpaty. 
Opis.
Starý plášť leží v severnej časti Pezinských Karpát, v hlavnom hrebeni medzi Vápennou () a Veterlínom (). Západne leží Javorinka (), Báborská (), Pohanská () a Vápenná (), južne Klokoč (), Jelenec (), Geldek () a Klokočina (), východne Slepý vrch (), Jaseňové () a Driny () a severne Čelo (), Veterlín (), Čierna skala () a Dubový vŕšok (). Severozápadné svahy odvodňuje potok Libuša do Rudavy v povodí Moravy, južné a východné prítoky riečky Bohatá, smerujúcej do Parnej v povodí Dudváhu. Na vrchol nevedie značený turistický chodník. 
Výhľady.
Sčasti skalnatý vrchol pokrýva nesúvislý lesný porast, ktorý umožňuje obmedzený rozhľad. Z vhodných miest je tak možné vidieť okolité vrcholy Malých Karpát, Borskú a Podunajskú nížinu, ojedinele aj Považský Inovec a Tribeč.
Prístup.
Na vrchol nevedie značená turistická trasa, preto prístup je možný lesnými chodníkmi z okolia. Západne prechádza červeno značená Cesta hrdinov SNP z Vápennej () cez Amonovu lúku na Záruby (). 

</doc>
<doc id="705601" url="https://sk.wikipedia.org/wiki?curid=705601" title="Tina Feyová">
Tina Feyová

Elizabeth Stamatina „Tina“ Feyová (neprechýlene Elizabeth Stamatina „Tina“ Fey; * 18. máj 1970, Upper Darby, Pensylvánia, USA) je americká herečka, komička, scenáristka a producentka, predovšetkým známa z televízneho seriálu "30 Rock" (20062013) a z jej účinkovania v šou "Saturday Night Live".
Detstvo a mladosť.
Feyová sa narodila v Upper Darby v štáte Pensylvánia. Jej otec bol veteránom kórejskej vojny, univerzitným administrátorom Pensylvánskej univerzity a Univerzity Thomasa Jeffersona a pisateľom grantových návrhov. Jej matka pracovala ako realitná maklérka. Feyová má jedného staršieho brata.
Má po otcovi anglických, nemeckých a škótsko-írskych predkov a po matke gréckych predkov.
Aj napriek tomu, že menom Feyovej je Elizabeth, už od útleho detstva je prezývaná „Tina“. Študovala herectvo na University of Virginia, kde bola ocenená Pettwayovou cenou. V roku 1992 získala bakalársky titul so zameraním na drámu.
Kariéra.
Po vysokej škole sa Feyová usadila v Chicagu, kde pracovala ako recepčná a v noci chodila na herecké hodiny v improvizačnom komediálnom súbore The Second City. Počas vystúpenia s The Second City v roku 1997 navrhla niekoľko scenárov do varietnej show NBC "Saturday Night Live" na žiadosť jej hlavného scenáristu Adama McKaya. Neskôr bola najatá ako spisovateľka pre "Saturday Night Live". V roku 1998 sa objavila prvý krát pred kamerou. Neskôr v "Saturday Night Live" spoločne uvádzala Weekend Update s hercom Jimmym Fallonom. Po jeho odchode v roku 2004 ho vo Weekend Update nahradila Amy Poehler. Feyová účinkovala v "Saturday Night Live" až do roku 2006.
V roku 2006 bola obsadená po boku Aleca Baldwina v televíznom seriáli "30 Rock". Za svoj herecký výkon v televíznom seriáli získala šesť nominácii na Zlatý glóbus, pričom dve z nich získala.
Feyová spoločne s Amy Poheler účinkovala vo viacerých komédiách, vrátane "Protivné baby" (2004), "Baby Mama" (2008) či "Sestry" (2015).
V roku 2015 napísala a produkovala televízny seriál "Nezdolná Kimmy Schmidt". Feyová napísala niektoré herecké role priamo na mieru jej kolegom, napríklad pre Jane Krakowski, Titussa Burgessa a Carol Kane.
V roku 2016 účinkovala v komédii "Americká reportérka". V roku 2022 hosťovala po boku Martina Shorta a Stevea Martina v televíznom seriáli "Iba vraždy v budove". O rok neskôr sa pripojila k hereckému obsadeniu filmu "Prízrak v Benátkách" ako Ariadne Oliver.
Súkromný život.
Od roku 1994 bol jej priateľom Jeff Richmond, za ktorého sa v roku 2001 vydala. Majú spolu dve dcéry, Alice Zenobiu a Penelope Athenu.
Feyová má na ľavej strane brady a líca niekoľko centimetrov dlhú jazvu, ktorú spôsobila rana do tváre cudzincom keď mala päť rokov.

</doc>
<doc id="705602" url="https://sk.wikipedia.org/wiki?curid=705602" title="Thomas Stanley Holland">
Thomas Stanley Holland



</doc>
<doc id="705603" url="https://sk.wikipedia.org/wiki?curid=705603" title="Tina Fey">
Tina Fey



</doc>
<doc id="705604" url="https://sk.wikipedia.org/wiki?curid=705604" title="Habura (potok)">
Habura (potok)

Habura je potok v regióne Horný Zemplín v Prešovskom kraji v okrese Medzilaborce na území obce Habura. Je ľavostranným prítokom Laborca. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v severnej časti územia obce Habura v trvalom trávnom poraste Nad tromi lúkami v blízkosti slovensko – poľskej štátnej hranice v okrese Medzilaborce v Prešovskom kraji. 
Opis toku.
Od prameňa tečie na krátkom úseku západným smerom cez lesný extravilán premiešaný lúkami a pasienkami, v priberá pravostranný bezmenný prítok, mení smer na juhozápadojuh, v priberá ďalší pravostranný bezmenný prítok, preteká cez les a pasienok Medzi Haburkami. V priberá bezmenný ľavostranný prítok, v priberá ďalší ľavostranný bezmenný prítok, v priberá ľavostranný bezmenný prítok pritekajúci zo západného úbočia lesa a pasienka Beskyd. Tečie popri lesnej ceste, pravým brehom obmýva úpätie lesa Lieštiny, ľavým brehom obmýva úpätie lesa Chvost, ľavým brehom obmýva úpätie vrchu a pasienka Stavenec s Vyteká z lesa do poľnohospodárskeho extravilánu, meandruje, ľavým brehom obmýva pole Za hliniskom. Pravým brehom obmýva pole Humná, pri agrofarme sa skrúca na západ a vteká do intravilánu Habury, v ústi do Laborca ako jeho ľavostranný prítok. Pramení, preteká a ústi na území obce Habura. Nemá vážnejšie prítoky. 
Pôvod názvu.
Názov vodného toku má pôvod v názve obce Habura. Názov obce bol bez zmeny prenesený na vodný tok ako jednočlenné hydronymum. Názov obce mal podľa dochovaných stredovekých listín nasledovný vývoj: 1543 Habura, 1920 Haburie, 1927 Habura. Hydronymum "Habura" bolo štandardizované v roku 1975. V dnešnej slovenskej hydronymii hydronymum Habura je jedinečným názvom (december 2023).
Referencie.
 

</doc>
<doc id="705605" url="https://sk.wikipedia.org/wiki?curid=705605" title="Veselé paničky windsorské">
Veselé paničky windsorské



</doc>
<doc id="705610" url="https://sk.wikipedia.org/wiki?curid=705610" title="Nastrihovanie">
Nastrihovanie



</doc>
<doc id="705611" url="https://sk.wikipedia.org/wiki?curid=705611" title="Prestrihovanie">
Prestrihovanie



</doc>
<doc id="705612" url="https://sk.wikipedia.org/wiki?curid=705612" title="Strižník">
Strižník



</doc>
<doc id="705613" url="https://sk.wikipedia.org/wiki?curid=705613" title="Strižnica">
Strižnica



</doc>
<doc id="705614" url="https://sk.wikipedia.org/wiki?curid=705614" title="Strihadlo">
Strihadlo



</doc>
<doc id="705616" url="https://sk.wikipedia.org/wiki?curid=705616" title="Běla Kolčáková">
Běla Kolčáková

Běla Kolčáková (rod. "Vavrdová"; * 27. september 1937, Praha) je slovenská maliarka, grafička, ilustrátorka, pedagogička, textilná výtvarníčka a autorka koláží českého pôvodu. Běla Kolčáková je obohatením slovenskej aj česko-slovenskej výtvarnej kultúry, pretože reprezentuje toto rozpätie. Pražská rodáčka pôsobila na Orave so svojím manželom Ignácom Kolčákom, významným oravským umelcom a organizátorom. Od roku 1978 žije so svojou rodinou v Bratislave.
Životopis.
Běla Kolčáková sa narodila v roku 1937 v Prahe. V roku 1956 maturovala na Výtvarnej škole v Prahe, v rokoch 19571963 študovala na Akadémii výtvarných umení (AVU) v Prahe pod vedením prof. Součka a prof. Radu. V roku 1958 uzavrela manželstvo s Ignácom Kolčákom. V roku 1963 spolu s rodinou odchádza na Slovensko, kde sa venuje komornej maľbe a ilustrácii. V rokoch 19641967 pôsobila ako pedagogička výtvarného odboru na ĽŠU Dolný Kubín. V roku 1978 odchádza z Oravy spolu s rodinou do Bratislavy a pôsobí v slobodnom povolaní. Samostatne začala vystavovať v roku 1960 a svoje diela prezentovala na 35 samostatných výstavách doma aj v zahraničí. Ilustrovala približne 26 knižných titulov. Jej tvorba je zastúpená v 13 galériách na Slovensku, v Česku a Nemecku. Venuje sa nielen maľbe, ale aj kresbe, knižnej ilustrácii, koláži a tapisérii. Jej dielo predstavuje originálnu názorovú jednotu a vývinovú logiku. Jej tvorbu výrazne ovplyvnila oravská krajina. V celku slovenského výtvarného umenia predstavuje Běla Kolčáková výraznú osobnosť slovenského maliarstva, reprezentujúcu jeho poeticko-imaginárne tendencie. Běla Kolčáková je členkou Umeleckej besedy slovenskej v Bratislave.
Knihy (ilustrácie).
Zoznam kníh ilustrovaných Bělou Kolčákovou v Katalógu Slovenskej národnej knižnice

</doc>
<doc id="705618" url="https://sk.wikipedia.org/wiki?curid=705618" title="Výtvarok">
Výtvarok

Výtvarok je spoločný názov pre produkty technologických operácií tvárnenia. Môže isť o polotovary, určené na ďalšie spracovanie, alebo finálne výrobky. Podľa konkrétneho typu práce sa výtvarky špecificky pomenovávajú.

</doc>
<doc id="705624" url="https://sk.wikipedia.org/wiki?curid=705624" title="Digital Versatile Disc">
Digital Versatile Disc



</doc>
<doc id="705625" url="https://sk.wikipedia.org/wiki?curid=705625" title="Digital Video Disc">
Digital Video Disc



</doc>
<doc id="705631" url="https://sk.wikipedia.org/wiki?curid=705631" title="Micheil Modrekili">
Micheil Modrekili

Micheil Modrekili (; fl. 10. storočie) bol stredoveký gruzínsky kaligraf, básnik, hymnograf a učenec, ktorý pôsobil v Iberskom kráľovstve, najmä v kláštornom komplexe Šatberdi. Autor významného diela gruzínskej literatúry, početného zborníka cirkevných piesní Iadgari, ktorý obsahuje aj notový (neumový) zápis.
Život.
Bližšie informácie o dátume alebo mieste jeho narodenia a úmrtia nie sú známe. Pravdepodobne pochádzal z gruzínskeho šľachtického rodu. Vo svojich dielach menuje gruzínskych panovníkov z rodu Bagratovcov ako Dávida III. z Taa a Klardžetska, Bagrata II. Hlupáka a Gurgena z Ibérie. Okrem nich spomína svojho strýka Dávida. Micheil Modrekili pôsobil hlavne v kláštornom komplexe Šatberdi.
Dielo.
Jeho kaligrafická tvorba je bohatá na dekór a ornamenty. V dielach sa občas objavujú miniatúry Štefana z Tbeti a Bazila Veľkého. Micheil Modrekili je považovaný za jedného z najbrilantnejších majstrov gruzínskej kaligrafie. Jeho texty boli písané v klasickom písme nuschuri bez ligatúr, najmä "in quarto", čiernym a červeným atramentom. V texte pod a nad riadkami bol červeným atramentom zvýraznený aj notový (neumový) zápis. Posuny vo výške a dĺžke tónu boli poznačené neumami, ktoré ukazujú hudobné a textové notácie. Mnohé z jeho hymnov boli spojené s obdobím adventu až po dni zasvätené Jánovi Damascénskemu a púštnym otcom. Veľkonočný hymnus (978988) pripomína cisára Theodosia Veľkého. Väčšina hymnov preložených z gréčtiny je uvedená bez autorov.
Významnou prácou je rukopis Iadgari, ktorý obsahuje hymnografickú zbierku z raného byzantského obdobia, známu ako tropologion. Rukopis vznikol približne medzi rokmi 978988 v kláštornom komplexe Šatberdi. Micheil Modrekili spolu s dvomi anonymnými kopírovačmi zozbierali a preložili všetky gruzínske spevy známe v 10. storočí. Text je písaný v písme nuschuri bez ligatúr, čiernym atramentom a cinóbrovou červeňou. Rukopis je doplnený o iluminované iniciály a ornamentálne miniatúry. Niektoré časti Iadgari sú stále neidentifikované. Mnohé z nich neboli súčasťou doterajšieho vedeckého výskumu. Problém je mnohotvárnosť neumového zápisu. V Iadgari sa nachádzajú aj početné liturgické poznámky adresované kňazom, čo naznačuje vzdelávací účel. Odpovedajú tomu hudobné a textové notácie spevov. To umožňuje rozloženie neumov na samohlásky slov, čo je nevyhnutné pre presnú fixáciu spevu. Rukopis je momentálne uložený v Gruzínskom národnom centre rukopisov v Tbilisi. Osobitný význam zbierky Micheila Modrekiliho spočíva v tom, že grécky model alebo palestínsky typ Iadgaru, ktorý sa šíril vo východných provinciách Byzanskej ríše pred 9.10 storočím, sú momentálne stratené a jeho obsah možno čiastočne rekonštruovať prostredníctvom gruzínskeho Iadgaru. 
Niektoré hymny obsahujú pri posledných slovách poznámky v arménčine, väčšinou ide o preklad týchto slov. Micheil Modrekili vo svojom testamente spomína, že zbieral iba gruzínske a grécke hymny. Do svojej tvorby zahrnul aj hymny od Ioana Minčchiho.

</doc>
<doc id="705633" url="https://sk.wikipedia.org/wiki?curid=705633" title="Dejiny kráľovstva Uhorského od počiatku do časov Žigmundových">
Dejiny kráľovstva Uhorského od počiatku do časov Žigmundových

Dejiny kráľovstva uhorského od počiatku do časov Žigmundových je najrozsiahlejšie dielo slovenskej historiografie v 19. storočí. Pochádza z pera slovenského spisovateľa, evanjelického a neskôr rímskokatolíckeho kňaza a v neposlednom rade historika Jonáša Záborského.
Monumentálne dielo (rukopis 1 600 strán, 1. tlačené vydanie 706 strán) zachytávajúce históriu Uhorska od „počiatkov“ až do roku 1395 (do čias „Žigmundových“) sa dočkalo vydania až po 137 rokoch od napísania v marci 2012 vo vydavateľstve Slovart zásluhou Mgr. Timoteja Kubiša, ktorý sa za tento kultúrny počin stal laureátom ceny Krištáľové krídlo za 2012 v kategórii publicistika a literatúra.
Vznik rukopisu a pokusy o vydanie.
V Uhorsku sa v šesťdesiatych rokoch 19. storočia odohrával zápas o jeho charakter. Oproti prísne centralistickej koncepcii Uhorska založenej na tézach o historickej nadradenosti a civilizačnej misii Maďarov stáli koncepcie nemaďarských národov požadujúcich federalizáciu Uhorska a zásadu rovnoprávnosti národov. Aj slovenské politické kruhy podmieňovali dôstojné postavenie Slovákov pozdvihnutím Slovenska na Hornouhorské slovenské Okolie. Za účelom podpory takéhoto programu došlo v šesťdesiatych a začiatkom sedemdesiatych rokov k nevídanému vzostupu slovenskej historiografie, na ktorom sa podieľali Peter Kellner-Hostinský, Franko Víťazoslav Sasinek, Jozef Hložanský a v neposlednom rade Jonáš Záborský.
Materiál k dejinám Záborský údajne zbieral už pred revolúciou 1848. Dejiny v písanej podobe začali vznikať niekedy v roku 1858 a prvotná verzia dejín bola hotová niekedy v roku 1866. V rokoch 18661872 Záborský publikoval v letopisoch Matice slovenskej historické články a v roku 1872 odovzdal Matici svoj prvý rukopis dejín so žiadosťou o vydanie. Rukopis posudzovali Pavol Križko (kladný posudok, odporučenie vydať), Samuel Jaroslav Zachej (kladný posudok, ale zamietnutie vydania, lebo „"početní, zvláštne duchovnieho stavu katolícki členovia matiční vo svojich náboženských citoch mohli by sa cítiť urazenými"“), Ján Gottschár (jeho posudok bol len dodatkom k posudku Samuela Zacheja), Jozef Viktorin sa posudzovania vzdal pre zaneprázdnenosť. Viliam Paulíny Tóth v liste Záborskému vyčíta, že „"v tejto histórii pričasto a tu i tu až príliš hlboko rozberať ráčite náboženské otázky a menovite rozdiely života a pôsobenia západnej a východnej cirkvi, ježto porovnávanie vždy na úkor tamtej vypadá"“.
26. mája 1874 sa výborová schôdza Matice slovenskej uzniesla, že „"poneváč Dejiny Uhorska od Jonáša Záborského až príliš hlboko púšťajú sa do náboženských otázok, Matica slovenská vo zmysle 2. § stanov nemôže vydať tieže ináč výtečné Dejiny"“.
Do roku 1875 Záborský dokončil svoje Dejiny. Po násilnom zatvorení Matice slovenskej v roku 1875, v strachu pred maďarskou vládou, poslal svoje rukopisy do Prahy, kde boli uložené v priestoroch Matice českej. V roku 1875 Záborský umiera na rakovinu. Matica česká Záborského rukopisy darovala 12. októbra 1875 Národnému múzeu v Prahe.
Nová iniciatíva za vydanie Záborského Dejín sa začala po obnovení Matice slovenskej v roku 1919 krátko po vzniku 1. ČSR z iniciatívy Júliusa Bottu. Vznikol martinský rukopisný odpis originálu, no pomerne nízkej kvality. Smrť Júliusa Bottu v roku 1926 spôsobila, že sa práce na vydaní zastavili.
Národné múzeum v Prahe darovalo v roku 1963 Záborského rukopisy Matici slovenskej. Dnes sú rukopisy Jonáša Záborského uložené v Slovenskej národnej knižnici (SNK) v Martine, okrem originálu rukopisu Dejín kráľovstva uhorského od počiatku do časov Žigmundových, ten ostal v archíve knižnice Národného múzea v Prahe, kde sa oň na základe Tajovského poviedky "Za rukopismi Záborského" začal zaujímať v roku 2002 študent Timotej Kubiš, ktorý dotiahol svoje úsilie až do úspešného vydania Dejín v roku 2012.. Plný text dejín a ďalšie materiály sú publikované na jeho blogu.
Obsah.
Definitívna podoba rukopisu Dejín má 1 621 rukopisných strán s 2 434 poznámkami, čo predstavuje asi 932 normostrán textu.
Rukopis pozostáva zo 4 zväzkov:
Napriek času a okolnostiam vzniku Dejín nie je text Dejín protimaďarský, podľa Richarda Marsinu „"napriek vyhranene slovenskému a slovanskému postoju Záborský nie je národnostne neznášanlivý a to, v čom kritizuje Maďarov, možno zväčša chápať ako kritiku maďarských vládnucich vrstiev"“. Záborského živá narácia a vášnivý prejav, satira a sarkazmus (ktoré spolu s archaickou slovenčinou robia Dejiny čitateľnými) boli textu vyčítané aj jediným matičným posudzovateľom Pavlom Križkom, ktorý inak Dejiny odporúčal vydať: „"v dielach prísnovedeckých satira a posmech je najmenej na mieste, majú li diela takéto vzbudzovať v inorodcoch úctu a vážnosť"“.
Záverečné slovo Záborského bolo symptomatické dobe a okolnostiam vzniku:

</doc>
<doc id="705635" url="https://sk.wikipedia.org/wiki?curid=705635" title="Eliteserien 2023">
Eliteserien 2023

Eliteserien 2023 bol 79. ročník najvyššej nórskej futbalovej súťaže a 7. sezóna pod názvom Eliteserien. Titul obhajoval Molde, nováčikmi súťaže boli Brann a Stabæk. Sezóna začala 10. apríla a skončila 3. decembra 2023.
Bodø/Glimt získal 3. titul v klubovej histórii a kvalifikoval sa do 2. predkola Ligy majstrov UEFA 2024/2025. Do Európskej ligy UEFA 2024/2025 sa kvalifikoval Molde ako víťaz Nórskeho futbalového pohára. Do Konferenčnej ligy UEFA 2024/2025 sa kvalifikovali Brann a Tromsø. Do 2. ligy zostúpili Aalesund, Stabæk a Vålerenga.
Tabuľka.
zdroj: Nórsky futbalový zväz

</doc>
<doc id="705638" url="https://sk.wikipedia.org/wiki?curid=705638" title="Sippar">
Sippar

Sippar bolo staroveké blízkovýchodné sumerské a neskôr babylonské mesto na východnom brehu rieky Eufrat. Jeho tell sa nachádza na mieste dnešného mesta Tell Abú Habbah v irackom guvernoráte Bagdad, približne 69 km severne od Babylonu a 30 km juhozápadne od Bagdadu. Staroveký názov mesta, Sippar, sa mohol vzťahovať aj na jeho sesterské mesto Sippar-Amnanum (nachádzajúce sa na mieste moderného mesta Tell ed-Der). 
História.
Napriek tomu, že sa na tomto mieste našli tisíce klinopisných hlinených tabuliek, o histórii Sipparu sa vie pomerne málo. Ako to v Mezopotámii často bývalo, bol súčasťou dvojice miest, ktoré oddeľovala rieka. Sippar sa nachádzal na východnej strane Eufratu, zatiaľ čo jeho sesterské mesto Sippar-Amnanum (moderné Tell ed-Der) bolo na západe. 
Hoci nálezy keramiky naznačujú, že lokalita Sippar sa využívala už v uruckom období, k jej podstatnému osídleniu došlo až v ranom dynastickom období 3. tisícročia pred Kr., v starobabylonskom období 2. tisícročia pred Kr. a v novobabylonskom období 1. tisícročia pred Kr. Menšia miera využívania pokračovala aj v období Staroperzskej, Seleukovskej a Partskej ríše.
Sippar bol kultovým miestom boha slnka (sumersky Utu, akkadsky Šamaš) a sídlom jeho chrámu E-babbara.
Počas raných babylonských dynastií bol Sippar centrom výroby vlny. Stéla Chammurapiho zákonníka bola pravdepodobne postavená práve v tomto meste. Šamaš bol bohom spravodlivosti a na obraze v hornej časti stély je zobrazený, ako odovzdáva kráľovi právomoc. Úzko súvisiaci motív sa vyskytuje na niektorých valcových pečatiach starobabylonského obdobia. Koncom 19. storočia pred Kr. sa v Sippare vyrábali jedny z najkvalitnejších starobabylonských valcových pečatí.
Sippar bol navrhovaný ako miesto biblického Sefarvaimu spomínaného v Starom zákone, ktorý vo svojej dvojakej podobe odkazuje na dve časti mesta.
Vládcovia.
V Sumerskom kráľovskom zozname je kráľ Sipparu En-men-dur-ana uvedený ako jeden z prvých preddynastických vládcov regiónu, ale v epigrafických záznamoch sa zatiaľ neobjavil.
V 29. roku svojej vlády Sumu-la-El z Babylonu nechal zaznamenať, že postavil mestské hradby Sipparu. O niekoľko rokov neskôr babylonský kráľ Chammurapi v 23. roku svojho panovania ohlásil položenie základov mestského múru v Sippare a v 43. roku svojho panovania na ňom opäť pracoval. Jeho nástupca v Babylone Samsu-iluna pracoval na hradbách Sipparu v 1. roku svojej vlády. Mestské hradby, ktoré boli zvyčajne postavené z hlinených tehál, si vyžadovali veľkú pozornosť. Záznamy o Nebukadnesarovi II. a Nabonidovi uvádzajú, že opravili chrám Šamaša E-babbara.

</doc>
<doc id="705641" url="https://sk.wikipedia.org/wiki?curid=705641" title="Windows NT 3.5">
Windows NT 3.5

Windows NT 3.5 je vydanie operačného systému Windows NT vyvinutého spoločnosťou Microsoft a orientovaného hlavne na podniky. 
Bol vydaný 21. septembra 1994 ako nástupca Windows NT 3.1 a predchodca Windows NT 3.51 . 
Jedným z hlavných cieľov počas vývoja Windows NT 3.5 bolo zlepšiť výkon operačného systému. Výsledkom bolo, že projekt dostal kódové označenie „Daytona“, podľa Daytona International Speedway v Daytona Beach na Floride . 
31. decembra 2001 Microsoft vyhlásil Windows NT 3.5 za zastaraný a prestal poskytovať podporu a aktualizácie pre tento systém.
Vlastnosti.
Windows NT 3.5 sa dodáva v dvoch vydaniach: "NT Workstation" a "NT Server" . Nahrádzajú vydania "NT" a "NT Advanced Server" systému Windows NT 3.1 . Vydanie Workstation umožňuje iba 10 súbežným klientom prístup k súborovému serveru a nepodporuje klientov Mac. 
Windows NT 3.5 obsahuje integrovanú podporu Winsock a TCP/IP . (Jeho predchodca, Windows NT 3.1, obsahuje iba neúplnú implementáciu TCP/IP založenú na AT&amp;T UNIX System V " STREAMS " API. ) Zásobníky TCP/IP a IPX/SPX vo Windows NT 3.5 sú prepísané. Bola predstavená podpora NetBIOS over TCP/IP (NetBT) ako vrstva kompatibility pre TCP/IP, ako aj klienti Microsoft DHCP a WINS a servery DHCP a WINS. 
Windows NT 3.5 môže zdieľať súbory prostredníctvom protokolu File Transfer Protocol a tlačiarne prostredníctvom protokolu Line Printer Daemon . Môže fungovať ako server Gopher, HTTP alebo WAIS &lt;ref name="TCP/IP in Windows NT 3.5"&gt;&lt;/ref&gt; a zahŕňa službu vzdialeného prístupu pre vzdialený prístup cez modem k službám LAN pomocou protokolov SLIP alebo PPP . "Windows NT 3.5 Resource Kit" obsahuje prvú implementáciu Microsoft DNS . 
Ďalšie nové funkcie vo Windows NT 3.5 zahŕňajú podporu pre súborový systém VFAT, Object Linking and Embedding (OLE) verzie 2.0 a podporu portov na dokončenie vstupu/výstupu . Spoločnosť Microsoft aktualizovala grafické používateľské rozhranie tak, aby bolo konzistentné s rozhraním Windows for Workgroups 3.11 . NT 3.5 vykazuje vylepšenia výkonu oproti NT 3.1 a vyžaduje menej pamäte. 
Obmedzenia.
Nedostatok ovládačov pre karty PCMCIA obmedzoval vhodnosť NT 3.5 pre notebooky. 
Ak chcete nainštalovať systém Windows NT 3.5 na počítač s procesorom x86 šiestej generácie alebo novším, je potrebné upraviť súbory na inštalačnom disku CD-ROM. 
V júli 1995 bol Windows NT 3.5 s balíkom Service Pack 3 ohodnotený Národnou bezpečnostnou agentúrou ako vyhovujúci kritériám hodnotenia dôveryhodných počítačových systémov (TCSEC) C2. 
Zdrojový kód.
V máji 2020 unikol na internet úplný zdrojový kód pre druhú verziu kandidáta na vydanie (zostava 782.1) Windows NT 3.5 spolu so zdrojovým kódom pre pôvodný Xbox . Microsoft uviedol, že o únikoch nemá čo zdieľať. 

</doc>
<doc id="705645" url="https://sk.wikipedia.org/wiki?curid=705645" title="Skalné kresby v Ta-cu">
Skalné kresby v Ta-cu

Skalné kresby v Ta-cu (, ) sú sériou čínskych náboženských reliéfov a rytín, ktoré sa nachádzajú v okrese Ta-cu, Čunking, Čína. Prvé rytiny siahajú až do 7. storočia nášho letopočtu a sú poznačené budhistickými, konfuciánskymi a taoistickými vplyvmi. Niektoré sú v skalných jaskynných svätyniach v obvyklom čínskom budhistickom štýle, ale mnohé iné sú skalné reliéfy vytesané do otvorených skalných stien. Skalné rytiny Ta-cu, zaradené do zoznamu svetového dedičstva UNESCO v roku 1999, pozostávajú zo 75 chránených lokalít obsahujúcich približne 50 000 sôch s viac ako 100 000 čínskymi znakmi, ktoré tvoria nápisy a epigrafy. Miesta sa nachádzajú v centrálne spravovanom meste Čunking, na strmých svahoch v okrese Ta-cu, ktorý sa nachádza asi 165 kilometrov západne od mestského centra Čunkingu. Najdôležitejšie miesta skalnej jaskyne sa nachádzajú na vrchoch Pao-ting a Pej-šan.
Opis.
Skalné kresby v Ta-cu pozostávajú z piatich miest v okrese Ta-cu v meste Čunking: Pej-šan, Pao-ting-šan, Nan-šan, Š'-čuan-šan a Š'-men-šan.
Dejiny.
Technika skalných rytín mohla mať pôvod v starovekej Indii. Najstaršie práce sa začali v roku 650 n. l. počas ranej dynastie Tchang, ale hlavné obdobie ich tvorby začalo koncom 9. storočia, keď Wei Ťun-ťing, prefekt okresu Čchang-čou, propagoval rytecké práce na hore Pej-šan. Po páde dynastie Tchang a počas obdobia piatich dynastií a desiatich kráľovstiev (907-965) nasledovali jeho príklad predstavitelia miestnej džentry, mnísi a mníšky, ako aj obyčajní ľudia. V 12. storočí, počas dynastie Sung, začal budhistický mních menom Čao Č'-feng pracovať na prepracovaných sochách a rezbách na hore Pao-ting, pričom tomuto projektu zasvätil 70 rokov svojho života. Na rozdiel od väčšiny zbierok skalných kresieb, skalné kresby v Ta-cu zahŕňajú sochy reprezentujúce všetky tri hlavné náboženstvá Číny: budhizmus, taoizmus a konfucianizmus.
Skalné kresby boli sprístupnené pre čínskych turistov až v roku 1961 a pre zahraničných návštevníkov v roku 1980. Do roku 1975 viedla medzi mestom Ta-cu a hlavným klastrom umeleckých diel iba blatistá cesta.
Skalné maľby boli zaradené do zoznamu svetového dedičstva v roku 1999 s odvolaním sa na „ich estetickú kvalitu, ich bohatú rôznorodosť tém, ako svetských tak náboženských, a svetlo, ktoré vrhli na každodenný život v Číne počas tohto obdobia. Poskytujú mimoriadnu evidenciu harmonickej syntézy budhizmu, taoizmu a konfucianizmu.“

</doc>
<doc id="705646" url="https://sk.wikipedia.org/wiki?curid=705646" title="Elizabeth Stamatina Fey">
Elizabeth Stamatina Fey



</doc>
<doc id="705647" url="https://sk.wikipedia.org/wiki?curid=705647" title="Polámané">
Polámané

Polámané () je vrch v Malých Karpatoch, krajinnom celku Fatransko-tatranskej oblasti. Leží nad obcou Plavecký Mikuláš, približne východne od Malaciek. 
Poloha.
Nachádza sa v strednej časti pohoria, v geomorfologickom podcelku Pezinské Karpaty a jej časti Biele hory. Vrch leží na pomedzí Bratislavského a Trnavského kraja a hranici okresov Malacky a Trnava a zasahuje na katastrálne územie obce Plavecký Mikuláš a Lošonec. Najbližším sídlom je severozápadne situovaný Plavecký Mikuláš, západne sa nachádza Plavecké Podhradie a Sološnica, východne Lošonec a Smolenice a severovýchodne Buková. Masív patrí do Chránenej krajinnej oblasti Malé Karpaty a východné svahy zasahujú do PR Čierna skala. 
Opis.
Polámané leží v severnej časti Pezinských Karpát, v hlavnom hrebeni medzi Vápennou () a Veterlínom (). Západne leží Dubový vŕšok (), Pohanská (), Báborská () a Javorinka (), južne Vápenná (), Klokoč (), Starý plášť () a Klokočina (), východne Jaseňové (), Driny () a Čelo () a severne Veterlín (), Čierna skala (), Hurtovec () a Františková (). Vodu zo západných svahov odvádza potok Libuša do Rudavy v povodí Moravy, východné svahy odvodňuje potok Majdan do riečky Parná v povodí Dudváhu. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných miest je možné vidieť okolité vrcholy Malých Karpát, Borskú a Podunajskú nížinu, ojedinele aj Považský Inovec, Tribeč a Biele Karpaty.
Prístup.
Na vrchol nevedie značená turistická trasa, no severovýchodným úbočím prechádza žlto značený chodník z lokality Jahodník na blízku Čiernu skalu a cez rázc. Pod Čiernou skalou (križovatka s červeno značenou Cestou hrdinov SNP) do Plaveckého Mikuláša. 

</doc>
<doc id="705652" url="https://sk.wikipedia.org/wiki?curid=705652" title="Plyntéria">
Plyntéria

Plyntéria () bola staroveká aténska slávnosť na počesť bohyne Athény Polias ("„Atény ochrankyne mesta“"), oslavovaná 25. dňa atického mesiaca thargelión. Počas slávnosti sa rituálne očistila socha Atény a možno aj jej rúcho. Tento deň sa považoval za nebezpečný, pretože bohyňa bola zaneprázdnená a nemusela poskytnúť svoju obvyklú ochranu.
Plyntéria, obrad kúpania sochy Atény v Aténach, ktorý zahŕňal aj vyzlečenie a prezlečenie sochy Atény Polias (chryselefantinovú sochu Atény od Feidia umiestnenú v Parthenóne nepremiestňovali), sa konal vo "Faleróne". Vykonával ho aténsky genos (príbuzenská komunita, ktorú spájalo spoločné meno) "Praxiergidai" ("Πραξιεργίδαι"), zodpovedný hlavne za Plyntériu. Väčšinu podrobností o úlohe tohto genu je známych z nápisu na stéle (značne poškodeného dekrétu), datovanom približne do rokov 460 až 420 pred Kr., v ktorom sú uvedené aj pravidlá o ich úlohe v Plyntérii. Dekrét napr. stanovoval, že bohyňa mala mať ročne chitón v hodnote 2 mnai (cca 200 drachiem) a že zodpovednosťou rodiny Praxiergidai bolo okrem iného obliecť sochu bohyne do chitónu (nápis IG I³ 7, 24. a 25.riadok). Hésychios a Fótios definovali "loutridés" ako dve "korai" alebo "parthenoi" (panny), nazývané "plyntridés", ktoré viedli rituály súvislé so sochou bohyne Atény Polias.
V Aténach bola "plyntridés" zrejme poverená praním odevu sochy, zatiaľ čo "loutridés" bola zodpovedná za umývanie sochy (boli to kňazské funkcie). Ak žena z genu Praxiergidai obliekala bohyňu, je možné, že dievča zodpovedné za umývanie sochy bohyne pochádzalo tiež z tohto genu. Okrem toho lexikografi uvádzajú, že pranie peplosu Atény mala na starosti "kataniptés" (κaτaviπtηs), pravdepodobne kňažka, z toho istého „rodu“. Etiológia špecificky spája Plyntériu s ročným cyklom, pretože ženy strávili jeden rok bez prania bielizne v smútku nad smrťou Aglauros, ktorá po nahliadnutí do koša, v ktorom bol malý Erichthonios, skočila z Akropoly.
Keď sa Alkibiades v roku 407 pred Kr. vrátil do Atén, a to v deň osláv Plyntérie, ktorý Plutarchos datuje na 25. deň mesiaca thargelión, vykonával genos Praxiergidai na počesť Atény „tajné obrady“. Tento deň sa pokladal za obzvlášť nebezpečný, nešťastný deň ("apofras"), a preto sa počas neho nekonali žiadne stretnutia ekklésie. Niektorí Aténčania si preto presvedčení, že sa vtedy Alkibiades nemal vrátiť. Počas Plyntérie a iných neblahých dní boli chrámy obohnané lanom, čím sa bránilo vstupu do nich. Zdá sa, že dekrét určil, že kľúč od chrámu na toto obdobie má dať genu Praxiergidai archón basileus (archón kráľ, ktorý mal na starosti i niektoré náboženské obrady). Dekrét (IG II² 1006, riadok 11. a 12.) z roku 122/1 pred Kr. určil, že za sprevádzanie „Pallas“ (sochy Atény) do Falerónu a späť s fakľami sú zodpovední "eféboi" ("mladí muži"), čo naznačuje, že sa socha vrátila do svojho chrámu ešte za súmraku alebo večer (keďže cesta k prístavu Falerón bola dlhá len niekoľko stádií). Eféboi to mali konať s "eukosmiou" (eukosmia - dodržiavanie predpísaného poriadku a disciplíny). Dekrét (IG II² 1011, riadok 10. a 11.) z roku 106/5 pred Kr. uvádza, že Aténu Pallas sprevádzali "gennetai" (členovia genu).
Kúpanie sochy Pallas Atény sa pravdepodobne uskutočnilo vo Faleróne, mestskom prístave, v tom staršom, než sa ním stal prístav v Pireu (rituálne ju „okúpali“ v morskej vode). Učenci sa rozchádzajú v tom, či bola socha Atény Pallas a socha umiestnená v „starom chráme“ jedna a tá istá. Xenofón a Plutarchos nespomínajú žiadnu cestu k moru, aby umyli sochu Atény počas Plyntérie, a zdôrazňujú, že ten deň bol dňom zlých znamení, pretože v ten deň bola Aténina socha v jej chráme zakrytá. Je preto zrejmé, že sa táto konkrétna socha nikam nepremiestňovala. Lexikografi však opisujú procesiu so sochou Atény počas Plyntérie, v ktorej sa v sprievode niesol koláč zo sušených fíg, pričom žena, ktorá viedla tento sprievod sa nazývala "hegetéria" (symbolicky ho „viedla“). 
Aténa Polias nemala na Akropole samostatný chrám, ale bola uctievaná v Erechtheione. Pausanias uvádza: „"Najposvätnejšia socha bohyne, ktorú uctievali spoločne už mnoho rokov predtým, než sa (Aténčania) zjednotili z démov, je tá, ktorá je na dnešnej akropole, zvanej vtedy polis, mesto. Povesť o nej hovorí, že spadla z neba; o tom však pátrať nehodlám, nech je to tak alebo inak. Kallimachos zhotovil bohyni zlatú lampu. Naplnia ju olejom a čakajú do toho istého dňa budúceho roka. Tak dlho v nej olej vydrží, aj keď lampa svieti vo dne i v noci.“" 

</doc>
<doc id="705670" url="https://sk.wikipedia.org/wiki?curid=705670" title="Sukovský potok">
Sukovský potok

Sukovský potok je potok v regióne Horný Zemplín v Prešovskom kraji v okrese Medzilaborce na území obcí Roškovce, Sukov a Čabiny. Je pravostranným prítokom Laborca. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v severozápadnej časti územia obce Roškovce na svahu vrchu a lesa Buková v lesnom extraviláne v okrese Medzilaborce v Prešovskom kraji. 
Opis toku.
Od prameňa tečie východným smerom cez lesný extravilán obce Roškovce premiešaný lúkami a pasienkami, mení smer na juhovýchod, v priberá ľavostranný bezmenný prítok pritekajúci z lesa Buková dolina, v priberá bezmenný pravostranný prítok. V priberá súčasne dva bezmenné prítoky; jeden sprava a jeden zľava, v priberá bezmenný ľavostranný prítok, vyteká z lesa do poľnohospodárskeho extravilánu, pravým brehom obmýva pole Pomierok. V vteká do intravilánu obce Roškovce, mení smer na východ, v vyteká z extravilánu, pravým brehom obmýva les Jarky, ľavým brehom obmýva úpätie pasienka Farské Ripne. V priberá ľavostranný prítok Hlinica, v opúšťa obec Roškovce a vteká na územie obce Sukov, preteká cez pole Pod Repným, ľavým brehom obmýva úpätie lúky Hrb a poľa Na Cenov. V vteká do intravilánu obce Sukov, v na okraji intravilánu priberá pravostranný prítok Dolinský potok, ľavým brehom obmýva vrch a pasienok Stredné so , vyteká z extravilánu obce Sukov, priberá pravostranný bezmenný prítok pritekajúci z úpätia vrchu a lesa Zadný vrch so , vteká na územie obce Čabiny. V podteká železničnú trať Michaľany – Łupków, v ústi do Laborca ako jeho pravostranný prítok. Pramení na území obce Roškovce, stredným tokom preteká na území obce Sukov a ústi na území obce Čabiny. Má dva významnejšie prítoky: Hlinicu a Dolinský potok.
Pôvod názvu.
Názov vodného toku má pôvod v názve obce Sukov, cez ktorú potok svojou strednou časťou preteká. Z toponyma "Sukov" rozšírením o formant "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Sukovský potok" ako súčasť veľmi početnej skupiny názvov v slovenskej toponymii, najmä hydronymii. Vývoj názvu obce podľa dochovaných stredovekých listín: 1557 "Zuko", 1773 "Sukow", 1920 "Sukov". Hydronymum "Sukovský potok" bolo štandardizované v roku 1976 a potvrdené v roku 1990. V dnešnej slovenskej hydronymii hydronymum Sukovský potok je jedinečným názvom (december 2023).
Referencie.
 

</doc>
<doc id="705671" url="https://sk.wikipedia.org/wiki?curid=705671" title="Mary McDonnellová">
Mary McDonnellová

Mary Eileen McDonnellová (neprechýlene Mary Eileen McDonnell; * 28. apríl 1952, Wilkes-Barre, Pensylvánia, USA) je americká herečka, ktorá bola dva krát nominovaná na prestížne filmové ocenenie Academy Awards, za jej herecké výkony vo filmoch "Tanec s vlkmi" (1990) a "Skutočný život v Belle Reve" (1992).
Detstvo a mladosť.
Mary Eileen McDonnellová sa narodila v roku 1952 v meste Wilkes-Barre v štáte Pensylvánia. Má írsky pôvod a je zo šiestich detí. Vychovávaná bola v rímskokatolíckej viere. V detstve sa s jej rodinou presťahovali do mesta Ithaky, v štáte New York. 
Kariéra.
McDonnellová sa objavila vo viacerých divadelných inscenáciách Off-Broadway. Na Broadwayi účinkovala v inscenáciách "Execution of Justice", "The Heidi Chronicles" či "Summer and Smoke". Po viac ako dvadsaťjeden rokoch jej divadelnej a televíznej kariéry, bola obsadená v roku 1990 do jednej z úloh vo filme "Tanec s vlkmi", ktorý produkoval Kevin Costner. Za svoj herecký výkon vo filme, bola McDonnellová nominovaná na ocenenie Academy Awards, v kategórii Najlepšia herečku vo vedľajšej úlohe. O rok neskôr, účinkovala po boku hercov ako Kevin Kline, Steve Martin a Mary-Louise Parker vo filme "Grand Canyon". 
Svoju druhú nomináciu na Academy Awards, tentokrát v kategórii Najlepšia herečku získala za svoj herecký výkon vo filme "Skutočný život v Belle Reve" z roku 1992. V rovnakom roku hrala vo filme "Sliediči".
V roku 1996 hrala vo filme "Deň nezávislosti". O rok neskôr, stvárnila sudkyňu vo filme "Dvanásť rozhnevaných mužov". 
V roku 2001 hosťovala v televíznom seriáli "Pohotovosť". Za svoj herecký výkon bola nominovaná na cenu Emmy. V roku 2003 hrala v televíznom filme "Battlestar Galactica", na ktorý nadväzoval aj televízny seriál z roku 2004. McDonnellová stvárnila postavu Laury Roslin a v televíznom seriáli účinkovala až do roku 2009. 
V rokoch 2008 až 2009 hrala chirurgičku s Aspergerovým syndrómom v troch epizódach televízneho seriálu "Klinika Grace". V roku 2011 nahradila herečku Lauren Graham vo filme "Vreskot 4".
V rokoch 2009 až 2012 mala opakujúcu sa úlohu v televíznom filme "The Closer", neskôr pokračovala v hlavnej úlohe v spin-offe, "Oddelenie závažných zločinov", ktorý bol vysielaný od roku 2012 do 2018. V roku 2017 hosťovala v televíznom seriáli "Fargo". 
V roku 2023 sa pripojila k hereckému obsadeniu miniseriálu "The Fall of the House of Usher", kde stvárnila postavu Madeline Usher. 
Súkromný život.
McDonnellová sa vydala za herca Randla Mella v roku 1984. Spolu majú dve deti. V decembri 2021 sa rozišli, žijú oddelene. 

</doc>
<doc id="705672" url="https://sk.wikipedia.org/wiki?curid=705672" title="Mary McDonnell">
Mary McDonnell



</doc>
<doc id="705676" url="https://sk.wikipedia.org/wiki?curid=705676" title="Kokošili">
Kokošili

Kokošili alebo Hoh Xil (po mongolsky „Modrý hrebeň“, tiež Aqênganggyai ako „Pán desať tisíc hôr“, , ) je izolovaná oblasť v severovýchodnej časti Tibetskej náhornej plošiny. 7. júla 2017 bol Kokošili v provincii Čching-chaj zaradený medzi lokality svetového dedičstva UNESCO ako „najväčšia a najvyššia náhorná plošina na svete“.
Kokošili je známy svojou izoláciou a minimálnym dopadom ľudskej činnosti. Západná časť národného parku je neobývaná, kým vo východnej časti žijú Tibeťania tradičným kočovným spôsobom v súlade s prírodou. Kvôli svojim nehostinným poveternostným podmienkam sa oblasti niekedy hovorí "tretí pól". Celoročne sú na planine teploty pod nulou, ktoré môžu klesnúť až k mínus 45 stupňom.
Geografia.
Región pokrýva 83 000 štvorcových kilometrov v priemernej nadmorskej výške 4 800 metrov nad morom, rozprestiera sa v smere východ – západ medzi pohorím Tchang-ku-la a Kunlun v pohraničných oblastiach juhozápadnej čínskej autonómnej oblasti Tibet, severozápadnej čínskej provincie Čching-chaj a čínskej Ujgurskej autonómnej oblasti Sin-ťiang. Juhovýchodná časť Kokošili, odvodňovaná riekou Chumar, je jedným z hlavných prameňov rieky Jang-c'-ťiang. Zvyšok regiónu je bezodtokový, s odvodňovaním do mnohých izolovaných jazier; túto oblasť hydrológovia niekedy označujú ako „jazernú oblasť Kokošili“. 45 000 kilometrov štvorcových regiónu Kokošili s priemernou nadmorskou výškou 4 600 metrov bolo v roku 1995 vyhlásených za národnú prírodnú rezerváciu. Zoznam svetového dedičstva UNESCO zahŕňa západnú polovicu okresu Zhidoi a západnú časť okresu Qumarlêb v provincii Čching-chaj. Ultraprominentný štít Pu-kcha-ta-pan Feng je považovaný za súčasť Kokošili.
Geológia.
Kokošili je vulkanický. Okolité vulkanické pole severného Tibetu obsahuje množstvo neskorokenozoických sopiek. V tejto oblasti sa nachádza niekoľko sopiek havajského typu. Sopečné pole Pa-mao-čchiung-cung má rozlohu 300 km2 a obsahuje dokonale zachovanú sopečnú stavbu severovýchodne od vrcholu a lávový prúd, ktorý prekrýva nánosy kvartérnych jazier. Oblasť Pa-mao-čchiung-cung obsahuje peralkalické fonolitové a foiditické horniny. Sopečné pole Jung-po-chu obsahuje päť dacitových, trachyandezitových a andezitových prieduchov. Sopečné pole Čchiang-pa-čchien pokrýva širokú oblasť pozdĺž južnej hranice pohoria Kunlun. Kužeľ v kaldere Kokošili, o ktorom sa kedysi predpokladalo, že bol pozorovaný pri erupcii na satelitnej fotografii v roku 1973, sa dnes nepovažuje za historicky aktívny.
Divoká zver.
Vďaka geografickej izolácii je až tretina rastlín a 60% cicavcov endemických. Napriek drsnému podnebiu je Kokošili domovom viac ako 230 druhov voľne žijúcich zvierat, z ktorých 20 je pod ochranou čínskeho štátu, vrátane jaka divého, kianga, jeleňa bielohubého, medveďa hnedého a ohrozenej antilopy čiru. Hojne sa vyskutujúca pískavka náhorná, malý hlodavec, je hlavnou potravou medveďa hnedého v regióne; medvede sa živia aj jakom a antilopou. Doteraz málo známy región, a spolu ním aj zriedkavá a ohrozená antilopa čiru, sa v Číne stali známymi po uvedení filmu "Kokošili: Horská hliadka" v roku 2004. Jazero Čuo-naj v Kokošili je známy ako miesto zhromažďovania tibetskej antilopy.
Doprava.
Železničná trať Golmud – Lhasa a čínska národná diaľnica 109 vedú pozdĺž východnej hranice rezervácie. V oblasti bol vybudovaný tunel Feng-chuo-šan, v súčasnosti najvyššie položený železničný tunel na svete (1338 m dlhý, s vchodmi umiestnenými v nadmorskej výške 4905 metrov nad morom).

</doc>
<doc id="705678" url="https://sk.wikipedia.org/wiki?curid=705678" title="Prvá uhorsko-haličská železnica">
Prvá uhorsko-haličská železnica



</doc>
<doc id="705684" url="https://sk.wikipedia.org/wiki?curid=705684" title="Nippur">
Nippur

Nippur (sumersky "Nibru", akkadsky "Nibbur") bolo staroveké sumerské mesto. Bolo osobitným sídlom kultu sumerského boha Enlila, „Pána vetra", vládcu vesmíru, ktorý podliehal iba Anovi. Nippur sa nachádzal v dnešnom Nuffare v Afaku, v guvernoráte Al-Kádisíja v Iraku. Nachádza sa približne 200 km južne od súčasného Bagdadu a približne 100 km juhovýchodne od starovekého mesta Babylon. Miesto bolo obývané už v období ubajdskej kultúry, spadá do uruckej kultúry a do obdobia džemdetnasrskej kultúry. Pôvod starovekého názvu nie je známy, ale objavili sa rôzne návrhy.
História.
Nippur nikdy nemal politickú hegemóniu sám o sebe, ale jeho kontrola bola kľúčová, pretože sa považoval za schopný udeliť celkovú „kráľovskú moc" panovníkom z iných mestských štátov. Bolo to výrazne posvätné mesto, dôležité z hľadiska toho, že tu stál slávny Enlilov chrám Ekur. Ninurta, Enlilov syn, mal v mestskom štáte aj svoje hlavné kultové centrum, chrám É-šumeša. 
Podľa "Tummalskej kroniky" tento chrám ako prvý vybudoval Enmebarageši, skorý vládca Kišu, ktorého vplyv na Nippur bol zistený aj archeologicky. Kronika uvádza následných ranostredovekých sumerských vládcov, ktorí v chráme udržiavali občasné obrady: Kišský Aga, syn Enmebaragešiho; Mesannepada z Uru; jeho syn Meskiang-nunna; Gilgameš z Uruku; jeho syn Ur-Nungal; Nanni z Uru a jeho syn Meskiang-nanna. Uvádza sa tiež, že túto prax obnovil v období tretej dynastie Uru Ur-Nammu z Uru a pokračoval v nej, až kým Ibbi-Sin nevymenoval Enmegalana za veľkňaza v Uruku (asi 1950 pred Kr.).
Nápisy Lugal-Zage-Siho a Lugal-kigub-nidudu, kráľov Uruku, resp. mesta Ur, a ďalších skorých vládcov na dverových zásuvkách a kamenných vázach ukazujú, aká úcta sa vtedy prechovávala k starobylej svätyni a aká dôležitosť sa pripisovala jej vlastníctvu, ktoré jej dodávalo určitú pečať legitimity. Niektorí z týchto panovníkov sa na svojich votívnych daroch označujú ako "ensis" alebo guvernéri. 
Akkadské, urské III a starobabylonské obdobie.
Koncom 3. tisícročia pred Kr. Nippur dobyli a obsadili vládcovia Akkadu alebo Agade a početné votívne predmety Sargona, Rimuša a Naram-Sina svedčia o úcte, ktorú preukazovali aj tejto svätyni. Naram-Sin prestaval chrám Ekur aj 17,5 metra široké mestské hradby. Jeden z mála prípadov, keď má Nippur zaznamenaný vlastného vládcu, pochádza z tabuľky, ktorá zobrazuje vzburu viacerých mezopotámskych miest proti Naram-Sinovi vrátane Nippuru pod vedením Amar-enlila. Tabuľka ďalej uvádza, že Naram-Sín tieto vzbúrenecké mestá porazil v deviatich bitkách a vrátil ich pod svoju kontrolu. Weidnerova tabuľka (ABC 19) naznačuje, že Akkadská ríša padla ako božia odplata za to, že Sargon inicioval presunutie štatútu „svätého mesta" z Nippuru do Babylonu.
Túto akkadskú okupáciu vystriedala okupácia počas tretej dynastie Uru a stavby Ur-Nammu, veľkého staviteľa chrámov, sa bezprostredne nadväzujú na stavby Naram-Sina. Ur-Nammu dal chrámu jeho konečnú charakteristickú podobu. Čiastočne zrovnal so zemou stavby svojich predchodcov a postavil terasu z tehál, vysokú asi 12 m, ktorá zaberala plochu približne 32 000 m2. Pri severozápadnom okraji, smerom k západnému rohu, postavil zikkurat z troch stupňov suchých tehál, obložených pálenými tehlami uloženými v asfalte. Na vrchole stála, podobne ako v Ure a Eridu, malá komora, špeciálna svätyňa alebo príbytok boha. Prístup k jednotlivým stupňom zikkuratu z nádvoria pod ním bol po naklonenej rovine na juhovýchodnej strane. Na severovýchode od zikkuratu stál zrejme dom Bela a na nádvoriach pod zikkuratom stáli rôzne ďalšie budovy, svätyne, pokladnice a podobne. Celá stavba bola orientovaná rohmi k svetovým stranám kompasu.
Ur-Nammu tiež prestaval hradby mesta na línii Naram-Sinových hradieb. Obnovu všeobecných čŕt chrámu z tohto a bezprostredne nasledujúceho obdobia výrazne uľahčil objav náčrtu mapy na fragmente hlinenej tabuľky. Táto náčrtná mapa predstavuje štvrť mesta na východ od kanála Šatt-en-Nil. Táto štvrť bola uzavretá vo vlastných hradbách, mesto v meste, tvoriace nepravidelný štvorec so stranami dlhými približne 820 m, oddelený od ostatných štvrtí a od krajiny na severe a východe kanálmi zo všetkých strán, so širokými nábrežiami pozdĺž hradieb. Menší kanál rozdeľoval túto štvrť samotného mesta na dve časti. V juhovýchodnej časti, v strede jej juhovýchodnej strany, stál chrám, zatiaľ čo v severozápadnej časti, pozdĺž Šatt-en-Nil, sa uvádzajú dve veľké skladiská. Vlastný chrám podľa tohto plánu pozostával z vonkajšieho a vnútorného nádvoria, z ktorých každé malo rozlohu približne 32 000 m2, obklopeného dvojitými múrmi, pričom na severozápadnom okraji tohto nádvoria sa nachádzal zikkurat.
Chrám naďalej dobudovávali alebo prestavovali králi rôznych nasledujúcich dynastií, o čom svedčia tehly a votívne predmety s nápismi kráľov rôznych dynastií z Uru a Isinu. Zdá sa, že v čase alebo približne v čase vpádu Elamitov vážne utrpel, ako dokazujú rozbité fragmenty sôch, votívnych váz a podobne z tohto obdobia. Rim-Sin I., kráľ Larsy, sa štylizuje ako „pastier krajiny Nippur". So vznikom Babylonskej ríše za vlády Chammurapiho začiatkom 2. tisícročia pred Kr. sa náboženské, ale aj politické centrum vplyvu presunulo do Babylonu, Marduk sa stal pánom panteónu, mnohé Enlilove atribúty boli prenesené na neho a Ekur, Enlilov chrám, bol do istej miery zanedbaný.
Mesto dobyl Ilī-ma-ilu, prvý vládca prvej dynastie Sealandovcov, približne v 29. roku vlády Samsu-iluna, vládcu Babylonu. Opätovne ho dobyl Abí-ešúš do svojho 5. roku po tom, ako prehradil rieku Tigris.

</doc>
<doc id="705689" url="https://sk.wikipedia.org/wiki?curid=705689" title="Slavejkovov dom (Triavna)">
Slavejkovov dom (Triavna)

Slavejkovov dom (), alebo Dom-múzeum P. R. Slavejkova () je dom z prvej polovice 19. storočia, ktorý sa nachádza v meste Triavna v Gabrovskej oblasti v severnom Bulharsku.
Budova má pridelený štatút kultúrnej pamiatky miestneho významu. Dom je jedným z desiatich objektov trevnenského Špecializovaného múzea rezbárskeho a zografského umenia.
Lokalita.
Slavejkovov dom sa nachádza v historickej časti mesta Triavna na ulici „P. R. Slavejkov“ (, doslova "ulica P. R. Slavejkova") č. 50. 
Dejiny.
Dom bol postavený okolo roku 1830. 
Dom je úzko spojený s životom významného bulharského spisovateľa a politika, Petka Račova Slavejkova a jeho rodiny. Samotný Petko Račov Slavejkov v dome žil od roku 1853, keď dom dostali do daru spolu so svojou ženou Irinou od jej otca Ivanča Rajkova ako svadobný dar, nasledujúcich 23 rokov do roku 1876.
V rokoch 1964, 1965 a 1966 prebehli na dome reštauračné práce. V roku 1966 bola v dome otvorená múzejná expozícia a na fasáde domu bol umiestnený basreliéf zobrazujúci Petka a Penča Slavejkovových, ktorý zhotovil sochár Dimităr Dimov. V roku 1967 získal dom štatút kultúrnej pamiatky miestneho významu. Zatiaľ posledné reštauračné práce sa na dome uskutočnili v priebehu roku 2013.
Charakteristika.
Autor stavby nie je známy.
Budova je predstaviteľom neskorého trevnenského staroplaninského domu a zároveň predstaviteľom raného obrodeneckého domu. Dom je svojou plánovou koncepciou ako aj vonkajšou umeleckou formou podobný Popangelovovmu domu v Triavne.
Budova je dvojposchodová, postavená na úrovni ulice. Prízemné poschodie je kamenné, nadzemné poschodie pozostáva zo skeletu z drevených trámov, medzi ktorými sa nachádza výplň. Steny medzi drevenými trámami sú zvonku pokryté bielou omietkou. Okná sú zasadené v typických tradičných drevených rámoch. Nadzemné poschodie sa arkierovo rozširuje nad prízemím. Strecha domu je pokrytá kamennými škridlami. 
V prízemnej časti domu sa nachádza ďukian (druh obchodu so skladom v bulharských obrodeneckých domoch) s priestranným skladom a dve obytné miestnostitzv. "kăšti" (druh veľkej obytnej miestnosti s ohniskom v bulharských obrodeneckých domoch) a "soba" (spálňa). Ďukian je obrátený smerom do ulice, obytné miestnosti smerujú do dvora. Prízemie je s nadzemným poschodím spojené jednoramenným dreveným schodiskom, ktoré vedie z priestoru dvora pred obytnými miestnosťami na prízemí do priestoru otvoreného čardaku (odkrytý priestor pred miestnosťami v obrodeneckých domoch) na nadzemnom poschodí. Čardak je priestranný, rozprestiera sa okolo celej fasády domu smerujúcej do dvora. Časť čardaku bola prispôsobená aby sa využívala ako letná miestnosť, ďalšia časť je v podobe úzkej galérie vedúcej pozdĺž fasády domu k miestu, kde sa nachádzala toaleta. Z priestoru čardaku sú dostupné miestnosti na nadzemnom poschodí. Na poschodí sa nachádzajú celkovo tri obytné miestnostitzv. "kăšti", "soba" a "odaja" (miestnosť slúžiaca ako šatník a prezliekáreň), z ktorej bol prístupný aj priestor skrýše, ktorá sa nachádzala v rohu strechy. Zatiaľčo "kăšti" a "soba" boli dostupné priamo z priestoru čardaku, "odaja" bola dostupná len z priestoru "kăšti".
Dvere, rámy okien, ako aj stĺpy a trámy sú bohato zdobené drevorezbou, ktorej autormi boli významní predstavitelia tzv. trevnenskej umeleckej školy.
Múzeum Petko a Penčo Slavejkovovi.
"Múzeum Petko a Penčo Slavejkovovi" () predstavuje etnografickú a dokumentárnu expozíciu venovanú životu a dielu rodiny Slavejkovových. Samotný dom bol sprístupnený návštevníkom 23.októbra 1964. Prvá múzejná expozícia bola v dome otvorená v roku 1966 v priestore ďukianu, kde sa nachádzala knižnica Petka Slavejkova a v rámci expozície boli vystavené knihy, dokumenty a niektoré osobné predmety Petka Slavejkova. 27. apríla 1967 sa dom oficiálne stal múzejným objektom a v roku 1971, sesternica Penča Slavejkova, Bata Toteva dom správe múzea aj darovala do vlastníctva. V roku 1972 bola expozícia obnovená a ozvučená piesňami s textami, ktorých autormi boli Petko a Penčo Slavejkovovi. V roku 2013 bola obnovená dokumentárna časť expozície. Dokumentárna časť expozície venovaná predovšetkým životnému dielu Petka a Penča Slavejkovových sa nachádza v prízemnej časti domu, zatiaľčo v priestoroch na nadzemnom poschodí sa nachádza etnografická expozíciam ktorá predstavuje život rodiny Slavejkovových, pričom vystavených je množstvo originálnych predmetov dennej potreby, ktoré patrili priamo rodine.
Štatút a dôvod pamiatkovej ochrany.
Kategória: kultúrna pamiatka miestneho významu, pričom dom je súčasťou architektonického obrodeneckého ansábla na ulici „P. R. Slavejkov“
Rok vyhlásenia: 1967
Dôvod pamiatkovej ochrany: architektonicko-staviteľská hodnota budovy
Oficiálny názov na zozname kultúrnych pamiatok: "Kăšta-muzej P. R. Slavejkov s dvora" (, doslovne Dom-múzeum P. R. Slavejkova s dvorom)

</doc>
<doc id="705690" url="https://sk.wikipedia.org/wiki?curid=705690" title="Slavejkovov dom">
Slavejkovov dom

Slavejkovov dom môže byť:

</doc>
<doc id="705693" url="https://sk.wikipedia.org/wiki?curid=705693" title="Trojfázová sústava">
Trojfázová sústava

Trojfázová sústava je symetrické a synchronizované usporiadanie troch obvodov striedavého prúdu, medzi ktorými je konštantný fázový posun o tretinu periódy (120 °). Trojfázová sústava sa celosvetovo využíva pri výrobe, prenose, distribúcii a spotrebe elektrickej energie pre jej schopnosť vytvárať točivé magnetické pole, umožňujúce jednoduchú a lacnú konštrukciu elektrických strojov.
Napätie a prúd v trojfázovej sústave sa nazývajú trojfázové napätie a trojfázový prúd. Pre prídavné meno "trojfázový" sa v slovenčine a češtine používa aj skratka 3F alebo 3f , napr. 3F sústava, 3F istič, 3F rozvod.
Dejiny.
Viacfázové elektrické sústavy vynašlo nezávisle viacero priekopníkov elektrotechniky koncom 80. rokov 19. storočia.
V roku 1885 realizoval taliansky fyzik Galileo Ferraris výskum točivých magnetických polí. Experimentoval s rôznymi typmi asynchrónnych elektromotorov, pričom jeho práce vyústili do vývoja alternátora, ktorý si možno predstaviť ako elektromotor na striedavý prúd pracujúci opačne, aby sa mechanická (rotačná) energia premieňala na elektrickú energiu (vo forme striedavého prúdu). 11. marca 1888 Ferraris zverejnil svoj výskum v článku Akadémie vied v Turíne.
O dva mesiace neskôr získal americký elektrotechnik srbského pôvodu Nikola Tesla v USA patent na konštrukciu trojfázového elektromotora, pričom prihláška bola podaná 12. októbra 1887. Z obrázka č. 13 v tomto patente je zrejmé, že Tesla predpokladal, že jeho trojfázový motor bude napájaný z trojfázového generátora pomocou šiestich vodičov.
Rusko-poľský vynálezca Michail Osipovič Dolivo-Dobrovolskij, pôsobiaci v Nemecku pre čerstvo založenú spoločnosť AEG, vyvinul v roku 1888 trojfázový elektrický generátor a trojfázový elektromotor a skúmal ich zapojenia do hviezdy a do trojuholníka. Jeho trojvodičový trojfázový prenosový systém bol prezentovaný na Svetovej elektrotechnickej výstave vo Frankfurte nad Mohanom v roku 1891, kde Dolivo-Dobrovolskij použil systém na prenos elektrickej energie na vzdialenosť 176 km s účinnosťou 75 %. V rokoch 18891891 vytvoril aj trojfázový transformátor a asynchrónny motor s kotvou nakrátko.
Švédsky vynálezca Jonas Wenström získal v roku 1890 patent na rovnaký trojfázový systém (pričom práce viedli až k vzniku švédskej spoločnosti ASEA, dnes ABB po zlúčení so švajčiarskou Brown, Boveri &amp; Cie). V bani Grängesberg zvažovali možnosti prenosu elektrickej energie z vodopádu na diaľku. Vybrali si 45-metrový vodopád v Hällsjöne, časti obce Smedjebacken v provincii Dalarna, kde sa nachádzala malá železiareň. V roku 1893 tu bola zavedená trojfázová sústava s napätím 9,5 kV, prenášajúca výkon 400 konských síl na vzdialenosť 15 km, ktorá predstavovala prvú komerčnú realizáciu konceptu.
Uvedené alternátory vytvárali sústavy striedavých prúdov, vzájomne fázovo posunutých o určité uhly a ich činnosť závisela od točivých magnetických polí. Vynález viacfázového alternátora sa spolu s vynálezom transformátora stali kľúčovými pre dejiny elektrifikácie, keďže umožňovali účinný prenos energie drôtmi na veľké vzdialenosti. Mechanická energia tečúcej vody mohla byť prostredníctvom vodných elektrární pri veľkých priehradách premenená na elektrickú, ktorá mohla následne napájať elektromotory na ľubovoľných iných vzdialených miestach, kde bolo potrebné vykonávať mechanickú prácu. Táto všestrannosť podnietila celosvetový búrlivý rozvoj nového odvetvia elektroenergetiky.
Začiatkom 20. storočia ešte prevažovalo využitie dvojfázovej sústavy, postupne však zvíťazila trojfázová sústava, ktorá je ekonomickejšia na spotrebu materiálu vodičov ako pri strojoch, tak pri vedeniach. V súčasnosti tvorí trojfázová sústava celosvetovo základ výroby a distribúcie elektrickej energie. Jednotlivé krajiny môžu mať rôzne parametre sústav (fázové napätie, frekvencia), ako aj systém normovaného farebného značenia vodičov, základný princíp však zostáva rovnaký.
Princíp.
Trojfázovú sústavu tvoria tri synchrónne zdroje striedavého elektrického prúdu s harmonickým (sínusovým) priebehom a rovnakým napätím aj frekvenciou, ktoré sú vzájomne fázovo posunuté o 1/3 periódy, tzn. 120 ° (stupňov) resp. 2/3 π rad v uhlovom vyjadrení. Zdrojom trojfázovej energie je obvykle alternátor, kde rotorové vinutie budené jednosmerným prúdom indukuje do troch vzájomne geometricky posunutých statorových vinutí elektrický prúd sínusového priebehu.
Vhodným prepojením statorových vinutí vznikne trojfázová sústava. Rozoznávajú sa dve základné zapojenia:
Obdobne sa zapájajú v trojfázovej sústave aj vinutia transformátorov a elektromotorov. Prepojením fázových vodičov alternátora a motora sa vytvorí v motore točivé magnetické pole a rotor (synchrónneho) motora sa potom otáča rovnakou rýchlosťou ako rotor alternátora.
Okrem alternátora môže byť trojfázovým zdrojom aj trojica synchrónne pracujúcich striedačov, pri potrebe generovania trojfázového prúdu z jednosmerných zdrojov (akumulátory, fotovoltika, jednosmerné resp. usmernené jednofázové trakčné napätie v dopravných prostriedkoch a pod.).
Napätia.
Napätie v trojfázovej sústave je možné udávať dvojakým spôsobom:
Prípadne sa udávajú obe hodnoty, napr. pre trojfázový rozvod NN v EÚ: "„3 x 230/400 V“". Obe hodnoty udávajú efektívnu hodnotu (tzn. kvadratický priemer – "RMS") príslušného sínusového priebehu.
V prípade zapojenia do hviezdy (Y) sú vinutia (alebo iné záťaže) pripojené na fázové napätia ("Uf"), v prípade trojuholníka (Δ) na √3-násobne vyššie združené napätia ("Uz"). Pri rovnakej impedancii záťaží je preto výkon v zapojení do trojuholníka 3-násobný: formula_2 a trojnásobné sú aj prúdy, tečúce fázovými vodičmi. Využíva sa to okrem iného na plynulejší rozbeh (obmedzenie mechanických rázov aj prúdových špičiek) motorov, určených na zapojenie do trojuholníka. Vinutia motora sú na trojfázový rozvod pripojené cez predradený prepínač "vypnuté – hviezda – trojuholník" a motor sa zapína prechodom cez zapojenie do hviezdy, v ktorom je jeho rozbehový prúd aj točivý moment približne tretinový. Prepínač môže byť manuálny mechanický alebo automatický.
Matematicky je možné okamžité hodnoty jednotlivých fázových napätí v čase "t" vyjadriť nasledovne:
formula_3
formula_4
formula_5
kde "Um" je amplitúda (maximálna hodnota) fázového napätia, "ω" je uhlová frekvencia (2π"f"), "t" je čas v sekundách, "φ"0 je počiatočný fázový uhol v radiánoch.
Použitie.
Alternátor v elektrárni vyrába obvykle trojfázový prúd na úrovni vysokého napätia (VN). Elektrická energia je ďalej prenášaná prenosovou a distribučnou sústavou po troch vodičoch na úrovni vysokého a veľmi vysokého napätia (VVN) do miesta spotreby. Na zmenu veľkosti napätia sa používajú trojfázové transformátory (prípadne tri jednofázové). V mieste spotreby zaisťuje trojfázová sústava zdroj točivej energie pre motory na striedavý prúd. Zvlášť jednoduchá a tým lacná konštrukcia vychádza pri trojfázovom asynchrónnom motore, ktorý je použitý pri väčšine točivých zariadení pripojených k striedavej elektrickej sieti.
Aj iné veľké elektrické spotrebiče, ktoré nepotrebujú točivé pole (napríklad oblúková pec), sú konštruované ako trojfázové, aby ich bolo možné zapojiť priamo do trojfázovej sústavy a odoberali z jednotlivých fáz symetricky pokiaľ možno rovnaké resp. podobné prúdy.
Okrem trojfázových spotrebičov umožňuje trojfázová sústava aj napájanie jednofázových spotrebičov. Pripojenie jednofázového spotrebiča vedie k určitej nesymetrii elektrických parametrov trojfázovej sústavy. Napríklad v domácom rozvádzači sa pre väčšinu spotrebičov (jednofázových) rozdelí trojfázová sústava na samostatné jednofázové obvody (zásuviek, osvetlenia). Jednotlivé obvody sú rozložené na všetky tri fázy sústavy tak, aby nesymetria zaťaženia bola čo najmenšia.
Trojfázová sústava sa používa aj v letectve, pre palubné napájacie rozvody lietadiel a vrtuľníkov, avšak z praktických dôvodov (rozmerovo kompaktnejšie a ľahšie transformátory a filtre pri stále akceptovateľnom skin efekte) spravidla s vyššou nominálnou frekvenciou – 400 Hz, na rozdiel od pozemných sietí, kde je najbežnejších 50 alebo 60 Hz.

</doc>
<doc id="705694" url="https://sk.wikipedia.org/wiki?curid=705694" title="Trojfázové napätie">
Trojfázové napätie



</doc>
<doc id="705695" url="https://sk.wikipedia.org/wiki?curid=705695" title="Trojfázový prúd">
Trojfázový prúd



</doc>
<doc id="705696" url="https://sk.wikipedia.org/wiki?curid=705696" title="Bradlo (vrch v Slanských vrchoch)">
Bradlo (vrch v Slanských vrchoch)

Bradlo () je vrch v Slanských vrchoch, krajinnom celku Matransko-slanskej oblasti. Leží nad obcou Rákoš, približne juhovýchodne od Košíc. 
Poloha.
Nachádza sa v južnej časti pohoria, v geomorfologickom podcelku Milič. Vrch leží v Košickom kraji, v okrese Košice-okolie a na katastrálnom území obce Skároš. Najbližšími sídlami sú severne situovaný Rákoš, severozápadne sa nachádza Vyšná Myšľa, západne Nižná Myšľa a Ždaňa, juhozápadne Skároš, juhovýchodne Slanská Huta a východne Nový Salaš a Slanec. 
Opis.
Bradlo leží v centrálnej časti podcelku Milič, v hlavnom hrebeni medzi Veľkým Miličom () a Hradiskom (). Tvorí rozsiahly masív s blízkym vrchom Dobrák (), ktorý sa nachádza južne, rovnako ako Veľký Milič (), Suchá hora () a Sereňa (), západne susedí Lysá hora () a Kaňaš (), severne Margita () a Hradisko () a východne Slanský hradný vrch (), Medvedí vrch (), Čierny vrch () a Suchá hora (). Západne sa zvažujúce svahy masívu odvodňuje rieka Oľšava, kde smeruje Bystrý potok, no tiež zo severných svahov tečúci Bradliansky a Kľúčiarovský potok, voda z východných odteká potokom Trebeľa do Roňavy v povodí Bodrogu. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je možné vidieť okolité vrcholy Slanských vrchov, Košickú kotlinu a Východoslovenskú nížinu, nezriedka tiež Volovské vrchy a Čiernu horu. Za dobrej viditeľnosti je možné vidieť z niekoľkých miest na Bradle aj Vysoké Tatry, Nízke Tatry (Kráľova hoľa), dokonca aj vrcholy Východných Karpát v Poľsku, na Ukrajine a v Rumunsku. Najvzdialenejší bod pozorovateľný z Bradla je 227 kilometrov vzdialená hora Pop Ivan () na hranici Rumunska a Ukrajiny.
Prístup.
Na vrchol nevedie značená turistická trasa, preto prístup je možný lesnými chodníkmi. Juhozápadným úbočím vedie modro značený chodník z Vyšnej Myšle na rázc. Veľká Márovka a východne aj červeno značená trasa z Veľkej Márovky do Slanského sedla.

</doc>
<doc id="705699" url="https://sk.wikipedia.org/wiki?curid=705699" title="Denisa Žiláková">
Denisa Žiláková

JUDr. Denisa Žiláková, MBA, LL.M. , rod. Ivanová (* 14. september 1974, Košice) je súčasná štátna tajomníčka Ministerstva dopravy Slovenskej republiky, slovenská právnička a odborníčka na európske právo a fondy. 
Pracovná kariéra.
Roku 2004 vyštudovala právo na Právnickej fakulte Univerzite Komenského. Špecializovala sa na manažment na Inštitúte európskej integrácie pri Fakulte manažmentu UK v Bratislave. Svoje vzdelanie si rozšírila štúdiom manažmentu európskych fondov na Európskej akadémii pre dane, ekonómiu a právo v Berlíne a európskeho práva na King's College v Londýne. Ďalšie štúdium absolvovala na École de Langue – Accord v Paríži a získala titul MBA na Cambridge Business School v Prahe.
Profesionálna kariéra Žilákovej je viac ako dve desaťročia spojená s európskou legislatívou a fondmi Európskej únie. V rokoch 2001 až 2005 pracovala pre Európsku komisiu ako poradkyňa pre spravodlivosť, vnútorné vzťahy a predvstupové fondy v rámci Delegácie Európskej komisie. Medzi rokmi 2005 a 2007 zastávala pozíciu generálnej riaditeľky sekcie na Ministerstve dopravy, pôšt a telekomunikácií Slovenskej republiky. Následne, až do roku 2012, pracovala na Ministerstve financií SR ako riaditeľka odboru pre európske fondy.
V období 2012 až 2016 viedla sekciu Operačného programu Doprava na Ministerstve dopravy, výstavby a regionálneho rozvoja SR. Od roku 2016 do augusta 2023 pôsobila ako generálna riaditeľka sekcie Centrálny koordinačný orgán, najprv na Úrade podpredsedu vlády SR pre investície a informatizáciu, a neskôr na Ministerstve investícií, regionálneho rozvoja a informatizácie SR. Pred svojím vymenovaním do funkcie štátnej tajomníčky na Ministerstve dopravy SR pracovala na Ministerstve vnútra SR ako poradkyňa pre eurofondy. 
Ako štátna tajomníčka sa venuje európskym fondom, stratégii dopravy, vodnej a železničnej doprave a bezpečnosti cestnej dopravy. 
Osobný život.
Rada lyžuje a amatérsky hrá golf. Má syna Šimona.

</doc>
<doc id="705715" url="https://sk.wikipedia.org/wiki?curid=705715" title="Fótios (rozlišovacia stránka)">
Fótios (rozlišovacia stránka)

Fótios alebo Fotios () môže byť:

</doc>
<doc id="705721" url="https://sk.wikipedia.org/wiki?curid=705721" title="Gărbavijat most (Charmanli)">
Gărbavijat most (Charmanli)

Gărbavijat most (, doslova "Hrbatý most"), alebo Kamenen most () je historický most nad starým korytom rieky Charmanlijska reka, ktorý sa nachádza v meste Charmanli v Chaskovskej oblasti v južnom Bulharsku. Pochádza z druhej polovice 16. storočia, z čias Osmanskej ríše.
Budova má pridelený štatút kultúrnej pamiatky miestneho významu.
Lokalita.
Gărbavijat most sa nachádza pri vstupe do centrálnej časti mesta Charmanli za budovami historického múzea a okresného súdu. Preklenuje bývalé koryto rieky Charmanlijska reka (kedysi Uludere). V súčasnosti už rieka pod mostom nepreteká, keďže jej tok bol v minulosti odklonený. Dôvodom bol (nakoniec nikdy neuskutočnený) projekt, v rámci ktorého malo byť pod mostom vybudované umelé rekreačné jazero.
Dejiny.
Most nechal postaviť Siaviuš paša, veľkovezír osmanského sultána Murada III. a správca tamojšej oblasti. Postavený bol poblíž staršieho karavanserailu, pričom slúžil karavánam putujúcim po obchodnej ceste medzi dnešným Plovdivom a Istanbulom. 
Výstavba mostu sa podľa zápiskov pútnikov začala v priebehu roku 1584. Dokončený a sprístupnený bol most niekedy v roku 1585, čo vyplýva zo spomínaných zápiskov a zo staviteľského nápisu na moste. Nápis spomína dokončenie stavby v roku 993 hidžry, teda v roku 1585 podľa islamského kalendára. V blízkosti mostu a karavanserailu bol neskôr postavený celý komplex, ktorý pozostával z mešity, medresy, imaretu a kúpeľov. Pri tomto komplexe neskôr vznikla osada, ktorá sa vyvinula do dnešného mesta Charmanli.
Počas rusko-tureckej osloboditeľskej vojny prebehla pri moste kľúčová bitka, ktorá viedla k oslobodeniu mesta Charmanli.
V roku 1927 bola stavba mostu zapísaná ako národná starožitnosť do zoznamu kultúrnych pamiatok. V roku 1960 získal most štatút kultúrnej pamiatky miestneho významu. 
V roku 2021 prebehli na moste reštauračné práce.
Charakteristika.
Kamenný most v Charmanli je jednou z veľkých stavieb postavených za čias Osmanskej ríše na bývalej rímskej ceste Via Diagonalis.
Most je postavený z opracovaných kamenných blokov, ktoré sú spojené maltou. Na niektorých miestach sú z dôvodu väčšej stability kamenné bloky spojené železnými skobami, ktoré sú v bloku zaliate olovom. 
Most je dlhý 104 metrov a má celkovo šesť mostných oblúkov rôznych veľkostí, pričom centrálny hlavný oblúk je široký 20,20 metra. Šírka mostu dosahuje 6 metrov. Na horizontálnej osi mostu dochádza k zlomu, pričom celý most tak pôsobí ako dva mosty, ktoré boli priložené k sebe a rozdeľuje tak most na dve čast. Prvá väčšia časť je charakteristická hlavným širokým centrálnym mostným oblúkom, stélou, pyramídovým zakončením mostu vo vrchnej časti a dvoma malými postrannými mostnými oblúkmi s polkruhovým ukončením, ktoré sú široké 2,17 a 2,20 metra. Časť mostu za zlomom pôsobí ako nadvädzujúci malý dvojoblúkový most s takmer totožnými mostnými oblúkmi, ktoré sú široké 6,35 a 6,40 metra. 
Stéla.
Podobne ako na starom kamennom moste v Svilengrade, aj na charmanlijskom kamennom moste sa nachádza parapet so stélou, na ktorej je vyrytý staviteľský nápis. Stéla sa nachádza v južnej časti mostu a má rozmery 2,25 x 0,75 metra. Nápis je reliéfový, je zhotovený technikou "siulius dželisi" a rozložený na troch riadkoch, ktoré rozdeľujú jednotlivé strofy. Nápis v osmanskej turečtine bol prekladaný niekoľkokrát, pričom najúplnejší a najpresnejší preklad pochádza od Ivana Dobreva. Celý text nápisu znie v preklade do slovenčiny:
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1927 (národná starožitnosť), 1960 (kultúrna pamiatka miestneho významu)
Dôvod pamiatkovej ochrany: architektonicko-staviteľská hodnota stavby, od roku 1970 aj historická hodnota stavby

</doc>
<doc id="705722" url="https://sk.wikipedia.org/wiki?curid=705722" title="Gărbavijat most">
Gărbavijat most

Gărbavijat most môže byť:

</doc>
<doc id="705724" url="https://sk.wikipedia.org/wiki?curid=705724" title="Škola umeleckého priemyslu (Prešov, Vodárenská 3)">
Škola umeleckého priemyslu (Prešov, Vodárenská 3)

Škola umeleckého priemyslu je stredná škola v Prešove na Vodárenskej ulici. Štúdium na škole je denné štvorročné a končí maturitnou skúškou. Učebný plán je zostavený zo všeobecno-vzdelávacích predmetov, spoločných pre všetkých študentov, ale aj odborných predmetov, špecificky určených podľa jednotlivých študijných odborov.
História.
V roku 1960 vzniklo učilište, ktoré nieslo názov "Odborné učilište Okresného stavebného podniku v Prešove" so sídlom v Sabinove. Toto učilište zabezpečovalo vyučovanie iba v učebnom odbore murár. V roku 1971 bola odovzdaná pre školu nová budova na Vodárenskej ulici v Prešove. Škola zabezpečovala vyučovanie v rôznych profesiách stavebného zamerania pre malé podniky miestneho hospodárstva vo Východoslovenskom kraji. Postupne škola menila názov až do roku 1993, kedy ministerstvo školstva, pod ktoré škola patrila, osvedčilo a potvrdilo označenie "Stredné odborné učilište (SOU)".
Od školského roka 1992/93 boli postupne zavádzané do siete našej školy nové odbory umelecko-remeselného zamerania. Ako prví to boli "umeleckí rezbári" a "umeleckí kováči". Postupne každý rok sme otvárali nové odbory. Pribudli "umeleckí stolári, umelecké čipkárky" a "umeleckí keramici." Väčšina absolventov týchto učebných odborov pokračovala v nadstavbovom štúdiu, čím žiaci získavali úplné stredoškolské vzdelanie.
Pre potreby východoslovenských divadiel otvorila naša škola od roku 1998 nové študijné odbory "scénických umelecko-remeselných prác" so zameraním na "parochniarske" a "maskérske práce", "kroje" a "kostýmy" aj "maľbu dekorácií a interiérov". Nové krajské mesto Prešov malo snahu o získanie čo najvyššieho kreditu v umeleckom vzdelávaní. Preto sme na škole začali vyučovať žiakov v štvorročných študijných odboroch úžitkového výtvarníctva v "strednej umeleckej škole (SUŠ)" v odboroch "propagačné výtvarníctvo", "grafická úprava tlačív" a "tvorba hračiek a dekoratívnych predmetov". Zavedením týchto študijných odborov získala škola celoslovenskú pôsobnosť.
Dňa 1. 7. 2001 bola Krajským úradom v Prešove zriadená "Združená stredná umelecká škola", ktorá vznikla spojením Stredného odborného učilišťa a Strednej umeleckej školy. Tým bola vlastne zavŕšená legislatívna prestavba školy.
V zmysle vyhlášky MŠ SR č. 314/2008 Z. z. o stredných školách a o zozname študijných odborov a učebných odborov, v ktorých sa vyžaduje overenie špeciálnych schopností, zručností alebo nadania bol škole vydaný dodatok k zriaďovacej listine, na základe ktorého sa škola od 1. 9. 2008 premenovala na "Strednú odbornú školu na Vodárenskej ulici č. 3 v Prešove."
Vzhľadom na typ a zameranie školy, škola podala žiadosť o zmenu názvu a od 1. 1. 2009 bola premenovaná na Strednú umeleckú školu. 
Podľa predpisov účinných od 1. septembra 2019 je Stredná umelecká škola premenovaná na Školu umeleckého priemyslu.
V súčasnosti sa na škole vyučujú štvorročné študijné odbory umelecko-remeselného zamerania, ako sú "propagačné výtvarníctvo", "grafický dizajn", "reklamná tvorba", "grafický a priestorový dizajn", "fotografický dizajn", "odevný dizajn, dizajn exteriéru" a "dizajn interiéru". Absolventi týchto odborov získavajú po ukončení štúdia úplné stredoškolské vzdelanie (maturitu) a väčšina z nich pokračuje v štúdiu na vysokej škole.
Aktuálne sme jediná stredná škola v rámci východného slovenska ponúkajúca vzdelanie v študijnom odbore 8614 M Dizajn interiéru.

</doc>
<doc id="705726" url="https://sk.wikipedia.org/wiki?curid=705726" title="Južný rovníkový prúd">
Južný rovníkový prúd

Pod pojmom južný rovníkový prúd sa rozumie zoskupenie teplých morských povrchových prúdov na rovníku alebo južne od neho. Tvoria ho rovníkové prúdy Tichého, Atlantického a Indického oceána. Tieto prúdy majú silný prietok, nachádzajú sa približne medzi rovnobežkami 8°-10° južnej zemepisnej šírky a rovnobežkou 5° severnej zemepisnej šírky, a prúdia z východu na západ, rovnako ako severovýchodné pasáty.
Na južnej pologuli je každý južný rovníkový prúd západnou vetvou každého rozsiahlejšieho oceánskeho prstenca. Tieto prstence sú poháňané kombináciou pasátov na obratníkoch a východnými vetrami, ktoré sa nachádzajú na juhu v okolí rovnobežky 30° južnej zemepisnej šírky, prostredníctvom pomerne komplikovaného procesu, ktorý zahŕňa intenzifikáciu západného hraničného prúdu. Na rovníku je južný rovníkový prúd poháňaný priamo pasátmi, ktoré prúdia z východu na juhovýchod, ale pôsobia naň aj iné sily.
V niektorých obdobiach sa presúva z jednej pologule na druhú vplyvom vetrov a migrácie intertropickej zóny konvergencie. Tieto prúdy zásadne pôsobia na zemské podnebie, keďže ovplyvňujú teplotu veľkých oceánskych plôch.
Južný rovníkový prúd je súčasťou rovníkovej cirkulácie, na ktorej sa spolupodieľa aj severný rovníkový prúd, Rovníkový protiprúd a Cromwellow prúd - podpovrchový protiprúd, ktorý prúdi pozdĺž rovníka pod južným rovníkovým prúdom, ale opačným smerom.
V Tichom oceáne.
Južný rovníkový prúd je súčasťou oceánskeho prstenca, ktorý zahŕňa aj Východoaustrálsky prúd na západe, Západný príhon v južnom Tichom oceáne, Antarktický cirkumpolárny prúd na juhu a Humboldtov prúd na východe. Keďže Tichý oceán je najväčší na Zemi, na jeho okrajoch je viditeľných najviac kontrastov: Prúd vzniká v pomerne chladných vodách v blízkosti Galapágov, Ekvádoru a severného Peru. Povrchové vody sú tu najstudenšie v týchto zemepisných šírkach. Následne sa počas prúdenia kontinuálne otepľuje a dorazí až do teplého bazéna v západnej časti Tichého oceána, do vôd Melanézie a Indonézie. Toto more sa považuje za najteplejšie na svete, čo možno pozorovať na priloženej mape. Anomálne zmeny v rýchlosti prúdenia a v rýchlosti vetrov úzko súvisia s klimatickým modelom El niño – južná oscilácia (ENSO), takže pomalšie prúdenie súvisí s fenoménom El Niño a rýchlejšie prúdenie s fenoménom La Niña.
V Atlantickom oceáne.
Tu je južný rovníkový prúd poháňaný juhovýchodnými pasátmi. Vychádza z Benguelského prúdu blízko Afriky a keď sa blíži k Brazílii, rozdelí sa na väčší prúd smerujúci na sever: Karibský prúd a menší prúd smerujúci na juh: Brazílsky prúd. Sezónne sa posúva na sever s maximom v júli a na juh s maximom v novembri. 
V Indickom oceáne.
V Indickom oceáne je južný rovníkový prúd výrazný len južne od rovníka. Priamo nad rovníkom sa vetry dvakrát ročne v dôsledku monzúnov obrátia, a tak môže mať povrchový prúd východný alebo západný smer. Tento prúd vzniká v indonézskych vodách zo Západoaustrálskeho prúdu, a končí sa v afrických vodách. Tam sa delí na niekoľko južných alebo juhovýchodných hraničných prúdov, ako sú Agulhaský prúd, Mozambický prúd a Madagaskarský prúd.
Pôvod a faktory vzniku.
Rovnako ako pri iných oceánskych prúdoch, aj na tento prúd pôsobia rôzne faktory ako slnečná energia, rotácia Zeme, vetry, gravitácia, pohyb Zeme, Coriolisova sila a Eötvösov efekt, ale vplývajú naň aj iné morské prúdy, rozloženie pobrežia, veľkosť oceánu a oscilácia ako ENSO (fenomén El Niño).
Hlavnou silou, ktorá zapríčiňuje a pôsobí na systém južného rovníkové prúdu, je slnečná energia. Rovník sa vzhľadom na svoju geografickú polohu nachádza v oblasti s najvýraznejším otepľovaním oceánu. Keďže prúd vychádza zo studených vôd, neustále otepľovanie spôsobuje, že sa voda rozpína a vytvára takzvaný vodný kopec, ktorý sa vplyvom sklonu posúva. Otepľovanie vody spôsobuje ohrievanie vzduchu, ktorý sa rozpína, vytvára vzdušné prúdy, a tie následne posilňujú pasáty. Rotácia Zeme spôsobuje zdanlivý pohyb Slnka na západ, takže účinky otepľovania sa v tomto smere prejavujú vo vode aj vo vzduchu. Vietor je kľúčovým faktorom poháňania prúdu, pretože ak fúka ponad oceán minimálne 10 hodín z dňa, povrchové vody prúdia rýchlosťou približne 2 % rýchlosti vetra. Spolu s rozpínavosťou vody to spôsobuje, že voda sa hromadí v smere vetra, takže hladina blízko rovníka je asi o 8 cm vyššie než v stredných zemepisných šírkach. Spôsobuje to veľmi malý, ale účinný sklon, a pôsobením gravitácie voda týmto sklonom steká.
V intertropickej zóne konvergencie sa juhovýchodné pasáty približujú k tým severným, ktoré sú súčasťou Hadleyho bunky. Tieto vetry sa však často odkláňajú a vytvárajú východné vetry, ktoré sú dôležitými hnacími silami rovníkového prúdenia a príčinou Walkerovej cirkulácie.
Rotácia Zeme okrem toho vytvára odstredivú silu, ktorá je silnejšia na rovníku, čím sa rovník rozširuje a vplýva na litosféru, atmosféru a planétu vo všeobecnosti. Spolu s Coriolisovou silou a Eötvösovým efektom to posilňuje intenzitu, smer a trajektóriu prúdu paralelne s rovníkom.
Pohyb Zeme určuje sezónnosť prúdu. Znamená to, že sa každoročne presúva zo severu na juh v dôsledku posunu intertropickej zóny konvergencie a klimatického rovníka.

</doc>
<doc id="705728" url="https://sk.wikipedia.org/wiki?curid=705728" title="Lagaš">
Lagaš

Lagaš bol staroveký mestský štát, ktorý sa nachádzal severozápadne od sútoku riek Eufrat a Tigris a východne od Uruku, asi 22 km východne od súčasného mesta Al-Šatra v Iraku. Lagaš (moderný Al-Hiba v guvernoráte Dhi Qar) bol jedným z najstarších miest starovekého Blízkeho východu. Staroveká lokalita Nina (Tell Zurghul) je vzdialená približne 10 km a označuje južnú hranicu štátu. Neďaleké Girsu (dnešný Telloh), asi 25 km severozápadne od Lagašu, bolo náboženským centrom štátu Lagaš. Hlavným chrámom lagašského štátu bol E-ninnu v Girsu, zasvätený bohu Ningirsu. Súčasťou lagašského štátu boli staroveké mestá Lagaš, Girsu a Ninirsu.
História.
Hoci sa pri povrchovom prieskume našlo niekoľko keramických črepov z uruckého obdobia, významné osídlenie lokality Lagaš sa začalo začiatkom 3. tisícročia pred Kr., v ranom dynastickom období I (asi 2900 - 2600 pred Kr.), povrchové prieskumy a vykopávky ukazujú, že k vrcholnému osídleniu s rozlohou asi 500 hektárov došlo v ranom dynastickom období III (asi 2500 - 2334 pred n. l.). Neskoršie obdobie zodpovedá obdobiu, ktoré sa dnes nazýva prvá lagašská dynastia. Lagaš sa potom na niekoľko storočí dostal pod kontrolu Akkadskej ríše. Po páde tejto ríše prežil Lagaš obdobie obnovy ako nezávislá mocnosť počas 2. dynastie Lagašu, než sa dostal pod kontrolu 3. dynastie Ur. Po páde dynastie Ur došlo k miernemu obsadeniu v období Isin-Larsa a starobabylonskom období, potom bol Lagaš z veľkej časti opustený, až kým tu v 2. storočí pred Kr. nebola postavená pevnosť z obdobia Seleukovskej ríše.
Archeológia.
Lagaš je jednou z najväčších archeologických lokalít v regióne, meria približne 3,5 kilometra od severu na juh a 1,5 kilometra od východu na západ, hoci je relatívne nízko, keďže je maximálne len 6 metrov nad úrovňou roviny. Veľká časť staršej oblasti je pod súčasnou hladinou podzemnej vody a nie je prístupná pre výskum. Odhady jeho rozlohy sa pohybujú od 400 do 600 hektárov. Lokalitu rozdeľuje koryto, ktoré vedie šikmo cez hradisko. Lokalitu prvýkrát vykopal, počas šiestich týždňov, Robert Koldewey v roku 1887. Počas prieskumu oblasti ju v roku 1953 skontrolovali Thorkild Jacobsen a Fuad Safar, pričom našli prvý dôkaz o jej identifikácii ako Lagaš.
Tell al-Hiba opäť skúmal počas piatich sezón vykopávok od roku 1968 tím z Metropolitného múzea umenia a Inštitútu výtvarných umení Newyorskej univerzity. Našlo sa dvanásť archeologických vrstiev, pričom 9 spodných bolo ranodynastických a najnižšie pod hladinou podzemnej vody. Primárne sa zamerali na vykopávky Inanninho chrám Ibgal a chrámu Bagara Ningirsu, ako aj na súvisiacu administratívnu oblasť. Tím sa vrátil o 12 rokov neskôr, v roku 1990, na šiestu a poslednú sezónu vykopávok.
V marci až apríli 2019 sa terénne práce obnovili ako „Archeologický projekt Lagash" pod vedením Dr. Holly Pittmanovej z Penn Museum Pennsylvánskej univerzity v spolupráci s Univerzitou v Cambridge a Sarou Pizzimentiovou z Univerzity v Pise. 

</doc>
<doc id="705747" url="https://sk.wikipedia.org/wiki?curid=705747" title="Kill (Gotta Get a Gun)">
Kill (Gotta Get a Gun)

„Kill (Gotta Get a Gun)“ je demonahrávka írskej rockovej skupiny Thin Lizzy, ktorá vznikla v období nahrávania albumu "Renegade" a bola odmietnutá novým koproducentom Chrisom Tsangaridesom v septembri 1981. Skladba s prízvučnými dobami znela podobne ako skladba „Trouble Boys“ napísaná Billym Bremnerom zo skupiny Rockpile, ktorú Thin Lizzy prespievali v júli 1981 a vydali ako singel s coververziou skladby Percyho Mayfielda „Memory Pain“. V roku 2020 skladba vyšla na kompilácii "Decca Era &amp; Mercury Rarities" a piatom CD box setu "Rock Legends".
Verzia Phila Lynotta a Ricka Parfitta.
V roku 1984 skladbu nahral bývalý frontman skupiny Thin Lizzy Phil Lynott a gitarista skupiny Status Quo Rick Parfitt. Táto nahrávka nebola vydaná.

</doc>
<doc id="705748" url="https://sk.wikipedia.org/wiki?curid=705748" title="Doba (hudba)">
Doba (hudba)

Doba (v hudbe) je základná jednotka metra a rytmu. Doba predstavuje pevne daný časový interval. Napríklad každé kliknutie metronómu predstavuje jednu dobu, v inom kontexte môže byť "doba" celý interval medzi dvoma kliknutiami metronómu.
Hudba je často charakterizovaná sekvenciou striedajúcich sa prízvučných a neprízvučných dôb (často nazývaných aj ťažké a ľahké) organizovaných do metra. Rýchlosť charakterizuje tempo. Metrum určuje dĺžku taktu – počet dôb v takte. Napríklad označenie 3/4 znamená, že jeden takt má tri doby. Prvá doba je prízvučná (silnejšia) a ďalšie dve doby sú neprízvučné (slabšie).

</doc>
<doc id="705749" url="https://sk.wikipedia.org/wiki?curid=705749" title="Prízvučná doba">
Prízvučná doba



</doc>
<doc id="705751" url="https://sk.wikipedia.org/wiki?curid=705751" title="Provincia (Čína)">
Provincia (Čína)

Provincia (, ) je jeden z druhov celkov prvej (provinčnej) úrovne v rámci administratívneho delenia Čínskej ľudovej republiky. Formálne existuje 23 provincií, ČLR ale spravuje len 22 z nich, keďže Taiwan je pod kontrolou Čínskej republiky (nárokovaná 23. provincia).
Vrcholným orgánom výkonnej moci v čínských provinciách je provinčná ľudová vláda, na ktorej čele stojí guvernér provincie, zákonodarným orgánom je provinčné zhromaždenie ľudových zástupcov. Vedľa orgánov štátnej moci ďalej existuje paralelne štruktúra provinčnej organizácie Komunistickej strany Číny a niekoľkých menších politických strán.
Provincie sa delia na celky druhej (prefektúrnej) úrovne: mestské prefektúry, prefektúry, autonómne kraje výnimočne taktiež obsahujú celky postavené vyššie než prefektúry - subprovinčné mestá, subprovinčné autonómne prefektúry a subprovinčné nové obvody.
História.
Prvé provincie vznikli v dynastií Jüan, a odvtedy zostali jednou z najstabilnejších foriem čínskej vlády. Boli vytvorené, aby pomohli cisárskemu dvoru riadiť miestne okresné vlády, ktorých bolo veľa a veľmi vzdialené na to, aby mohli byť riadené priamo. Počet provincií počas nasledujúcich dynastií neustále rástol a v čase Čínskej republiky dosiahol počtu 28. Počas éry vojnových lordov sa provincie stali z veľkej časti alebo úplne autonómnymi a uplatňovali významný národný vplyv. Jednotky na úrovni provincií sa množili a za prvej ľudovej republiky ich bolo viac ako 50.

</doc>
<doc id="705752" url="https://sk.wikipedia.org/wiki?curid=705752" title="Vlk dingo">
Vlk dingo



</doc>
<doc id="705753" url="https://sk.wikipedia.org/wiki?curid=705753" title="Provincie v Číne">
Provincie v Číne



</doc>
<doc id="705755" url="https://sk.wikipedia.org/wiki?curid=705755" title="Dobrák">
Dobrák

Dobrák () je vrch v Slanských vrchoch, krajinnom celku Matransko-slanskej oblasti. Leží nad obcou Slanská Huta, približne juhovýchodne od Košíc. 
Poloha.
Nachádza sa v južnej časti pohoria, v geomorfologickom podcelku Milič. Vrch leží v Košickom kraji, v okrese Košice-okolie a na katastrálnom území obce Skároš. Najbližšími sídlami sú na východnom úbočí situované obce Slanská Huta a Nový Salaš, severovýchodne sa nachádza Slanec, severozápadne Rákoš a Vyšná Myšľa a západne Nižná Myšľa, Ždaňa a Skároš. 
Opis.
Dobrák leží v centrálnej časti podcelku Milič, v hlavnom hrebeni medzi Veľkým Miličom () a Hradiskom (). Tvorí spoločný masív s vrchom Bradlo (), ktorý sa oddelený nevýrazným sedlom nachádza severozápadne, severne leží tiež Hradisko (), Slanský hradný vrch () a Medvedí vrch (), východne Šipšír (), Čierny vrch () a Suchá hora (), južne Veľký Milič (), Suchá hora () a Sereňa () a západne Lysá hora () a Kaňaš (). Južné a východné svahy odvodňuje potok Trebeľa do Roňavy v povodí Bodrogu, voda zo západných častí odteká do rieky Oľšava, z juhozápadných Židovským potokom do Hornádu. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s redšou vegetáciou je možné vidieť okolité vrcholy Slanských vrchov, Košickú kotlinu, Východoslovenskú nížinu, Volovské vrchy a výnimočne aj Tatry a Vihorlatské vrchy.
Prístup.
Na vrchol nevedie značená turistická trasa, no úbočím vedie:

</doc>
<doc id="705756" url="https://sk.wikipedia.org/wiki?curid=705756" title="Fan-ťing-šan">
Fan-ťing-šan

Fan-ťing-šan (, ) je hora, ktorá sa nachádza v okrese Tchung-žen, provincia Kuej-čou, je najvyšší vrch pohoria Wu-ling v juhovýchodnej Číne s nadmorskou výškou 2 570 m. Národná prírodná rezervácia Fan-ťing-šan bola založená v roku 1978 a v roku 1986 bola vyhlásená za biosférickú rezerváciu UNESCO. Fan-ťing-šan je posvätná hora v čínskom budhizme, považovaná za bódhimandu (pozíciu prebudenia) Budhu Maitréju. V roku 2018 bo zapísaný do zoznamu svetového dedičstva UNESCO. 
Názov.
Názov hory „Fan-ťing“ je skratkou z "Fan-tchien Ťing-tu" (), alebo „Brahmova čistá zem“. "Fan-tchien" je čínske meno pre budhistického nebeského kráľa Brahmu a "Ťing-tu" je čínske pre „čistú zem“, ústredný koncept budhistickej školy čistej zeme. 
Poloha a prostredie.
Fan-ťing-šan sa nachádza v Tchung-žen, provincia Kuej-čou v juhovýchodnej Číne. Je to najvyšší vrch pohoria Wu-ling, v ktorom sa nachádza ďalšia prírodná rezervácia zapísaná v UNESCO, Wu-ling-jüan. Nadmorská výška jeho terénu sa pohybuje od 480 do 2 570 metrov nad hladinou mora.
Národná prírodná rezervácia Fan-ťing-šan bola založená v roku 1978 a v roku 1986 bola vyhlásená za biosférickú rezerváciu UNESCO. Celková plocha rezervy je 567 km2 a je chránenou oblasťou pre prvotnú vegetáciu strednej subtropickej alpínskej oblasti východnej Číny. Hora bola vyhlásená za svetové dedičstvo v júli 2018.
Relatívna izolácia Fan-ťing-šanu zabezpečila vysoký stupeň biodiverzity. Endemické druhy ako vzácny langur Brelichov (ktorému sa hovorí aj kuejčouská zlatá opica, "Rhinopithecus brelichi") a jedľa fanťingšanská "(Abies fanjingshanensis)" sa vyskytujú iba v malom regióne s centrom vo Fan-ťing-šane. Vo Fan-ťing-šane sa nachádza aj niekoľko ohrozených druhov vrátane veľmloka čínskeho, kabara pižmového a bažanta kráľovského. Nachádza sa tu aj najväčší a najsúvislejší subtropický pralesovitý bukový les.
Budhizmus.
Fan-ťing-šan je považovaný za posvätnú horu čínskeho budhizmu, ktorý sa radí tesne pod Štyri posvätné hory budhizmu. Považuje sa za bódhimandu (alebo "tao-čchang") – miesto, v ktorom človek dosiahol osvietenie – Budhu Maitréju. Vplyv budhizmu dorazil na Fan-ťing-šan najneskôr za dynastie Tchang, najmä potom, čo Chou Chung-žen () postavil cestu Cang-kche () v roku 639 nášho letopočtu, čo uľahčilo dopravu v hornatej oblasti a miestne archívy zaznamenávajú výstavbu niekoľkých chrámov v tejto oblasti. Ďalšie chrámy boli postavené počas nasledujúcich dynastií Sung a Jüan. 
Budhizmus veľmi prosperoval počas dynastií Ming a Čching, keď sa kult Tchien-kuan Maitreja () stal dominantným vo Fan-ťing-šane. Povstanie v Po-čou na konci 16. storočia spôsobilo veľké škody na chrámoch na Fan-ťing-šane. Po potlačení povstania nariadil cisár Wan-li mníchovi Miao-süanovi () prerobiť Zlatý vrch a chrám Čcheng-en (). V tejto oblasti bolo vybudovaných mnoho ďalších chrámov, ktoré začali zlatú éru budhizmu vo Fan-ťing-šane. Väčšina chrámov počas dynastie Ming a Čching patrila k sektám budhizmu Čistá zem a Lin-ťi. 
Počas nepokojov, ktoré zvrhli dynastiu Čching, bolo mnoho chrámov zničených lúpežnými armádami a banditmi a v ére Čínskej republiky zostalo len málo mníchov. Po ďalších deštrukciách počas kultúrnej revolúcie zažíva budhizmus od 80. rokov 20. storočia renesanciu. Mnoho starých chrámov bolo prestavaných a postavené nové, vrátane chrámu Čcheng-en, chrámu Chu-kuo čchan (), Veľký chrám Zlatého Budhu () a chrám Lung-čchüan (). 
V roku 2010 bol otvorený Budhistický kultúrny park Fan-ťing-šan so Zlatou sálou, v ktorej sa nachádza 5 metrov vysoká socha Budhu Maitreja vyrobená z 250 kg zlata a tisícok drahokamov. Hovorí sa, že ide o najväčšiu zlatú sochu Maitréju na svete.
Uznanie.
Asteroid 215021 Fan-ťing-šan, objavený astronómami z PMO NEO Survey Programme v roku 2005, bol pomenovaný po lokalite svetového dedičstva. Oficiálne meno zverejnilo Centrum pre malé planétky 8. novembra 2019. 
Rod fosílnych drsnokožcov "Fanjingshania" objavených v provincii Kuej-čou bol pomenovaný podľa hory Fan-ťing-šan.

</doc>
<doc id="705769" url="https://sk.wikipedia.org/wiki?curid=705769" title="Hlinica (prítok Sukovského potoka)">
Hlinica (prítok Sukovského potoka)

Hlinica je potok v regióne Horný Zemplín v Prešovskom kraji v okrese Medzilaborce na území obce Roškovce. Je ľavostranným prítokom Sukovského potoka. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v severnej časti územia obce Roškovce juhovýchodne od vrchu Hlinica s na východnom svahu lesa Táboriská v lesnom extraviláne v okrese Medzilaborce v Prešovskom kraji. 
Opis toku.
Od prameňa tečie južným smerom cez lesný extravilán premiešaný trvalým trávnym porastom obce Roškovce, pravým brehom obmýva úpätie lesa Táboriská, v priberá bezmenný pravostranný prítok, v priberá bezmenný ľavostranný prítok. V priberá ďalší bezmenný ľavostranný prítok, ľavým brehom obmýva úpätie lesa Mladá, pravým brehom obmýva úpätie lesa a lúky Pod Príkladom. V priberá bezmenný ľavostranný prítok v priestore lúky Pod Čelom, vyteká z lesa, ľavým brehom obmýva úpätie lesa Debry, v priberá bezmenný pravostranný prítok, v priberá bezmenný pravostranný prítok pritekajúci z pasienka Jalová, pravým brehom obmýva pasienok Farské Ripne. Podteká cestu z obce Krásny Brod do Roškoviec, v ústi do Sukovského potoka ako jeho ľavostranný prítok. Pramení, preteká a ústi na území obce Roškovce. Nemá dôležitejšie prítoky. 
Pôvod názvu.
Názov vodného toku má pôvod v názve vrchu Hlinica s , v priestore ktorého sa nachádza pramenná oblasť potoka. Pôvodný význam názvu vrchu bol priestor s charakteristickým výskytom úžitkovej hliny na mazanie stien, hrnčiarskej hliny, alebo ináč spájaný s hlinou. Slovný základ hlina bol rozšírený formantom toponymického apelatíva priestoru "–(n)ica", podobne ako "gvozdnica, klobučica, kamenica, kopanica". Názov vrchu bol prenesený bez zmeny na vodný tok v podobe jednočlenného hydronyma ako súčasť početnej skupiny názvov v slovenskej toponymii, najmä hydronymii. Hydronymum "Hlinica" bolo štandardizované v roku 1990. V dnešnej slovenskej hydronymii hydronymum Hlinica nie je jedinečným názvom (december 2023).
Referencie.
 

</doc>
<doc id="705776" url="https://sk.wikipedia.org/wiki?curid=705776" title="Takehiro Tomijasu">
Takehiro Tomijasu

Takehiro Tomijasu (japonsky: 冨安 健洋, anglicky: "Takehiro Tomiyasu", * 5. november 1998, Fukuoka, Japonsko) je japonský profesionálny futbalista, ktorý hrá ako krajný obranca alebo stredný obranca za klub Arsenal, ktorý pôsobí v Premier League.
Tomiyasu začal svoju kariéru v Avispa Fukuoka. Následne pôsobil v belgickom klube Sint-Truiden a talianskom klube Bologna, odkiaľ sa v roku 2021 pripojil k Arsenalu. V roku 2018 bol tiež povolaný do seniorského tímu Japonska, predtým svoju krajinu reprezentoval na rôznych mládežníckych úrovniach.
Klubová kariéra.
Avispa Fukuoka.
Tomijasu sa narodil v japonskej Fukuoke a prvýkrát ho zaujal skaut a generálny manažér Sanchiku Kickers Kanji Tsuji, ktorý bol ohromený jeho výkonmi, najmä rýchlosťou. Tsuji presvedčil jeho rodičov, aby mu dovolili hrať futbal, čo viedlo Tomijasa k zápisu na základnú školu v Sanchiku. Keď mal Tomijasu jedenásť rokov, odporučil ho jeho tréner na skúšku do tréningového táboru FC Barcelony. Na skúške zapôsobil a FC Barcelona mu ponúkla miesto v klubovej mládežníckej akadémii, ale bolo pre neho ťažké presťahovať sa do Španielska a prestup sa teda neuskutočnil. Napriek tomu Tomijasu povedal, že skúsenosť vo futbalovom tábore bola „inšpirujúca“.
Arsenal.
31. augusta 2021 sa Tomijasu pripojil k londýnskemu Arsenalu, ktorý pôsobí v Premier League. S klubom podpísal zmluvu na štyri roky s možnosťou predĺženia o jeden rok. Výška prestupového poplatku je vykazovaná rôzne a pohybuje sa medzi 15,5 milióna libier a 17 miliónov libier. Po príchode do klubu ho tréner Mikel Arteta aj technický riaditeľ Edu označili za „dôležitého člena tímu“ v Arsenale. Stal sa štvrtým japonským hráčom, ktorý podpísal zmluvu s Arsenalom po Junichim Inamotovi a Ryovi Miyaichovi. Takuma Asano sa nikdy nedokázal prebojovať do súťažného zápasu v drese Arsenalu. 11. septembra sa Takehiro prvýkrát predstavil v drese Arsenalu v zápase proti Norwich City. Arsenal zápas vyhral 1:0 Tomiyasu bol vyhlásený za hráča mesiaca Arsenalu za september 2021 so ziskom 51 % hlasov.
21. augusta 2023 sa Tomijasu objavil v základnej zostave a pomohol Arsenalu k víťazstvu 1:0 s Crystal Palace. Následne bol po dvoch žltých kartách v 67. minúte vylúčený. 27. septembra bol nastúpil Takehiro v základnej zostave Arsenalu v zápase tretieho kola Carabao Cupu proti Brentfordu a prispel k víťazstvu 1:0. 28. októbra strelil svoj prvý gól za Arsenal v 96. minúte nadstaveného času pri víťazstve 5:0 nad Sheffieldom United. 2. novembra bol hlasovaním fanúšikov vybraný za hráča mesiaca Arsenalu za október.
Reprezentačná kariéra.
30. augusta 2018 dostal Tomijasu prvú pozvánku do seniorského japonského národného tímu pre zápasy Kirin Challenge Cup 2018. Za Japonsko debutoval až 12. októbra 2018, keď začal v základnej zostave v zápase proti Paname. Japonsko zápas vyhralo 3:0. Tomiyasu sa stal prvým tínedžerom štartujúcim v seniorskom tíme od čias Rya Miyaichiho. O mesiac neskôr, 16. novembra 2018, sa druhýkrát predstavil za národný tím, remízou 1:1 proti Venezuele.
V novembri 2022 bol Takehiro povolaný do 26-členného japonského tímu, ktorý súťažil v Katare na Majstrovstvách sveta vo futbale 2022.
Osobný život.
Tomiyasu má dve sestry. Plánoval nasledovať kroky svojich sestier a stať sa profesionálnym plavcom no namiesto toho prešiel na futbal. Na svojej prvej tlačovej konferencii v Bologni Takehiro povedal, že sa začal učiť taliansky a požiadal médiá, aby ho volali Tomi. Do februára 2020 talianske médiá "Corriere Di Bologna" uviedli, že Takehiro už hovorí plynule po taliansky. Okrem taliančiny a svojej rodnej japončiny hovorí aj po anglicky.
Takehiro prezradil, že keď vyrastal, zbožňoval Javiera Mascherana. 

</doc>
<doc id="705778" url="https://sk.wikipedia.org/wiki?curid=705778" title="Kyselina 4-maleylacetyloctová">
Kyselina 4-maleylacetyloctová

Kyselina 4-maleylacetyloctová (MAA) je intermediát v metabolizme fenylalanínu a tyrozínu. Jeho konjugovanou zásadou je 4-maleylacetoacetát. 
Metabolizmus.
MAA vzniká pôsobením homogentizát-1,2-dioxygenázy, ktorá štiepi homogentizát pomocou molekulárneho kyslíka:
 homogentizát + O2 → 4-maleylacetoacetát
MAA sa potom ďalej premieňa na fumarylacetoacetát. Túto reakciu katalyzuje 4-maleylacetoacetátizomeráza:
 4-maleylacetoacetát ↔ fumarylacetoacetát
Ako koenzým tejto reakcie sa uplatňuje glutatión. Táto reakcia môže prebiehať i neenzymaticky, ale takisto prebieha za účasti glutatiónu.
Alternatívne sa MAA môže premieňať na sukcinylacetoacetát, ale mechanizmus tejto redukcie nie je známy. MAA sa takisto môže dekarboxylovať za vzniku maleylacetónu.
Klinický význam.
Predpokladá sa, že MAA vykazuje podobnú reaktivitu ako fumarylacetoacetát, konkrétne že pôsobia ako alkylačné činidlá. V jednej štúdii, ktorá porovnávala mutagenicitu MAA a fumarylacetoacetátu, však nebola preukázané, že by MAA bola výrazne mutagénna a táto mutagenicita nezávisí na množstve prítomného glutatiónu.
V prípade nedostatočnej aktivity maleylacetoacetátizomerázy dochádza k hromadeniu MAA, avšak presné následky tejto metabolickej poruchy nie sú známe. Predpokladá sa, že by mala mať podobné následky ako dedičná tyrozinémia typu I, pri ktorej dochádza k hromadeniu fumarylacetoacetátu, ktorá ovyplyvňuje pečeň, obličky a periférne nervy. MAA bola teda navrhnutá ako diagnostický marker pre nedostatočnosť maleylacetoacetátizomerázy. 

</doc>
<doc id="705779" url="https://sk.wikipedia.org/wiki?curid=705779" title="4-maleylacetoacetát">
4-maleylacetoacetát



</doc>
<doc id="705780" url="https://sk.wikipedia.org/wiki?curid=705780" title="Kyselina maleylacetyloctová">
Kyselina maleylacetyloctová



</doc>
<doc id="705781" url="https://sk.wikipedia.org/wiki?curid=705781" title="Maleylacetoacetát">
Maleylacetoacetát



</doc>
<doc id="705782" url="https://sk.wikipedia.org/wiki?curid=705782" title="Kyselina 4-maleylacetooctová">
Kyselina 4-maleylacetooctová



</doc>
<doc id="705784" url="https://sk.wikipedia.org/wiki?curid=705784" title="Takehiro Tomiyasu">
Takehiro Tomiyasu



</doc>
<doc id="705785" url="https://sk.wikipedia.org/wiki?curid=705785" title="Kyselina 4-fumarylacetyloctová">
Kyselina 4-fumarylacetyloctová

Kyselina 4-fumarylacetyloctová (FAA) je intermediát v metabolizme fenylalanínu a tyrozínu. Jej konjugovanou zásadou je 4-fumarylacetoacetát.
Metabolizmus.
FAA vzniká pôsobením 4-maleylacetoacetátizomerázy, ktorá premieňa 4-maleylacetoacetát. 
 4-maleylacetoacetát ↔ 4-fumarylacetoacetát
FAA sa potom ďalej premieňa pôsobením fumarylacetoacetázy, ktorá ju štiepi na fumarát a acetoacetát:
 4-fumarylacetoacetát → fumarát + acetoacetát
Alternatívne sa môže FAA premieňať na sukcinylacetoacetát a potom na sukcinylacetón.
Klinický význam.
Najzávažnejšou poruchou metabolizmu fenylalanínu a tyrozínu u ľudí je dedičná tyrozinémia typu I, ktorá ovplyvňuje pečeň, obličky a periférne nervy. Pri tejto metabolickej poruche vykazuje fumarylacetoacetáza nedostatočnú aktivitu, takže dochdáza k hromadeniu FAA."" Všeobecne je prijímané, že FAA a sukcinylacetón sú toxické kvôli ich reaktivite s rôznymi molekulami v bunke (napríklad DNA a bielkovinami)"" a spôsobujú vyčerpanie zásob glutatiónu, čo vedie k oxidačnému stresu. FAA bola priamo ukázaná ako mutagénna v bunkách škrečkov "Cricetulus griseus."
Predpokladá sa, že FAA vykazuje v bunkách podobnú reaktivitu ako 4-maleylacetoacetát, konkrétne že pôsobia ako alkylačné činidlá. Mutagenicita FAA je však podľa jednej štúdie výrazne vyššia a závisí na prítomnosti glutatiónu.

</doc>
<doc id="705786" url="https://sk.wikipedia.org/wiki?curid=705786" title="Fumarylacetoacetát">
Fumarylacetoacetát



</doc>
<doc id="705787" url="https://sk.wikipedia.org/wiki?curid=705787" title="4-fumarylacetoacetát">
4-fumarylacetoacetát



</doc>
<doc id="705788" url="https://sk.wikipedia.org/wiki?curid=705788" title="Kyselina fumarylacetyloctová">
Kyselina fumarylacetyloctová



</doc>
<doc id="705790" url="https://sk.wikipedia.org/wiki?curid=705790" title="Pi (nefrit)">
Pi (nefrit)

Pi (čínsky: 璧; pchin-jin: bi) je typ čínskeho artefaktu kruhovitého tvaru vytvoreného z čínskeho nefritu. Najstaršie "pi" pochádzajú z neolitu z 5. tisícročia pred Kr., neskôr boli tvorené neolitickou kultúrou Liang-ču (3400 – 2250 pred Kr.), neskoršie "pi" pochádzajú najmä z dynastií Šang, Čou a Chan. Neskôr sa pi začali používať aj v dynastiách Ming a Čching. Vyrábané boli aj zo skla.
Popis.
"Pi" je plochý nefritový disk s kruhovým otvorom v strede. "Pi" z obdobia neolitu sú nezdobené, zatiaľ čo "pi" pochádzajúce z neskorších období, napríklad z dynastie Čou, sú na povrchu zdobené (najmä šesťuholníkový vzor), motívmi zobrazujúcimi božstvá predstavujúce alebo spojenými s oblohou ako aj vlastnosti sily, ktorú chce nositeľ vyvolať, alebo stelesniť.
Ako prácne vyrobené predmety, "pi" svedčia o koncentrácii moci a materiálov v rukách elity.
Význam.
Neskoršie tradície spájajú "pi" s nebom a "cchung" so zemou. Disky "pi" sa opakovane objavujú zobrazené s nebeským alebo zemských motívom čo naznačuje, že kruhový tvar má symbolický význam.
Funkcia.
Od tých najstarších čias boli "pi" pochovávané s mŕtvymi ako symbol nebies alebo Slnka, ktorý ich mal pomôcť dostať sa do posmrtného sveta alebo "neba" a s "cchungom", ktorý telo mŕtveho spájal so zemou. Slávnostne ich ukladali na telo do hrobov osôb vysokého spoločenského postavenia. V neolitických pohrebiskách sa pokladali na alebo blízko žalúdka, brucha a hrudníka.
Nefrit, podobne ako "pi", sa v čínskej histórii používal ako dôležitý symbol hodnosti a na označenie jednotlivca morálnej kvality. Používal sa pri náboženských obradoch a iných úkonoch, "pi" ako obradný predmet symbolizoval hodnosť cisára, kráľa, vojvodu, markíza, vikomta a baróna so štyrmi rôznymi "kuej" a dvoma rôznymi diskami "pi".
Počas vojen v dynastii Čou (asi 1046 - 256 pred Kr.) boli "pi" disky patriace vodcom porazených síl odovzdané víťazovi na znak podriadenosti.
Nefritové disky boli nájdené položené na mŕtvolách v hroboch kultúry Chung-šan (cca. 3800 - 2000 pred Kr.).
Veľkolepé pohreby pre elitu neboli pre dynastie Šang a Čou nezvyčajné. Z hrobov elity bolo vykopaných množstvo predmetov. V jednom hrobe bolo nájdených 33 "cchung" a 25 "pi".
Vedci si nie sú istý ich presným použitím ani významom.
Cisár Čchien-lung a "pi".
V roku 1790 dal cisár Čchien-lung z dynastie Čching na starodávne "pi" vyryť posolstvo. Na disk napísal aj deň a rok. Cisár Čchien-lung predpokladal, že "pi" je stojan na misku a tak našiel misku a vyryl do nej správy, ktoré sa zhodovali s tými na disku. Tento disk bol tiež použitý pri pohrebe cisára Čchien-lunga a pri pohreboch iných vysoko postavených ľudí. Toto "pi" sa teraz nachádza v zbierke Britského múzea.
Vplyv.
Dizajn zadnej strany medailí na Letných olympijských hrách 2008 v Pekingu v Číne je založený na "pi" diskoch.

</doc>
<doc id="705792" url="https://sk.wikipedia.org/wiki?curid=705792" title="Šamaš">
Šamaš

Šamaš, bol v starovekej Mezopotámii boh slnka, predtým bol známy aj ako Utu. Verilo sa, že každý deň vidí všetko, čo sa na svete deje, a preto bol zodpovedný za spravodlivosť a ochranu pocestných. Ako božský sudca mohol byť spájaný s podsvetím. Okrem toho mohol slúžiť ako boh veštenia, zvyčajne spolu s bohom počasia Adadom. Hoci bol všeobecne považovaný za jedného z hlavných bohov, uctievali ho najmä v Sippare a Larse. Za jeho rodičov sa považovali boh mesiaca Nanna (Sin) a jeho manželka Ningal, zatiaľ čo jeho sestrou-dvojčaťom bola Inanna (Ištar). Príležitostne sa za jeho sestry mohli považovať aj iné bohyne, napríklad Manzat a Pinikir. Bohyňa úsvitu Aya (Šerida) bola jeho manželkou a viaceré texty opisujú ich každodenné stretnutia, ktoré sa odohrávali na hore, kde sa verilo, že zapadá slnko. Medzi ich deti patrila Kittum, zosobnenie pravdy, snové božstvá ako Mamu, ako aj boh Išum, ochraňujúci ľudské príbytky počas noci. Meno Utu sa dalo logograficky použiť na zápis mien mnohých cudzích slnečných božstiev. Obzvlášť dobre je doložené spojenie medzi ním a Churritský slnečným bohom Šimigeom, ktorý mohol byť spojený aj s Ayou.
Hoci nie sú známe žiadne mýty primárne spájané s Utu, často sa objavuje ako spojenec iných postáv v sumerských aj akkadských skladbách. Podľa rozprávaní o Dumuziho smrti ho pomáhal chrániť, keď sa ho démoni "galla" pokúšali odvliecť do podsvetia. V rôznych verziách "Eposu o Gilgamešovi" a v skorších mýtoch o Gilgamešovi pomáha tomuto hrdinovi poraziť obludného Chuvavu (Chumbaba). V mýte "Inanna a An" pomáha svojej sestre získať chrám Eanna. V povesti "Ako obilie prišlo do Sumeru" je vzývaný, aby radil Ninazuovi a Ninmade.
Mytológia.
Hoci v súčasnosti nie sú známe žiadne mýty zamerané na Šamaša, objavuje sa vo vedľajšej úlohe v mnohých známych pribehoch. Bežne sa na neho odvolávajú iné postavy, najmä keď čelia problémom spojeným s miestami vzdialenými od mestských centier, ako sú stepi alebo hory.
Vo viacerých opisoch Dumuziho smrti prosí Šamaša, aby ho zachránil pred démonmi galla, ktorí sú naňho poslaní. Tento motív je doložený vo viacerých príbehoch. V niektorých je dovolávý ako sudca. 
V mýte "Ako prišlo obilie do Sumeru" Ninmada radí Ninazuovi, aby požiadal Utua o pomoc s privezením jačmeňa zo vzdialenej krajiny, keďže zvyšok rozprávania sa nezachoval, nie je známe, akým spôsobom im pomohol dosiahnuť tento cieľ.
V mýte o "Inanne a Anovi" pomáha Šamaš svojej sestre so spustením chrámu Eanna z neba. Je možné, že slúžil ako mýtické vysvetlenie vzniku mezopotámskych chrámov.
Mýtus, v ktorom figuruje boh slnka a ďalšie božstvá, je známy z Ebly. Mohol byť importovaný z Kišu a jazyk, v ktorom bol napísaný, bol opísaný ako „archaický akkadský dialekt." Pre mnohé nejasnosti sa preklad a interpretácia tohto textu považujú za zložité. Tvrdilo sa, že by mohlo ísť o opis stretnutia Enkiho a Utu počas jeho cesty cez Abzu.
Šamaš sa spomína v mýte, ktorý pojednáva o pôvode boha Išuma, ktorý je známy len z jediného fragmentu zo starobabylonského obdobia. Išum sa opisuje ako syn Ninlil a boha slnka, ktorý bol opustený na ulici. Predpokladá sa, že tento príbeh predstavuje pozostatok spojenia medzi bohyňou Sud, ktorá sa začala stotožňovať s Ninlil, a Ayou, jedným z mien Utuovej manželky. Namiesto toho sa za syna tohto páru zvyčajne považoval Ishum. 
V mýte "Enmešárova porážka", ktorý je známy len z jediného zle zachovaného odpisu buď zo seleukovského, alebo partského obdobia, Šamašovi udelil žiarenie Marduk po uväznení rovnomennej bytosti, ktorá bola jeho pôvodným majiteľom. Na jej opis sa používa výraz "zīmû" ("zi-mu-ú"), ktorý môže označovať aureolu a prípadne aj slnečné lúče. 56] Wilfred G. Lambert predpokladal, že táto scéna môže byť ozvenou niektorých zobrazení bojov medzi bohmi zo Sargonských valcových pečatí.
Zmienka o Šamašovi sa nachádza na viacerých miestach v sumerskom mýte o Gilgamešovi, napríklad v príbehu o "Gilgamešovi a Chumbabovi" Enkidu hovorí Gilgamešovi, že predtým, ako sa vydajú na cestu do Chumbabovho príbytku, mal by požiadať Utua o povolenie.

</doc>
<doc id="705794" url="https://sk.wikipedia.org/wiki?curid=705794" title="Masaker v Nankingu">
Masaker v Nankingu



</doc>
<doc id="705795" url="https://sk.wikipedia.org/wiki?curid=705795" title="Vlk šakal">
Vlk šakal



</doc>
<doc id="705796" url="https://sk.wikipedia.org/wiki?curid=705796" title="Vlk trsťový">
Vlk trsťový



</doc>
<doc id="705797" url="https://sk.wikipedia.org/wiki?curid=705797" title="Zlatý vlk">
Zlatý vlk



</doc>
<doc id="705800" url="https://sk.wikipedia.org/wiki?curid=705800" title="3F">
3F

3F, 3f, 3-F alebo 3-f môže byť:

</doc>
<doc id="705801" url="https://sk.wikipedia.org/wiki?curid=705801" title="3f">
3f



</doc>
<doc id="705802" url="https://sk.wikipedia.org/wiki?curid=705802" title="3-F">
3-F



</doc>
<doc id="705803" url="https://sk.wikipedia.org/wiki?curid=705803" title="3-f">
3-f



</doc>
<doc id="705805" url="https://sk.wikipedia.org/wiki?curid=705805" title="Suchá hora (vrch v Slanských vrchoch, 806 m)">
Suchá hora (vrch v Slanských vrchoch, 806 m)

Suchá hora () je vrch v Slanských vrchoch, krajinnom celku Matransko-slanskej oblasti. Leží nad obcou Slanská Huta, približne juhovýchodne od Košíc. 
Poloha.
Nachádza sa v južnej časti pohoria, v geomorfologickom podcelku Milič. Vrch leží v Košickom kraji, v okrese Košice-okolie a na katastrálnom území obce Skároš. Najbližšími sídlami sú severovýchodne situované obce Slanská Huta a Nový Salaš, západne sa nachádza Skároš a Ždaňa. 
Opis.
Suchá hora leží v južnej časti podcelku Milič, v blízkosti slovensko-maďarskej hranice, v hrebeni medzi Veľkým Miličom () a Bradlom (). Východne sa nachádza Malý Milič (), Suchá hora () a Čierny vrch (), severne Šipšír (), Medvedí vrch (), Dobrák () a Bradlo (), západne Lysá hora (), Sereňa () a Poliaška () a južne Hajagos-hegy (), Hermanház-tető () a Veľký Milič (). Východné a severné svahy odvodňuje potok Trebeľa do Roňavy v povodí Bodrogu, voda zo západných častí odteká potokom Marovka do Hornádu. Na vrchol nevedie značený turistický chodník. Západná časť masívu je súčasťou prírodnej rezervácie Marocká hoľa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s redšou vegetáciou je možné vidieť okolité vrcholy Slanských vrchov, Košickú kotlinu, Východoslovenskú nížinu, Volovské vrchy a výnimočne aj Tatry a Vihorlatské vrchy.
Prístup.
Na vrchol nevedie značená turistická trasa, no v blízkosti prechádza:

</doc>
<doc id="705806" url="https://sk.wikipedia.org/wiki?curid=705806" title="Doug Jones (herec)">
Doug Jones (herec)

Doug Jones (* 24. máj 1960, Indianapolis, Indiana, USA) je americký herec, hadí muž a mím. Vo filmoch a televízii stvárňuje prevažne neľudské tvory, často je zahalený v rôznych kostýmoch. Je známy aj vďaka jeho spolupráci s Guillermom del Torom, objavil sa napríklad v jeho filmoch ako "Mimic" (1997), "Hellboy" (2004), "Faunov labyrint" (2006), "Hellboy 2: Zlatá armáda" (2008), "Purpurový vrch" (2015) a "Podoba vody" (2017).
Detstvo a mladosť.
Jones sa narodil v meste Indianapolis a je najmladší zo štyroch bratov. Vyštudoval Ball State University, kde zároveň stvárňoval aj školského maskota a míma.
Kariéra.
Jones začal svoju kariéru v reklame „Mac Tonight“ v priebehu 80. rokov. Pracoval aj ako hadí muž.
V roku 1992 dostal jednu z vedľajších úloh vo filme Tima Burtona, "Batman sa vracia". O rok neskôr sa pripojil k herečkám Sarah Jessice Parker, Kathy Najimy a Bette Midler vo filme "Hókus Pókus" a objavil sa aj v druhom pokračovaní natočenom v roku 2022. V roku 1997 začal spolupracovať s režisérom Guillermom del Torom.
V roku 2004 hral vo filme "Hellboy" a v roku 2008 si zahral aj v pokračovaní "Hellboy 2: Zlatá armáda".
V roku 2006 stvárnil postavu Fauna vo filme "Faunov labyrint". Film bol úspešný a získal viacero cien Academy Awards. V roku 2015 stvárnil jednu z postáv vo filme "Purpurový vrch". V rovnakom roku hosťoval v televíznom seriáli "Arrow".
Od roku 2017 účinkuje v televíznom seriáli "". Za svoj herecký výkon získal Jones dva ceny Saturn Award. V roku 2023 stvárnil grófa Orloka, po boku Sarah Carter vo horore "Nosferatu".
Súkromný život.
Od roku 1984 je ženatý s Laurie Pontoni, ktorá je jeho láskou od strednej školy. Jones je veriaci.

</doc>
<doc id="705809" url="https://sk.wikipedia.org/wiki?curid=705809" title="Hlinica (prítok Hornádu)">
Hlinica (prítok Hornádu)

Hlinica je potok v regióne Spiš v Košickom kraji v okrese Spišská Nová Ves na území obce Smižany a mesta Spišská Nová Ves. Je pravostranným prítokom Hornádu a preteká na pomedzí geomorfologického celku Spišsko-gemerský kras a Hornádska kotlina. Má dĺžku .
Prameň.
Pramení v nadmorskej výške v juhovýchodnej časti územia obce Smižany juhovýchodovýchodne od vrchu Matka Božia s a severovýchodne od vrchu Medvedia hlava s v lese Smižiansky les v lesnom extraviláne v okrese Spišská Nová Ves v Košickom kraji. 
Opis toku.
Od prameňa tečie východným a neskôr juhovýchodným smerom cez lesný extravilán obce Smižany, v priberá bezmenný pravostranný prítok, obmýva severozápadné svahy lesa Derfín, v vyteká postupne z lesa do poľnohospodárskeho extravilánu. Obmýva juhovýchodné svahy vrchu Šajba s , v opúšťa územie Smižian a vteká na územie Spišskej Novej Vsi, v oblúkom vteká do intravilánu v smere sever, severovýchod až východ. V priberá ľavostranný prítok Čingovský potok, v podteká ulicu Lesná a pokračuje v smere východ, krátky úsek v dĺžke cca 250 m tečie ako kanalizovaný podzemný tok súbežne s ulicou Za Hornádom, v pri areáli Technickej ochrany a obnovy železníc ústi do Hornádu ako jeho pravostranný prítok. Pramení a hornou časťou toku preteká na území obce Smižany a preteká a ústi na území mesta Spišská Nová Ves. Má jeden dôležitejší prítok: Čingovský potok. Geomorfologické členenie: pramenná časť toku geomorfologický celok Spišsko-gemerský kras geomorfologický podcelok Slovenský raj a dolná časť toku geomorfologický celok Hornádska kotlina geomorfologický podcelok Hornádske podolie.
Pôvod názvu.
Názov vodného toku má pôvod v charakteristickom hlinitom podloží potoka, v povahe dna vodného toku a to v apelatíve hlina. Motivantom bol potok s charakteristickým výskytom úžitkovej hliny na mazanie stien, hrnčiarskej hliny, alebo ináč spájaný s hlinou. Slovný základ hlina bol rozšírený formantom toponymického apelatíva priestoru "–(n)ica", podobne ako "gvozdnica, klobučica, kamenica, kopanica". Názov vodného toku v podobe jednočlenného hydronyma je súčasťou početnej skupiny názvov v slovenskej toponymii, najmä hydronymii. Hydronymum "Hlinica" bolo štandardizované v roku 1975. V dnešnej slovenskej hydronymii hydronymum Hlinica nie je jedinečným názvom (december 2023).

</doc>
<doc id="705810" url="https://sk.wikipedia.org/wiki?curid=705810" title="Sídla domorodých úradov Tchu-s’">
Sídla domorodých úradov Tchu-s’

Domorodé úrady tchu-s’ (, ) označujú tri staroveké sídla tchu-s’ v Číne, ktoré boli 3. júla 2015 zapísané medzi lokality svetového dedičstva UNESCO. Ide o 48. miesto svetového dedičstva v Číne. Tieto sídla sa nachádzajú v horách juhozápadnej Číny v provinciách Chu-nan, Chu-pej a Kuej-čou a sú príkladom jedinečného systému správy tchu-s’, ktorý existoval od 13. až do 20. storočia.
Pozadie.
Tchu-s’ boli dediční kmeňoví vodcovia, ktorí boli vymenovaní za úradníkov cisárskou vládou v Číne počas dynastií Jüan, Ming a Čching. Bol to politický systém prijatý čínskymi cisármi na riadenie regiónov etnických menšín v južnej, strednej a juhozápadnej Číne a ktorý udelil určitý stupeň politickej autonómie mnohým etnickým skupinám v Číne. Systém tchu-s’ sa prvý krát zaviedol počas dynastie Jüan, keď Mongoli v roku 1253 dobyli kráľovstvo Ta-li v Jün-nane a miestnym panovníkom ponechali privilégiá. Počas dynastie Ming bol systematicky zavádzaný na územiach, kde žili národnostné menšiny a tchu-s’ boli založené v provinciách Tibet, Kuej-čou, Jün-nan, S’-čchuan, Chu-nan a Chu-pej, ako aj v dnešnom Vietname, Laose a Barme. Systém postupne zanikal počas dynastie Čching a na začiatku 20. storočia existovalo posledných 8 tchu-s’. Posledný tchu-s’ zrušila v roku 1953 Čínska ľudová republika a nahradila ho autonómnou oblasťou.
Náčelníkom nečínskych národov boli udeľované čínske úradné tituly a právo vládnuť na základe vlastných zvykov. Na oplátku mali náčelníci zabezpečiť pokoj na svojom území, platiť tribút alebo dodávať vojakov do čínskej armády.
Popis.
Lokalita svetového dedičstva sa skladá z troch samostatných sídiel, ktoré spoločne predstavujú systém tchu-s’:
Lao-s’-čcheng bol v rokoch 1135 až 1724 hlavným mestom sídla Pcheng Tchu-s’ a je najväčším a najzachovalejším zo starovekých sídiel tchu-s’. Pcheng Tchu-s’ spravoval oblasť obývanú prevažne národnosťou Tchu-ťia. Nachádza sa v provincii Chu-nan, v okrese Jung-šun, v autonómnej prefektúre národností Tchu-ťia a Miao Siang-si. Od roku 1995 v ňom prebieha archeologický výskum pozostatkov paláca miestneho náčelníka a s ním súvisiaceho sídla, pochádzajúceho z obdobia dynastie Ming.
Pevnosť Chaj-lung-tchun bola založená počas dynastie Sung v roku 1257 a bola pevnosťou veliteľstva v Po-čou dokým sa nevzbúrilo proti mingskej vláde v povstaní Jang Jing-lunga, bolo porazené a vzdalo sa v roku 1601. Podobne ako Pcheng Tchu-s’ v Lao-s’-čcheng, veliteľstva v Po-čou bolo vysoko postavené tchu-s’ a spravovalo veľké územie, kde žili ľudia národností Ke-lao a Miao. Chaj-lung-tchun sa nachádza v provincii Kuej-čou v prefektúre Cun-i.
Tchang-ja bola hlavným mestom autonómneho okresu Čchin Tchu-s’, ktorý spravoval viac ako 600 štvorcových kilometrov obývaných národnosťou Tchu-ťia po štyri storočia. Bol postavený v roku 1355 a opustený v roku 1735. Na rozdiel od ostatných dvoch lokalít je Tchang-ja relatívne malá, čo naznačuje, že Čchin Tchu-s’ bol oveľa menej prestížny ako správcovia na ďalších dvoch sídlach. Tchang-ja sa nachádza v provincii Chu-pej, v autonómnej prefektúre národností Tchu-ťia a Miao En-š’.
Lokalita svetového dedičstva.
3. júla 2015 boli tri sídla tchu-s’pridané do Zoznamu svetového kultúrneho dedičstva počas 39. zasadnutia Výboru svetového dedičstva v Bonne v Nemecku. Výbor uviedol, že cieľom systému tchu-s’je zjednotiť národnú správu a zároveň umožniť etnickým menšinám zachovať si zvyky a spôsob života.

</doc>
<doc id="705811" url="https://sk.wikipedia.org/wiki?curid=705811" title="Pageboy (memoáre)">
Pageboy (memoáre)

Pageboy sú memoáre herca Elliota Pagea, ktoré vyšli 6. júna 2023. Po vydaní kniha debutovala na vrchole zoznamu bestsellerov literatúry faktu The New York Times.
Opis.
Kniha má 29 kapitol a jej názov je slovnou hračkou, ktorá vyzrádza pointu. Písanie knihy bolo pre Pagea formou terapie, zároveň má „dodať nádej mladším trans ľuďom, že nie sú sami“.
Odozvy.
Kniha získala pozitívne recenzie od kritikov. "The Washington Post" ju nazval „strhujúcou“, "The New York Times" označil "Pageboya" za „brutálne otvoreného“. "San Diego Union-Tribune" napísal: „Nakoniec nenaplnila očakávania. Ale je lepšie, že to tak je, pretože to poľudšťuje objekt, ktorý je väčší ako život.“

</doc>
<doc id="705813" url="https://sk.wikipedia.org/wiki?curid=705813" title="Čedžu-do">
Čedžu-do

Čedžu-do (čedžusky: 제주도; kórejsky: 제주도; IPA: [tɕeːdzudo]) je najväčším ostrovom Kórejskej republiky. Má rozlohu 1,833.2 km2 a tvorí 1,83% celkovej rozlohy krajiny. Od roku 2006 je špeciálnou autonómnou provinciou. Hlavným mestom provincie je Čedžu.
Ostrov leží vo Východočínskom mori, juhozápadne od Kórejského polostrova. Je lokalitou svetového dedičstva UNESCO a patrí tiež medzi regióny Kórey s najviac zachovanou tradíciou šamanizmu.Natáčali tu aj veľa kórejských seriálov a filmov.
Ostrov vznikol sopečnou činnosťou pred približne 2 miliónmi rokov. V jeho strede sa nachádza sopka Halla s nadmorskou výškou 1950 m. n. m., ktorá je jeho najvyššou horou a zároveň najvyššou v Kórejskej republike. Podnebie na ostrove je mierne, teplota v zime málokedy klesá pod 0 °C. Je populárnou dovolenkovou destináciou, veľká časť jeho ekonomiky sa opiera o turizmus. 
História.
Ostrov bol dnešným človekom obývaný od skorého neolitu. O založení a skorej histórii kráľovstva Tamna (탐라) na jeho území neboli objavené historické záznamy. Podľa legendy sa jeho traja božskí zakladatelia Go (고), Yang (양) a Bu (부) vynorili z troch dier v zemi. Tieto diery, nazývané Samsonghjol (삼성혈), sú dodnes zachované v meste Čedžu. Ostrov bol nezávislým kráľovstvom do roku 938 n.l. kedy sa stal vazalským štátom počas dynastie Korjo. Tamna zaniklo v roku 1404, kedy ho čosonský kráľ Tchädžong začlenil pod centrálnu správu. Počas týchto dynastií sa používal ako miesto politického exilu a na chov koní. Holanďan Hendrik Hamel ostrov predstavil západnému svetu po priplávaní v roku 1653. Status provincie získal v roku 1946. V roku 1948 tu vypuklo partizánske povstanie.
Etymológia.
Ostrov mal v priebehu dejín rôzne názvy:
Názov Quelpart pochádza z francúzštiny a bol používaný najmä Európanmi, počas okupácie Japonskom bol ostrov známy pod názvom Sajšú. Portugalskí moreplavci ho volali Ilha de Ladrones ("ostrov zlodejov").
Jazyk.
Čedžuský jazyk patrí do jazykovej rodiny kórejských jazykov. Má rôzne názvy: "Čedžumal" (čedžuská reč), "Čedžu saturi" (čedžuský dialekt) alebo dnes často "Čedžu-o" (čedžuský jazyk). V roku 2010 ho UNESCO klasifikovalo ako kriticky ohrozený.
Národný inštitút kórejského jazyka a Kórejské ministerstvo školstva ho klasifikujú ako dialekt kórejčiny, nie samostatný jazyk. Podľa starších záznamov v literatúre aj novších výskumov monolingválni ľudia s kórejčinou ako rodným jazykom tomuto dialektu bez učenia nerozumejú.

</doc>
<doc id="705819" url="https://sk.wikipedia.org/wiki?curid=705819" title="Pageboy">
Pageboy

Pageboy môže byť:

</doc>
<doc id="705820" url="https://sk.wikipedia.org/wiki?curid=705820" title="Modrá ruža">
Modrá ruža

Modrá ruža je opereta v troch dejstvách, ktorú zložil Gejza Dusík na libreto Pavla Braxatorisa. Dej operety sa odohráva pred druhou svetovou vojnou.
Premiéra operety sa odohrala 4. apríla 1939 na doskách Slovenského národného divadla v réžii Drahoša Želenského pod dirigentskou taktovkou Juraja Viliama Schöffera.
Niektoré z piesní sa stali populárnymi vďaka spevákovi Františkovi Krištofovi Veselému, ktorý ich naspieval. Ide o piesne „Len bez ženy“, „Lebo tu, lebo tam“, „Modrá ruža“ alebo „Čo sa mi môže stať“.
Dej operety.
1. dejstvo.
1. obraz.
Dej sa začína v prijímacom salóniku inžiniera Lenoira, do ktorého vtrhnú reportéri, medzi ktorými je i Filip, snažiaci sa od inžiniera získať informácie o jeho novom vynáleze. Ten však o vynáleze mlčí, a tak sa reportéri začnú zaujímať o zásnuby jeho dcéry, Sylvy, s grófom Duboisom. Neskôr do salóniku prichádza policajný prefekt, ktorý po odchode reportérov informuje inžiniera Lenoira o tom, že sa plány nového vynálezu snažia získať agenti z cudziny. Policajný prefekt navrhuje inžinierovi Lenoirovi dokončiť na odľahlom a bezpečnom mieste, pričom Lenoir navrhne jachtu jeho šéfa, továrnika Canicha. Aby zakryli skutočný zámer cesty, tak na jachtu pozvú aj veselú spoločnosť, do ktorej policajný prefekt ukryje aj niekoľko strážnikov. Po odchode Canicha a inžiniera Lenoira z úkrytu vyjde Filip, ktorý celému rozhovoru načúval.
Do prázdneho salóniku vtrhne Edmond v sprievode sluhu, ktorý Edmonda informuje o tom, že inžinier Lenoir nemá momentálne čas. Edmond vysvetlí sluhovi, že má byť jeho nástupcom. Sluha zavolá inžiniera, ktorý prijme Edmonda za nového sluhu. Medzitým Edmond obdivuje modrú ružu, ktorú vezme do ruky. Do salónika vstúpi Sylva v sprievode skupiny dievčat a čuduje sa, kde zmizla jej modrá ruža. Sylva prijme ružu od Edmonda so slovami, že venovať ružu znamená vyznať lásku. Keď sa dozvie o tom, že Edmond je ich nový sluha, tak prekvapená Sylva roztrhá ružu, hodí ju na zem a prikáže ružu Edmondovi upratať.
2. obraz.
Dej sa presúva na jachtu, na ktorej továrnik Caniche víta spoločnosť. Na jachtu sa okrem strážnikov prezlečených za plavčíkov dostal aj Filip. Filip stretne koketnú madame Denise, s ktorou sa chce továrnik zasnúbiť a oženiť. Tá si továrnika Canicha nechce zobrať dovtedy, dokiaľ sa nevydá jeho chovanica, Jeanetta. Filip sa predstaví Canichovi a dohodnú sa, že mu dá informácie k vynálezu inžiniera Lenoira, ak si za ženu vezme Jeanettu. Po odchode Filipa továrnik Caniche informuje Jeanettu o tom, že sa bude vydávať. Keďže sa jej tento plán nepozdáva, tak sa na prvé stretnutie zamaskuje a predstiera šušlanie a hlúposť. Edmond v konfrontácii so Sylvou vysloví, že je ako tá modrá ruža, ktorú roztrhala - krásna, ale bez vône.
2. dejstvo.
3. obraz.
V spoločenskej sále prebieha letný karneval. Filip tancuje so Jeanettou, továrnik Caniche s madame Denise. Sylva nespozná prezlečeného Edmonda, ktorý sa jej vysloví, že ju miluje. Keď mu Sylva strhne masku, tak sa začne Edmondovi vyhrážať, že o všetkom povie otcovi. Po hádke odchádza Edmond bez slova preč. Edmonda stretne Filip, ktorý uteká pred Jeanettou a Canichom, lebo sa nechce ženiť. Filip sa skryje, pričom si vypočuje rozhovor medzi snúbencom Sylvy, grófom Duboisom, a jeho kumpánmi o tom, že chcú vykradnúť trezor s plánmi k vynálezu inžiniera Lenoira. Po ich odchode začne Filip v zmätku pobiehať a stretne Edmonda, ktorému všetko povie. Ten ho ukľudní s tým, že má plán a zatiaľ o tom nemá nikomu hovoriť.
Na scénu prichádza nezamaskovaná Jeanetta, ktorá vrazí do Filipa, no ten ju nespozná. Keď sa mu predstaví ako Jeanetta, tak jej Filip povie, že pozná ešte jednu Jeanettu, ale tá je škaredá, hlúpa a rozpráva divne. Jeanetta navrhne Filipovi, aby ho "tá druhá" Jeanetta pristihla v bozku s inou ženou, no nie s ňou, keďže sa poznajú a vyškriabala by jej oči. Dohodne mu stretnutie s madame Denise, ktorých prichytia Jeanetta v maske spolu s továrnikom Canichom. Keď sa Filip vysloví, že Jeanettu nechce, tak si Jeanetta dá dolu masku a súhlasí, pričom Filip ju obviní z toho, že ho oklamala.
4. obraz.
Sylva vo svojej spálni zvoní na komornú, aby upratala šaty po karnevale, no prichádza Edmond. Sylva povie Edmondovi, že jej lichotí, keď ju niekto obdivuje a miluje. Pri odchode Edmonda z izby mu Sylva daruje ružu. V izbe navštívi Dubois, ktorý sa v opilosti vrhne na Sylvu a tá začne volať o pomoc. Späť do jej izby vbehne Edmond, ktorý chce snúbencov zachrániť pred hnevom inžiniera Lenoira, pričom Duboisovi káže, aby sa vyparil a vezme vinu na seba. Do izby vtrhnú s inžinierom Lenoirom aj policajti a detektív, ktorí chcú Edmonda zatknúť. Edmond vytiahne revolver a utečie, inžinier Lenoir zistil, že plány vynálezu boli ukradnuté z trezoru.
3. dejstvo.
5. obraz.
Posledné dejstvo sa odohráva v záhrade inžiniera Lenoira, v ktorej sa odohrá duel medzi Filipom a továrnikom Canichom v pití ako satisfakciu za bozkávanie sa Filipa s madame Denise. Po príchode Jeanetty do záhrady sa jej Filip chváli úspechom jeho článku o krádeži plánov a vyznáva jej lásku. Ďalej prichádza Edmond a Sylva, pričom Edmond nesie tašku s ukradnutými plánmi. Vychádza najavo, že Edmond je pracovníkom polície pod policajným prefektom a bol podstrčený ako sluha, aby nebol podozrivým. 

</doc>
<doc id="705823" url="https://sk.wikipedia.org/wiki?curid=705823" title="Hokejová liga majstrov 2022/2023">
Hokejová liga majstrov 2022/2023

Hokejová liga majstrov 2022/23 bola ôsmym ročníkom Hokejovej ligy majstrov, európskeho turnaja v ľadovom hokeji. Turnaja sa zúčastnilo 32 tímov pričom kvalifikácia je iba po športovej stránke. Šesť zakladajúcich líg má v súťaži po tri až päť tímov (na základe štvorročného ligového rebríčka). Ostatné ligy majú v súťaži jeden tím.
Víťazom turnaja sa stala Tappara Tampere, ktorá vyhrala vo finále nad Luleå HF výsledkom 3:2.
Kvalifikácia.
Na turnaji sa predstavilo 32 tímov z rôznych európskych popredných líg. Šesť zakladajúcich líg malo v súťaži 24 tímov a k nim sa pridali majstri z Dánska, Slovenska, Francúzska, Spojeného kráľovstva, Nórska, Poľska a Slovinska a víťaz Kontinentálneho poháru. Tímy z Bieloruska neboli pozvané na turnaj kvôli politickej situácie v krajine a ukrajinský klub HC Donbas musel odstúpiť zo súťaže kvôli Ruskej invázii na Ukrajinu. Namiesto nich bola na turnaja pozvaná HK Olimpija Ľubľana.
Kvalifikačné kritéria sú založené na nasledujúcich pravidlách:
Poznámka: Majstri národnej ligy v Spojenom kráľovstve sa určuje po skončení základnej časti.
Harmonogram.
Harmonogram súťaže je nasledovný.

</doc>
<doc id="705833" url="https://sk.wikipedia.org/wiki?curid=705833" title="Kallyntéria">
Kallyntéria

 
Kallyntéria () bola staroveká aténska slávnosť, oslavovaná zrejme 24. dňa atického mesiaca thargelión. Počas tohto sviatku sa konalo jarné upratovanie v chráme Athény a pravdepodobne sa vymenil aj olej v lampe "„večného ohňa“", ktorý tam horel.
Kallyntéria bola aténska slávnosť, oslavovaná na počesť bohyne Atény, ktorá úzko súvisela s Plyntériou. Učenci sa rozchádzajú v tom, či sa Kallyntéria oslavovala pred alebo po Plyntérii. Podľa J. Mansfielda a S. Hornblowera sa táto slávnosť konala o niečo skôr, možno 22. thargelióna, kým Ch. Sourvinou-Inwoodová a N. Robertson predpokladajú, že sa konala bezprostredne po Plyntérii, možno 28. thargelióna. Byzantský učenec Fotios uvádza, že tu išlo o dve slávnosti (obsahovo blízke), oslavované bezprostredne po sebe, pričom Kallyntériu chronologicky umiestňuje na prvé miesto.
Názov sviatku bol zrejme odvodený od slova "kallynein" ("καλλὺνεὶν, „skrášliť, ale aj oprášiť, zamiesť, rozžiariť“"). Vzhľadom na viacvýznamovosť slova, nie je celkom isté, či bol tento sviatok venovaný len upratovaniu svätyne (Aténa Polias nemala na Akropole samostatný chrám, ale bola uctievaná v Erechtheione.) alebo aj výzdobe kultovej sochy. Napriek tomu sa predpokladá, že socha Atény mohla byť počas Kallyntérie prezlečená alebo vyzdobená (a potom možno do Plyntérie prikrytá látkou alebo „rúchom“.). 
Nemecký historik a klasický filológ Ludwig Deubner vyslovil hypotézu, že počas Kallyntérie (v mesiaci thargelión) mali Aténčania vhodnú príležitosť každoročne dopĺňať olejom (a potom ju zapáliť) zlatú lampu Atény (mnohými neskoršími učencami to nebolo prijaté, podľa nich sa lampa zrejme dopĺňala olejom počas sviatku Arrhéforia na konci atického roku ). Pausanias o tejto lampe uvádza: „"Kallimachos zhotovil bohyni zlatú lampu. Naplnia ju olejom a čakajú do toho istého dňa budúceho roka. Tak dlho v nej olej vydrží, aj keď lampa svieti vo dne i v noci. Knôt je totiž vyrobený z karpasijskeho ľanu (zrejme z azbestu ), ktorý jediný z druhov tkanín nehorí. Nad svietidlom čnie potom až k stropu bronzová lampa, ktorá odvádza dym nahor.“" 
Olejové lampy, "„posvätné svietidlá“" na aténskej Akropole boli vyrobené zo vzácnejších materiálov, a potom zasvätené Aténe, patrónke mesta, počas celého archaického a klasického obdobia. Bronzovú závesnú lampu v podobe atickej vojnovej lode našiel v roku 1862 nemecký archeológ K. Bötticher vo vnútri Erechtheionu, možno blízko jej pôvodného miesta.

</doc>
<doc id="705835" url="https://sk.wikipedia.org/wiki?curid=705835" title="Parlament Spojeného kráľovstva">
Parlament Spojeného kráľovstva

Parlament Spojeného kráľovstva Veľkej Británie a Severného Írska je najvyšší orgán zákonodárnej moci Spojeného kráľovstva a Britských zámorských teritórií. Ide o jediný parlamentný zvrchovaný orgán, skladá sa z Dolnej snemovne a Snemovne lordov. Hlavným predstaviteľom parlamentu je britský panovník – v súčasnosti kráľ Karol III..
História.
Od stredoveku až do ranej modernej doby existovali tri samostatné kráľovstvá: Anglicko, Škótsko a Írsko so samostatnými parlamentami. Zákon o zjednotení z roku 1707 spojil Anglicko a Škótsko a vznikol taktiež spojený parlament Veľkej Británie a ďalší zákon o zjednotení z roku 1800 spojil tento parlament s írskym a vznikol tak Parlament Spojeného kráľovstva Veľkej Británie a Írska.
Anglický parlament.
Korene Anglického parlamentu môžeme hľadať okrem iného v anglosaskom Witenagemote. V roku 1066 Viliam I. Dobyvateľ začal v Anglicku uplatňovať kontinentálny systém, keď využíval odporúčania rady zloženej z vrchných veliteľov a cirkevných hodnostárov. V roku 1215 prinútili šľachtici kráľa Jána podpísať Magnu chartu, ktorá zaviedla pre kráľa obmedzenie vyberať daň bez súhlasu jeho kráľovskej rady. Táto skutočnosť položila základ pre vznik parlamentu.
V roku 1265 zvolal Simon de Montfort prvý volený parlament. Volebné právo v týchto voľbách bolo jednotné vo všetkých grófstvach a mali ho všetci majitelia slobodných statkov alebo pôdy s ročným príjmom nad 40 šilingov. Takto zvolaný zbor bol nazvaný "Model Parlament" a jeho systém bol prijatý kráľom Eduardom I.. V dobe vlády Eduarda II. bol parlament rozdelený do dvoch komôr – v jednej boli zástupcovia vyššej šľachty a cirkvi a v druhej rytieri a zástupcovia meštianstva a žiadny zákon ani nová daň nemohla byť prijatá bez súhlasu oboch komôr a panovníka. Zákony z rokov 1532 až 1542 realizovali anexiu Walesu a začlenili ich poslancov do Anglického parlamentu.
V roku 1689 parlament prinútil kráľovnú Máriu II., ktorej dopomohol na trón po úteku jej otca, podpísať zákon o deklarácii práv, ktorá po prvýkrát definovala zvrchovanosť parlamentu (Bill of Rights – zákon prijatý parlamentom v roku 1689 definujúci niektoré základné práva občanov napríklad právo na odovzdanie petície panovníkovi, právo nosiť zbraň na svoju obranu a definícia niektorých prípadov, kde musí panovník požiadať o súhlas parlament).
"Informácia o zákonodarnom zbore, ktorý vznikol v roku 1999 pozri aj Škótsky parlament"
Škótsky parlament.
V stredoveku sa z pôvodnej kráľovskej rady biskupov a grófov vyvinul v roku 1235 prvý jednokomorový Škótsky parlament ("Estates of Parliament"), ktorý jednal v Kirklistone (prvé jednanie parlamentu, z ktorého sú dochované písomné dokumenty) a ktorý mal zákonnú a politickú moc. Od roku 1326 sa parlament skladal z cirkevných hodnostárov, vrchných veliteľov a zástupcov meštianstva a mal právomoc stanovovať dane a silný vplyv v súdnictve, zahraničnej politike a zákonodarstve. Parlament menoval členov komisie ("Lords of the Articles"), ktorá spracovávala návrhy zákonov, ktoré potom prezentovala v parlamente.
Po škótskej reformácii boli v roku 1567 z parlamentu vylúčení katolícki hodnostári. A potom čo boli v roku 1638 z parlamentu vylúčení aj protestantskí biskupi, stal sa z parlamentu orgán skladajúci sa iba zo zástupcov svetského stavu. V dobe vlády Jakuba VI. boli členovia komisie navrhujúce zákony pod jeho veľkým vplyvom a po jeho nástupe na anglický trón ich využíval na riadenie politiky v Škótsku z Londýna. V období protektorátu Olivera Cromwella došlo v roku 1657 k dočasnému zlúčeniu anglického a škótskeho parlamentu.
"Tento odstavec popisuje historickú inštitúciu, ktorej činnosť skončila v roku 1800"
Parlament Írska.
Tento parlament vznikol, aby reprezentoval záujmy anglickej komunity v lordstve Írska ("Lordship of Ireland"), zatiaľ čo pôvodným keltským obyvateľom nebolo dovolené ani voliť a ani zastávať úrad. Jeho prvé jednanie sa uskutočnilo v roku 1264. Vplyv Anglicka sa v tej dobe obmedzoval na oblasť v okolí Dublinu.
V roku 1541 Henrich VIII. deklaroval Írske kráľovstvo a posilnil tu svoj vplyv. Keltskí Íri sa mohli zúčastniť na jednaní parlamentu. Rozpory začali po anglickej reformácii, keď väčšina obyvateľov bola katolíckeho vyznania ale rozloženie volebných obvodov zaistilo protestantskú väčšinu v parlamente. Po vzbure Írov z roku 1641 boli katolíci vylúčení z parlamentu.
V dobe vlády Jakuba II. katolíci získali pôdu a v dobe jakobínskych vojen súhlasil s požiadavkami parlamentu Írska na autonómiu a reštitúciu pôdy. Po víťazstve Viliama III. boli tieto výhody zrušené. Zákon "Poynings' Law" z roku 1494 podriadil Parlament Írska Anglickému parlamentu. Niekoľko zákonov z roku 1782 ("Constitution of 1782") tieto reštrikcie zrušili a o niekoľko rokov neskôr mohli katolíci voliť, aj keď stále nemohli byť členmi parlamentu.
Parlament Veľkej Británie.
Po zmluve o zjednotení z roku 1707, boli v Anglickom aj Škótskom parlamente prijaté zákony o zjednotení, ktoré dali vzniknúť Kráľovstvu Veľkej Británie. Tieto zákony zrušili oba parlamenty a nahradili ich "Parlamentom kráľovstva Veľkej Británie", založenom na pôvodnom Anglickom parlamente. Všetky tradície a procedúry Anglického parlamentu boli prevzaté do novej ustanovenej inštitúcie. Nebolo považované za nutnosť vyhlásiť nové všeobecné voľby.
Po nástupe Juraja I. na trón v roku 1714 dochádzalo k presune moci z rúk panovníka na parlament a výkonná moc začala byť realizovaná ministrami, ktorí sa zodpovedali parlamentu. Na konci 18. storočia mal panovník veľký vplyv na hornú komoru parlamentu, ale jeho moc bola nepriama. Volebné právo bolo obmedzené na vlastníkov pozemkov a slobodných panstiev a volebné obvody boli rozdelené v neprospech rozvíjajúcich sa priemyselných centier.
Parlament Spojeného kráľovstva.
Tento parlament vznikol po spojení Kráľovstva Veľkej Británie a Írskeho kráľovstva v roku 1801.
Princíp zodpovednosti ministrov vlády dolnej komory parlamentu sa začal rozvíjať v 19. storočí. Zvrchovanosť Dolnej snemovne bola ustanovená na začiatku 20. storočia. V roku 1909 navrhla dolná komora zákon, ktorý menil daňový systém v neprospech bohatých vlastníkov pôdy. Tento návrh zákona bol hornou komorou (ktorej mnohí členovia boli touto zmenou poškodení) odmietnutý. S ohľadom na popularitu tohto zákona a neobľubenosť Snemovne lordov vyhrala Liberálna strana dvoje voľby. Na základe tohto mandátu navrhol predseda tejto strany zákon obmedzujúci moc hornej komory. Pod hrozbou menovania mnohých peerov do hornej komory a tým prekonania väčšiny Konzervatívnej strany v hornej komore, táto navrhovaný zákon prijala.
Škótsky parlament bol zriadený ako jednokomorový legislatívny orgán s odovzdanou časťou právomocí zákonom z roku 1998 a jeho prvé zasadnutie sa uskutočnilo 12. mája 1999.
Zloženie a právomoci.
Parlament Spojeného kráľovstva je dvojkomorový. Skladá sa zo Snemovne lordov a Dolnej snemovne. Zákonnú moc majú tri elementy – panovník, Snemovňa lordov a Dolná snemovňa. Sú od seba vzájomne oddelené a žiadny jednotlivec nemôže byť zúčastnený vo viacerých častiach. Členovia hornej komory nemôžu voliť poslancov dolnej komory a podľa zvykového práva nevolí ani panovník.
Právomoci panovníka sú stále formálne rozsiahle. Jeho súhlas je napríklad vyžadovaný pri každom zákone, menuje predsedu vlády a rozpúšťa parlament. V skutočnosti je nesúhlas s prijatým zákonom neuskutočňovaný, poverením zostaviť vládu býva vymenovaný predseda strany, ktorá má v dolnej komore väčšinu alebo je schopný zostaviť väčšinovú koalíciu a termín rozpustenie parlamentu býva určený podľa návrhu súčasného premiéra.
Členovia snemovne lordov sú menovaní. V súčasnosti (máj 2008) má táto komora 745 členov. Jednou skupinou sú zástupcovia Anglikánskej cirkvi. Jedná sa o 26 najstarších cirkevných hodnostárov a menovite v tejto skupine sú zastúpení vymenovaní biskupovia – Arcibiskup canterburský, Arcibiskup yorský, Biskup londýnsky, durhamský a winchesterský. Svetskí členovia hornej komory sú označovaní ako peerovia. Po reforme z roku 1999 je časť členov doživotných (bez možnosti odovzdania kresla dedičom) a iba 92 – Lord maršál, Lord kancelár a ďalších 90 zvolených ostatnými členmi hornej komory, s členstvom s možnosťou odovzdania dedičom.
Od platnosti zákonov z roku 1911 a 1949 sú právomoci Snemovne lordov omnoho menšie než Dolnej snemovne. O všetkých zákonoch, s výnimkou daňových zákonov a zákona o štátnom rozpočtu, sa v tejto snemovni diskutuje s možnosťou navrhovať zmeny alebo odmietnutie ich prijatie. Napriek tomu zamietnutie schválenia zákona môže oneskoriť jeho prijatie maximálne po dobu trvania dvoch zasadnutí parlamentu. Po tejto dobe môže zákon prejsť bez súhlasu hornej komory. Horná komora má aj právo vznášať otázky na členov vlády a zriaďovať niekoľko komisií.
Členovia Dolnej snemovne sú volení v jednomandátových volebných obvodoch (každý zahrňuje oblasť s približne rovnakým počtom voličov). V súčasnosti má táto komora 646 poslancov. Všeobecné voľby sa konajú minimálne raz za 5 rokov (výnimku možno stanoviť v mimoriadnych prípadoch schválením zákona oboma komorami parlamentu). Voľby môže aj jednostranne vyhlásiť ministerský predseda alebo samotná Dolná snemovňa, pokiaľ vyhlási nedôveru vláde.
Všetky zákony aby sa stali právoplatnými musia prejsť touto komorou parlamentu a ako jediný orgán schvaľuje daňové zákony a štátny rozpočet. Členovia vlády (vrátane jej predsedu) musí pravidelne odpovedať na otázky poslancov dolnej komory. Ďalej v rámci Dolnej snemovne pracuje množstvo výborov, ktoré prejednávajú návrhy zákonov.
Zákonodarná funkcia.
Legislatíva je realizovaná ako zákony Spojeného kráľovstva. Tie môžu mať platnosť na celom území Spojeného kráľovstva vrátane Škótska, ale vzhľadom k oddelenej platnosti škótskeho práva mnoho z nich v Škótsku neplatí. Zákony pre decentralizované oblasti, ktoré platia iba pre Škótsko, sú od roku 1999 vydávané Škótskym parlamentom. Na základe referenda z roku 1997 bolo vytvorené aj Walesske národné zhromaždenie, ktoré má od roku 2006 právo prijímať vo vymedzených oblastiach opatrenia platné pre Wales.
Každý zákon prechádza niekoľkými úrovňami jednania v oboch snemovniach. Prvá úroveň sa nazýva "prvé čítania" a jedná sa o formálnu procedúru. V "druhom čítaní" sa prejednávajú hlavné zámery zákona a snemovňa môže odmietnuť jeho prijatie. Potom je zákon odovzdaný do výborov. Potom, čo snemovňa zoberie zákon na vedomie, nasleduje "tretie čítanie". V dolnej snemovni pri treťom čítaní nie je povolené, na rozdiel od Snemovne lordov, robiť zmeny a doplnenia. Možnosť zabrániť prijatie zákona hornou komorou je ale od roku 1911 obmedzená. Potom, čo je prijatý v jednej komore parlamentu prechádza do druhej komory a pokiaľ prejde bez dodatkov môže byť odovzdaný na schválenie k panovníkovi ("Royal Assent").

</doc>
<doc id="705838" url="https://sk.wikipedia.org/wiki?curid=705838" title="Doug Jones">
Doug Jones

Doug Jones môže byť:

</doc>
<doc id="705841" url="https://sk.wikipedia.org/wiki?curid=705841" title="Ninlil">
Ninlil

Ninlil bola mezopotámska bohyňa považovaná za manželku Enlila. Zdieľali mnohé funkcie, najmä zodpovednosť za vyhlasovanie osudov, a rovnako tak bola považovaná za staršie božstvo a za hlavu panteónu. Je tiež dobre doložená ako matka detí Enlila, ako napríklad boha podsvetia Nergala, boha mesiaca Nannu alebo boha bojovníka Ninurta. Uctievala sa najmä v Nippure a neďalekom Tummale spolu s Enlilom a z týchto miest sú doložené viaceré chrámy a svätyne, ktoré jej boli zasvätené. 
V ranom období bola Ninlil stotožnená s bohyňou Sud zo Šuruppaku. V mýte "Enlil a Sud" je Ninlil meno, ktoré Sud dostala po svadbe s Enlilom. Nisaba, bohyňa písma, a jej manžel Haya sú opísaní ako jej rodičia. Zatiaľ čo Ninlilova matka nesie iné meno, Nunbaršegunu, v mýte "Enlil a Ninlil" sa v zozname bohov "An = Anum" uvádza, že to bolo alternatívne meno Nisaby. Synkretizmus so Sud viedol aj k tomu, že Ninlil získala niektoré svoje jedinečné vlastnosti, ako napríklad spojenie s bohyňami liečiteľkami a s Ayou, menom manželky boha slnka Šamaša. Odkazy na tieto spojenia možno nájsť v rôznych mezopotámskych textoch, napríklad v hymne, v ktorom sa o Ninlil hovorí ako o bohyni uzdravovania, alebo v mýte, ktorý ju zrejme zamieňa s Ayou v úlohe matky Išuma.
V sýrskych mestách, ako sú Mari, Emar a Ugarit, bola Ninlil úzko spojená s miestnou bohyňou Šalaš, manželkou Dagana, boha považovaného za obdobu Enlila. Táto ekvivalencia je doložená aj v churritskom náboženstve, kde bola Šaláš manželkou Kumarbiho, ďalšieho boha považovaného za podobného Enlilovi. Ninlil je však v churitských textoch doložená aj ako samostatné božstvo a v tomto kontexte mohla slúžiť ako božský svedok zmlúv.
V novoasýrskej ríši bola Ninlil reinterpretovaná ako manželka najvyššieho asýrskeho boha Aššúra a v tejto úlohe sa vyvinula do Mullissu, ktorý sa zasa mohol stotožňovať s rôznymi božstvami z asýrskeho panteónu, ako napríklad Šerua alebo lokálne formy Ištar z miest, ako je Ninive.
Mytológia.
Verilo sa, že Ninlil ako Enlilova manželka je zodpovedná za podobné sféry života a stojí na vrchole panteónu spolu s ním. Verilo sa, že rovnako ako on má na starosti určovanie osudov a v niekoľkých nápisoch má v tejto úlohe dokonca prednosť pred ním. V neskoršom hymne sa uvádza, že bola vládkyňou zeme aj neba a že Enlil bez nej neurobil žiadne rozhodnutie. Králi z tretej dynastie v Ure ich oboch považovali za zdroj pozemskej kráľovskej moci. 
Vzhľadom na Enlilovo postavenie otca bohov by sa Ninlil mohla analogicky považovať za matku bohov.
Enlil a Ninlil.
Ninlil sa objavuje v mýte Enlil a Ninlil. Väčšina známych kópií pochádza z Nippuru, hoci zrejme bola známa aj v Sippare. Na začiatku je Ninlil, vykreslená ako neskúsená, varovaná svojou matkou, v tejto skladbe pomenovanou Nunbaršegunu, aby sa vyhýbala Enlilovej náklonnosti. Po stretnutí s ním sa Ninlil spočiatku bráni, ale po porade so svojou poradkyňou Nuskou Enlil dosiahne svoj cieľ, zvedie ju a oplodní. Za svoj priestupok musí byť súdený päťdesiatimi veľkými bohmi a siedmimi bohmi osudov. V bádaní sa stále diskutuje o tom, či Enlilovým zločinom bolo znásilnenie, alebo len predmanželský pohlavný styk, ktorý zbavil Ninlil panenstva. Ninlil ho počas jeho vyhnanstva sleduje, hoci ju odmieta vidieť, a nakoniec viackrát otehotnie, porodí Nannu, Nergala, Ninazu a Enbilulu. Nič nenaznačuje, že by sa Enlil a Ninlil nakoniec stali manželmi, a iba on sa dočká pochvaly v záverečných riadkoch skladby.
Postavenie Ninlil v "Enlilovi a Ninlil" bolo opísané ako postavenie „podriadenej manželky". Poukázalo sa na to, že toto zobrazenie zrejme neodráža jej postavenie v mezopotámskom náboženstve, najmä v štátnom panteóne tretej dynastie Ur.

</doc>
<doc id="705843" url="https://sk.wikipedia.org/wiki?curid=705843" title="Bernard de Ventadour">
Bernard de Ventadour

Bernart de Ventadorn () môže byť:

</doc>
<doc id="705844" url="https://sk.wikipedia.org/wiki?curid=705844" title="Bernart z Ventadornu">
Bernart z Ventadornu



</doc>
<doc id="705845" url="https://sk.wikipedia.org/wiki?curid=705845" title="Bernard z Ventadouru">
Bernard z Ventadouru



</doc>
<doc id="705846" url="https://sk.wikipedia.org/wiki?curid=705846" title="Parazit (film)">
Parazit (film)

Parazit (, ) je juhokórejská čierna komédia z roku 2019. Réžie sa ujal Bong Joon-ho, ktorý sa podieľal aj na produkcii a písaní scenára spolu s Jin-won Han. Hlavné roly obsadili Song Kang-ho, Lee Sun-kyun, Cho Yeo-jeong, Choi Woo-shik a Park So-dam.
Film mal premiéru na Medzinárodnom filmovom festivale v Cannes dňa 21. mája 2019, kde sa mu podarilo ako prvému juhokórejskému filmu získať cenu Zlatú palmu. Film mal premiéru v Južnej Kórei dňa 30. mája 2019. Na Slovensku mal premiéru dňa 5. decembra 2019.
Vo februári 2020 celosvetovo zarobil 204 miliónov dolárov a stal sa tak najzárobkovejším filmom Bong Joon-hoa a aktuálne je devätnástym najzárobkovejším filmom v histórii Južnej Kórey.
Ocenenia.
Film získal dve ceny Critics' Choice Movie Awards, cenu Zlatý glóbus, tri nominácie na cenu Satellite Awards, Cenu Združenia filmových a televíznych hercov a mnoho ďalších cien. Film bol tiež nominovaný na šesť Oscarov a štyri nominácie vyhralOscar za najlepší pôvodný scenár, Oscar za najlepšiu réžiu, Oscar za najlepší cudzojazyčný film a Oscar za najlepší film. Ocenenie za najlepší film tak bolo prvýkrát udelené neanglicky hovorenému filmu. Film bodoval aj na domácej pôde a to na 56. udeľovaní cien Baeksang Arts Awards, kde získal hneď 3 ceny.
Dej.
Rodina Kim býva v pivničnom byte a nemá zrovna moc dobré obdobie. Rodičia Ki-taek a Chung-sook prežívajú vďaka nízkopríjmovým prácam, ich deti Ki-woo a Ki-jung nemôžu ísť z finančných dôvodov na vysoké školy. Ako spása sa ukáže návšteva Ki-woova kamaráta Min-hyuka, ktorý odchádza študovať do zahraničia a chce, aby po ňom kamarát prevzal brigádudoučovanie študentky Da-hye z bohatej rodiny Park. Rodina Kim sa potom postupne vynaliezavými spôsobmi infiltruje do rodiny Park ako ich zamestnanci. Všetko sa zamotá vo chvíli, keď rodina Park odchádza kempovať a do domu sa vracia ich bývalá gazdiná.

</doc>
<doc id="705847" url="https://sk.wikipedia.org/wiki?curid=705847" title="Gărbavijat most (Triavna)">
Gărbavijat most (Triavna)

Gărbavijat most (, doslova "Hrbatý most"), alebo Kivgirenijat most (, doslova "Kamenný most"), prípadne aj Gornijat most (, doslova "Horný most"), alebo Starinnijat most (, doslova "Starý most") je kamenný most z polovice 19. storočia na rieke Trevnenska reka, ktorý sa nachádza v meste Triavna v Gabrovskej oblasti v severnom Bulharsku.
Stavba má pridelený štatút kultúrnej pamiatky miestneho významu.
Lokalita.
Gărbavijat most sa nachádza v historickej časti mesta Triavna. Je súčasťou súboru budov historického námestia „Ďado Nikola“ (, doslova "námestie deda Nikolu"). Prepája historický architektonický ansábel na námestí s architektonickým historickým ansáblom budova na ulici „P. R. Slavejkov“ (, doslova "ulica P. R. Slavejkova") na ktorú z námestia vedie.
Dejiny.
Výstavba mostu prebehla v rokoch 18441845 (literatúra uvádza aj roky 18421845). Most bol postavený ako náhrada dreveného mostu, ktorý na mieste už stál predtým.
V roku 1967 získal most štatút kultúrnej pamiatky miestneho významu. Na moste prebehli niekoľkokrát reštauračné práce a to v rokoch 19721975, v roku 2000 a v roku 2013.
Charakteristika.
Autorom stavby je trevnenský staviteľský majster Dimităr Sergiuv.
Most je postavený zo žltého pieskovca. Je dlhý 25 metrov a široký 4 metre. Je symetrický s tromi mostnými oblúkmi. Centrálny mostný oblúk je široký 5,50 metra a menšie postranné oblúky sú široké približne 2 metre.
Vo vrchnej časti je most zakončený parapetom z kamenných dosiek, ktoré sú spojené dokopy železnými skobami, pričom spoje sú zaliate olovom. V centrálnej časti mostu sú dve protiľahlé kamenné dosky vyššie s polkruhovým zakončením a s reliéfovou výzdobou z vnútornej strany (z vonkajšej strany sú hladké). Tieto centrálne kamenné dosky sú vysoké približne 1,60 metra.
Štatút a dôvod pamiatkovej ochrany.
Kategória: kultúrna pamiatka miestneho významu, súčasť pamiatkovo chráneného architektonického ansábla Centralnijat ploštad.
Rok vyhlásenia: 1967 
Dôvod pamiatkovej ochrany: architektonicko-staviteľská hodnota stavby
Oficiálny názov na zozname kultúrnych pamiatok: "Starinnijat most" (, doslova "Starý most") 

</doc>
<doc id="705848" url="https://sk.wikipedia.org/wiki?curid=705848" title="Eurázijský šakal zlatý">
Eurázijský šakal zlatý



</doc>
<doc id="705849" url="https://sk.wikipedia.org/wiki?curid=705849" title="Bogota (vrch)">
Bogota (vrch)

Bogota () je vrch v Slanských vrchoch, krajinnom celku Matransko-slanskej oblasti. Leží nad obcou Svinica, približne východne od Košíc. 
Poloha.
Nachádza sa na juhu strednej časti pohoria, v geomorfologickom podcelku Bogota. Vrch leží v Košickom kraji, v okrese Košice-okolie a zasahuje na katastrálne územie obce Svinica a Slanské Nové Mesto. Najbližšími sídlami sú západne situované obce Svinica, Ďurkov a Ruskov, južne Slančík, Slanské Nové Mesto a Zemplínska Teplica, východne Malé Ozorovce, Trnávka a Dargov a severne Košický Klečenov. 
Opis.
Bogota leží v centrálnej časti rovnomenného podcelku, ktorému dal vrch názov a je jeho dominantou. Je súčasťou hlavného hrebeňa Slanských vrchov, vedúceho od severu z Dargovského priesmyku južným smerom do Slanského sedla. Západne sa nachádza Črepník (), Margita () a Roháč (), severne Hrad (), Ploská (), Tereš (), Lazy (), Mošník () a Ščob (), východne Veľký () a Malý Žiar (), Čertov kameň () a Kapoveň () a južne Dlhý vrch (), Veľký Milič () a Hradisko (). Severovýchodné a západné svahy odvodňujú prítoky Svinického potoka a Bystrý potok do Oľšavy v povodí Hornádu, na južnom úbočí pramení rieka Roňava v povodí Bodrogu a z východných častí voda odteká riečkou Chlmec do Ondavy. Na vrchole stoja vojenské objekty a vedie sem cesta, značený turistický chodník však nie. Juhovýchodná časť masívu je súčasťou prírodnej rezervácie Krčmárka. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s redšou vegetáciou je možné vidieť okolité vrcholy Slanských vrchov, Košickú kotlinu, Východoslovenskú nížinu a Volovské vrchy, výnimočne aj Tatry, Čiernu horu, Branisko, Čergov a Vihorlatské vrchy.
Prístup.
Na vrchol nevedie značená turistická trasa, no úbočím prechádza červeno značená trasa z lokality Regeta cez rázc. Maliniak do Dargovského priesmyku. Zo Zemplínskej Teplice vedie na rázc. Maliniak zeleno značená trasa. 

</doc>
<doc id="705850" url="https://sk.wikipedia.org/wiki?curid=705850" title="Hlinica">
Hlinica

Hlinica môže byť:

</doc>
<doc id="705851" url="https://sk.wikipedia.org/wiki?curid=705851" title="Hniezdiská sťahovavých vtákov pozdĺž pobrežia Žltého mora a Pochajského zálivu">
Hniezdiská sťahovavých vtákov pozdĺž pobrežia Žltého mora a Pochajského zálivu

Pod názvom „hniezdiská sťahovavých vtákov pozdĺž pobrežia Žltého mora a Pochajského zálivu“ () bolo v roku 2019 zaradených do zoznamu svetového dedičstva UNESCO viacero prílivových zón Žltého mora a Pochajského zálivu v provincii Ťiang-si v Číne. Žiadosť o zaradenie chránených území do svetového dedičstva by mala prebiehať v dvoch fázach. Prvá fáza aplikácie bola úspešná v roku 2019 a druhá fáza je plánovaná na neskôr.
Veľké množstvo vtákov, vrátane niektorých z najohrozenejších druhov na svete, je závislé na pobrežných hniezdiskách, ktoré využívajú ako zastávku na preperenie, odpočinok, zimu alebo hniezdenie.
Poloha.
Vtáčie rezervácie sa rozkladajú na najväčšom wattovom pobreží na svete, nachádzajúcom sa na pobreží Žltého mora a zálivu Po-chaj. Sedimenty wattového pobrežia pochádzajú z veľkých čínskych riek, ako je Žltá rieka, Jang-c’-ťiang, Ja-lu, Liao-che, Chaj-che atď. Časti wattového pobrežia, ktoré boli v prvej fáze uznané ako svetové dedičstvo, sa nachádzajú v okresoch Še-jang, Tching-chu, Ta-feng a Tung-tchaj v meste na úrovni prefektúry Jen-čcheng v provincii Ťiang-su v Číne a zahŕňajú niekoľko prírodných rezervácií. Ide o najväčšiu prílivovú oblasť na západnom pobreží Pacifiku. Wattové pobrežie v jeho súčasnom rozsahu bolo v podstate vytvorené pred rokom 1855, keď sa v tejto oblasti vlievala Žltá rieka do Žltého mora. V roku 1855 sa jej tok posunul na sever.
Rezervácia sa skladá z dvoch častí, jedna je na sever od mesta Jen-čcheng a druhá je na juh od neho. Rezervácie sú od seba vzdialené 30 kilometrov, na ktorých sa rozkladá prístav Ta-feng.
Biologické unikáty.
Vtáčie rezervácie sú súčasťou najväčších prílivových mokrín na svete a predstavujú jedno z biologicky najrozmanitejších pobreží na svete. Pozostávajú z delt, piesočnatých brehov, útesov, slanísk, rybníkov a ryžových polí. Územie je biotopom 415 druhov vtákov, medzi ktoré patria aj ohrozené a vzácne sťahovavé a vodné vátčie druhy, akými sú pobrežník lopatkozobý, kalužiak kulíkovitý, pobrežník tenkozobý, lyžičiar čiernočelý, bocian čiernozobý, žeriav čierno-biely a hvizdák tmavochrbtý.
V prihláške na uznanie vtáčích rezervácií za svetové dedičstvo napísanej Čínou a zverejnenej UNESCOm je dôvodom zaradenia do svetového dedičstva význam miestneho wattového pobrežia ako miesta zhromažďovania, odpočinku a hniezdenia sťahovavých vtákov a ako miesta pre rozmnožovanie mnohých druhov rýb a kôrovcov. Vtáky vyskutujúce sa v tomto regióne migrujú v rámci východoázijsko-australázijskej ťahovej cesty, ktorá pokrýva územia 22. štátov na severnej a južnej pologuli a v rámci ktorej ročne migruje 50 miliónov vtákov. Vtáčie rezervácie majú preto globálny význam ako ekosystém pre tieto živočíšne druhy, z ktorých mnohé sú ohrozené.

</doc>
<doc id="705853" url="https://sk.wikipedia.org/wiki?curid=705853" title="Aukro Slovakia">
Aukro Slovakia



</doc>
<doc id="705855" url="https://sk.wikipedia.org/wiki?curid=705855" title="Bernard III.">
Bernard III.

Bernard III. (, ) môže byť:

</doc>
<doc id="705856" url="https://sk.wikipedia.org/wiki?curid=705856" title="Bernardus III.">
Bernardus III.



</doc>
<doc id="705857" url="https://sk.wikipedia.org/wiki?curid=705857" title="Bernhard III.">
Bernhard III.



</doc>
<doc id="705858" url="https://sk.wikipedia.org/wiki?curid=705858" title="Bernardus de Ventadour">
Bernardus de Ventadour



</doc>
<doc id="705859" url="https://sk.wikipedia.org/wiki?curid=705859" title="Posvätné hory Číny">
Posvätné hory Číny

Posvätné hory (vrchy) v Číne sa členia do viacerých skupín podľa príslušnosti k jednému z tradičných čínskych náboženstiev (taoizmus, budhizmus a konfuciánstvo).
Tzv. "päť veľkých vrchov" (wu-jüe) označuje päť najznámejších vrchov čínskej histórie, na ktoré usporadúvali čínski cisári po stáročia tradičné rituálne púte. Sú spojené s najvyšším božstvom Šang-ti a piatimi hlavnými kozmickými božstvami čínskeho tradičného náboženstva (Wu-fang Šang-ti). Okrem nich existuje skupina spojená s budhizmom, ktorá býva označovaná ako "štyri posvätné vrchy budhizmu" a skupina spojená s taoizmom, ktorá nesie pomenovanie "štyri posvätné vrchy taoizmu".
V starovekej Číne boli hory predmetom úcty. V čínskej kozmológii zohrávali hory rovnakú úlohu ako čínsky cisár v spoločnosti: zabezpečovali kozmický poriadok a stálosť. Kult „Piatich hôr“ (wu-jüe) pretrval až do modernej doby.
Päť veľkých vrchov.
Päť veľkých vrchov je usporiadaných podľa piatich hlavných smerov čínskej geomantie (veštenia), ktorá zahŕňa stred ako piaty smer.
Zoskupenie sa ustálilo v období bojujúcich štátov (475 pred Kr.221 pred Kr.), a výraz "wu-jüe" („päť vrchov“) sa stal populárnym za vlády cisára Wu-tiho z dynastie Chan (14087 pred Kr.). V tradičnom čínskom náboženstve majú kozmologický a teologický význam ako pozemské vyjadrenie usporiadania sveta vychádzajúceho z nebies, pričom čínske územie sa označuje ako ako "tchan" (, oltár). Ide o akýsi čínsky ekvivalent indickej "mandaly".
Hory patria medzi najznámejšie prírodné pamiatky v čínskej histórii. Od raných čias čínskej histórie boli miestami rituálneho uctievania a vzdávania obetí. Čínski panovníci na ne usporadúvali slávnostné procesie, ktoré sa tradične končili rituálnymi obetami miestnemu bohu. Vzdávanie kultu božstvám sa v Číne stalo tradíciou, ktorá napomáhala legitimizovať moc nových cisárov či vládnucich dynastií. Tento zvyk sa (až na niekoľko prerušení) zachoval až do konca poslednej dynastie, keď sa po páde dynastie Čching v roku 1911 nechal Jüan Š’-kchaj korunovať za cisára v Chráme nebies v Pekingu.
Podľa čínskej mytológie vzniklo "päť veľkých vrchov" z tela Pchan-ku (盘古; 盤古; ), prvej bytosti a tvorcu sveta. Vďaka svojej východnej polohe je hora Tchaj spojená s vychádzajúcim slnkom a to znamená zrod a obnovu. Často sa považuje za najposvätnejšiu z "piatich veľkých vrchov". Predpokladá sa, že vznikla z hlavy Pchan-ku. Verí sa, že hora Cheng v Chu-nane je zvyškom pravej ruky Pchan-ku, hora Cheng v Šan-si jeho ľavej ruky, hora Sung z jeho brucha a hora Chua z jeho nôh.
Ochrana prírody.
V minulosti požívali hory veľkú úctu a vzbudzovali rešpekt. Verilo sa, že sú ovládané nadpozemskými silami. Prakticky každá hora mala svojho trvalého horského boha. Viera, že v horách žijú duchovia mŕtvych, pretrvala v severnej Číne. Jedným z dôvodov uctievania hôr bola tiež hodnota vrchov pre ľudskú existenciu. Boli vnímané ako prameň blahobytu a plodnosti: rodisko riek, miesto, kde rástli liečivé rastliny a ako zdroj materiálu na stavbu domov a tvorbu nástrojov.
Základným prvkom taoistického myslenia je pocit spojenia s prírodou. Viacero taoistických príkazov o dobrom a čestnom živote bolo zameraných na ochranu prírody a mnohé iné boli nepriamo zamerané na predchádzanie jej ničeniu. Taoisti považujú hory za prostriedok komunikácie medzi nebom a zemou a za miesto, kde možno nájsť nesmrteľnosť.
Tchaj-šan.
Leží v provincii Šan-tung a dosahuje výšku 1545 m n. m.
Chua-šan.
Leží v provincii Šan-si a dosahuje výšku 2154 m n. m.
Cheng-šan (Chu-nan).
Leží v provincii Chu-nan a dosahuje výšku 1290 m n. m.
Cheng-šan (Šan-si).
Leží v provincii Šan-si a dosahuje výšku 2017 m n. m.
V minulosti existovalo viacero miest s označením Cheng-šan.
Sung-šan.
Leží v provincii Che-nan a dosahuje výšku 1494 m n. m.
Alternatívne sa tieto hory niekedy označujú smermi, ktoré reprezentujú: Pej Jüe„Severná veľká hora“ (北岳; 北嶽; ), Nan Jüe„Južná veľká hora“ (南岳; 南嶽; ), Tung Jüe„Východná veľká hora“ (东岳; 東嶽; ), Si Jüe„Západná veľká hora“ (西岳; 西嶽; ) a Čung Jüe„Stredná veľká hora“ (中岳; 中嶽; ).
Posvätné hory budhizmu.
Čínsky budhizmus rozoznáva štyri posvätné hory budhizmu:
Wu-tchaj-šan.
Leží v provincii Šan-si dosahuje výšku 3058 m n. m. Je domovom bódhisattvu múdrosti, Manjusri alebo Wen-šu.
E-mej-šan.
Leží v provincii S’-čchuan a dosahuje výšku 3099 m n. m. Patrónom hory je Samantabhadra známy aj ako Pchu-sien.
Ťiou-chua-šan.
Leží v provincii An-chuej a dosahuje výšku 1341 m n. m. Veľa svätýň a chrámov je zasvätených Ksitigarbhovi (v čínštine známemu ako Ti-cang, v japončine ako Jizō), ktorý je ochrancom bytostí v pekelných ríšach.
Pchu-tchuo-šan.
Leží v provincii Če-ťiang a dosahuje výšku 284 m n. m. Hora je považovaná za bódhimandu Avalokitéšvaru, bódhisattvu súcitu. Obľúbeným pútnickým miestom sa stala za vlády dynastie Sung.
Ďalšie posvätné hory.
Na titul piatej posvätnej hory budhizmu ašpiruje hora Süe-tou (雪竇山). Myšlienku jej kanonizácie ako prvý presadzoval Čchang-sing, spolupracovník slávneho reformátora Tchaj-sü. Hora je považovaná za posvätné miesto bódhisattvu Maitréju. Je domovom novo rozšíreného kláštora Süe-tou, ktorý bol založený za vlády dynastie Ťin a je spojený s excentrickým mníchom menom Pu-taj, ktorý sa považuje za emanáciu Maitréju.
Ako piata posvätná hora čínskeho budhizmu býva označovaná aj hora Fan-ťing-šan (梵净山; pinyin: "Fànjìngshān"), ktorá leží v pohorí Wu-ling v Tchung-žene, v provincii Kuej-čou. Pohorie sa tiež spája s Maitréjom a je súčasťou svetového dedičstva UNESCO. 
Dležitou posvätnou horou v čínskom budhizme je aj Lu-šan, kde stojí chrám Tung-lin založený patriarchom čistej zeme Chuej-jüanom.
Päť vrchov čchanskej školy budhizmu.
Budhizmus čchanskej školy vyvinul systém piatich vrchov a desiatich chrámov počas neskorej dynastie Južný Sung (11271279).
Päť vrchov, kde sa nachádzali najdôležitejšie čchanské kláštory, boli:
Štyri posvätné hory taoizmu.
Medzi "Štyri posvätné hory" taoizmu patria:
Wu-tang-šan.
Ide o malé pohorie, ktorého hlavným vrcholom je Tchien-ču („Nebeský stĺp"), ktorý dosahuje výšku 1612 m n. m. Je domovom komplexu taoistických chrámov a kláštorov spojených s Pánom severu, Süan-tchien Šang-ti.
Lung-chu-šan.
Hlavný vrchol dosahuje výšku 247,4 m n. m. Nachádza sa poblíž mesta Jing-tchan. Na hore sa nachádza významný kláštorný a chrámový komplex. Je jedným z rodísk taoizmu a je veľmi dôležitý pre Čeng-i Tao. 
Čchi-jün-šan.
Hlavný vrchol dosahuje výšku 585 m n. m.
Čching-čcheng-šan.
Podľa legendy prišiel na horu v 2. storočí sečuánsky mystik Čang Tao-lin, neskôr známy pod čestným titulom „Nebeský majster" (Tchien-š’) a vyučoval na hore taoizmus. Na hore sa nachádza chrámový komplex. Jej hlavný vrchol dosahuje výšku 1260 m n. m. V starovekej čínskej histórii bola oblasť hory Čching-čcheng známa ako "„najodľahlejšie miesto v Číne“.

</doc>
<doc id="705865" url="https://sk.wikipedia.org/wiki?curid=705865" title="Daniel Noboa">
Daniel Noboa

Daniel Roy Gilchrist Noboa Azín (* 30. november 1987 Miami, Florida, USA) je ekvádorský politik a podnikateľ, ktorý od 23. novembra 2023 zastáva funkciu prezidenta Ekvádoru. Vo veku 35 rokov pri inaugurácii je po Juanovi Josém Floresovi druhým najmladším prezidentom v histórii krajiny a najmladším zvoleným.
Noboa bol členom Národného zhromaždenia Ekvádoru od roku 2021 do roku 2023, keď bolo Národné zhromaždenie rozpustené po mechanizme "muerte cruzada," vyvolanému prezidentom Guillermom Lassom. Pred svojou politickou kariérou pôsobil Noboa na niekoľkých pozíciách v Noboa Corporation, exportnej spoločnosti založenej jeho otcom Álvarom Noboom, ktorý päťkrát neúspešne kandidoval na prezidenta Ekvádoru. Bol široko popisovaný ako dedič spoločnosti a majetku svojho otca.
V máji 2023 oznámil Noboa svoju kandidatúru na prezidenta v predčasných voľbách v toho roka, pričom kandidoval za Národnú Demokratickú Akciu. V októbri postúpil do druhého kola volieb, kde čelil Luise Gonzálezovej, čo mnohí interpretovali ako rozrušenie vzhľadom na jeho nízke percentá v prieskumoch niekoľko dní pred voľbami. Noboa v druhom kole 15. októbra 2023 získal takmer 52% hlasov a porazil Gonzálezovú.
V súčasnosti je po Ibrahimovi Traorém z Burkiny Faso druhou najmladšou slúžiacou hlavou štátu na svete.
Raný život a vzdelanie.
Daniel Roy-Gilchrist Noboa Azín sa narodil 30. novembra 1987 v Miami na Floride, vyrastal však v Guayaquile. Je synom podnikateľa Álvara Noboa a lekárky Anabelly Azín.
Po štúdiu na New York University Stern School of Business získal v roku 2010 titul v odbore podniková správa.
Vo svojej kariére pokračoval zameraním sa na niekoľko magisterských stupňov. V roku 2019 Noboa získal titul Master of Business Administration na Kellogg School of Management v Evanstone v štáte Illinois. V roku 2020 študoval na Harvardovej univerzite a v roku 2022 získal magisterský titul v odbore politická komunikácia a strategické riadenie na Univerzite Georgea Washingtona.
Podnikanie.
Vo veku 18 rokov Noboa založil vlastnú spoločnosť, DNA Entertainment Group, so zámerom venovať sa organizovaným podujatiam.
Jeho otec, Álvaro Noboa, vlastní Noboa Corporation, vývozcu banánov. Daniel Noboa je vnímaný ako dedič spoločnosti. Pôsobil ako lodný riaditeľ Noboa Corporation. Od roku 2010 až do júna 2018 bol tiež obchodným a logistickým riaditeľom.
Politika.
Noboa bol zvolený do Národného zhromaždenia v legislatívnych voľbách v roku 2021 za okrsok Santa Elena za Spojené ekvádorské politické hnutie. Inaugurovaný bol 14. mája toho istého roku. V tom istom máji bol vymenovaný za predsedu Komisie pre hospodársky rozvoj. Jeho politická ideológia bola opísaná ako centristická až stredopravá.
V marci 2023 podporil "muerte cruzada", navzdory odmietnutiu a podaniu investičného zákona, ktorý predložila vláda Guillerma Lassu. Dňa 17. mája 2023 vyvolal Lasso "muerte cruzada", čím rozpustil Národné zhromaždenie a ukončil Noboovu funkciu člena zhromaždenia.
Prezidentská kampaň v roku 2023.
V máji 2023 sa po rozpustení parlamentu a uprostred politickej krízy predstavil ako predkandidát na prezidentské voľby v tom istom roku za politické hnutie "Národná Demokratická Akcia" (ADN), podporili ho aj hnutia "Ľudia, rovnosť a demokracia" (PID) a "MOVER". Jeho viceprezidentskou kandidátkou bola podnikateľka Verónica Abad Rojas. Jeho kampaň sa zamerala na vytváranie pracovných miest, daňové stimuly pre novovzniknuté podniky a zvýšené tresty pre daňových podvodníkov. Zaviazal sa tiež zlepšiť justičný systém v krajine uprostred rastúceho násilia.
V dvoch júlových prieskumoch získal 6,4 % a 3,1 %. Začiatkom augusta mal Noboa v prieskumoch 2,5 % a 3,7 %. V prieskume uskutočnenom týždeň pred voľbami by ho volilo 3,3% opýtaných.
Dňa 20. augusta získal Noboa 23,47 % skutočných hlasov a postúpil do druhého kola volieb, ktoré sa malo uskutočniť 15. októbra, pričom čelil Luise Gonzálezovej. Jeho druhé miesto bolo považované za prekvapujúce, pričom niektorí pripisovali jeho nárast popularity ku jeho výkonu v debatách. Noboa si za víťazstvo pripísal základňu mladých voličov.
V druhom kole bol zvolený Noboa, ktorý získal 52 % hlasov proti Gonzálezovej 48%. Vo veku 35 rokov pri inaugurácii sa tak stal najmladším prezidentom v histórii Ekvádoru (a druhou najmladšou hlavou štátu na svete a najmladšou demokraticky zvolenou hlavou štátu na svete), mladší ako Jaime Roldós Aguilera, ktorý sa v roku 1979 ujal prezidentského úradu vo veku 38 rokov. Po svojom víťazstve Noboa poďakoval voličom „za vieru v „nový politický projekt, mladý politický projekt, nepravdepodobný politický projekt." Sľúbil, že „vráti mier do krajiny, znovu poskytne vzdelanie mládeži, bude schopný poskytnúť zamestnanie mnohým ľuďom, ktorí ho hľadajú.“ Pred nástupom do úradu cestoval Noboa do Spojených štátov a Európy, aby hľadal investorov a obchodných veriteľov, ktorí by pomohli dlhovej kríze krajiny.
Prezident Ekvádoru (2023 – súčasnosť).
Noboa bol inaugurovaný za prezidenta 23. novembra 2023 a stal sa tak najmladšou osobou v histórii krajiny, ktorá prevzala úrad po víťazstve vo voľbách. Kolumbijský prezident Gustavo Petro bol jedinou zahraničnou hlavou štátu, ktorá sa zúčastnila na jeho inaugurácie. Jeho inauguračný prejav trval sedem minút, kritizoval v ňom „staré paradigmy“ v Národnom zhromaždení.
Niekoľko hodín po nástupe do úradu Noboa prisľúbil reformy na zníženie násilia a vytvorenie pracovných príležitostí v krajine, aj keď nevymenoval ministra financií. Ministerstvu vnútra tiež nariadil, aby zrušilo tabuľku spotreby drog, ktorá podľa neho podporovala „mikroobchodovanie“.
Osobný život.
23. decembra 2017 sa oženil s Gabrielou Goldbaumovou. Spolu mali jednu dcéru. Neskôr sa však po zdĺhavom súdnom procese rozviedli.
V roku 2019 stretol influencerku Laviniou Valbonesi, s ktorou sa oženil 28. augusta 2021, po roku a ôsmich mesiacoch vzťahu. Majú jedného syna. Noboa a Valbonesi čakajú druhého syna vo februári 2024.
Kontroverzie.
V júni 2021 bola španielskemu súdu prijatá žiadosť Noboa, aby vyšetril poisťovateľa Mapfre pre údajný zločin porušenia práva na súkromie a zverejnenie tajomstiev pre údaje, ktoré použila Goldbaumová počas rozvodového procesu.
Brazílsky denník "Folha de S. Paulo" v októbri 2023 odhalil, že Noboa je podľa panamských dokumentov vlastníkom dvoch zahraničných spoločností so sídlom v Paname. Je tiež prepojený s niekoľkými ďalšími spoločnosťami, ktoré jeho otec vlastní v daňových rajoch. Ekvádorské zákony zakazujú volebným kandidátom vlastniť majetok v daňových rajoch.

</doc>
<doc id="705868" url="https://sk.wikipedia.org/wiki?curid=705868" title="Enlil">
Enlil

Enlil, neskôr známy ako Elil, je staroveký mezopotámsky boh spájaný s vetrom, vzduchom, zemou a búrkami. Prvýkrát je doložený ako hlavné božstvo sumerského panteónu, ale neskôr ho uctievali Akkadčania, Babylončania, Asýrčania a Churriti. Hlavným centrom Enlilovho uctievania bol chrám Ekur v meste Nippur, o ktorom sa verilo, že ho postavil sám Enlil, a považoval sa za „kotviace lano" neba a zeme. V sumerských textoch sa niekedy označuje aj ako Nunamnir. Podľa jedného sumerského hymnu bol sám Enlil taký svätý, že sa naňho nemohli pozerať ani ostatní bohovia. Enlil sa dostal do popredia v 24. storočí pred naším letopočtom so vznikom Nippuru. Jeho kult upadol po vyplienení Nippuru Elamčanmi v roku 1230 pred Kr. a nakoniec ho ako hlavný boh mezopotámskeho panteónu nahradil babylonský národný boh Marduk.
Enlil zohráva dôležitú úlohu v sumerskom mýte o stvorení sveta; oddeľuje Anu (nebo) od Ki (zeme), čím vytvára svet obývateľný pre ľudí. V sumerskom mýte o potope Enlil odmeňuje Ziusudru nesmrteľnosťou za to, že prežil potopu, a v babylonskom mýte o potope je Enlil sám príčinou potopy, keď ju zoslal, aby vyhubil ľudský rod, ktorý robil priveľa hluku a bránil mu v spánku. Mýtus o "Enlilovi a Ninlil" hovorí o Enlilovom opakovanom zvádzaní bohyne Ninlil v rôznych podobách, ktoré vyústilo do počatia boha mesiaca Nanny a božstiev podsvetia Nergala, Ninzu a Enbilulu. Enlil bol považovaný za vynálezcu motyky a patróna poľnohospodárstva. Enlil sa významne objavuje aj vo viacerých mýtoch, v ktorých vystupuje jeho syn Ninurta, vrátane "Anzú a Tabuľky osudov" a "Lugale".
Uctievanie.
Enlil bol patrónom sumerského mestského štátu Nippur a jeho hlavným centrom uctievania bol chrám Ekur, ktorý sa tam nachádzal. Názov chrámu v starovekej sumerčine doslova znamená „horský dom". Verilo sa, že Ekur postavil a založil sám Enlil. Verilo sa, že je „kotviacim lanom" neba a zeme, čo znamená, že bol vnímaný ako „komunikačný kanál medzi zemou a nebom". Hymnus napísaný počas vlády Ur-Nammu, zakladateľa tretej dynastie Ur, opisuje Ekur veľmi podrobne a uvádza, že jeho brány boli vyrezávané s výjavmi Imduguda, menšieho božstva, ktoré sa niekedy zobrazuje ako obrovský vták, zabíjajúci leva a orol chytajúci hriešnika.
Sumeri verili, že jediným zmyslom ľudskej existencie je slúžiť bohom a mysleli si, že socha boha je fyzickým stelesnením samotného boha a preto sa kultovým sochám venovala neustála starostlivosť a pozornosť a bol im pridelený súbor kňazov, ktorí sa o ne starali. Ľudia si Enlila uctievali tým, že mu obetovali jedlo a iné ľudské potreby. Verilo sa, že jedlo, ktoré sa rituálne ukladalo pred kultovú sochu boha vo forme hostiny, bolo Enlilovým denným jedlom, ale po rituáli sa rozdeľovalo medzi jeho kňazov. Títo kňazi boli zodpovední aj za výmenu odevu kultovej sochy. 

</doc>
<doc id="705875" url="https://sk.wikipedia.org/wiki?curid=705875" title="Makoto Hasebe">
Makoto Hasebe

Makoto Hasebe ( * 18. január 1984, Fudžieda, Japonsko) je bývalý kapitán japonského národného mužstva a hráč Eintrachtu Frankfurt, kde hrá na pozícií stopéra.
Klubová kariéra.
Urawa Red Diamonds.
Po absolvovaní strednej školy sa v roku 2002 prebojoval do klubu Urawa Reds. V sezóne 2003 sa stal stálicou ich seniorského tímu. Prevažne hral ako defenzívny stredopoliar. The Reds vyhrali v roku 2006 prvýkrát v klubovej histórii ligový titul v J1 League a v roku 2007 získali historicky prvý titul v Lige majstrov AFC.
V októbri 2007 bolo oznámené, že taliansky tím AC Siena zo Serie A mal záujem o jeho služby.
VfL Wolfsburg.
Makoto sa napokon upísal bundesligovému Wolfsburgu a stal sa prvým japonským hráčom, ktorý kedy hral za tento klub. V roku 2009 sa stal druhým japonským hráčom, ktorý vyhral titul v Bundeslige.
29. apríla 2010 bolo oznámené, že Hasebe predĺžil s Wolfsburgom zmluvu do roku 2012.
17. septembra 2011 sa Hasebe ocitol v bránke na posledných deväť minút v zápase vonku proti Hoffenheimu. Wolfsburg zápas prehral 3:1, pričom Hasebe inkasoval tretí gól Hoffenheimu v 85. minúte. 3. decembra 2011 odohral svoj 100. bundesligový zápas.
1. FC Norimberg.
2. septembra 2013 Hasebe podpísal zmluvu na tri roky s 1. FC Norimberg.
Eintracht Frankfurt.
Hasebe sa na sezónu 2014/15 presťahoval do bundesligového tímu Eintracht Frankfurt, kde sa okamžite presadil do základnej zostavy a vo svojej prvej sezóne vynechal iba jeden súťažný zápas. Pod vedením nového trénera Frankfurtu Nika Kovača bol v sezóne 2015/16 po prvý raz umiestnený na post stredného obrancu a na tejto pozícií hra dodnes. V tej istej sezóne hral vo finále DFB-Pokal, ktorý Franfkurt prehral 2:1 s Borussiou Dortmund.
V sezóne 2017/18 skončil s Eintrachtom v tabuľke Bundesligy na ôsmom mieste a opäť si zahral finále DFB-Pokal. V ňom po výhre 3:1 nad Bayernom Mníchov klub vyhral svoj prvý titul po vyše 30 rokoch. 
Na začiatku sezóny 2020/21 bol japonský hráč vo veku 36 rokov najstarším hráčom v Bundeslige. Po odchode Davida Abrahama z tímu v januári 2021 sa Hasebe stal dočasným kapitánom klubu. 18. mája 2022 vyhral Hasebe titul v Európskej lige UEFA a ako náhradník nastúpil vo finále proti Rangers FC.

</doc>
<doc id="705878" url="https://sk.wikipedia.org/wiki?curid=705878" title="Malopoľský dialekt">
Malopoľský dialekt

Malopoľský dialekt (poľ. "dialekt małopolski") je zoskupenie regionálnych variantov poľštiny v okolí historického regiónu Malopoľsko. Presné územie je ťažké vymedziť z dôvodu rozšírenosti jeho prvkov, ako aj pre existenciu prechodných subdialektov.
V rámci malopoľského dialektu sa okrem iných zvyčajne rozlišujú nasledujúce nárečia: podkarpatsko-krakovské, sieradzské, kielecko-sandomierzske, staršie východné a novšie východné. 
Malopoľský dialekt má dlhotrvajúcu liturgickú tradíciu, najmä v porovnaní s ostatnými poľskými nárečovými oblasťami. Existuje v ňom napísaných mnoho kníh a básní.
Medzi spoločné znaky malopoľského dialektu patria:

</doc>
<doc id="705885" url="https://sk.wikipedia.org/wiki?curid=705885" title="Paris-Saclay">
Paris-Saclay

Paris-Saclay je technologický a vedecký park neďaleko Saclay v oblasti Île-de-France. Zahŕňa výskumné inštitúcie, dve veľké francúzske univerzity s vysokými školami ("grandes écoles") a tiež výskumné centrá súkromných spoločností. V roku 2013 Technology Review zaradil Paris-Saclay medzi 8 najlepších výskumných klastrov na svete. V roku 2014 predstavoval takmer 15 % francúzskej vedecko-výskumnej kapacity.
Prvé osídlenie na miestach dnešného technologického parku pochádza z 50. rokov 20. storočia a v priebehu 70. rokov 20. storočia a prvého desaťročia 21. storočia sa rozširovalo. V súčasnosti prebieha niekoľko projektov rozvoja kampusu, vrátane premiestnenia niektorých zariadení.
Táto oblasť je teraz domovom mnohých najväčších európskych high-tech spoločností, ako aj dvoch najlepších francúzskych univerzít, Université Paris-Saclay (CentraleSupélec, ENS Paris-Saclay, ...) a Institut polytechnique de Paris (École Polytechnique, Télécom ParisTech, HEC Paris, ...). V rebríčku ARWU 2020 je Université Paris-Saclay na 14. mieste na svete za matematiku a na 9. mieste na svete za fyziku (1. v Európe).
Cieľom bolo posilniť klaster a vytvoriť medzinárodné vedecké a technologické centrum, ktoré by mohlo konkurovať iným high-tech okresom ako Silicon Valley alebo Cambridge, MA.

</doc>
<doc id="705892" url="https://sk.wikipedia.org/wiki?curid=705892" title="Lesíkový potok">
Lesíkový potok

Lesíkový potok je potok v regióne Horný Zemplín v Prešovskom kraji v okrese Medzilaborce na území obce Čertižné. Je pravostranným prítokom Laborca. Nachádza sa v geomorfologickom celku Laborecká vrchovina. Má dĺžku .
Sútok zdrojníc.
Začína sa sútokom zdrojníc v nadmorskej výške v juhozápadnej časti územia obce Čertižné na východnom úpätí lesa Šafranský kút v zmiešanom lesnom a poľnohospodárskom extraviláne v okrese Medzilaborce v Prešovskom kraji. Južná zdrojnica pramení v v priestore lesa Lesíky západne od vrchu Lesíky so Severná zdrojnica pramení v v lese Klin v blízkosti slovensko – poľskej štátnej hranice. 
Opis toku.
Od sútoku zdrojníc tečie východným smerom cez trvalé trávne porasty v extraviláne obce Čertižné pôvodným meandrujúcim korytom, obmýva severné úpätie vrchu a pasienka Lesíky so . Ľavým brehom obmýva úpätie pasienka a poľa Poľana a pravým brehom úpätie poľa Hŕbok. Smer na východ si zachováva až do svojho ústia. V na okraji centrálnej časti intravilánu ústi do Laborca ako jeho pravostranný prítok. Pramení, preteká a ústi na území obce Čertižné. Nemá prítoky. 
Pôvod názvu.
Názov vodného toku má pôvod v názve vrchu a pasienka Lesíky, ktorého severné úpätie potok v svojej hornej časti toku obmýva. Pôvodný význam názvu lesa bol výskyt rozsahom alebo vzrastom malého lesa v gramatickom množnom čísle. Z toponyma Lesíky rozšírením o formant prídavného mena "-ový", podobne ako klátový, klenový, a po kombinácii so všeobecným podstatným menom potok s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena Lesíkový potok ako súčasť veľmi početnej skupiny názvov v slovenskej toponymii, najmä hydronymii. Hydronymum "Lesíkový potok" bolo štandardizované v roku 1990. V dnešnej slovenskej štandardizovanej hydronymii hydronymum Lesíkový potok je jedinečným názvom (december 2023).

</doc>
<doc id="705893" url="https://sk.wikipedia.org/wiki?curid=705893" title="Lazy (vrch v Slanských vrchoch)">
Lazy (vrch v Slanských vrchoch)

Lazy () je vrch v Slanských vrchoch, krajinnom celku Matransko-slanskej oblasti. Leží nad obcou Vyšná Kamenica, približne východne od Košíc. 
Poloha.
Nachádza sa v strednej časti pohoria, v geomorfologickom podcelku Mošník. Vrch leží v Košickom kraji, v okrese Košice-okolie a na katastrálnom území obce Nižná Kamenica. Najbližšími sídlami sú na západnom úpätí situované obce Nižná Kamenica a Vyšná Kamenica, severozápadne sa nachádzajú Herľany, severne Banské, východne Cabov, juhovýchodne Dargov a juhozápadne Košický Klečenov. 
Opis.
Vrch Lazy leží v centrálnej časti podcelku Mošník, v hlavnom hrebeni vedúcom z Mošníka () do Dargovského priesmyku. Západným smerom sa nachádza Holubia hora (), Osláš () a Viničná (), severným Malé Brdo () a Mošník (), východným Stredná hora (), Lazy - východný vrchol (), Strechový vrch () a Pece () a južným Veľký () a Malý Žiar (), Tereš (), Bogota () a Ploská (). Severné a západné svahy odvodňujú prítoky Svinického potoka do Oľšavy v povodí Hornádu, z južných odteká Pecovým jarkom do Trnávky v povodí Ondavy a z východných častí voda odteká Bačkovským potokom do Tople. Vrcholom prechádza značený turistický chodník. 
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Z vhodných častí je tak možné vidieť okolité vrcholy Slanských vrchov, Košickú kotlinu, Východoslovenskú nížinu, Vihorlatské vrchy a Volovské vrchy, výnimočne aj Tatry, Čiernu horu, Branisko a Čergov.

</doc>
<doc id="705902" url="https://sk.wikipedia.org/wiki?curid=705902" title="Robert Golob">
Robert Golob

Robert Golob (* 23. január 1967, Šempeter pri Gorici, Slovinsko) je slovinský podnikateľ a politik, ktorý od roku 2022 zastáva funkciu predsedu vlády Slovinska a lídra Hnutia Sloboda.
Raný život a vzdelanie.
Golob získal doktorát z elektrotechniky na Univerzite v Ľubľane v roku 1994. Po vyštudovaní bol postdoktorandským Fulbrightovým vedcom v Spojených štátoch na Georgia Institute of Technology v Atlante.
Obchodná kariéra.
V roku 2004 Golob spoluzakladal energetickú obchodnú spoločnosť GEN Energija, ktorá je štátnou spoločnosťou, a kde zostal riadiťeľom až do roku 2021.
Politická kariéra.
Od mája 1999 do júna 2000 bol Golob štátnym tajomníkom ministerstva hospodárstva vo vláde vedenej premiérom Janezom Drnovšekom zo strany LDS. V roku 2002 bol zvolený do Mestského zastupiteľstva v Novej Gorici a túto funkciu zastával do roku 2022. V roku 2011 sa Golob pripojil k strane Pozitívne Slovinsko, ktorú založil primátor Ľubľany Zoran Janković. V rokoch 2013 a 2014, s rastúcim napätím vo vnútri strany medzi jej zakladateľom a predsedom Zoranom Jankovićom a premiérkou Alenkou Bratušekovou, hral Golob sprostredkovateľa medzi oboma frakciami. Po definitívnom zlome v strane v apríli 2014 vstúpil do odštiepenej Strany Alenky Bratušekovej (SAB), čím sa stal jedným z jej podpredsedov. Po slabom výkone SAB v následných voľbách v roku 2014, keď strana získala iba štyri kreslá, sa Robert Golob od politiky na celoštátnej úrovni vzdialil a zostal aktívny len na miestnej úrovni v obci Nová Gorica; v rokoch 2010 až 2014 predsedal susedskému snemu Kromberk-Loke, pričom jedným z jeho členov zostal do roku 2022.
Keď sa v roku 2021 skončil jeho mandát predsedu GEN-I a po tom, čo nedostal ďalší, sa rozhodol Golob opäť angažovať v politike.
Predseda vlády (2022 – súčasnosť).
V januári 2022 Golob prevzal malú mimoparlamentnú Stranu zelených akcií (Z.Dej) a premenoval ju na Hnutie Sloboda. Dňa 24. apríla 2022 v slovinských parlamentných voľbách získalo Hnutie Sloboda 34,6%, a teda 41 kresiel v 90-člennom Národnom zhromaždení.
Sociálni demokrati, ďalšia stredoľavá strana, oznámili, že sa pripoja k vláde vedenej Golobom, spolu s Ľavicou, čo Golobovi získalo väčšinu v zákonodarnom zbore. Dňa 25. mája 2022 Národné zhromaždenie vymenovalo Goloba za predsedu vlády Slovinska.
Golob kritizoval vojenské operácie Izraelu v pásme Gazy počas vojny Izraelu a Hamásu. V reakcii na to v máji 2024 jeho vláda odsúhlasila uznanie palestínskeho štátu, a 5. júna schválil 90-členný slovinský parlament 52 hlasmi za uznanie Palestíny, čím sa Slovinsko stalo 147. krajinou, ktorá uznáva Palestínu.
Osobný život.
Golob bol ženatý s Janou Nemec Golobovou vyše tridsať rokov. Majú tri deti. Začiatkom roku 2023 sa rozišli, prešli rozvodom a Golob žil s bývalou modelkou Tinou Gaberovou v Ľubľane.

</doc>
<doc id="705904" url="https://sk.wikipedia.org/wiki?curid=705904" title="Perinbaba a dva svety">
Perinbaba a dva svety

Perinbaba a dva svety je slovensko-český rozprávkový film režiséra Juraja Jakubiska, pokračovanie vianočnej rozprávky "Perinbaba" z roku 1985. Film mal na Slovensku premiéru 7. decembra 2023. Rozprávka je natočená pomocou mnohých digitálnych a počítačových technológií.
Dej.
Lukáš sa vybral do sveta hľadať šťastie a radosť. Rozmýšľa nad ním jeho krstná mama, nebeská bytosť Perinbaba. Do rozprávkovej krajiny prebytku, kam ho Perinbaba vedie, prichádza Lukáš neskoro. Kráľovské mesto je zrazu prekliate. Zázračný a čarovný baran zmizol, tam, kde rástli na stromoch koláče, panuje nevedomosť, strach a obavy. Nebojácny a odvážny Lukáš sa zaviaže, že toto prekliatie zničí. Nakoniec sa však musí rozhodnúť, čo je mu bližšie: bohatstvo alebo láska?

</doc>
<doc id="705905" url="https://sk.wikipedia.org/wiki?curid=705905" title="Perinbaba 2">
Perinbaba 2



</doc>
<doc id="705906" url="https://sk.wikipedia.org/wiki?curid=705906" title="Dennis M. Ritchie">
Dennis M. Ritchie



</doc>
<doc id="705909" url="https://sk.wikipedia.org/wiki?curid=705909" title="Jaroslav Šedivý">
Jaroslav Šedivý

Jaroslav Šedivý môže byť:

</doc>
<doc id="705911" url="https://sk.wikipedia.org/wiki?curid=705911" title="Úrad špeciálnej prokuratúry">
Úrad špeciálnej prokuratúry

Úrad špeciálnej prokuratúry (nelegislatívna skratka ÚŠP) bol osobitným úradom generálnej prokuratúry Slovenskej republiky s pôsobnosťou pre územie celého Slovenska, ktorý fungoval od roku 2004 do roku 2024. Úrad vykonával dozor nad zachovávaním zákonnosti v trestnom konaní vo veciach, ktoré patrili do právomoci Špecializovaného trestného súdu, ak nešlo o veci patriace do pôsobnosti Európskej prokuratúry.
Úrad bol zriadený zákonom o zriadení Špeciálneho súdu a Úradu špeciálnej prokuratúry a o zmene a doplnení niektorých zákonov. Svoju činnosť začal 1. septembra 2004. Cieľom vytvorenia úradu bolo sústrediť boj proti najzávažnejším formám kriminality na jeden orgán, ktorý bol imúnny voči miestnym vplyvom. Činnosť úradu upravoval najmä zákon o prokuratúre.
Na čele úradu stál špeciálny prokurátor, prostredníctvom ktorého generálny prokurátor riadil činnosť úradu. Posledným špeciálnym prokurátorom bol Daniel Lipšic, ktorý bol vo funkcii od svojho zvolenia 5. februára 2021 až do zániku úradu 20. marca 2024.
6. decembra 2023 avizovala vláda Roberta Fica zrušenie Úradu špeciálnej prokuratúry k 15. januáru 2024. Zrušenie schválili poslanci NR SR 8. februára 2024. Úrad zanikol k 20. marcu 2024, jeho prokurátori prešli pod Generálnu prokuratúru.
Pôsobnosť.
Podľa zákona o prokuratúre úrad vykonával dozor nad zachovávaním zákonnosti pred začatím trestného stíhania a v prípravnom konaní, trestne stíha osoby podozrivé zo spáchania trestných činov a uplatňoval oprávnenia prokurátora v konaní pred súdom, a to vo veciach, ktoré patrili do právomoci Špecializovaného trestného súdu, ak nešlo o veci patriace do pôsobnosti Európskej prokuratúry.
Pôsobnosť Špecializovaného trestného súdu (a Úradu špeciálnej prokuratúry) upravoval § 14 Trestného poriadku: úrad koná najmä vo veciach trestnej činnosti páchanej zločineckými skupinami, korupčnej trestnej činnosti, vo veciach zneužívania právomocí verejného činiteľa či pri finančnej kriminalite, terorizme a extrémizme.
Špeciálny prokurátor.
Na čele úradu stál špeciálny prokurátor, prostredníctvom ktorého riadil generálny prokurátor činnosť úradu. Špeciálny prokurátor zastával funkciu námestníka generálneho prokurátora, ktorému zodpovedal za výkon funkcie. Neprijímal však od neho pokyny, ako je tomu v rámci základných hierarchických štruktúr slovenskej prokuratúry. Špeciálny prokurátor naopak riadil a kontroloval činnosť prokurátorov Úradu špeciálnej prokuratúry a ostatných osôb určených na plnenie úloh úradu, pričom za týmto účelom bol oprávnený vydávať príkazy a pokyny. Bol teda nadriadeným prokurátorom pre prokurátorov Úradu špeciálnej prokuratúry.
Špeciálneho prokurátora volila a odvolávala Národná rada Slovenskej republiky na funkčné obdobie sedem rokov, ktoré začalo plynúť dňom zloženia sľubu. Funkčné obdobie sa predlžovalo do zloženia sľubu novým špeciálnym prokurátorom. Tá istá osoba nemohla byť opakovane zvolená za špeciálneho prokurátora. Podmienky voľby, vymenovanie do funkcie a zániku funkcie špeciálneho prokurátora upravoval podrobne zákon o prokurátoroch a právnych čakateľoch prokuratúry.
Postavenie prokurátorov.
Špeciálny prokurátor a prokurátori špeciálnej prokuratúry boli vo veciach patriacich do právomoci úradu funkčne nezávislí. Generálny prokurátor nebol oprávnený uložiť prokurátorom na úrade pokyny, ktoré mohli inak ukladať prokurátorom v rámci hierarchického systému prokuratúry. Nemohol teda za účelom ochrany zákonnosti nariadiť, aby sa nezačalo trestné stíhanie, nevznieslo obvinenie, nepodal návrh na vzatie obvineného do väzby, vec postúpila na prejednanie inému orgánu, zastavilo trestné stíhanie, nepodala sa obžaloba alebo riadny alebo mimoriadny opravný prostriedok v neprospech obvineného. Nemohol tiež za špeciálneho prokurátora alebo prokurátora Úradu špeciálnej prokuratúry vykonávať úkony alebo rozhodnúť, že ich vykoná iný podriadený prokurátor.
Prokurátorom Úradu špeciálnej prokuratúry mohol byť iba prokurátor generálnej prokuratúry, ktorého do tejto funkcie vymenoval generálny prokurátor. Vymenovať do funkcie prokurátora úradu nolo možné len osobu, ktorá bola držiteľom osvedčenia na oboznamovanie sa s utajovanými skutočnosťami stupňa utajenia prísne tajné.
Prokurátor Úradu špeciálnej prokuratúry mohol byť z funkcie odvolaný len právoplatným disciplinárnym rozhodnutím o odvolaní alebo o preložení prokurátora, či rozhodnutím generálneho prokurátora po predchádzajúcom súhlase rady prokurátorov, ak sa proti prokurátorovi začalo disciplinárne konanie alebo ak prokurátor zo zdravotných dôvodov nevykonával funkciu viac ako šesť mesiacov.
Rušenie Úradu špeciálnej prokuratúry.
Robert Fico ako opozičný politik medzi rokmi 2021 až 2024 začal vystupovať proti ÚŠP „po tom, čo polícia začala v rôznych kauzách stíhať desiatky ľudí vrátane policajtov, sudcov, vysokých úradníkov či podnikateľov z obdobia, keď bol Smer v minulosti pri moci“.
6. decembra 2023 Vláda Roberta Fica schválila návrh novely Trestného zákona, ktorý ruší ÚŠP a jeho agendu presúva do kompetencie krajských prokuratúr. „Odborné poznatky z doterajšej činnosti ÚŠP nasvedčujú tomu, že súčasné usporiadanie Generálnej prokuratúry SR s osobitnou súčasťou, ktorou je ÚŠP, nie je ideálne. Nevyhnutne si vyžaduje štrukturálne zmeny,“ uviedlo Ministerstvo spravodlivosti ako predkladateľ novely. Zrušenie UŠP bolo odôvodňované aj viac než 30 rozhodnutiami Ústavného súdu o porušení ľudských práv v prípadoch, ktoré riešil UŠP v období pred jeho zánikom. UŠP navyše kontroloval v prípravnom konaní sám seba, čo je anomália pri dozorových prokuratúrach a vo všeobecnosti išlo o orgán aký bol vo svete zriadený len vo veľmi výnimočných prípadoch.
Reakcie na návrh.
Prezidentka Zuzana Čaputová kritizovala zámer návrh prijať v skrátenom legislatívnom konaní ako aj nezapojenie odbornej a laickej verejnosti do diskusie. „Neviem si predstaviť, že by som nesmerovala k uplatneniu práva veta. Pokiaľ ide o podanie na ÚS, vnímam to ako realistickú možnosť po veľmi dôkladnom zvážení všetkých argumentov,“ uviedla prezidentka.
Zrušenie UŠP a rýchlo uskutočnené reformy trestného práva vládou Róberta Fica v roku 2024 boli kritizované politickou opozíciou, časťou akademickej obce, Európsky parlament a Európska komisia sa touto témou taktiež kriticky zaoberali, pričom žiadali preukázať, že jej zrušenie neporušuje pravidlá právneho štátu, čo vláda SR preukázala, keďže inštitúcie EÚ v tejto veci voči Slovensku nevyvodzovali žiadne sankcie.
Protesty.
Opozičné strany Progresívne Slovensko, Sloboda a Solidarita a Kresťanskodemokratické hnutie na 7. decembra 2023 zvolali protest pred Úrad vlády. Na Námestie slobody v Bratislave prišli tisíce ľudí. Vlastný protest zorganizovalo hnutie Slovensko kam prišli „desiatky“ ľudí.
Schválenie zrušenia v Národnej rade.
8. februára 2024 poslanci Národnej rady schválili zrušenie Úradu špeciálnej prokuratúry.
Posúdenie Ústavným súdom Slovenskej republiky.
Na základe podania opozičných poslancov a prezidentky SR Zuzany Čaputovej rozhodoval v roku 2024 Ústavný súd SR o súlade novelizácie trestných kódexov, ktorých súčasťou bolo aj zrušenie ÚŠP s Ústavou SR. O zmenách v trestnom práve SR, napokon Ústavný súd SR rozhodol, že väčšina novelizácie trestných kódexov je v súlade s Ústavou SR, niektoré časti však nie. Vyslovenie nesúladu s ústavou sa netýkalo zrušenia ÚŠP či zmien trestných sadzieb alebo hraníc škôd pri majetkovej trestnej činnosti.

</doc>
<doc id="705912" url="https://sk.wikipedia.org/wiki?curid=705912" title="Šakal zlatistý">
Šakal zlatistý



</doc>
<doc id="705913" url="https://sk.wikipedia.org/wiki?curid=705913" title="Looking-glass self">
Looking-glass self

Looking-glass self alebo „zrkadlové ja“ je sociálno-psychologický koncept vypracovaný americkým sociológom Charlesom Hortonom Cooleym. Ide o myšlienku, ktorá hovorí, že si človek vytvára obraz o sebe samom prostredníctvom vlastných predstáv toho, čo si o ňom myslia druhí v jeho okolí. Koncept bol prvýkrát publikovaný v roku 1902 v autorovom diele "Human Nature and the Social Order".
Podľa tejto myšlienky autor považoval človeka a spoločnosť ako niečo, čo by sa nemalo vnímať samostatne. Tým prišiel s úplne novým konceptom, ktorý sa odlišoval a tak prekonal myšlienky doterajších psychologických škôl.
Tri hlavné komponenty.
Zrkadlové ja sa tvorí postupnosťou týchto troch zložiek:
„"Hanbíme sa, že v prítomnosti priameho človeka pôsobíme vyhýbavo, v prítomnosti odvážneho zbabelí, v očiach rafinovaného človeka hrubí a tak ďalej. Vždy si predstavujeme a pri predstavovaní zdieľame úsudky druhej mysle."“
„Zrkadlové ja“ sa mení na základe charakteru práve toho, v ktorého očiach sa v tom momente vidí. Človek tak mení svoje správanie, keď si predstavuje, ako ho vidia ostatní, dokonca aj keď to nemusí byť pravda.
Symbolický interakcionizmus.
Oxford University Press definuje myšlienku symbolického interakcionizmu ako „"teoretický prístup v sociológii, ktorý kladie silný dôraz na úlohu symbolov a jazyka ako základných prvkov každej ľudskej interakcie"“. Hlavným autorom tohto prístupu bol George Herbert Mead, na ktorého nadväzoval aj Charles Horton Cooley s konceptom „zrkadlového ja“.
Od narodenia sa ľudia definujú v kontexte svojich sociálnych interakcií. Na príklade dieťaťa, ktoré sa naučí, že jeho plač (vnímaný ako symbol) vždy získa pozornosť rodiča. Ch. H. Cooley vysvetľoval tieto dva koncepty v jeho diele "On Self and Social Organization". Kompetencia dieťaťa používať symboly je nutná pre jeho rozvoj a vytvorenie si predstavy o pohľade iných ľudí, s ktorými bude v sociálnych interakciách a vzťahoch, a tak je teda nutná aj pre rozvoj jeho „sociálneho ja“.
Štúdie.
V roku 1902 Cooley podnikol rozsiahle psychologické testovanie, po ktorom vo svojom diele "Human Nature and the Social Order" publikoval sociologické stanovisko a perspektívu (vrátane konceptu „zrkadlového ja“) a po tomto diele už základy a hlavné aspekty svojej sociologickej teórie nikdy nezmenil.
Neskôr boli vykonané ešte dve štúdie, postavené na Ch. H. Cooleyho koncepte. Prvá v roku 1998 merala platnosť „zrkadlového ja“ a symbolického interakcionizmu v kontexte rodinných vzťahov. Druhá (2015) bola založená na otázkach, ktoré boli kladené 46 Youtube tvorcom a mala dokázať, že digitálne média môžu slúžiť ako určité sprostredkované zrkadlo, práve vďaka tomu, že sa na sociálnych sieťach vytvára priestor pre vyjadrenie úsudkov. Ich úlohou bolo zhodnotiť či ich tvorba mala pozitívny alebo negatívny dopad na ich život.
Dopad na človeka.
Mechanizmus „zrkadlového ja“ ovplyvňuje vo veľkej miere motiváciu človeka a to tak, že je odhodlaný a presvedčený o svojej schopnosti niečo dosiahnuť len do takej miery, o ktorej si myslí, že ju ostatní od neho očakávajú.
Kritika.
S konceptom Ch. H. Cooleyho „zrkadlové ja“ sa nestotožňovali iní sociológovia, ako napríklad J. C. Turner, ktorý hovoril o protichodnej myšlienke vytvárania „sociálneho ja“ v kolektíve. Turner zastáva ideu, ktorá tvrdí, že človek si vytvára svoj charakter v spoločnosti, na základe príslušnosti k danej sociálnej skupine. Čo znamená, že si nebuduje „zrkadlové ja“, no namiesto toho sa tvorí celá identita skupiny, ktorá sa porovnáva v kontraste s inými skupinami.

</doc>
<doc id="705915" url="https://sk.wikipedia.org/wiki?curid=705915" title="ÚŠP">
ÚŠP



</doc>
<doc id="705916" url="https://sk.wikipedia.org/wiki?curid=705916" title="Lisovanie">
Lisovanie

Lisovanie je: 

</doc>
<doc id="705917" url="https://sk.wikipedia.org/wiki?curid=705917" title="Vitaj doma, brate!">
Vitaj doma, brate!

Vitaj doma, brate! je slovenská komédia z roku 2022, ktorú režíroval Peter Serge Butko. V hlavných úlohách si zahrali Róbert Jakab, Petra Polnišová, Anna Šišková a Vladimír Černý. Film mal na Slovensku premiéru 18. augusta 2022.
Dej.
Bláznivá letná komédia o Slovákoch na Balkáne.

</doc>
<doc id="705918" url="https://sk.wikipedia.org/wiki?curid=705918" title="Jo Stafford">
Jo Stafford

Jo Stafford (* 12. november 1917, Coalinga, Kalifornia, USA† 16. júl 2008, Los Angeles, Kalifornia, USA) bola americká speváčka.
Spevu sa venovala už od detstva. Pôvodne chcela byť opernou speváčkou, neskôr však začala vystupovať so svojimi sestrami ako The Stafford Sisters. Následne pôsobila v skupine The Pied Pipers. Svoju prvú sólovú nahrávku, pieseň „Little Man with a Candy Cigar“, urobila v roku 1941. V roku 1944 podpísala nahrávaciu zmluvu so spoločnosťou Capitol Records. Neskôr nahrala množstvo ďalších piesní. V polovici šesťdesiatych rokov značne obmedzila vystupovanie a po roku 1975 prestala vystupovať úplne (znova vystupovala až v roku 1990). Zomrela v roku 2008 vo veku deväťdesiatich rokov.

</doc>
<doc id="705920" url="https://sk.wikipedia.org/wiki?curid=705920" title="Jedeme na teambuilding">
Jedeme na teambuilding

Jedeme na teambuilding je česko-slovenská bláznivá komédia z roku 2023, ktorú režírovala Zuzana Marianková. V hlavných úlohách si zahrali Jakub Prachař, Anna Polívková, Vojtěch Kotek a Petra Polnišová. Film bude mať na Slovensku premiéru 11. januára 2024 a v Česku 28. decembra 2023.
Dej.
Bláznivá rodinná komédia o miešaní práce s oddychom.

</doc>
<doc id="705921" url="https://sk.wikipedia.org/wiki?curid=705921" title="Heather Matarazzo">
Heather Matarazzo

Heather Matarazzo (* 10. november 1982, Long Island, New York, USA) je americká herečka, známa z filmov "Welcome to the Dollhouse " (1995), "Diablov advokát" (1997), "Stávka!" (1998), "Vreskot 3" (2000), "Denník princeznej" (2001), "Klub príšerných žien" (2002), "" (2004), "Hostel 2" (2007), "Sestry" (2015) a "Vreskot" (2022).
Detstvo a mladosť.
Biologická matka Heather Matarazzo mala pôvodom írsko-americký pôvod. Jej otec bol Ír. Bola adoptovaná a vychovávaná rodinou Matarazzo, ktorá má taliansko-americký pôvod.
Kariéra.
Herectvu sa venuje od jej šiestich rokov. V roku 1995 hrala hlavnú úlohu vo filme "Welcome to the Dollhouse". Za svoj herecký výkon si prevzala cenu Independent Spirit Award.
V roku 2001 hrala jednu z vedľajších úloh v romantickej komédii "Denník princeznej". Jej rolu, Lilly Moscovitz si zopakovala aj v druhej časti filmu v roku 2004.
V roku 2007 hrala vo filme "Hostel 2". V roku 2015 po boku Tiny Fey, Amy Poehler a Mayi Rudolph hrala vo filme "Sestry". O rok neskôr hrala po boku Katee Sackhoff vo filme "Girl Flu".
V roku 2023 dabovala jednu z vedľajších postáv v animovanom filme "Prianie".
Súkromný život.
Matarazzová sa v roku 2004 verejne priznala k homosexuálnej orientácii. V roku 2008 bola zasnúbená s hudobníčkou Caroline Murphy, s ktorou chodila do roku 2012. Od roku 2018 je jej manželkou Heather Turman.

</doc>
<doc id="705922" url="https://sk.wikipedia.org/wiki?curid=705922" title="Lieta v tom">
Lieta v tom

Lieta v tom je česko-slovenská romantická komédia z roku 2023, ktorú režíroval Tomáš Dianiška. V hlavných úlohách si zahrali Kristína Svarinská, Kryštof Hádek, Taťjana Medvecká. Film mal na Slovensku premiéru 21. decembra 2023 a v Česku 14. decembra 2023.
Dej.
Romantická komédia o Lukášovi (Kryštof Hádek), ktorého matka trpí vážnou srdcovou chorobou a zostáva jej už len pár dní života. Aby svojej mame (Taťjana Medvecká) splnil najväčšie prianie, požiada Lukáš svoju susedku, bývalú striptérku Natáliu (Kristína Svarinská), ktorá je v piatom mesiaci tehotenstva, aby sa vydávala za jeho priateľku. Nečakane sa však nájde darca srdca. Mama sa po operácii vracia do života, ale keďže ju nesmie nič rozrušiť, sú Lukáš a Natália nútení ďalej hrať milostný pár.

</doc>
<doc id="705924" url="https://sk.wikipedia.org/wiki?curid=705924" title="Ninurta">
Ninurta

Ninurta, známy aj ako Ninĝirsu, je staroveký mezopotámsky boh spojený s poľnohospodárstvom, liečiteľstvom, lovom, právom, zákonníkmi a vojnou, ktorý bol prvýkrát uctievaný v ranom Sumeri. V najstarších záznamoch je bohom poľnohospodárstva a liečiteľstva, ktorý lieči ľudí z chorôb a oslobodzuje ich z moci démonov. V neskorších dobách, keď sa Mezopotámia viac militarizovala, sa stal vojnovým božstvom, hoci si zachoval mnohé zo svojich predchádzajúcich poľnohospodárskych atribútov. Bol považovaný za syna hlavného boha Enlila a jeho hlavným kultovým centrom v Sumeri bol chrám Ešumeša v Nippure. Ninĝirsu si uctil kráľ Gudea z Lagašu (vládol v rokoch 2144 – 2124 pred Kr.), ktorý v Lagaši prestaval Ninĝirsuov chrám. Neskôr si Ninurta obľúbili Asýrčania ako hrozivého bojovníka. Asýrsky kráľ Aššurnasirpal II. (vládol v rokoch 883 – 859 pred Kr.) mu postavil mohutný chrám v Kalhu, ktorý sa odvtedy stal jeho najdôležitejším kultovým centrom.
V epickej básni "Lugal-e" Ninurta zabíja démona Asaga pomocou svojho hovoriaceho palcátu Šarúra a používa kamene na vytvorenie riek Tigris a Eufrat, aby boli užitočné na zavlažovanie. V básni, ktorá sa niekedy označuje ako „sumerská "Georgica"", Ninurta poskytuje poľnohospodárom rady. V akkadskom mýte bol bojovníkom bohov proti vtákovi Anzúovi po tom, ako ukradol jeho otcovi Enlilovi Tabuľku osudov, a v mýte, na ktorý sa odkazuje v mnohých dielach, ale ktorý sa nikdy úplne nezachoval, zabil skupinu bojovníkov známych ako „Zabití hrdinovia". Jeho hlavnými symbolmi boli sediaci vták a pluh.
Predpokladá sa, že Ninurta bol inšpiráciou pre postavu Nimróda, „mocného lovca", ktorý sa spomína v spojení s Kalhuom v Knihe "Genezis", hoci tento názor bol spochybnený. Môže sa spomínať aj v Druhej knihe kráľov pod menom Nisroch. V 19. storočí boli asýrske kamenné reliéfy okrídlených postáv s orlími hlavami z chrámu Ninurta v Kalhu bežné, ale mylne, identifikované ako „Nisroch" a objavujú sa v dielach fantastickej literatúry z tohto obdobia.
Uctievanie.
Ninurta uctievali v Mezopotámii už v polovici tretieho tisícročia pred Kr. starí Sumeri a je jedným z najstarších doložených božstiev v tomto regióne. Jeho hlavným kultovým centrom bol chrám Ešumeša v sumerskom mestskom štáte Nippur, kde bol uctievaný ako boh poľnohospodárstva a syn hlavného boha Enlila. Hoci pôvodne mohli byť samostatnými božstvami, v historických dobách bol boh Ninĝirsu, ktorý bol uctievaný v sumerskom mestskom štáte Girsu, vždy identifikovaný ako miestna podoba Ninurta. Podľa asýriológov Jeremyho Blacka a Anthonyho Greena sú osobnosti týchto dvoch bohov „úzko prepojené." S úpadkom významu mestského štátu Girsu sa Ninĝirsu čoraz častejšie označoval ako „Ninurta", ktorý sa vyznačoval predovšetkým agresívnym, vojnovým aspektom svojej povahy.
V neskorších časoch sa Ninurta vďaka svojej povesti neľútostného bojovníka stal medzi Asýrčanmi nesmierne obľúbeným. Koncom druhého tisícročia pred Kr. mali asýrski králi často mená, ktoré obsahovali meno Ninurta, ako napríklad Tukulti-Ninurta („Ninurtov dôverník"), Ninurta-apal-Ekur („Ninurta je dedičom [Ellilovho chrámu] Ekur") a Ninurta-tukulti-Aššur („Ninurta je dôverníkom boha Aššúra").
Po presťahovaní hlavného mesta Asýrie z Kalhu začal význam Ninurta v panteóne klesať. Sargon II. uprednostňoval boha Nabú, boha pisárov. Napriek tomu Ninurta stále zostal dôležitým božstvom. Aj po odchode asýrskych kráľov z Kalhu ho obyvatelia bývalého hlavného mesta naďalej uctievali, nazývali ho „Ninurta sídliaci v Kalhu".
Mytológia.
Po bohyni Inanne sa Ninurta objavuje pravdepodobne vo viacerých mýtoch než ktorékoľvek iné mezopotámske božstvo.V sumerskej básni "Lugal-e", známej aj ako "Ninurtove výčiny", démon známy ako Asag spôsobuje choroby a otravuje rieky. Ninurta sa postaví Asagovi, ktorého chráni armáda kamenných bojovníkov. Ninurta Asaga a jeho vojsko porazí. Potom Ninurta usporiada svet, pričom kamene z porazených bojovníkov použije na stavbu hôr, ktoré navrhne tak, aby sa všetky potoky, jazerá a rieky vlievali do riek Tigris a Eufrat, čím sa stanú užitočnými na zavlažovanie a poľnohospodárstvo. Ninurtova matka Ninma zostúpi z neba, aby zablahoželala svojmu synovi k víťazstvu, Ninurta jej venuje kamennú horu a premenuje ju na Ninhursag, čo znamená „Pani hôr". Nakoniec sa Ninurta vracia domov do Nippuru, kde ho oslavujú ako hrdinu. Tento mýtus spája Ninurtovu úlohu bojovného božstva s jeho úlohou poľnohospodárskeho božstva.
V mýte o "Anzúovi a Tabuľke osudov" je Anzu, obrovský obludný vták. Enlil poveruje Anzúa strážením svojej svätyne, ale Anzú ho zradí a ukradne Tabuľku osudov (posvätnú hlinenú tabuľku patriacu Enlilovi, ktorá mu udeľuje jeho moc), zatiaľ čo sa Enlil pripravuje na kúpeľ. Rieky vyschnú a bohovia strácajú svoju moc. Bohovia pošlú bohov, ktorí zlyhajú, až nakoniec boh Ea navrhne, aby bohovia poslali Ninurtu, Enlilovho syna. Ninurta sa postaví Anzúovi a porazí ho.

</doc>
<doc id="705928" url="https://sk.wikipedia.org/wiki?curid=705928" title="Ján Černek">
Ján Černek

Ján Černek (* 21. február 1896, Turá Lúka – † 20. apríl 1977, Myjava) bol slovenský vojak, generál, československý legionár, dôstojník česko-slovenskej armády a slovenský odbojový dôstojník. Počas Slovenského národného povstania velil VI. taktickej skupiny „Zobor“. Po skončení druhej svetovej vojny bol politicky perzekvovaný. Rehabilitovaný bol v roku v roku 1969, pričom mu vrátená hodnosť plukovníka. V roku 1990 mu bola udelená hodnosť generálplukovníka in memoriam.
Život.
Meštiansku školu s vyučovacím jazykom slovenským navštevoval Černek v rokoch 19081911 na Myjave. V štúdiách pokračoval vo Viedni, kde v rokoch 19111914 študoval na verejnej Priemyselnej škole pre truhlárov s vyučovacím jazykom nemeckým. Po vypuknutí Veľkej vojny bol v marci 1915 odvedený a 16. júla 1915 bol ako domobranec zaradený do náhradnej roty III. práporu bratislavského 72. pešieho pluku. Po dvojtýždňovom výcviku bol poslaný do školy v Trnave. V septembri 1915 bol zaradený do 15. poľného práporu a odvelený na ruský front, kde v Haliči 23. septembra 1916 padol do zajatia.
V česko-slovenských ozbrojených silách.
Legionár.
Dňa 8. októbra 1917 vstúpil v Kyjeve do česko-slovenského vojska na Rusi a v hodnosti strelníka bol zaradený do záložného práporu v Žitomíri. Dňa 30. novembera 1917 bol odtransportovaný na polostrov Kola. Vo februári 1918 sa v Murmansku nalodili a preplavili do Veľkej Británie a odtiaľ ďalej do francúzskeho prístavu Le Havre. V ďalšom francúzkom meste Cognac absolvoval vojenský výcvik a bol pridelený 11. rote 21. česko-slovenského streleckého pluku česko-slovenských. légií vo Francúzsku. V júli 1918 bol odoslaný na západný front. V októbri 1918 sa ako veliteľ polčaty 11. roty zúčastnil bojov pri Terrone. Dňa 15. januára 1919 sa vrátil do vlasti.
V Česko-slovenskej armáde.
Po príchode do vzniknutého Česko-slovenska bolo potrebné na celom území nového štátu zabezpečiť novú moc a hranice. Preto sa 21. česko-slovenský strelecký pluk, v ktorom slúžil aj Černek v januári 1919 nasadený do bojov o Tešínsko proti Poliakom. Dňa 15. apríla bol pridelený vojenskému referátu ministerstva s plnou mocou pre správu Slovenska v Bratislave a odtiaľ Župnému úradu v Nitre.
Počas služby v medzivojnovej česko-slovenskej armáde absolvoval viacero vojenských kurzov:
V ozbrojených silách Slovenského štátu.
Po vzniku Slovenského štátu Černek pokračoval vo vojenskej službe. Dňa 15. marca 1939 prevzal velenie pešieho pluku 39 v Bratislave. V polovici mája 1939 bol v hodnosti majora pechoty odvelený do Revúcej a ustanovený za veliteľa II. samostatného práporu, s ktorým sa v septembri 1939 zúčastnil ťaženia slovenskej armády proti Poľsku.
Ďalšie pôsobenie.
Po anabáze v odboji a Slovenskom národnom povstaní vstúpil v marci 1945 do 1. česko-slovenského armádneho zboru v ZSSR. Od apríla 1945 zaujal funkciu veliteľa západného Slovenska s veliteľstvom v Nitre a krátko nato v Bratislave, s veliteľskou právomocou od Rimavskej Soboty až po Malacky. Od júna 1945 bol veliteľom 9. pešej divízie v Nitre a zastával aj ďalšie veliteľské funkcie.
Počas Slovenského národného povstania.
Už na jar 1944 bol Černek Golianovým tajným Vojenským ústredím získaný a určený za odbojového veliteľa v posádke Nitra Černek sa však v Nitre veľmi nezdržiaval a v auguste robil len všeobecné odvody v dedinách okresu. V jednotkách nerobil žiadne prípravy na povstanie a po vypuknutí Slovenského národného povstania odišiel do Banskej Bystrice po inštrukcie hoci odbojový rozkaz mal už od 25. augusta. Dňa 1. septembra (30. augusta ) sa vrátil do Nitry a stretol sa s veliteľom posádky mjr. pech. Jánom Šmigovským, pričom ho vyzval, aby sa posádka pridala k povstaniu, Šmigovský ho však nechal zaistiť. Hneď na druhý deň sa mu s pomocou strážnych podarilo z kasární ujsť a dostať sa na povstalecké územie. 
Dňa 4. septembra sa presunul z Banskej Bystrice na Liptov s úlohou prevziať velenie na peším plukom 4. Po zlyhaní plk. pech, Bodického ako veliteľa Obrannej oblasti 2 prevzal s účinnosťou od 6. septembra 1944 velenie nad oblasťou a 10. septembra 1944 sa v rámci reorganizácie Česko-slovenskej armády na Slovensku stal veliteľom VI. taktickou skupinou „"Zobor"“ s veliteľstvom v Liptovskej Osade.
Už ako veliteľ Obrannej oblasti 2 zachytil a skonsolidoval ustupujúce povstalecké jednotky od Ružomberka a Liptovského Mikuláša a niektoré časti z priestoru Poprad – Levoča. Následne jeho VI. taktická skupina celý mesiac odolávala nemeckým útokom rôznej intenzity pri obrane vrchu Ostré v Nízkych Tatrách a bránil prístupy zo severu do stredu Slovenska. Od 12. do 18. októbra sa priestor Liptovskej Osady, kde sa nachádzal Černekov štáb, stal terčom leteckých náletov. Obranu vojakov Černekovej taktickej skupiny sa Nemcom podarilo zdolať až po začatí záverečného útoku proti povstaniu. Dňa 23. septembra zaútočili jednotky SS brigády Dirlewanger a po celodennom boji ovládli priestor vrchu Ostré. Černekovi vojaci sa stiahli na novú obrannú líniu.
Počas záverečných bojov a ústupu jednotlivých jednotiek 1. Česko-slovenskej armády na Slovensku do nových obranných postavení v Nízkych Tatrách a Veľkej Fatre bola Černekova VI. Taktická skupina jedna z troch skupín, s ktorou velenie povstaleckej armády nestratilo spojenie. Dňa 28. októbra Černekov štáb stretol velenie 1. Česko-slovenskej armády na Slovensku, ktoré sa z Donovál cez Polianku presúvalo ďalej do hôr Po prechode do hôr pokračoval v partizánskom spôsobe boja v oblasti Balážov, Kališťa a Rudlovej, pričom spolupracoval s partizánskymi oddielmi „"Petrov"“ a „"Vpred"“.
Politické perzekúcie.
V roku 1946 rozpútali orgány Obranného spravodajstva proti jeho osobe kampaň a 1. júna 1948 bol Ján Černek preložený do výslužby. V 1950 mu odňali vojenskú hodnosť plukovníka pechoty a priznali dôchodok, ktorý nedosahoval ani existenčné minimum. Vo februári 1956 ho na základe ďalších vykonštruovaných obvinení zatkli a väznili v Trenčíne. Ľudový súd na Myjave mu vymeral trest dva roky väzenia a päť rokov vyhnanstva z Bratislavského kraja, ale na základe odvolania Krajský súd v Bratislave v apríli 1956 rozsudok napokon zrušil a z väzenia bol prepustený. Potom až do penzie pracoval ako remeselník a tesár na individuálnej výstavbe. Žil sám v Turej Lúke v skromných podmienkach, opustený a zabudnutý. V roku 1969 bol rehabilitovaný a bola mu vrátená hodnosť plukovníka.

</doc>
<doc id="705930" url="https://sk.wikipedia.org/wiki?curid=705930" title="Črchlina">
Črchlina

Črchlina () je vrch v Slanských vrchoch, krajinnom celku Matransko-slanskej oblasti. Leží nad obcou Banské, približne juhozápadne od Vranova nad Topľou. 
Poloha.
Nachádza sa v strednej časti pohoria, v geomorfologickom podcelku Makovica. Vrch leží na hranici Košického a Prešovského kraja a okresov Košice-okolie a Vranov nad Topľou a zasahuje na katastrálne územia obce Rankovce a Juskova Voľa. Najbližšími sídlami sú juhozápadne situované Herľany a Rankovce, západne sa nachádzajú Mudrovce a Kecerovský Lipovec, severozápadne Červenica, severovýchodne Juskova Voľa a východne obec Banské. 
Opis.
Črchlina leží v centrálnej časti podcelku Makovica, v hlavnom hrebeni vedúcom z Makovice () do Herlianskeho sedla. Západným smerom sa nachádza Holá hora (), Hlavatovská () a Rankovské skaly (), južným Malé Brdo (), Lazy (), Mošník () a Strechový vrch (), východným Mazolín (), Múr () a Medvedia () a severným Jasova skala (), Menší vrch () a Makovica (). Západné svahy odvodňuje potok Hrabovec, južné Svinický potok, oba smerujúce do Oľšavy v povodí Hornádu, východné Čirchlinský potok a severozápadné Medvedí potok v povodí Tople. Vrcholom prechádza značený turistický chodník a na severozápadných svahoch sa nachádza prírodná pamiatka Skaly pod Pariakovou.
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Z vhodných častí je tak možné vidieť okolité vrcholy Slanských vrchov, Košickú kotlinu, Východoslovenskú nížinu, Vihorlatské vrchy a Volovské vrchy.

</doc>
<doc id="705935" url="https://sk.wikipedia.org/wiki?curid=705935" title="Kronia">
Kronia

Kronia () bola starogrécka slávnosť na počesť boha (Titána) Krona, oslavovaná v Aténach 12. dňa atického mesiaca hekatombaión. Tento sviatok sa oslavoval spolu s rodinou a priateľmi a na spoločnej hostine sa zúčastnili aj otroci.
Kronia, sviatok oslavovaný uprostred leta, tesne po gréckom Novom roku (takmer v splne v lunárnom mesiaci), bol pomenovaný po Titánovi Kronovi, ktorý podľa mýtu vládol vesmíru počas "„Zlatého veku ľudstva“", keď neexistoval hlad, smrť, choroby, sociálne rozdiely ani útlak. Potom však Zeus porážkou Krona a ostatných Titánov v boji nastolil vo vesmíre "„olympský poriadok“". Kronia odrážala toto dedičstvo Krona (rovnako ako možno aj to, že bol pôvodne bohom úrody – koniec koncov ovládal kosák, ale kosák bol tiež zbraňou, ktorú použil pri kastrácii svojho otca).
Počas tohto sviatku bol pozastavený obvyklý poriadok v spoločnosti. Otroci v ten deň okrem iného hodovali so svojimi majiteľmi a hrali s nimi hry. Otroci tiež vyvolávali na uliciach zmätok a robili hluk. Toto narušenie bežných spoločenských zvykov predstavoval akýsi návrat k "„Zlatému veku Krona“", keď útlak a sociálne rozdiely neexistovali. Rímsky dramatik Lucius Accius o tom zaznamenal: "„Väčšina Grékov, a najmä Atény, oslavujú sviatok na počesť Saturna, ktorý je u nich známy ako Kronia; Na oslavu tohto dňa vo všetkých obciach a mestách veselo slávia sviatok a každý čaká na svojich otrokov; ten istý zvyk sa odtiaľ preniesol aj k nám, aby aj tu otroci hodovali so svojimi pánmi.“" Macrobius tvrdil, že Kronia bola najpopulárnejšia medzi Aténčanmi, ktorí ju oslavovali hostinami, na ktorých páni slúžili svojim otrokom.
Na konci sviatku odsúdeného zločinca, ktorého držali nažive až do Kronie, odviedli pred brány k soche
"Aristobule" ("„Aristoboule“, je epiteton Artemidy, bol eufemizmom pre trest smrti a mal súvislosť s verejnými popravami"), dali sa mu napiť vína a usmrtili ho. Tento "„očistný rituál“" znamenal koniec neporiadku a chaosu a návrat k bežnému životu.
V roku 1983 boli v starovekej Chattuši nájdené fragmenty churritsko-chetitského bilingválneho nápisu s "„Piesňou oslobodenia“" (asi 1400 pred Kr.), teda prepustením otrokov a odpustením ich dlhov. Tento dvojjazyčný nápis sa nezmieňuje o samotných rituáloch, ale uvádza sprievodný mýtus. V tomto mýte sa najvyšší boh neba, "Teššub", stretáva s bohyňou Slnka a Zeme, "Allani", na hostine, na ktorej sa zúčastňujú aj "prabohovia", ktorí boli vyhnaní do podsvetia; sedia dokonca po Teššubovej pravici. Oslavu dočasného pozastavenia nebeského poriadku pravdepodobne sprevádzalo dočasné pozastavenie spoločenského poriadku na zemi. Inými slovami, mýtus o „prabohoch“ bol spojený s rituálom „zmeny poriadku“ medzi pánmi a otrokmi alebo slobodnými a vojnovými zajatcami. Pôvodne sa Kronia v starogréckom svete oslavovala len v malej skupine miest, a to na Samose, Kolofóne a na niekoľkých susedných ostrovoch a miest, odkiaľ sa tento sviatok dostal do Atén. Význačnosť mesta Ebla v epose Churrijcov a Chetitov však ukazuje na to, že „rituál zvrátenia poriadku“ má pôvod v severnej Sýrii.

</doc>
<doc id="705937" url="https://sk.wikipedia.org/wiki?curid=705937" title="Tyra Banksová">
Tyra Banksová

Tyra Banksová (; * 4. december 1973, Inglewood, Kalifornia, USA) je americká modelka, moderátorka, speváčka a herečka. Historicky, je prvou Afroameričankou, ktorá bola na titulnej obálke časopisov GQ a Sports Illustrated Swimsuit Issue. V rokoch 2005 až 2010 uvádzala vlastnú talkshow s názvom "The Tyra Banks Show".
Detstvo a mladosť.
Banksová sa narodila ako Tyra Lynne Banks v meste Inglewood v Kalifornii. Má brata Devina, ktorý je od nej o päť rokov starší. Keď mala Banksová šesť rokov, jej rodičia sa rozviedli. 
Kariéra.
Modeling.
Začínala ako modelka, vo veku 15 rokov počas štúdia na strednej škole. Odmietli ju štyri modelingové agentúry predtým, než ju prijali L.A. Models. Ako 16 ročná prešla do Elite Model Management. Istý čas kvôli práci modelky žila v Miláne. 
Objavila sa na obálkach časopisov ako napríklad Elle; Harper's Bazaar; Vogue; Cosmopolitan; Seventeen and Teen Vogue. Zúčastňovala sa módnych prehliadkok pre Chanel, Oscar de la Renta, Yves Saint Laurent, Anna Sui, Christian Dior, Donna Karan, Calvin Klein, Giorgio Armani, Sonia Rykiel, Michael Kors, Herve Leger, Valentino, Fendi a mnoho ďalších. 
Bola jednou z mála černošských modeliek, ktoré dosiahli status supermodelky. Ďalej bola prvou černoškou na obálke Sports Illustrated Swimsuit Issue a prvou Afroameričankou na obálke GQ.
V roku 1997 získala cenu VH1 za „Supermodelku roka“. V tom istom roku bola prvou Afroameričankou vybranou na titulnú stranu katalógu Victoria's Secret a stala sa anjelom Victoria's Secret. V súčasnosti vystupuje pod modelingovým menom BanX.
Televízia a film.
Svoju prvú hereckú rolu získala v roku 1993, v niekoľkých epizódach televízneho seriálu "The Fresh Prince of Bel-Air". O rok neskôr, mala výraznejšiu úlohu, vo filme "Higher Learning", po boku Omara Eppsa a Kristy Swanson.
V roku 2000 hrala vo filmoch "Divoké kočky" a "V životnej veľkosti". V roku 2002 hrala vo filme "Halloween: Vzkriesenie". Hosťovala v televíznom seriáli "Gossip Girl". 
V rokoch 2005 až 2010 uvádzala vlastnú talkshow s názvom "The Tyra Banks Show", ktorú zároveň produkovala aj jej produkčná spoločnosť. V roku 2008 Banksová vyhrala cenu Daytime Emmy za svoju prácu a produkciu v "The Tyra Banks Show". 
V rokoch 2020 až 2022 uvádzala show "Dancing with the Stars." 
Súkromný život.
Banksová randila s nórskym fotografom Erikom Aslom. V januári 2016 sa im narodil biologický syn prostredníctvom náhradného materstva.
Banksová sa venuje filantropii. 

</doc>
<doc id="705938" url="https://sk.wikipedia.org/wiki?curid=705938" title="Tyra Banks">
Tyra Banks



</doc>
<doc id="705939" url="https://sk.wikipedia.org/wiki?curid=705939" title="Malopoľské nárečie">
Malopoľské nárečie



</doc>
<doc id="705940" url="https://sk.wikipedia.org/wiki?curid=705940" title="Malopoľské nárečia">
Malopoľské nárečia



</doc>
<doc id="705941" url="https://sk.wikipedia.org/wiki?curid=705941" title="Tyra Lynne Banks">
Tyra Lynne Banks



</doc>
<doc id="705942" url="https://sk.wikipedia.org/wiki?curid=705942" title="Kelvin Ofori">
Kelvin Ofori

Kelvin Ofori (* 27. júl 2001, Kumasi, Ghana) je ghanský profesionálny futbalista, hrajúci na poste stredopoliara za tím ŠK Slovan Bratislava.
Klubová kariéra.
Ofori debutoval ako hráč pre Right to Dream Academy v rokoch 2011 až 2019.
Fortuna Düsseldorf.
Ofori podpísal kontrakt na tri roky. Jeho prvá hra pre Fortunu Düsseldorf bola ako náhradník, v zápase proti FC 08 Villingenu, v ktorom aj po prvýkrát skóroval na profesionálnej úrovni. Jeho debutová hra v Bundeslige bola proti tímu Mainz 05, kde vystriedal v 79. minúte kosovského záložníka Valona Berisha.
SC Paderborn.
11. augusta 2021 Ofori podpísal s tímom SC Paderborn 07 kontrakt na dva roky. O 4 dni neskôr v zápase proti tímu Werder Bremen debutoval ako náhradník, kde vyhrali rozdielom triedy . Jeho jediným gólom v drese Paderbornu bol 24. apríla 2022 tretí gól v zápase proti Hannoveru 96, ktorý skončil .
FC Spartak Trnava.
3. februára 2023 bol oficiálne potrvrdený Oforiho prestup do slovenského Spartaka Trnava z 1. ligy. Debutoval o 8 dní neskôr ako súčasť základnej jedenástky proti Tatranu Liptovský Mikuláš.
Úspechy.
FC Spartak Trnava

</doc>
<doc id="705946" url="https://sk.wikipedia.org/wiki?curid=705946" title="Šen-nung-ťia">
Šen-nung-ťia

Lesný obvod Šen-nung-ťia (, ) je administratívna jednotka na úrovni okresu („lesný obvod“) v severozápadnej provincii Chu-pej, Čínska ľudová republika, priamo podriadená provinčnej vláde. Rozkladá sa na území 3 253 km2 v západnom Chu-peji a v roku 2007 mala 74 000 obyvateľov (s registrovanou populáciou 79 976). 17. júla 2016 bol obvod Šen-nung-ťia zapísaný do zoznamu svetového dedičstva ako 50. miesto svetového dedičstva v Číne, kvôli svojej výnimočnej biodiverzite kvetov a fauny a ochrane mnohých vzácnych, ohrozených a endemických druhov.
Obyvateľstvo tvoria prevažne (95 %) etnickí Číňania, zvyšných 5 % tvoria prevažne príslušníci národnosti Tchu-ťia.
Administrácia.
Administratívny štatút obvodu Šen-nung-ťia je dosť nezvyčajný v tom, že je to jediná administratívna jednotka na úrovni okresu Čínskej ľudovej republiky označená ako „lesná oblasť“ (), a nepoužíva zvyčajnú denomináciu okresu alebo mestského okresu.
Štatút Šen-nung-ťia v Chu-peji je tiež trochu nezvyčajný v tom, že túto jednotku na úrovni okresu priamo spravuje provinčná vláda, na rozdiel od toho, aby bola súčasťou prefektúrneho mesta alebo prefektúry, ako sú všetky „normálne“ okresy v Chu-pej. Toto usporiadanie však nie je jedinečné pre Šen-nung-ťia, pretože Chu-pej má aj tri mestá na úrovni okresu (Sien-tchao, Tchien-men, Čchien-ťiang), ktoré sú priamo pod provinčnou vládou bez toho, aby boli súčasťou jednotky na úrovni prefektúry.
Okres bol vytvorený 28. mája 1970 z priľahlých oblastí okresov Pa-tung, Pao-kchang, Fang a Sing-šan. Šen-nung-ťia sa ďalej delí na 6 miest, 1 obec a 1 minoritnú obec.
Sídlo okresu je v meste Sung-paj v severnej časti; hlavným turistickým centrom je mesto Mu-jü neďaleko južnej hranice okresu.
Geografia.
Lesná oblasť Šen-nung-ťia je pomenovaná po horskom masíve Šen-nung-ťia, ktorý sa zvyčajne považuje za východnú (a najvyššiu) časť pohoria Ta-pa. Pohorie Šen-nung-ťia tvorí predel medzi dvoma časťami okresu: vody zo strednej a severnej časti sa vlievajú na sever do rieky Chan (prítok Jang-c’-ťiang, ktorý sa pripája k Jang-c’-ťiang oveľa ďalej na východ vo Wu-chane), zatiaľ čo južná časť sa vlieva do Jang-c’-ťiang priamejším spôsobom, cez množstvo krátkych tokov tečúcich na juh, ako je napríklad potok Šen-nung. Niektoré z najvyšších hôr provincie Chu-pej - ktoré sú zároveň najvyššími horami pohoria Ta-pa - sa nachádzajú v okrese. Tri najvyššie vrcholy, ktoré sa nachádzajú západne od mesta Mu-ju, sú Šen-nung Teng (3 105 m), Ta Šen-nung-ťia (3 052m) a Siao Šen-nung-ťia (3 005m, na hranici s okresom Pa-tung). Lao-ťün Šan, vysoký 2 936 metrov, sa nachádza severovýchodne od Mu-jü.
Biodiverzita a ochrana.
Lesná oblasť Šen-nung-ťia leží v ekoregióne vždyzelených lesov pohoria Ta-pa.
V horách a mokradiach okresu sa nachádza množstvo chránených oblastí, najmä známa národná prírodná rezervácia Šen-nung-ťia (), ktorá je zaradená do Svetovej siete biosférických rezervácií UNESCO. Rezerva zahŕňa 2 168 km2 lesa, a vďaka rôznorodosti prírodných podmienok v rôznych nadmorských výškach má vysokú diverzitu rastlín. Jeden prieskum čínskych botanikov uvádza 3 479 vyšších rastlinných druhov nájdených v oblasti. Z týchto druhov je 1 793 endemických v Číne. V skutočnosti sa v okrese nachádza najväčšia diverzita druhov listnatých drevín na svete.
Okrem podpory vysokej diverzity rastlín umožnili variácie v topografii a stabilite podnebia regiónu prostredníctvom minulých udalostí zaľadnenia zachovať vysokú diverzitu zvierat. Medzi chránené druhy živočíchov patrí aj langur tibetský, ktorého populácia v okrese údajne vzrástla v rokoch 1990 až 2005 z 500 na vyše 1200. 
Pre tento ohrozený druh primátov je vyčlenené osobitne chránené územie s rozlohou 100 km štvorcových. Medzi ďalšie druhy v okrese patrí veľmlok čínsky, leopard obláčikový a medveď ušatý. Celkovo bolo v prírodnej rezervácii pozorovaných 600 druhov stavovcov (92 cicavcov, 399 vtákov, 55 rýb, 53 plazov a 37 obojživelníkov), a 4 365 druhov hmyzu.
Šen-nung-ťia má miesta vedeckého záujmu aj pre paleontológov. Jaskyňu nosorožcov v meste Chung-pching označili čínski paleontológovia za najbohatšie nálezisko fosílií v krajine po Čou-kchou-tien.
Hospodárstvo.
Okres je hornatý a (ako už názov napovedá) silne zalesnený, čo z historického hľadiska robilo lesníctvo hlavným odvetvím. V okrese sa od 60. do 80. rokov 20. storočia ročne vyprodukovalo vyše 100 000 metrov kubických dreva (vyše milióna kubických metrov v 70. rokoch), no koncom 90. rokov sa zameranie zmenilo z ťažby na ochranu lesov. Oficiálne sa výrub prirodzeného lesa úplne zastavil v marci 2000.
Nízka populácia okresu v porovnaní s typickým okresom v Chu-peji podobnej veľkosti znamená pomerne malé množstvo poľnohospodárstva; napriek tomu sa okres snaží dostať na mapu sveta ako výrobca čaju. 
Rovnako ako inde v hornatej západnej časti provincie Chu-pej využíva energiu riek a potokov v Šen-nung-ťia množstvo malých vodných elektrární .
Popri čínskej národnej diaľnici 209, najmä v meste Mu-jü a jeho okolí, operuje množstvo turistických zariadení.
V priemere zostáva oblasť pomerne chudobná, pričom HDP na obyvateľa je nižší ako ktorákoľvek z jednotiek na úrovni prefektúry v provincii Chu-pej. Priame porovnanie medzi Šen-nung-ťia a jednotkou na úrovni prefektúry Chu-pej, ako je I-čchang alebo Chuang-š', môže byť, samozrejme, zavádzajúce, pretože takmer všetky jednotky na úrovni prefektúry Chu-pej majú veľké urbanizované jadro (so zodpovedajúcimi vyššími príjmami), zatiaľ čo Šen-nung-ťia nie.
Mytológia.
Meno Šen-nung-ťia pochádza z mena mýtického božstva/legendárneho cisára Šen-nunga a ťia, čo znamená rebrík: doslova „rebrík Šen-nung“, po mýtickom ratanovom rebríku, o ktorom sa hovorilo, že Šen-nung používal na výstup a zostup z hory (neskôr sa vraj rebrík magicky premenil na hlboký les).
Ľudia zo Šen-nung-ťia zanechali dielo "Epos temnoty", zbierku rozprávok a legiend zo starodávnej Číny v epickej poézii .

</doc>
<doc id="705949" url="https://sk.wikipedia.org/wiki?curid=705949" title="Dejiny prehistorickej Británie">
Dejiny prehistorickej Británie

Dejiny prehistorickej Británie zahrňuje časové obdobie zhruba od poslednej časti praveku do ovládnutia Británie Rimanmi v roku 43. Obdobie praveku je rozdelené do niekoľkých častí, aj keď časové hranice medzi nimi sú pozvoľné. Tie sa všeobecne líšia od tých, ktoré sa používajú pre kontinentálnu Európu.
Paleolit.
Prvou dobou, o ktorej je známe, že v Británii žil človek, je paleolit. Toto časovo rozsiahle obdobie prinieslo niekoľkokrát zaľadnenie, čo osídlenie tejto oblasti významne ovplyvnilo. Britániu v tej dobe obývali tlupy lovcov a zberačov, ktorí cestovali po celej severnej Európe za stádami zvery alebo sa pokúšali rybárčiť.
Niektoré výskumy DNA naznačujú, že 21 % materskej línie v súčasnej Británii pochádza z obdobia pred dobou ľadovou a 51 % z neskoršieho paleolitu. Avšak niektoré štúdie Y-chromozómu ukazujú, že 50 až 100% mužskej populácie migrovalo do Anglicka v posledných asi 2 500 rokoch, väčšina zrejme v dobe invázie Anglosasov. Niektoré iné štúdie zase ukazujú na genetické spojení medzi obyvateľmi Británie a Baskami.
Starý paleolit.
Z nálezov kostí a kamenných nástrojov na pobreží pri Happisburghu v Norfolku pri Pakefielde v Suffolku je zrejmé, že človek obýval Británii zhruba pred 700 000 rokmi. V tej dobe južnú a západnú Británii spájal s kontinentom široký pruh zeme, ktorý umožňoval voľný pohyb. V mieste súčasného Lamanšského prielivu tiekla široká rieka s prítokmi, z ktorých neskôr vznikli Temža a Seina. Archeologické vykopávky z Boxgrove v Sussexe ukazujú na príchod Homo heidelbergensis v období asi pred 500 000 rokmi. Títo ľudia vyrábali acheuléenske kamenné nástroje a lovili veľkú zver. Dokázali nahnať slony, nosorožce a hrochy k útesom alebo vyhĺbeným jamám, kde ich ľahšie zabili.
Následné extrémne chladné obdobie človeka z Británie vyhnalo a k ďalšiemu osídľovaniu došlo až v ďalšom období, ktoré začalo približne pred 300 000 rokmi a skončilo asi pred 200 000 rokmi. Z tej doby pochádzajú nástroje objavené pri Barnfield Pit v Kente a tiež aj pazúrikové nástroje vyrobené levalloiskou technikou zrejme ľuďmi pôvodom z Afriky. Dokonalejšie technológie výroby zbraní umožňovali efektívnejší lov, čím sa Británia stala hodnotnejším miestom pre osídľovanie až do ďalšieho chladného obdobia zhruba pred 352 000 až 130 000 rokmi.
Avšak existujú len mizivé známky osídlenia Británie v období pred 130 000 až 110 000 rokmi. Voda z roztápajúcich sa ľadovcov vzniknutých v predchádzajúcom mrazivom období Britániu od kontinentu oddelila. Ďalej sa zdá, že malé známky osídlenia Británie sú spôsobené aj tým, že v tej dobe došlo k poklesu populácie aj na kontinente.
Stredný paleolit.
Z obdobia pred 180 000 až 60 000 rokmi neexistujú žiadne nálezy potvrdzujúce prítomnosť človeka v Británii. V dobe pred 60 000 až 40 000 rokmi bola Británia lúčnatou krajinou, kde sa vyskytovali obrovské jelene, mamuty, nosorožce a mäsožravé šelmy. Homo neanderthalensis dorazil do Británie asi pred 40 000 rokmi.
Neskorý paleolit.
Známky osídlenia neandertálcami sú v tejto dobe už riedke a okolo roku 30 000 pred n. l. sa objavujú prvé pozostatky moderného človeka – Homo sapiens. Najznámejším náleziskom z tohto obdobie je pohrebisko "Červenej pani z Paviland" na pobreží súčasného južného Walesu. Posledná doba ľadová pokryla Britániu ľadom pred 70 000 až 10 000 rokmi. Toto studené obdobie vytlačilo človeka z Británie zrejme do južného Francúzska. Nálezisko pri "Gough Cave" v Somersete datované do obdobia pred 12 000 rokmi ale ukazuje, že sa vracal a podľa vývoja teploty sa opakovane zase sťahoval na kontinent. V Británii v tej dobe prevládala tundra.
Prvou pozoruhodnou kultúrou neskorého paleolitu je creswellianská industria s listovými tvarmi používanými zrejme ako hroty šípov. V tej dobe boli vyrábané kvalitnejšie pazúrikové zbrane, ale používali sa aj kosti, parohy, škrupiny, jantár, zvieracie zuby a mamutie kly. Tie boli tvarované pre nástroje, ale aj šperky a kyjaky. Pazúrik dopravovali do miest, kde sa vyskytoval vzácne. Napríklad nástroj z jaskyne v Devone je z kameňa z miesta vzdialeného asi 160 km - zo Salisburskej nížiny. To sa vysvetľuje veľkou pohyblivosťou vtedajších obyvateľov, ktorí so sebou namiesto neopracovaného kameňa nosili polotovary pre zbrane a iné nástroje.
Vtedajší ľudia lovili prevažne divoké kone a jelene, hoci ich korisťou sa v menšej miere stávali aj ostatné zvieratá, od zajacov po mamuty. Z mála informácií v archeologických objavoch sa zdá, že pochovávanie predchádzalo sťahovanie z kože, rozdelenie mŕtvol a uložení ich kostí do jaskyne. Umelecké vyjadrenie bolo obmedzené na vyrezávanie kostí, s výnimkou maľby v jaskyniach pri Creswelli a Mendipe.
Chladnejšie a suchšie obdobie pred 12 700 až 11 500 rokmi spôsobilo úbytok lovnej zvery, aj keď sa plocha lesov zväčšovala. Výroba nástrojov sa v tejto dobe orientovala na malé nástroje, tie z kostí a parohov boli menej obvyklé. Z tej doby sa ale dochovalo mnoho nálezísk a častejší je aj výskyt stanovísk pod otvoreným nebom.
Mezolit.
Na počiatku holocénu, asi pred 10 000 rokmi, skončila posledné doba ľadová. Teplota stúpala, až dosiahla približne dnešnú úroveň. V dobe pred zhruba 9 500 rokmi voda z roztápajúcich sa ľadovcov oddelila Britániu a Írsko a asi pred 6 500 rokmi došlo k poslednému oddeleniu od kontinentu. Teplejšia klíma zmenila pôvodne arktickú krajinu na les, v ktorom prevládala borovica, breza a jelša. Táto zmena prostredia znížila počty sobov a divokých koní, ktorých nahradili losy, jelene, diviaky a pratury, čo si vyžiadalo zmenu techniky lovu.
Nástroje boli doplnené o háčiky tak, aby sa zbraň v tele lovenej zveri zachytila a znížila sa tak možnosť ich úniku. V archeologických vykopávkach z tej doby sa objavujú drevené nástroje ako teslice, aj keď nástroje s pazúrikovou čepeľou sa ešte stále používali. Pre výhody pri love zveri došlo k zdomácneniu psa. Osídlenie človekom sa v tej dobe rozšírilo až na sever Škótska. Náleziská známok života v mezolite zahrňujú Mendip, Starr Carr v grófstve Yorkshire a Oronsay vo Vnútorných Hebridách. V blízkosti Howicku v Northumberlande boli objavené zbytky kruhovej stavby zrejme používané ako obydlia. Spôsob života sa zmenil na sezónne alebo aj trvalé obývanie určitého územia s omnoho kratšími presunmi, než tomu bolo v predchádzajúcom období, keď človek za stádami zveri cestoval.
Mezolit – Neolit.
Nárast populácie so schopnosťou lepšie využívať prírodné zdroje viedol v období mezolitu v niektorých prípadoch k miestnemu vyčerpaniu týchto zdrojov. Pozostatky mezolitického jeleňa pri Poulton-le-Fylde v Lancashire ukazuje na to, že bol trikrát zranený, a napriek tomu vždy unikol, čo dokladá neúspech pri jeho lovu. Niekoľko neolitických pamiatok bolo objavených na miestach pôvodného mezolitického osídlenia, ale spojitý vývoj je doložený len zriedka. Poľnohospodárstvo a chov domácich zvierat sa v Británii začali uplatňovať asi okolo roku 4 500 pred n. l. z dôvodu zaistenia obnoviteľných zdrojov potravy. Pôvodný štýl života zameraný na lov a zber sa postupne, vplyvom lepšieho využitia prírodných zdrojov, zmenil na stabilnejšie osídlenie daného územia jednotlivými tlupami. Od obdobia neskorého mezolitu dochádzalo k postupnému otepľovaniu.
Neolit.
V neolite dochádzalo k zdokonaleniu využitia rastlín a chovu dobytka, aj keď nie je úplne zrejmé, či tento rozvoj vytvárali domáci obyvatelia, alebo ho priniesli nájazdníci z kontinentu, ktorí ich nahradili. Peľová analýza ukazuje, že lesy boli postupne vytlačované lúkami. Zimy boli asi o 3 °C chladnejšie, ale letá asi o 2,5 °C teplejšie než v súčasnosti.
Poľnohospodárstvo a usadlejší štýl života umožňuje komplexnejšie sledovanie zmien štýlu života než obdobie mezolitu. Neolitická revolúcia viedla k usadlejšiemu štýlu života a spoločnosť sa postupne diferencovala na skupiny poľnohospodárov, umelcov a vodcov. Ľudia rúbali lesy, aby získali plochu na pestovanie pšenice alebo jačmeňa, pre chov dobytku a prasiat a neskôr aj oviec a kôz. V tej dobe ľudia bežne bývali v jaskyniach.
Prvé opevnenia v Británii pochádzajú zo začiatku neolitu. Vyvinuli sa zrejme z dlhých domov, aj keď neboli objavené dediny postavené v tomto štýle, len jednotlivé domy. Narastajúca schopnosť využitia životného prostredia je zrejmá z objavu drevenej cesty pri Sweet Track z roku 3 807 pred n. l. vybudovaná cez mokrade v oblasti Somersetu. Typickými objavmi z tej doby sú šupinové hroty šípky, kruhová keramika a leštené sekery. Dokladom využitia kravského mlieka sú pozostatky obsahu v keramických nádobách pri Sweet Track. Použitie drevených nástrojov bolo v tej dobe úplne bežné. Začali sa tiež objavovať kamenné kruhy a pohrebiská jednotlivcov.
Doba bronzová.
Poháriková keramika spolu s plochými sekerami a pochovávaním do zeme sa v Anglicku objavila v rokoch 2 475 až 2 315 pred n. l. V tej dobe bol vztýčený pieskovcový kruh a triliton v Stonehenge. Výroba pohárikov importovaná z kontinentu prispela k rozvoju spracovania kovov. Spočiatku bola používaná meď, ale asi od roku 2 150 pred n. l. kováči spracovávali bronz, ktorý je omnoho tvrdší než meď a vzniká zmiešaním mede s malým množstvom cínu. V nasledujúcich rokoch bronz vo výrobe nástrojov a zbraní nahradil kameň.
Británia mala veľké a ľahko dostupné zásoby cínu v oblasti Cornwallu a Devonu na juhozápade Anglicka, jeho ťažba bola v tej dobe zahájená. Okolo roku 1 600 pred n. l. nastal v tejto oblasti vzostup obchodu, pretože Briti začali cín vyvážať do celej Európy. Pozostatky prístavov z tej doby boli objavené pri Banthame v Devone a pri Mount Batten. Meď bola ťažená pri Great Orme v severnom Walese. Ľudia tej doby dokázali vytvárať aj ozdobné ornamenty zo zlata (nálezy z centra južného Anglicka).
Ľudia v ranej dobe bronzovej pochovávali svojich zomretých pod hlinené mohyly a často do hrobu poukladali poháriky. Neskôr sa začala používať kremácia a popol bol ukladaný do urien s priloženými kovovými predmetmi (napríklad dýkami). Ľudia v tej dobe vybudovali mnoho známych stavieb, ako je neskoršia fáza Stonehenge alebo Seahenge. Bývali v kruhových obydliach. Ich potrava zahrňovala dobytok, bravčové, jelene, ryby a vtáky. Vyrábali soľ a Pytheas uvádza, že Briti boli zdatní pestovatelia pšenice.
Staršia doba železná.
Okolo roku 750 pred n. l. dorazila do Británie z južnej Európy technológia výroby železa, omnoho pevnejšieho a dostupnejšieho než bronz. Jeho výroba vyvolala revolúciu v mnohých aspektoch života spoločnosti, predovšetkým v poľnohospodárstve. Železné pluhy dokázali zorať pôdu omnoho rýchlejšie a do väčšej hĺbky a železné sekery umožnili rýchlejšie rúbanie lesa pre neskoršie poľnohospodárske využitie. Existovali mnohé uzavreté obývané oblasti a vlastníctvo pôdy začalo byť dôležitým znakom bohatstva.
Okolo roku 500 pred n. l. väčšiu časť Britských ostrovov osídlili keltskí Briti alebo Britonovia. Boli schopnými obchodníkmi a vyrábali splietaním zdobené zlaté šperky a bronzové a železné zbrane. Ľudia v tej dobe žili v organizovaných kmeňových skupinách na čele s náčelníkom.
Vplyvom nárastu obyvateľov dochádzalo medzi kmeňmi k vojnám, kvôli ním sa zrejme stavali pevnosti. Niektoré ale mohli byť určené pre ochranu dobytka. Okolo roku 350 pred n. l. bola väčšia časť týchto stavieb opustená, zato zbytok dostavaný a posilnený. Veľké poľnohospodárske usadlosti produkovali značné množstvo potravín a rímske pramene uvádzajú, že Británia exportovala naháňacie psy, zvieracie kožušiny a otrokov.
Mladšia doba železná.
Posledné storočie pred inváziou Rimanov sa vyznačovalo prílivom utečencov z Galie, ktorí boli okolo roku 50 pred n. l. vytlačení rímskou expanziou a zamierili hlavne do okolia Winchesteru. Kmeň Parisiov, ktorý mal kultúrne styky s kontinentom, sa usadil v severovýchodnom Anglicku.
Okolo roku 175 pred n. l. došlo k vzostupu hrnčiarstva v oblasti Kentu, Hertfordshire a Essexe. Kmene na juhovýchode Anglicka boli čiastočne porímčené a vytvorili prvé väčšie sídla (oppida) dosť veľké na to, aby mohli byť nazývané mestami.
Posledné obdobie pred vpádom Rimanov prinieslo do života spoločnosti významné zmeny. Okolo roku 100 pred n. l. sa začali ako platidlo používať železné mince a obchod v rámci krajiny aj s Európou prekvital vďaka veľkému nerastnému bohatstvu Británie. Rozvíjala sa aj razba mincí založená na vzoroch z kontinentu, ale s vyrazenými obrazmi miestnych náčelníkov.
Staroveký Rím sa rozpínal a začal sa o Britániu zaujímať, pravdepodobne predovšetkým kvôli rozsiahlym zásobám nerastných surovín.

</doc>
<doc id="705951" url="https://sk.wikipedia.org/wiki?curid=705951" title="Kiš">
Kiš

Kiš, neďaleko dnešného Tell al-Uhaymir, je významná archeologická lokalita v guvernoráte Babil (Irak), ktorá sa nachádza 80 km južne od Bagdadu a 12 km východne od starovekého mesta Babylon. Lokalita Ras al-Amiyah z obdobia Ubaid je vzdialená 8 km. Bolo obývané od obejdského obdobia až po helenistické obdobie. V ranodynastickom období bola patrónkou mesta Ištar so svojím manželom Ea. V starobabylonských časoch sa patrónom božstiev stal Zababa spolu so svojou manželkou, bohyňou Bau a Istar. 
História.
Kiš bol obývaný od obejdského obdobia (asi 5300 – 4300 pred Kr.) a získal význam ako jedna z najvýznamnejších mocností v regióne počas ranodynastického obdobia, keď dosiahol maximálnu rozlohu 230 hektárov.
3. tisícročie pred Kr..
Sumerský kráľovský zoznam uvádza, že Kiš bol prvým mestom, ktoré malo kráľov po potope. 1. dynastia Kiš sa začína Ĝúšurom. Ĝušúrov nástupca sa nazýva Kullassina-bel, ale v skutočnosti ide o vetu v akkadčine, ktorá znamená „Všetci boli pánom". Niektorí bádatelia teda predpokladajú, že to mohlo znamenať, že v Kiši istý čas chýbala ústredná autorita. Mená ďalších deviatich kišských kráľov, ktorí predchádzali Etanovi, sú Nanĝišlišma, En-tarah-ana, Babum, Puannum, Kalibum, Kalumum, Zuqaqip, Aba, Mašda a Arwium. Archeologické nálezy z uruckého obdobia naznačujú, že lokalita bola súčasťou uruckej expanzie, a teda pôvodne hovorila sumerským jazykom.
Meno dvadsiateho prvého kráľa Kišu na zozname je Enmebaragesi, ktorý sa údajne zmocnil zbraní Elamu. Je zároveň prvým menom potvrdeným archeologickými nálezmi z obdobia jeho vlády. Je známy aj vďaka ďalším literárnym zmienkam, v ktorých je spolu so svojím synom Aggom z Kišu vykreslený ako súčasný súper Dumuzida Rybára a Gilgameša, prvých vládcov Uruku.
Niektorí raní králi Kišu sú známi z archeológie, ale nie sú uvedení v zozname kráľov. Môže byť ťažké určiť, či ide skutočne o vládcov Kišu, alebo len prijali spoločné pomenovanie „kráľ Kišu". Patrí sem Mesilim, ktorý postavil chrámy v Adabe a Lagaši, kde zrejme vykonával určitú kontrolu. Ďalšími dvoma príkladmi boli pošva bronzového meča z obdobia ranej dynastie II nájdená v Girsu a fragment sochy nájdený v Nippure.
Po svojej počiatočnej nadvláde Kiš hospodársky a vojensky upadol, ale zachoval si silný politický a symbolický význam. Jeho vplyv siahal až na západ k mestu Ebla pri Stredozemnom mori, ako to dokazujú tabuľky z Ebly. Podľa tabuliek z Ebly bol Kiš porazený v čase eblovského vládcu Išar-Damu, pravdepodobne Urukom. Krátko nato sa Kiš pripojil k Eble a prispel k porážke Mari, po ktorej nasledoval sobáš eblanskej princeznej Kešdut s kráľom Kišu. Podobne ako v prípade Nippuru na juhu bola kontrola Kišu hlavným prvkom pri legitimizácii nadvlády nad severom Mezopotámie. Vzhľadom na symbolickú hodnotu mesta si silní vládcovia neskôr nárokovali tradičný titul „kráľ Kišu", aj keď pochádzali z Akkadu, Uru, Asýrie, Isinu, Larsy alebo Babylonu. Jedným z prvých, ktorí si tento titul osvojili po pripojení Kišu k svojej ríši, bol urský kráľ Mesannepada.
Sargon Akkadský, zakladateľ Akkadskej ríše, pochádzal z oblasti neďaleko Kišu, ktorá sa podľa oveľa neskoršieho novoasýrskeho textu, ktorý má byť Sargonovou autobiografiou, nazývala Azupiranu.
Starobabylonské obdobie.
Na začiatku prvej babylonskej dynastie bol Kiš pod kontrolou Babylonu, pričom desiaty rok názvu vládcu Sumu-abuma (asi 1897 – 1883 pred Kr.) bol „Rok, v ktorom (Sumu-abum) urobil pre Kiš jeho mestské hradby (siahajúce) do neba" (opakuje sa v nasledujúcom roku). Krátko nato Kiš dobyl Sumuel z Larsy, čo sa odzrkadľuje v názve jeho jedenásteho roku „Rok, keď bolo vojsko Kiša porazené zbraňami", ktorý sa opakuje v nasledujúcich troch názvoch rokov. V trinástom roku Sumu-la-El uvádza, že zničil Kiš. Vtedy sa Kiš dostal pod kontrolu mestského štátu Eshnunna pod vládcami DIpiq-Adad II. a DNaram-Sin. V čase babylonského vládcu Sin-Muballita (asi 1813 – 1792 pred Kr.), otca Chammurapiho, bol Kiš pevne pod kontrolou Babylonu a zostal tak až do doznievajúcich dní prvej babylonskej dynastie. Je známe, že vládcovia Babylonu na vrchole svojej moci, Chammurapi a Samsu-iluna, uskutočnili v Kiši rozsiahle stavebné práce vrátane prestavby mestských hradieb. V tomto čase sa východná osada v Hursagkalame začala vnímať ako samostatné mesto a pravdepodobne nebola zahrnutá do opevnenej oblasti.
V určitom období alebo obdobiach v rámci starobabylonského obdobia bol Kiš pod kontrolou série vládcov, ktorí sa všeobecne nazývali „dynastia Manana". Väčšina toho, čo je známe, pochádza z dvoch ilegálne vykopaných archívov, o ktorých sa predpokladá, že pochádzajú z mesta Damrum neďaleko Kišu. Medzi týchto vládcov patria Iawian, Halium, Abdi-Erah, Manana a štyria ďalší. 
Neskoršie dejiny.
Nasledujúca dynastia Kassitov presunula hlavné mesto z Babylonu do Dur-Kurigalzu a Kiš sa zmenšil. Existujú určité dôkazy o činnosti Kassitov v Kiši. Zdá sa, že neskôr význam Kišu výrazne poklesol, pretože sa spomína len v niekoľkých dokumentoch z neskoršieho druhého tisícročia pred Kristom. V novoasýrskom a novobabylonskom období sa Kiš v textoch spomína častejšie. V tomto období však už bol vlastný Kiš (Tell al-Uhaymir) takmer úplne opustený a osada, ktorú texty z tohto obdobia nazývajú „Kiš", bola pravdepodobne Hursagkalama (Tell Ingharra).
Po období Staroperzskej ríše sa Kiš úplne vytráca z historických záznamov, archeologické nálezy však naznačujú, že mesto existovalo ešte dlho potom. Hoci lokalita v Tell al-Uhaymir bola väčšinou opustená, Tell Ingharra ožila počas partského obdobia a rozrástla sa na veľké mesto s veľkou pevnosťou z hlinených tehál. Počas Novoperzskej ríše bolo miesto starého mesta úplne opustené v prospech reťazca prepojených osád rozložených po oboch stranách kanála Šatt en-Nil. Táto posledná inkarnácia Kišu prosperovala pod sasánovskou a potom islamskou vládou, než bola definitívne opustená v neskorších rokoch abbásovského kalifátu (750 – 1258).

</doc>
<doc id="705954" url="https://sk.wikipedia.org/wiki?curid=705954" title="Petr Pospíchal">
Petr Pospíchal

Petr Pospíchal (* 27. júl 1948, Brno) je český herec a dabér.
Životopis.
Narodil sa v Brne a následne sa krátko presťahoval do Kunštátu. Do trinástich rokov žil v Senci pri Bratislave, potom sa vrátil späť do Kunštátu.&lt;br&gt;
S divadelným herectvom začínal v Boskoviciach počas štúdia gymnázia a prvýkrát hral v "Divadle Kaňka". Herectvo začal študovať na Vysokej škole múzických umení v Bratislave. V roku 1968 prešiel na DAMU v Prahe.
Po absolvovaní školy s kolegami z ročníka a s režisérom Ivanom Bednárom, následne aj s Karlom Krížom, založili vďaka subvencii od ministerstva školstva a mládeže "Divadlo Radar", kde pôsobili dva roky. Medzitým robil s Janom Kanyzom pesničky a spolupracovali s partiou v ktorej bol Jan Petránek, Karel Kyncl, Ljuba Hermanová, Milan Jíra, Alena Havlíčková, Rudolf Pellar, Ilja Racek a ďalší. Volalo sa to "Pesničky pod vobraz", následne sa premenovali na "Šanson 70". Pôsobili v Alšovej sieni v Umeleckej besede. Pesničiek pri DAMU natočili asi tridsať, ale doteraz sa nenašli.
Na filmovom plátne debutoval v roku 1969 vo filme "Utrpení mladého Boháčka", kde si zahral trampa a tiež účinkoval vo filme "Pan Tau" v roku 1970. S Janom Kanyzom napísal scenár k divadelnej hre "To máte jedno, pane". Roku 1972 začal študovať estetiku a divadelnú vedu na Filozofickej fakulte Karlovej Univerzity, čomu sa po troch rokoch prestal venovať. Medzi rokmi 1976 až 1990 bol členom hereckého súboru Divadla Na zábradlí. Prvú väčšiu úlohu mu ponúkol Ivo Toman v snímke "Ve znamení Tyrkysové hory" z roku 1977, čo neskôr viedlo k jeho ďalším veľkým rolám vo filmoch ako "Havária" (1985), "Cena medu" (1986) alebo "Černá punčocha" (1987). V roku 2005 začal spolupracovať s "Divadelnou spoločnosťou Háta". 
V dabingu prepožičal hlas Chuckovi Norrisovi či Robertovi De Niro a venuje sa aj réžii dabingu. Hoci sa v súčasnosti venuje predovšetkým divadlu a dabingu, občas sa objaví aj v seriáloch – či už v epizódnej úlohe ("VIP Vražd"y) alebo v trošku väčšom rozsahu ("Doktoři z Počátků" alebo "Slunečná").

</doc>
<doc id="705960" url="https://sk.wikipedia.org/wiki?curid=705960" title="Majstrovstvá Európy v ľadovom hokeji hráčov do 19 rokov 1974">
Majstrovstvá Európy v ľadovom hokeji hráčov do 19 rokov 1974

Majstrovstvá Európy v ľadovom hokeji hráčov do 19 rokov 1974 boli siedme juniorské majstrovstvá Európy v ľadovom hokeji. Majstrami Európy sa po druhýkrát stali hokejisti Švédska.
Skupina A.
Turnaj Skupiny A sa hral od 22. do 30. marca 1974 vo švajčiarskom meste Herisau.
Konečné poradie.
Švajčiarsko zostúpilo do Skupiny „B“ ME 1975.
Skupina B.
Turnaj Skupiny B sa hral od 9. do 20. marca 1974 v rumunskom hlavnom meste Bukurešť.
Konečné poradie.
Nemecká spolková republika postúpila do Skupiny „A“ ME 1975.

</doc>
<doc id="705961" url="https://sk.wikipedia.org/wiki?curid=705961" title="Deana Horváthová-Jakubisková">
Deana Horváthová-Jakubisková



</doc>
<doc id="705962" url="https://sk.wikipedia.org/wiki?curid=705962" title="Uhorská občianska vojna (1264 – 1265)">
Uhorská občianska vojna (1264 – 1265)

Uhorská občianska vojna v rokoch 12641265 ("") bol krátky dynastický konflikt medzi uhorským kráľom Belom IV. a jeho synom, neskorším uhorským kráľom Štefanom (V.). 
Vojna bola jedným zo spúšťačov vznikajúcej feudálnej anarchie v Uhorsku v posledných desaťročiach 13. storočia.
Vzťahy Bela IV. s jeho najstarším synom a dedičom Štefanom sa naštrbili začiatkom 60. rokov 13. storočia potom, čo Belo IV. začal uprednostňovať svoju dcéru Annu a svojho najmladšieho syna, slavónskeho vojvodu Bela. Štefan kráľa obvinil, že ho plánuje vydediť. Krátka šarvátka medzi Belom a Štefanom však bola v roku 1262 ukončená bratislavským mierom. Štefan prinútil svojho otca, aby mu postúpil všetky oblasti Uhorska na východ od Dunaja, a sám prijal titul mladšieho kráľa, zároveň si ponechal aj titul pána Kumánov ("Stephanus, Dei gratis junior rex Hungariae, dux Transilvaniae et Dominus Cumanorum"). Napriek mierovej dohode zostal vzťah medzi kráľmi napätý a koncom roku 1264 vyústil do občianskej vojny, ktorá skončila Štefanovým víťazstvom nad kráľovským vojskom v bitke pri Isaszégu. V roku 1266 uzavreli otec so synom strany mierovú zmluvu, no ani tá nedokázala odstrániť nedôveru medzi nimi, ktorá pretrvala až do Belovej smrti v roku 1270. 
Uhorské kroniky (Kronika Šimona z Kézy, Obrázková kronika) konflikt nespomínajú. Uhorské donačné listiny, rakúske kroniky a letopisy stručne zaznamenávajú niektoré udalosti bez kontextu. V dôsledku toho existuje niekoľko historiografických rekonštrukcií chronológie občianskej vojny. Zo slovenských historikov sa konfliktu stručne venoval už Jonáš Záborský vo svojom diele "Dejiny kráľovstva Uhorského od počiatku do časov Žigmundových", ktorý konflikt datuje do roku 1267. Novšia monografia pochádza z pera maďarského historika Attilu Zsoldosa.
Predohra.
Najstarší syn kráľa Bela IV. Štefan sa narodil v roku 1239. V roku 1245 dal Belo korunovať svojho syna za kráľa a vyhlásil ho za svojho dediča. Kráľovská listina z roku 1246 spomína Štefana už ako „kráľa a vojvodu Slavónie “. Belo Štefanovi daroval územia medzi riekou Drávou a Jadranským morom. Od roku 1245 mladý Štefan nominálne vládol provinciám Chorvátsko, Dalmácia a Slavónsko. Keď Štefan v roku 1257 dosiahol plnoletosť, bol vymenovaný za sedmohradského vojvodu, no ešte v roku 1258 ho otec preložil do Štajerska. Štefanova vláda bola v Štajersku nepopulárna. Miestni páni sa s podporou českého kráľa Přemysla Otakara II. vzbúrili proti uhorskej správe. Hoci Štefan dosiahol proti Čechom významné úspechy, v rozhodujúcej bitke pri Kressenbrunne bola spojená uhorská armáda kráľa Bela a Štefana 12. júla 1260 Přemyslom Otakarom II. porazená, predovšetkým preto, že hlavné sily pod Belovým velením prišli neskoro, a sám Štefan, ktorý velil predvoju, bol zranený a ledva unikol z bojiska. Konflikt medzi Uhorskom a Čechami bol ukončený viedenským mierom podpísaným 31. marca 1261. Belo IV. sa musel vzdať Štajerska v prospech Přemysla Otakara II a zároveň dal Přemyslovi Otakarovi II. za manželku svoju vnučku Kunhutu Uhorskú. Štefan sa vrátil druhýkrát do Sedmohradska. 
Štefanov vzťah s Belom IV. sa zhoršil začiatkom 60. rokov 13. storočia. Štefan obvinil svojho otca, že ho plánoval vydediť v prospech svojho mladšieho brata, jedenásťročného Bela. 
Konflikt v roku 1262 a rozdelenie kráľovstva bratislavským mierom.
Štefan na prelome rokov 1261 a 1262 rozšíril svoju právomoc aj pozdĺž rieky Tisa za Sedmohradsko. Tam žijúci Kumáni boli považovaní za jeho poddaných. Štefanove listiny dokazujú, že udeľoval pozemky v Bihare, Szatmáre, Berežskej a Ugočskej župe ako aj ďalších župách mimo Sedmohradska. V tom čase sa už objavovali náznaky eskalácie konfliktu: keď napríklad kráľovský pár – Belo a Mária – na jar 1262 navštívil slavónsku provinciu, panovník skonfiškoval Medvedgrad z vlastníctva Záhrebskej diecézy, aby tam preniesol korunovačné klenoty zo Székesfehérváru do úschovy na ochranu pred Štefanom. 
Po sérii sporov medzi ich prívržencami vypukol na jeseň roku 1262 medzi Belom IV. a Štefanom ozbrojený konflikt. Je pravdepodobné, že iniciátorom vojny bol Štefan, ktorého armáda vpochodovala do západnej časti Horného Uhorska (župy Hont a Bratislava). Podľa nedatovanej listiny kráľovnej Márie Belo a Štefan "„stáli proti sebe, armády na oboch stranách, pripravené zdvihnúť ruky k sebe“", takže si možno predstaviť, že k žiadnym vážnym vojnovým aktom nedošlo. Szűcs sa domnieval, že obe armády sa stretli možno okolo novembra 1262 pri Bratislavskom hrade. Po zásahu predstaviteľov miestnej svetskej a cirkevnej vrchnosti, župana (grófa) Herranda Hédera a hontského archidiakona Ladislava sa podarilo medzi stranami zabezpečiť prímerie. Mierovú zmluvu uzavreli okolo 25. novembra 1262 za sprostredkovania dvoch arcibiskupov ríše, Filipa Türjeho z Ostrihomu a Smaragda z Kaloče, za účasti Filipa, biskupa z Vácu, Benedikta, prepošta zo Szebenu, a Jána, prepošta z Aradu. Podľa bratislavského mieru si Belo IV. a Štefan rozdelili Uhorské kráľovstvo pozdĺž Dunaja: krajiny na západ od rieky zostali pod priamou vládou Bela a Štefan prevzal vládu nad východnými územiami. Štefan prijal aj titul mladšieho kráľa a ponechal si titul pána Kumánov ("Stephanus, Dei gratis junior rex Hungariae, dux Transilvaniae et Dominus Cumanorum"). Dňa 5. decembra 1262 vydal Štefan v Poroszló listinu, v ktorej vyhlásil, že je spokojný so všetkým, čo mu jeho otec v dohode uzavretej v Bratislave „pred niekoľkými dňami“ dal a sľúbil, že nebude nastoľovať ďalšie požiadavky. Zaviazal sa, že nebude konať proti svojmu otcovi ani svojmu mladšiemu bratovi vojvodovi Belovi. Priznal, že prevzal hrad Fiľakovo. Štefan tiež prisľúbil, že vráti všetky pozemky a majetky, ktoré počas vojny zobral barónom a služobníkom svojho otca, okrem osôb uvedených menovite (Henrich Preussel a Franco, kapitáni Fiľakova, ktorí napriek dohode odmietli odovzdať pevnosť Štefanovi). Belo IV. sľúbil súčasne, že nebude povzbudzovať Kumánov, aby mu prisahali vernosť. To isté urobil Štefan s nemeckými a slovanskými poddanými v Slavónii, ako aj s českými žoldniermi v Belovej kráľovskej armáde. Dohodli sa tiež, že sa nikdy nebudú mstiť šľachticom a kráľovským služobníkom v službách druhej strany a nikdy nebudú zasahovať do ich majetku. Okrem toho ostala pod spoločnou správou oboch panovníkov sedmohradská ťažba soli a obchod.
Príprava na vojnu.
Štefan bol so svojimi výdobytkami spokojný. V máji 1263 sľúbil, že nebude prenasledovať pánov, ktorí sa pridali k jeho otcovi. Navrhol tiež, že ak hriešnik utečie z jedného kráľovstva do druhého, vládca toho druhého ho môže podľa rozsudku tiež brať na zodpovednosť. Požiadal oboch arcibiskupov, aby v júli 1263 predložili Svätej stolici Bratislavský mier. Neexistuje dôkaz, že zmluvu potvrdil pápež Urban IV., pretože Belo IV. odmietol zapojiť cirkev do mierového procesu napriek príchodu pápežského legáta Velasca do Uhorska. Štefan zriadil samostatný kráľovský dvor a nominoval vlastných prívržencov do dôležitých funkcií v Sedmohradsku. Belo IV. nemal v týchto pohraničných oblastiach absolútne žiadnu právomoc. Štefanova účtovná kniha z prvej polovice roku 1264 je zachovaná a sú v nej vymenované dary a peňažné výhody poskytnuté jeho podporovateľom (napr. Egídius Monoszló, Reynold Básztély, Joachim Gutkeled, Dominik Čák a Kumáni). Záznamy odrážajú, že mladší kráľ sa v predvečer občianskej vojny v rokoch 12641265 snažil získať stúpencov. Tieto výdavky financoval z príjmov razby v Syrmii, skladu soli v Sălacea (Rumunsko) a ťažby striebra v Banskej Štiavnici.
Belo IV. považoval mier a rozdelenie Uhorska z roku 1262 za dočasný neúspech. Pustil sa do masívnej diplomatickej a propagandistickej kampane zameranej na podkopanie Štefanových pozícií a pripravoval sa na ozbrojenú odvetu. Na novozriadenom Štefanovom panstve ležalo niekoľko pozemkov členov kráľovskej rodiny. Napríklad Belova dcéra, mačvianska vojvodkyňa Anna a jej manžel Rostislav Michajlovič vlastnili kráľovské panstvo Bereg. Po rozdelení získala panstvo Štefanova manželka Alžbeta Kumánska. Kráľovná Mária a vojvodkyňa Anna protestovali proti okupácii svojich pozemkov na pápežskom dvore. Annini synovia Michal a Belo obvinili Štefana z konfiškácie ich hradov – Bereg a Füzér – v rozpore s Bratislavským mierom z roku 1262. Namiesto zmierenia Belo IV. naberal silu na odvetu. Svojej kráľovnej manželke Márii daroval hrad Visegrád s dvorom Pilišského kráľovského lesa a župu Požega. Ďalej odovzdal hrady Nitra, Bratislava, Mošon a Šopron svojmu najmladšiemu synovi, vojvodovi Belovi. Okrem toho kráľ pripojil k Belovmu vojvodstvu župy Baranya, Šomoď, Zala, Vas a Tolna. Tieto darovacie listiny potvrdil pápež Urban IV. dňa 21. decembra 1263. Podľa pápežského listu dostal mladý Belo 15.júla 1264 aj hrad Vasvár a župu Valkó. Župa Valkó patrila v súlade s Bratislavským mierom do Štefanovej sféry vplyvu; Belo IV. týmto darom mierovú zmluvu porušil. Pápež Urban IV. poveril Filipa Türjeho a vesprémskeho biskupa Pavla Baloga, aby hájili záujmy vojvodu Bela. Na kráľovu žiadosť pápež potvrdil aj majetky vojvodkyne Anny. Niekoľko donácií sa týkalo pozemkov v Štefanovej ríši, čím bola opäť porušená zmluva z roku 1262. V tomto prípade boli Belove donácie a najmä ich pápežské potvrdenia určené na zabezpečenie budúcnosti členov rodiny na jeho strane proti Štefanovi, ktorý mal po jeho smrti nastúpiť na trón. V roku 1263 vyslal Belo IV. do Bulharska vojsko pod velením Ladislava Kána, aby podporili despotu Jakuba Svetoslava proti Byzantskej ríši. Belova diplomatická misia približne v rovnakom čase zabránila mongolskej invázii.
Pozemky vo vlastníctve prívržencov Bela a Štefana sa nachádzali v oboch kráľovstvách, čo spôsobilo mnohé konflikty a spolu s dvojvládím prispievalo k neskoršej anarchii. Šľachtici obvinení zo zločinov v jednom kráľovstve často utekali k druhému panovníkovi, kde im bol udelený azyl. Belo IV. napríklad obvinil Konráda Győra z falšovania mincí. Podľa svojej kráľovskej listiny Konrád utiekol na Štefanov dvor, aby sa vyhol zodpovednosti. V roku 1263 dostal Konrád na žiadosť Štefana od kráľa amnestiu. Vznikajúce napäté vzťahy v rámci dynastie Arpádovcov využil aj notoricky známy lúpežný barón Panyit Hahót. Ťažké zločiny spáchal v župe Zala v Belovej ríši. V dôsledku toho kráľ nariadil konfiškáciu jeho pozemkov, no Panyit opustil Belovu ríšu a zložil prísahu vernosti Štefanovi. Hoci spoločný súd Bela a Štefana rozhodol v neprospech Panyita, on sa predstavil ako obeť politického prenasledovania a začiatkom októbra 1264 si od vojvodu Štefana zaobstaral listinu s prísľubom zrušenia rozsudku a vrátenia skonfiškovaných zemí po Štefanovom nástupe na uhorský trón. Aj Štefan Rátót opustil kráľovský dvor a v roku 1264 prebehol k vojvodovi Štefanovi zo strachu z uväznenia Čáka z ugodskej vetvy rodu Čákovcov. Po Štefanovom odchode Belo zdevastoval jeho majetky =na území svojej ríše. 
Pohyby opačným smerom však boli bežnejšie. V priebehu rokov 1263 a 1264 v dôsledku intríg a taktiky starého panovníka opustilo Štefanov dvor niekoľko významných Štefanových prívržencov a prisahali vernosť Belovi. Belo úspešne presvedčil Kumánov, aby sa pripojili k jeho panstvu, napriek pokusom mladšieho kráľa vyhnúť sa tomu. Aj Ladislav Kán a jeho brat Július Kán tesne pred vypuknutím občianskej vojny zmenili svoju vernosť a prešli k Belovi. Denis Péc a jeho vicekancelár Benedikt prebehli približne v rovnakom čase. Benediktov odchod bol bolestivým zásahom do Štefanovej administratívy: jeden z jeho veriteľov, Syr Wulam, zostavil zoznam svojich finančných pohľadávok týkajúcich sa transakcií uskutočnených v čase Benedikta, aby neutrpel straty v dôsledku blížiacich sa politických búrok. Ďalej Belo IV. uplatnil svoj zahraničný vplyv v Poľsku a okrem Leška II Čierneho mu ponúkli väčšiu podporu jeho zaťovia, poľské kniežatá Boleslav V. Hanblivý a Boleslav Pobožný. Uznávajúc strategický vojenský význam Budínskeho hradu, ktorý postavil po mongolskej invázii, Belo IV. rozhodol o pozastavení mestských privilégií svojho hlavného mesta Budína, vrátane slobodnej voľby meštianskeho richtára a 11. septembra 1264 prepustil svojho villicusa (správcu) Petra. Za prvého budínskeho richtára vymenoval svojho verného dôverníka, rakúskeho rytiera Henricha Preussela; ktorý sa stal aj veliteľom a kastelánom pevnosti. 
Celá kráľovská rodina, vrátane vojvodu Štefana, sa zišla na svadbe syna Bela IV., vojvodu Bela a Kunigundy z Ascania neďaleko Bratislavy 5. októbra 1264 pod patronátom českého kráľa Přemysla Otakara II., ktorý bol po roku 1261 považovaný za silného spojenca Bela IV. Sălăgean tvrdil, že svadba znamenala úplnú vonkajšiu izoláciu Štefana. Podľa historika Attilu Zsoldosa Belo IV., ktorý sa zabezpečil na viacerých frontoch, sa na akcii postavil svojmu staršiemu synovi, čo spôsobilo, že rozsiahla občianska vojna v Uhorsku bola nevyhnutná. 
Vojna.
Vojna vypukla okolo 10. decembra 1264. Štefan svoju rodinu zanechal za opevnenými múrmi hradu Patak v Zemplínskej župe (dnes v ruinách pri Sátoraljaújhely) – kráľovnú Alžbetu, svoje štyri dcéry a malého syna Ladislava. Rozhodol sa podniknúť útok proti Belovmu kráľovstvu, ale jeho otec zasadil preventívny úder. Belova armáda, ktorú tvorili prevažne kumánski bojovníci a viedli ju bratia Ladislav a Július Kánovi, vtrhla do ríše vojvodu Štefana a bez prekážok postupovala vpred údolím rieky Mureș v južnej časti Transylvánie. Štefanovo vojsko – mladší kráľ bol osobne prítomný spolu s Petrom Čákom a Mikodom Kökényesradnótom – zastavilo ich postup pri pevnosti Deva (dnešné Rumunsko), kde útočníci utrpeli ťažkú porážku a Július Kán bol zabitý. Bola to prvá bitka, v ktorej Peter Čák – prominentný účastník vnútorných konfliktov v 70. rokoch 13. storočia – ukázal svoj brilantný vojenský talent. Štefanovej armáde trvalo istý čas presunúť sa do južných častí svojho panstva od predpokladaného zhromaždiska armády v Oreadee. Po výsluchu vojnových zajatcov a správach z prieskumu však Štefanovi bolo jasné, že kumánska armáda je len predsunutá sila, po ktorej nasledovala oveľa významnejšia kráľovská armáda vedená skúseným vojenským generálom, kráľovským sudcom Lavrencom, synom Keményho. Tieto hlavné jednotky nasledovali rovnakú cestu juhom kráľovstva a prinútili Štefana ustúpiť až k hradu Feketehalom (Codlea, Rumunsko) v najvýchodnejšom rohu Sedmohradska. Podľa Zsoldosa Štefan ustúpil bez toho, aby bojoval s postupujúcou Lavrencovou armádou, pretože v severnej časti jeho ríše prebiehali súbežné udalosti. 
Súčasne s vojenskými udalosťami v údolí Mureșu prekročilo hranicu v Hornom Uhorsku zo Spiša ďalšie kráľovské vojsko pod velením vojvodkyne Anny a palatína Henricha Kysackého. V polovici decembra 1264 táto armáda po slabom odpore obsadila pevnosť v Patak a zajala Štefanovu manželku Alžbetu Kumánsku a ich päť maloletých detí Katarínu, Máriu, Annu, Margaret a jediného syna Ladislava. Štefanova rodina bola na príkaz vojvodkyne Anny, ktorá sa najhorlivejšie stavala proti ašpiráciám svojho brata, premiestnená na hrad Zniev na panstve Bela IV., strážený Ondrejom Hunt-Poznanom. Zajatie Štefanovej rodiny vytvorilo pre Bela IV. potenciálnu príležitosť vydierať svojho syna v prípade svojej porážky na bojisku.
Následne sa severná armáda rozdelila. Zatiaľčo menšia časť na čele s vojvodkyňou Annou pokračovala v postupe na východ, aby sa zmocnila a získala späť svoje predtým skonfiškované majetky a pevnosti v regióne Bereg (vrátane hradu Baranka), väčšina armády pod vedením Henricha Kysackého začala obliehať Štefanove hrady vo východnej časti Horného Uhorska. Výsledkom boli Henrichove rýchle víťazstvá. Sám Štefan v listine z roku 1270 spomína, že v tomto období "„takmer všetky naše hrady [...] odovzdali naši zradcovia, ktorí boli pokladaní za verných [...] našim rodičom“". Napríklad Belove vojská obsadili hrad Ágasvár, malú pevnosť v pohorí Mátra v Novohradskej župe, takmer bez odporu pre „neveru a nevernú nedbanlivosť“ Jóba Záhu, péčskeho biskupa, ktorý sa vzdal. Istý Bács (Bach) – brat župana Tekeša – otvoril brány pred postupujúcim vojskom Henricha Kysackého a odovzdal mu hrad Szádvár v Turnianskej župe. 
Štefanov príbrženec Michael Rosd však s niekoľkými obrancami úspešne bránil hrad Füzér v Újvárskej župe a ďalšiu neďalekú pevnosť zvanú „Temethyn , pričom odolal aj rôznym pokusom o podplácanie. „Temethyn“ sa označoval ako majetok rodu Rosdovcov a bývalá historiografia ho stotožňovala s hradom Tematín v Nitrianskej župe. V Nitrianskej župe však nie sú známe žiadne ďalšie pozemky Rosdovcov. Keďže ich spoločenský vzostup nastal až po roku 1270 za vlády Štefana, bohatstvo im nemohlo stačiť na stavbu hradu. Navyše by oba hrady ležali v neprekonateľnej vzdialenosti od seba, čo by znemožňovalo súčasnú ochranu. Zsoldos identifikoval „Temethyn“, pozostávajúci z priekop a valov, s nedávno vykopanou opevnenou základňou na vrchole Őrhegy („Strážny kopec“) asi kilometer od hradu Füzér (Slovo „temetvény“ pôvodne znamenalo „násyp“). Po svojom úspechu sa Michael Rosd neskôr pripojil k Štefanovej armáde. 
Obliehanie Feketehalomu.
Počas ústupu do Feketehalom v posledných dňoch decembra 1264 a počas príprav na dlhé obliehanie bol vojvoda Štefan informovaný o zajatí svojej rodiny v Pataku. „Väzenský dozorca“ Ondrej Hunt-Poznan vzhľadom na budúci pravdepodobný Štefanov nástup na uhorský trón nedržal rodinu nakrátko. Napríklad Alžbete počas jej zajatia požičal 100 strieborných mariek a umožnil vojvodovmu kuriérovi Imrichovi Nádašdymu, aby rýchlo informoval Štefana o páde Pataka a domácom väzení jeho rodiny. V dôsledku toho Štefan poveril svojho verného dôverníka Petra Čáka zhromaždením malého kontingentu, aby sa vypravil do severovýchodného Uhorska a zachránil Štefanovu rodinu. Peter Čák úspešne dobyl pevnosť Baranka od vojsk vojvodkyne Anny, ale jeho malá armáda už nedokázala dosiahnuť ďalšie víťazstvá a nedokázala zabrániť trvalej internácii kráľovnej Alžbety a detí na Belovom panstve.
Pevnosť Feketehalom (') ležala v regióne v Burzenlande v juhovýchodnom rohu Sedmohradska. V predchádzajúcich rokoch bola po sérii mongolských invázií do regiónu silne opevnená. Hrad bol v dobrom stave, bol dobre zásobený a ponúkal vhodné útočisko pre mladšieho kráľa a jeho sprievod. Štefan bol v tomto okamihu v kritickej situácii a následne nazval Feketehalom „miestom biedy a smrti“; jeho hlboká apatia sa jasne odráža v jeho neskorších poznámkach, že „mimo Boha som sotva veril ľuďom“. Veľký počet jeho barónov a šľachticov ho opustil a prisahal vernosť Belovi IV. Dokonca aj miestna šľachta ho odmietla podporovať. Počas ústupu sa jeho vojsko postupne rozptýlilo, až kým mu neostalo verných len niekoľko desiatok rytierov, ktorí nasledovali svojho pána na hrad Feketehalom. Belovi zložili prísahu vernosti aj sedmohradskí Sasi. Tudor Sălăgean zdôraznil súbežné nepriaznivé podmienky v zahraničí. Štefanov vazal, despota Jakub Svetoslav, využil chaotickú situáciu v Uhorsku, podriadil sa bulharskému cárovi Konštantínovi Tichovi a začiatkom roku 1265 prekročili spolu Dunaj z juhu a prepadli uhorské pevnosti severne od rieky, ktoré patrili Severinskému Banátu a Štefanova ríši. Okrem toho sa spojenci kráľa Bela v Poľsku – Boleslav Pobožný a Lešek Čierny – dostali do konfliktu s niekoľkými Štefanovými vonkajšími spojencami v Haličsko-volynskom kráľovstve. Za daných okolností osud celej občianskej vojny závisel podľa Sălăgeana od obliehania Feketehalomu. Len niekoľko desiatok Štefanových priaznivcov nasledovalo mladšieho kráľa za múry pevnosti; po zvyšok svojho života Štefan nezabudol na ich lojalitu v týchto ťažkých časoch. Bohatými darmi umožnil spoločenský vzostup skupiny takzvanej „kráľovskej mládeže“ (', "") – z nižších šľachtických rodov, kráľovských služobníkov a hradných bojovníkov. Attila Zsoldos vyčíslil a identifikoval zoznam známych obrancov (spolu 40 osôb) počas obliehania Feketehalomu. Medzi nimi boli napríklad Cosmas Gutkeled, Alexander Karászi, Dominik Balaša, Mikod Kökékenyesradnót, Demetrius Rosd, Reynold Básztély, Tomáš Bakša a jeho mladí bratia (vrátane budúceho slávneho vojenského generála Juraja Bakšu), Michal Čák a Tomáš Káta. 
Prenasledujúca kráľovská armáda dorazila na hrad Feketehalom v posledných dňoch roku 1264. Pevnosť bola napadnutá najprv armádnym predvojom vedeným Konrádom, bratom Lavrenca, veliteľa Belovej armády. Tento sa rýchlym postupom pokúsil preraziť hradnú bránu, čomu však zabránili vojaci Alexandra Karásziho. Spočiatku obrancovia podnikali protiútoky, ktorými sa pokúšali vyhnať obliehateľov spod hradného múru, ale tieto boli neúspešné pre nepomer v sile oboch armád. Lavrenc, syn Keményho, začal hrad Feketehalom obliehať kamennými katapultami. Útočníci podľa jeho neskorších spomienok držali sily mladšieho kráľa pod neustálym tlakom. Štefan začal veriť v zbytočnosť odporu. Je pravdepodobné, že obrancovia čoskoro vyčerpali svoje rezervy. V dôsledku toho mal Štefan v úmysle poslať k rodičom špeciálneho vyslanca Demetria Rosda, aby požiadal o milosť, ale obliehatelia ho zajali a Lavrenc väzňa mučil. Neskôr vojvoda Štefan tvrdil, že veliteľ Belovej armády mal v úmysle zabiť všetkých obrancov, zatiaľ čo Zsoldos tvrdí, že Lavrenc chcel určite vyhrať na bojisku. Niektorí šľachtici na čele s Panyitom Miskolcom, ktorí boli nútení narukovať do Belovej armády počas počiatočnej fázy občianskej vojny, však zmenili stranu. Je možné, že Panyit poskytoval informácie obrancom a sabotoval Lavrencove obliehacie aktivity. Predtým Pauler a Szűcs tvrdili, že Panyit dorazil so záchrannou armádou a uvoľnil hrad. Prichádzajúcu záchrannú armádu totiž viedli hlavní generáli vojvodu Štefana Peter a Matúš Čákovci. V januári 1265 sa vrátili z Horného Uhorska do Sedmohradska, kde zhromaždili a zreorganizovali vojsko mladšieho kráľa a presvedčili Sasov, aby sa vrátili k Štefanovi. Bitka medzi dvoma armádami pod múrmi Feketehalomu sa odohrala na konci januára, keď aj vojvoda Štefan vyviedol svoju zostávajúcu posádku z pevnosti. Belove jednotky boli na hlavu porazené. Lavrenc bol zajatý spolu s svojimi vojnovými zástavami a mnohými vojakmi, vrátane Tomáša Kartala. Rytier Ondrej, syn Ivana, počas bitky prebodol Lavrenca a troch ďalších generálov (vrátane vlajkonosiča). Spolu zajal Alexander Karászi osemnásť „známych rytierov“.
Štefanovo víťazstvo pri Isaszégu.
Svojím víťazstvom pri Feketehalome a predchádzajúcim úsilím Petra Čáka Štefan okamžite získal kontrolu nad Sedmohradskom a k nemu pripojenými územiami, Szatmárskou, Berežskou a Užskou župou, čo umožnilo rýchlu mobilizáciu v severovýchodnom Uhorsku. Bez váhania sa rozhodol vpochodovať do centrálnych častí Uhorska. Štefan sa chcel vyhnúť tomu, aby dal otcovi šancu poslať posily armáde Henricha Kysackého. Niekoľko jeho prívržencov sa pripojilo k armáde počas jej cesty, medzi nimi Michael Rosd, Peter Kacsics so svojím bandérium (vojenská jednotka) z Novohradskej župy a Štefan Rátót, ktorý spravoval kráľovnin hradný ľud. Podľa Attilu Zsoldosa Štefanovo vojsko vpochodovalo do Hermannstadtu (Sibiu), potom do Kluže a následne prekročilo Kráľovský priesmyk (', ') zo Sedmohradska do Zátisia („Transtisia“). 
Niekde v Zátisí sa okolo druhej polovice februára 1265 zrazilo Štefanovo vojsko s ďalším kráľovským vojskom, ktorému velil Ernye Ákos, Nitriansky župan. Ernye vyslal predvoj kumánskych bojovníkov s veliteľom náčelníkom Menkom, ktorí zaútočili na jednotky Mikoda a Imricha Kökényesradnóta, predvoj Štefanovej armády. Bratia Kökényesradnótovci porazili Kumánov. Hlavná bitka medzi Štefanovým vojskom (na čele s bratmi Čákovcami) a Ernye Ákosom – znalým miestneho terénu – sa odohrala niekde západne od Oradey. Ernye utrpel vážnu porážku a bol zajatý. Podľa kráľovskej listiny ťažko zranený Peter Čák porazil Ernyeho počas súboja. Iný dokument hovorí, že jeho dlhoročný rival Panyit Miskolc po konflikte predstavil spútaného väzňa Ernyeho na vojvodskom dvore Štefana.
Víťazstvo nad armádou Ernyeho Ákosa bolo pre Štefana rozhodujúcim faktorom pri príprave na konečný útok občianskej vojny. Vojsko dokázalo bez prekážok preniknúť do srdca kráľovstva, prekročilo rieku Tisu v prístave Várkony a vpochodovalo do Zadunajska. Po informácii o porážkach Lavrenca, syna Keményho a potom Ernyeho Ákosa približne v rovnakom čase, Henrich Kysacký pozastavil dobývanie hradov v Hornom Uhorsku. Jeho armáda pochodovala na juh neďaleko riečneho prístavu v Pešti, aby zabránila Štefanovmu kontingentu v prechode Dunaja, čo by sa rovnalo obsadeniu hlavného mesta. Podľa Jansa Enikela, takmer súčasného rakúskeho kronikára, Henrichovo vojsko pozostávalo z celej kráľovskej armády Bela IV., doplnenej o pomocný oddiel 1000 mužov na čele s Henrichom Preusselom, budínskym rektorom, vyslaným na scénu Belovou manželkou, kráľovnou Máriou. Za hlavného generála kráľovskej armády bol vymenovaný syn vojvodkyne Anny, mačviansky vojvoda Belo, s pobočníkmi Henrichom Kysackým a Henrichom Preusselom, ale efektívne vedenie zostalo v rukách Henricha Kysackého. Napriek tomu odchod Henricha Kysackého z Horného Uhorska umožnil miestnym pánom pripojiť sa k postupujúcim Štefanovým vojskám, členom široko rozvetveného klanu Aba. Štefan a jeho armáda získali rozhodujúce víťazstvo nad armádou svojho otca v bitke pri Isaszégu začiatkom marca 1265. Štefanovu jazdu viedli Egídius Monoszló a Mikuláš Geregye. Štefan bol prítomný a viedol svoje vojská na bojisko, pričom ich nielen riadil, ale sa aj zúčastnil boja. V súboji porazil útočiaceho rytiera, pričom ho pred ostatnými útočníkmi chránil Alexander Karászi, ktorý bol po jeho pravici ako osobný strážca. Mačviansky bán Belo utiekol z bojiska, zatiaľ čo Henrich Kysacký bol zajatý mladým dvorným rytierom Reynoldom Básztélym, ktorý ho kopijou zrazil z konského sedla a zajal ho na zemi. Henrich Preussel bol tiež zajatý a po bitke bol krátko nato popravený. Podľa "Weltchroniky" Jansa Enikela vojvoda Štefan prebodol Preussela mečom, zatiaľ čo ho rakúsky rytier prosil o život. Zajatí boli aj dvaja synovia Henricha Kysackého, Mikuláš a Ivan. 
Dohra.
Napriek rozhodujúcemu a nespochybniteľnému víťazstvu sa Štefan rozhodol nenapadnúť Belovu ríšu a zostal na území svojho panstva. Len jediný zdroj, Weltchronik Jansa Enikela, tvrdí, že Štefan a jeho družina vstúpili na Budínsky hrad, kde rokoval so svojou matkou, kráľovnou Máriou, kým ju poslal do Bratislavy. Autentickosť rozprávania je však otázna, pretože rakúsky kronikár mieša jasne identifikovateľné udalosti týkajúce sa budúceho Štefanovho nástupu na uhorský trón v roku 1270 (napríklad útek mačvianskej vojvodkyne Anny s kráľovskou pokladnicou na dvor Přemysla Otakara II.) do rozprávania o občianskej vojne v rokoch 12641265. Aj súčasníci očakávali od Štefana iný postoj. Približne v tom istom čase poslala Štefanova sestra Kinga z Poľska list svojej neteri Kunhute Haličskej (manželka Přemysla Otakara II.) do Prahy, v ktorom ľutovala zvrat udalostí a nariekala nad smutným osudom svojho otca Bela IV., ktorý "„vo svojom nahnutom veku, keď by mal odpočívať[.] [...] bude zbavený svojho trónu, zradený svojimi prívržencami a mnohí z tých, ktorí bránia pravdu jeho kráľovského majestátu, zomrú“". Naliehala na svoju neter, aby sa prihovorila u svojho manžela Přemysla Otakara II. a nech poskytne Belovi IV. vojenskú pomoc. Podľa Attilu Zsoldosa Štefan preukázal zdržanlivosť a mal lepšiu vyjednávaciu pozíciu v úlohe obete, pričom si okrem vojenského triumfu nárokoval aj morálne víťazstvo. Jenő Szűcs tvrdil, že je to nepravdepodobné kvôli vnútornej rovnováhe síl. A čo je najdôležitejšie, ani Štefan, ani jeho baróni nemali záujem narušiť predchádzajúci status quo. Zsoldos navyše vyzdvihol jedno z posledných rozhodnutí Bela IV. spravených počas občianskej vojny. Starší panovník, informovaný o nepriaznivých vojenských správach z bojov koncom februára 1265 nariadil poslať Štefanovho jediného syna Ladislava ako politického rukojemníka z hradu Zniev na dvor svojho zaťa, Boleslava Hanblivého do Krakova v Poľsku. Alžbeta a dcéry zostali v domácom väzení na hrade. To mohlo zmierniť Štefanove snahy naplno využiť svoju vojenskú prevahu po bitke pri Isaszégu.
Obe strany uzavreli mier po týždňoch rokovaní v marci 1265, opäť za sprostredkovania dvoch arcibiskupov, Filipa Türjeho z Ostrihomu a Smaragda z Kaloče. Belo IV. poslal list novozvolenému pápežovi Klementovi IV dňa 28. marca 1265 a žiadal pápežské potvrdenie zmluvy. Text dokumentu sa nezachoval. Je pravdepodobné, že Belo vyhlásil Štefana za predpokladaného dediča uhorského trónu, zatiaľ čo Štefan uznal svojho otca za vládnuceho panovníka Uhorského kráľovstva. Vojnoví zajatci dostali amnestiu a toho roku boli prepustení. Okolo septembra 1265, ešte stále vo funkcii kráľovského sudcu, sa už Lavrenc, syn Keményho, objavil ako rozhodca počas súdneho sporu. V reakcii na to bola kráľovná Alžbeta a jej dcéry oslobodené, zatiaľ čo Ladislava priviezli domov z Poľska. Mier vyústil do status quo ante bellum („situácia pred vojnou“) a obnovenia bratislavského mieru z roku 1262, t.j. Belo bol nútený uznať Štefanovu zvrchovanosť nad východnou časťou Uhorska (vrátane Kumánov). Štefan tiež obnovil obliehané a obsadené pevnosti v Hornom Uhorsku; už v roku 1265 daroval Ágasvár svojmu prívržencovi Štefanovi Rátótovi. Výmenou za to Štefan uznal právo svojho mladšieho brata Belu na slavónske vojvodstvo spolu s neskôr pripojenými susednými župami. Štefan sa vzdal aj nároku na správu žúp Valkó a Syrmia v prospech svojho mladšieho brata. Štefan však odmietol vrátiť majetky svojich rodinných príslušníkov – kráľovnej Márie, vojvodkyne Anny a mačvianskeho vojvodu Bela – ktoré ležali na jeho území. Niekedy na jar 1266 vydal Štefan listinu, v ktorej sú uvedené jeho záväzky voči matke. Odovzdal jej okrem Požežskej župy aj razbu a komoru v Syrmii, ktorú predtým vlastnila. Štefan podľa Zsoldosa tieto záruky aplikoval nie na súčasnosť, ale na obdobie po otcovej smrti a jeho nástupe na uhorský trón. Svojej sestre Anne však odmietol odpustiť pre jej „zločin nevďačnosti“. 
 Približne o rok neskôr bola ich dohoda doplnená a podpísaná v dominikánskom kláštore Požehnanej Panny na Margitinom ostrove (Budapešť) dňa 23. marca 1266. Výber miesta – vedľa hranice medzi dvoma ríšami – možno spájať so sv. Margarétou, ktorá ako jediná členka rodiny mala dôvernejší vzťah so svojím starším bratom Štefanom. Nová zmluva potvrdila rozdelenie krajiny pozdĺž Dunaja a upravila mnohé aspekty koexistencie Belovho regnum a Štefanovho režimu (jediný rozdiel v terminológii, ktorý odkazuje na jeho formálnu podriadenosť), vrátane výberu daní a obyčajných ľudí. Dokument zverejnili obe strany pod zárukou arcibiskupa Philipa Türjeho (druhý prelát Smaragd bol zavraždený v predchádzajúcom roku). Dokument ratifikovali aj ďalší členovia dynastie Árpádovcov – kráľovná Mária, vojvodkyňa Anna a mačviansky vojvoda Belo. Štefan sa zaviazal udržiavať mier so svojimi švagrami Boleslavom Hanblivým a Boleslavom Pobožným. Obaja králi zabezpečili kráľovnej Alžbete aj administratívne právomoci nad majetkami, ktoré si po roku 1262 uzurpovala ako „dedičské právo“ od svojej svokry kráľovnej Márie. Baróni a šľachtici, ktorí vlastnili pozemky na území druhého panovníka, dostali úplnú záruku, imunitu a autonómiu; mali svoje záväzky a záväzky voči vlastnému panovníkovi bez ohľadu na geografickú polohu svojich majetkov. Pápež Klement IV. zmluvu potvrdil 22. júna 1266.

</doc>
<doc id="705969" url="https://sk.wikipedia.org/wiki?curid=705969" title="Guľový blesk (film)">
Guľový blesk (film)

Guľový blesk () je československý film režiséra Ladislava Smoljaka a Zdeňka Podskalského z roku 1978. Vo filme si v hlavných úlohách zahrali: Rudolf Hrušínský, Karel Kalaš, Josef Abrhám, Daniela Kolářová, Zita Kabátová, Milada Ježková, Ladislav Smoljak a Zdeněk Svěrák.
Dej.
Dej filmu pojednáva o organizovaní veľkej sťahovacej akcie. Dvanásť rodín sa podľa presne vypracovaného harmonogramu budú sťahovať do nových domovov. Dej filmu vtipne ukazuje pomery jednotlivých rodín a účastníkov sťahovacej akcie. Celú akciu riadi JUDr. Radosta (Rudolf Hrušinský) za pomoci Dr. Knotka (Josef Abrhám) a Ing. Severína (Ladislav Smoljak).

</doc>
<doc id="705973" url="https://sk.wikipedia.org/wiki?curid=705973" title="Špeciálny prokurátor">
Špeciálny prokurátor



</doc>
<doc id="705974" url="https://sk.wikipedia.org/wiki?curid=705974" title="Špeciálna prokuratúra">
Špeciálna prokuratúra



</doc>
<doc id="705975" url="https://sk.wikipedia.org/wiki?curid=705975" title="Škoda-Solaris 24m">
Škoda-Solaris 24m

Škoda-Solaris 24m (neoficiálne označovaný aj ako "Škoda 38 Tr Solaris IV", alebo "Solaris Trollino IV 24 Škoda", či Škoda-Solaris Trollino 24) je dvojkĺbový trolejbus s dĺžkou 24,7 m. Vyrába ho konzorcium firiem Škoda Electric a Solaris Bus &amp; Coach s použitím karosérie trolejbusu Solaris Trollino 24. Vozidlá sú finálne kompletizované v Plzni. Sériová výroba začala v roku 2023. 
Konštrukcia.
Karoséria bola použitá z modelu Solaris Trollino 24. Ide o štvornápravový, nízkopodlažný trolejbus, ktorý sa skladá z troch článkov. Články sú spojené dvoma kĺbmi a zakryté prechodovými mechmi firmy Hübner. V pravej bočnici trolejbusu sa nachádza pätica štvorkrídlových dverí od firmy Ventura s možnosťou otvárania dovnútra, alebo von (predsuvný systém). Hnaná je druhá a tretia náprava typu ZF AV133, každá poháňaná trakčným motorom Škoda. Prvá a štvrtá náprava je riadená, rovnako od výrobcu ZF.
Elektrická výzbroj Škoda pozostávajúca z riadiacého, mikroprocesorového regulátora s IGBT prvkami a pomocných pohonov (kompresor, servoriadenie a menič s alternátorom na dobíjanie vozidlovej batérie) je umiestnená v strešnom boxe a v bočniciach vozidla. V prípade požiadavky zákazníka môže byť vozidlo vybavené trakčnou batériou, ktorá umožňuje prevádzku trolejbusu mimo trolejového vedenia. Batéria sa nachádza v zadnej časti prvého článku vozidla. 
História.
Bratislava.
V roku 2021 bolo Dopravným podnikom Bratislava vyhlásené verejné obstarávanie na nákup 16 kusov trolejbusov s dĺžkou 24 metrov a pomocným batériovým pohonom. Do súťaže sa zapojili firmy Carrosserie Hess AG a Škoda Electric spolu s poľskou firmou Solaris Bus &amp; Coach. Vo verejnom obstarávaní začiatkom roka 2022 vyhralo konzorcium firiem Škoda Electric a Solaris Bus &amp; Coach s celkovou cenou 16 760 000 € bez DPH, resp. 1 047 500 € za vozidlo. Počas výroby bola cena ôsmich trolejbusov navýšena na čiastku 1 152 244 €. Vozidlá boli dňa 3.2.2024 plne nasadené na linku 71, ktorá spája sídlisko Dolné hony a bratislavskú Hlavnú stanicu. 
Praha.
V roku 2020 vyhlásil Dopravný podnik hl. m. Prahy verejné obstarávanie na nákup 20 kusov trolejbusov s dĺžkou 24 metrov a pomocným batériovým pohonom. Opäť sa do súťaže prihlásili firmy Carrosserie Hess AG a Škoda Electric s poľskou firmou Solaris Bus &amp; Coach s cenou 623 216 860 CZK bez DPH. V tejto súťaži však je v cene aj diagnostické vybavenie pre údržbu a zisťovanie porúch a nabíjacie stanice. Vozidlá budú využité na linke 59 premávajúcej na letisko.

</doc>
<doc id="705978" url="https://sk.wikipedia.org/wiki?curid=705978" title="Čcheng-ťiang">
Čcheng-ťiang

Čcheng-ťiang (, ) je mesto nachádzajúce sa v okrese Jü-si, provincia Jün-nan, Čína, severne od jazera Fu-sien. Mesto Čcheng-ťiang pozostáva z dvoch podoblastí a štyroch obcí, rozkladá sa na ploche 804 km2 a žije v ňom 146 tisíc obyvateľov.
Neďaleko od mesta sa nachádza nálezisko 530 miliónov rokov starých kambrických hornín známych ako maotchienšanské bridlice, ktoré sú výnimočné zachovaním mäkkých tkanív, podobne ako pri známejších burgesských bridliciach v Kanade. 
Nálezisko fosílií v Čcheng-ťiangu.
V evolučnej biológii, a najmä paleontológii, je Čcheng-ťiang známy nálezmi fosílnych mäkkých tkanív z maotchienšanských bridlíc datovaných do obdobia pred 530 miliónmi rokov počas kambrickej explózie, ktoré „sú rovnako veľkolepé ako fauna v Burgesských bridliciach a výrazne staršie." Tieto fosílie sú považované za jeden z najdôležitejších fosílnych nálezov 20. storočia. Obsahujú vynikajúci stupeň detailov, pokrývajú rozmanitú škálu fauny a sú významné pri pokusoch o pochopenie vývoja života na Zemi. 
Fosílie prvýkrát objavili Henri Mansuy a Jaques Deprat, ktorí ich opísali v roku 1912, rok po prvých publikáciách Charlesa Walcotta o burgesských bridliciach v Kanade. Až v roku 1984 si skutočný význam paleontológie regiónu uvedomil Chou Sien-kuang, profesor na Jünnanskej univerzite v Kchun-mingu, kde je riaditeľom Výskumného centra pre Čcheng-ťiangsku biotu, čo je výraz, ktorým sa označuje súbor v Čcheng-ťiangu nájdených organizmov. Predtým bol profesorom na Paleontologickom inštitúte Čínskej akadémie vied v Nankingu.
Čcheng-ťiang je zaostalé mesto s bohatými fosfátovými ložiskami nad a pod formáciou obsahujúcou lagerstätte. Fosfátové ložiská boli čiastočne vyťažené vďaka snahám, ktoré sa začali približne v rovnakom čase, keď Chou Sien-kuang objavil ložiská, ktoré nesú tieto výnimočné fosílie, pričom ťažba fosfátov priniesla v roku 2003 približne dve tretiny príjmov mesta. Vzhľadom na vedecký význam fosílií sa vynaložilo úsilie na uzavretie regiónu pred ťažbou v snahe podporiť snahu mesta o zaradenie do zoznamu svetového dedičstva. 
Čcheng-ťiang čelí dileme medzi výzvami na zachovanie bohatstva raných kambrických fosílií, ekonomickou závislosťou od fosfátového priemyslu a ťažkosťami pri hľadaní rovnováhy medzi využívaním a obnovou pôdy, kým je to ešte možné.
Celkovo bolo opísaných takmer 200 druhov najrôznejších organizmov. Zastúpené sú riasy, huby, pŕhlivce a rôzne kmene dvojstranovcov, vrátane najstarších známych chordátov, rebroviek a priapul. Tunajšie organizmy paleontológovia zatriedili do 16 rôznych kmeňov, časť však nie je priradená k žiadnemu kmeňu.
V roku 2012 bola 512 hektárov veľká lokalita výskytu Maotchienšanských bridlíc zahrnutá do svetového dedičstva UNESCO pod názvom „Nálezisko fosílií v Čcheng-ťiangu“.

</doc>
<doc id="705979" url="https://sk.wikipedia.org/wiki?curid=705979" title="Obrúbaný potok">
Obrúbaný potok

Obrúbaný potok je potok v regióne Horný Zemplín v Prešovskom kraji v okrese Medzilaborce na území obce Rokytovce. Je pravostranným prítokom vodného toku Rakytovec v povodí Laborca. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v severozápadnej časti územia obce Rokytovce na východnom úpätí vrchu Hlinica s v zmiešanom lesnom a poľnohospodárskom extraviláne v okrese Medzilaborce v Prešovskom kraji. 
Opis toku.
Od prameňa tečie východným smerom cez les premiešaný trvalými trávnymi porastmi v extraviláne obce Rokytovce, v priberá ľavostranný bezmenný prítok pritekajúci z pasienka Baranovo. Ľavým brehom obmýva pasienok Mláčky, pole Vŕšok a les a pole Pod Obrúbaným, ktoré sú umiestené na juhovýchodnom svahu vrchu Obrúbané s , v podteká cestu z obce Rokytovce do obce Malá Poľana, oblúkom sa skrúca na juh, v vteká do intravilánu Rokytoviec, v v hornej časti intravilánu ústi do vodného toku Rakytovec v povodí Laborca ako jeho pravostranný prítok. Pramení, preteká a ústi na území obce Rokytovce. Nemá dôležitejší prítok. 
Pôvod názvu.
Názov vodného toku má pôvod v názve vrchu Obrúbané s , na ktorého juhovýchodnom svahu potok preteká. Porovnaj aj susediace pole Pod Obrúbaným. Pôvodný význam názvu vrchu bol vrch, ktorého vrchol bol rúbaním zbavený stromov, ktorého porast bol odstránený z povrchu dookola, poodtíňaný. Z toponyma Obrúbané po kombinácii so všeobecným podstatným menom potok s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena Obrúbaný potok ako súčasť veľmi početnej skupiny názvov v slovenskej toponymii, najmä hydronymii. Hydronymum Obrúbaný potok bolo štandardizované v roku 1990. V dnešnej slovenskej štandardizovanej hydronymii hydronymum Obrúbaný potok je jedinečným názvom (december 2023).

</doc>
<doc id="705982" url="https://sk.wikipedia.org/wiki?curid=705982" title="Menší vrch">
Menší vrch

Menší vrch () je vrch v Slanských vrchoch, krajinnom celku Matransko-slanskej oblasti. Leží nad obcou Banské, približne západne od Vranova nad Topľou. 
Poloha.
Nachádza sa v strednej časti pohoria, v geomorfologickom podcelku Makovica. Vrch leží na hranici Košického a Prešovského kraja a okresov Košice-okolie a Vranov nad Topľou. Zasahuje na katastrálne územia obce Kecerovský Lipovec, Zámutov a Juskova Voľa. Najbližšími sídlami sú západne situované obce Kecerovský Lipovec a Opiná, severozápadne leží Červenica, severovýchodne Zámutov, východne Juskova Voľa a juhovýchodne Banské. 
Opis.
Menší vrch leží v centrálnej časti podcelku Makovica, v hlavnom hrebeni vedúcom z Makovice () na Šimonku (). Západným smerom sa nachádza Lipová (), Verecina () a Holá hora (), južne Hlavatovská (), Makovica () a Črchlina (), východne Medvedia (), Jasova skala () a Drina () a severne Oblá (), Ordanky (), Šimonka () a Dubník (). Západné svahy odvodňuje Mokrý potok do Oľšavy v povodí Hornádu, severovýchodné Kremeniak a južné Medvedí potok, oba smerujúce do Lomnice v povodí Tople. Vrcholom prechádza značený turistický chodník.
Výhľady.
Vrchol pokrýva nesúvislý lesný porast, ktorý umožňuje len obmedzený rozhľad. Z vhodných lokalít je možné vidieť okolité vrcholy Slanských vrchov, Košickú kotlinu, Volovské vrchy, Čiernu horu, Východoslovenskú nížinu a Vihorlatské vrchy, ojedinele aj Tatry.

</doc>
<doc id="705983" url="https://sk.wikipedia.org/wiki?curid=705983" title="Jamal (rozlišovacia stránka)">
Jamal (rozlišovacia stránka)

Jamal môže byť:

</doc>
<doc id="705993" url="https://sk.wikipedia.org/wiki?curid=705993" title="Jigal Amir">
Jigal Amir

Jigal Amir (* 31. máj 1970) je izraelský pravicový extrémista, ktorý 4. novembra 1995 na záver zhromaždenia v izraelskom Tel Avive zavraždil úradujúceho izraelského premiéra Jicchaka Rabina. V čase vraždy bol študentom práva na Bar-Ilanovej univerzite. Amir si odpykáva doživotný trest za vraždu plus šesť rokov za zranenie Rabinovho bodyguarda Yorama Rubina. Neskôr bol odsúdený na ďalších osem rokov za zosnovanie vraždy. Amir ľútosť nad atentátom nikdy nevyjadril.
Početné radikálne pravicové izraelské organizácie viedli kampane za Amirovo prepustenie. Bezpečnostná služba Šin bet vyhodnotila, že Amir zostáva hrozbou pre národnú bezpečnosť. Kneset schválil zákon, ktorý bráni prezidentovi udeliť milosť atentátnikovi za vraždu predsedu vlády.
Atentát.
4. novembra 1995, po demonštrácii na Námestí kráľov Izraela v Tel Avive (dnes Rabinovo námestie) na podporu dohôd z Osla Amir čakal na Rabina na parkovisku pri námestí, blízko Rabinovej oficiálnej limuzíny. Pri nej na Rabina dvakrát vystrelil poloautomatickou pištoľou Beretta 84F kalibru .380 ACP a tretím výstrelom zranil ochrankára Yorama Rubina. Amira sa okamžite zmocnili Rabinovi bodyguardi. Rabin bol urýchlene prevezený do nemocnice, kde o 40 minút neskôr zomrel na operačnom stole na stratu krvi a prepichnutie pľúc. Podľa súdu boli jeho spolupáchateľmi pri plánovaní atentátu brat Yigala Amira Hagai Amir a jeho priateľ Dror Adani.
Keď sa Amir dopočul, že Rabin je mŕtvy, povedal polícii, že je „spokojný“ a koná na „božie príkazy“. Na súdnom procese Amir svoje činy nikdy neoľutoval.
Neúspešné pokusy.
Atentátu predchádzali tri neúspešné pokusy v tom istom roku: v Jad va-šem v Jeruzaleme, v hoteli Nof Yerushalayim a na slávnostnom otvorení diaľnice v Kfar Šmarjahu. Z týchto plánov sa vždy na poslednú chvíľu upustilo.
Súd.
Amirov proces trval od 23. januára do 27. marca 1996. Sudcovia nariadili psychiatrické vyšetrenie tromi psychiatrami a jedným klinickým psychiatrom. Všetci sa zhodli na tom, že Amir pochopil význam svojich činov a je spôsobilý postaviť sa pred súd.Amir sa priznal, že zastrelil Rabina a pokúsil sa ospravedlniť svoje činy náboženskými dôvodmi. Tiež tvrdil, že mal v úmysle Rabina len paralyzovať a nie ho zabiť. Súd zamietol jeho argumenty a uznal ho vinným z vraždy Rabina.
Amirovo tvrdenie, že konal v súlade so židovským právom, sudcovia odmietli: „Pokus udeliť náboženskú autoritu vražde... je úplne nevhodný a predstavuje cynické zneužívanie židovského práva na ciele, ktoré sú judaizmu cudzie.“
V populárnej kultúre.
Film "Incitement" z roku 2019 zobrazuje faktory, ktoré viedli Amira k spáchaniu atentátu. Film debutoval v roku 2019 na Sundance Film Festival.

</doc>
<doc id="705994" url="https://sk.wikipedia.org/wiki?curid=705994" title="Yigal Amir">
Yigal Amir



</doc>
<doc id="705998" url="https://sk.wikipedia.org/wiki?curid=705998" title="Šorty">
Šorty

Šorty, vlastným menom Dušan Berky (* 17. október 1988, Zvolen) je slovenský moderátor, hudobný interpret a imitátor. Vydal jeden štúdiový album "Tamagoči" (2019) a tri EP, dve z toho s ADissom. Má na konte spolupráce s menami ako Dominika Mirgová, Kali, Separ, Majself či skupinou Kontrafakt.
Kariéra.
V roku 2012 sa zúčastnil súťaže Česko Slovensko má talent, kde sa porotu snažil zaujať svojím beatboxom. 
Aj keď v talente nemal úspech, o rok neskôr sa zamestnal ako moderátor rádia Europa 2, po tom ako nahral pozvánku na festival, kde imitoval 16 raperov. V rádiu viedol hudobnú šou Vyber si na maXXimum. Popri moderovaní začal imitovať rôzne známe osobnosti.
V roku 2016 odštartoval svoju hudobnú kariéru, kedy začal nahrávať aj vlastné skladby. Medzi najznámejšie z nich patria „Hey Girl“, na ktorej spolupracoval s ADissom a Elpem, „Hraj mi“, „Tancuj“, na ktorej spolupracoval s Kalim, Petrom Pannom a Mišom Bielym či AOA.
V júni 2019 sa stal hitom singel „Ja sa cítim dobre“, na ktorom spolupracoval s Dominikou Mirgovou. Videoklip ku skladbe sa umiestnil na 7. mieste v rebríčku najpopulárnejších slovenských YouTube videí v roku 2019. Doposiaľ má na YouTube viac než 10 miliónov zhliadnutí. 
V tom istom roku vydal debutový štúdiový album "Tamagoči" z ktorého sa stal hitom rovnomenný singel „Tamagoči“, na ktorom hosťoval Ego. Singel sa dostal na 3. miesto v rebríčku najhranejších domácich piesní v slovenských rádiách.
V roku 2020 vydal s ADissom prvé spoločné EP s názvom "Načo pôjdem domov", druhé s názvom "afterparty" vyšlo v roku 2023.
Osobný život.
Vyrastal vo Zvolene, v súčasnosti žije v Bratislave. S partnerkou Zuzanou sa zosobášili v auguste 2020 a majú jedno dieťa.

</doc>
<doc id="706000" url="https://sk.wikipedia.org/wiki?curid=706000" title="Chanijské ryžové terasy v Chung-che">
Chanijské ryžové terasy v Chung-che

Chanijské ryžové terasy v Chung-che (, ) je 1300 rokov starý systém ryžových terás vytvorených v údolí Červenej rieky národnosťou Chaniov. Svetové dedičstvo Nachádzajú sa v okrese Jüan-jang v autonómnej prefektúre národností Chaniov a Iov Chung-che v provincii Jün-nan v južnej Číne. Ryžové terasy ležia na území štyroch okresov: Jüan-jangu, Chung-che, Ťin-pchinu a Lü-čchunu, avšak jadrová oblasť terás je v Jüan-jangu na svahoch hôr Aj-lao na brehoch Červenej rieky.
V roku 2013 bola časť terasových polí o rozlohe 16 603 ha vyhlásená za súčasť svetového dedičstva ako „Kultúrna krajina chanijských ryžových terás v Chung-che“.
Poloha.
Červená rieka, po ktorej je prefektúra Chung-che pomenovaná, je riečny systém v juhočínskej provincii Jün-nan a v severnom Vietname. V Jün-nane tečie Červená rieka cez dlhé úseky v kľukatom toku cez úzke, hlboko zarezané riečne údolia. Hory lemujúce rieku siahajú až do výšky 2 800 metrov nad údolím rieky. Miestne podnebie je subtropické a teplé a vyznačuje sa vysokými zrážkami. Priemerná ročná teplota sa mení s nadmorskou výškou a pohybuje sa okolo 25 °C v údolí rieky a 11,6 °C na vrcholkoch hôr. Vrcholy hôr sú často obklopené hmlou. 
Pozdĺž južného brehu, na svahoch pohoria Aj-lao, žijú Chaniovia, ľudia tibetsko-barmskej národnosti, ktorí sú jedným z oficiálne uznaných menšinových národov Číny. Už asi 1300 rokov pestujú Chaniovia ryžu na špeciálne vytvorených terasách pozdĺž brehov Červenej rieky. V priebehu storočí vznikol zložitý a prepracovaný systém zavlažovacích terás so zavlažovacími kanálmi, ktoré vedú vodu zo zalesnených vrcholkov hôr na terasy. Terasy sú zaliate vodou po celý rok zo štyroch dôvodov: aby sa predošlo poškodeniu terás, aby nestvrdla pôda, aby sa udržala voda v období sucha, a aby sa zvýšil výnos ryže. Chaniovia spojili pestovanie ryže so systémom chovu dobytka (byvoly, kravy, kačice) a chovom rýb. Ryby chovajú v zaplavených ryžových terasách, vďaka čomu získava ryža od rýb prirozené hnojivo. Postupom času ľudská činnosť vytvorila jedinečnú kultúrnu krajinu, v ktorej sa praktizovalo trvalo udržateľné poľnohospodárstvo a lesníctvo.
Miestni Chaniovia žijú v 82 dedinách umiestnených nad terasami, z ktorých každá má 50 až 100 domácností. Chaniovia si zachovali alebo vyvinuli vlastnú kultúru, ktorá je silne spojená s ich životným prostredím. Uctievajú prírodné božstvá (slnko, mesiac, hory, vodné plochy, lesy a iné prírodné javy) a žijú v tradičných slamených domoch v tvare húb. V roku 2011 žilo v oblasti 37 800 obyvateľov Hani, čo je okolo 70 % z celkového počtu 54 100 obyvateľov.
Ryžové terasy možno rozdeliť do troch riečnych systémov: riečny systém Ma-li-čaj, riečny systém Ta-wa-če a riečny systém A-men-kchung-Ke-tcha. V každom riečnom systéme tovorí každá terasy krajinný bloky, nazývané "Pa-ta" (壩達)), "Tuo-i-šu" (多依树) a "Lao-chu-čuej" (老虎嘴).

</doc>
<doc id="706001" url="https://sk.wikipedia.org/wiki?curid=706001" title="Dušan Berky">
Dušan Berky



</doc>
<doc id="706002" url="https://sk.wikipedia.org/wiki?curid=706002" title="Setenil de las bodegas">
Setenil de las bodegas



</doc>
<doc id="706013" url="https://sk.wikipedia.org/wiki?curid=706013" title="Anglosaské Anglicko">
Anglosaské Anglicko

Pojem anglosaské Anglicko označuje Anglicko v období Raného stredoveku, keď sa jeho dominantným obyvateľstvom stali germánski Anglosasi, od opustenia provincie Británie Rimanmi v roku 410 do ovládnutia Anglicka Normanmi v roku 1066.
Obdobie po odchode Rimanov býva označované ako subrománska Británia, keď územie pôvodných keltských Britov postupne od východu dobývali germánske kmene Anglov, Sasov a Jutov. V 6. storočí sa začali vytvárať anglosaské kráľovstvá, od konca 8. storočia priniesli dôležité zmeny nájazdy vikingov a vzťahy s kontinentom ovplyvnili posledné obdobie vlády Anglosasov. V roku 927 sa Athelstan stal prvým kráľom, ktorý získal kontrolu nad celým územím Anglicka, tak vzniklo jednotné Anglické kráľovstvo.
História.
Migrácia a vznik kráľovstva.
Je náročné zostaviť súvislú chronológiu udalostí po odchode Rimanov z Británie a začiatok vytvárania anglosaských kráľovstiev. Archeologické objavy ukazujú, že posledné obdobie vlády Rimanov znamenalo úpadok vidieckeho aj mestského života.
Informácie o anglosaských kráľovstvách Kent, Bernicia, Deira a Lindsey pochádzajú z keltských prameňov. Západné kráľovstvá Wessex a Mercia nie sú v týchto prameňoch zmieňované. Tieto zdroje sú doplnené archeologickými objavmi o rozširujúcom sa osídľovaní Británie Anglosasmi. Nie je ani úplne jasné, či Anglosasi nahradili pôvodných obyvateľov na juhu a východe krajiny alebo s nimi žili spolu. Podobne v 4. storočí Kelti z Británie migrovali na kontinent do oblasti Galie a osídľovali Bretónsky polostrov a sever Španielska.
Aj keď informácia o mieste a dobe nie je spoľahlivá, zdá sa, že roku v 495 po bitke pri Mount Badon porazili pôvodní obyvatelia Anglosasov a zastavili tak ich postup na západ na niekoľko desaťročí.
Sedem kráľovstiev a šírenie kresťanstva.
Kresťanstvo sa začalo v anglosaskom Anglicku šíriť okolo roku 600. Prvým canterburským arcibiskupom bol menovaný v roku 597 sv. Augustín. V roku 601 pokrstil prvého anglosaského kráľa, a to Æthelberhta, kráľa Kentu. Anglosaská kresťanská misia na kontinente začala v 8. storočí a viedla k rozšíreniu kresťanstva na celú Franskú ríšu.
V priebehu 7. a 8. storočia sa moc prelievala medzi jednotlivými kráľovstvami. Beda Venerabilis uvádza, že v 6. storočí bol najmocnejším kráľom kentský kráľ Æthelberht, ale neskôr sa centrum moci presunulo na sever do kráľovstva Northumbrie, ktoré vzniklo spojením kráľovstiev Bernicie a Deiry. Dominancia Northumbrie skončila po dvoch porážkach v roku 679 v bitke pri rieke Trent od Mercie a v roku 685 v bitke pri Nechtanesmere od Piktov. Problémy s nástupníctvom spôsobili, že sa Mercia stala neskôr dominantnou. Mercia si uchovala svoj vplyv počas 8. storočia, obzvlášť počas vlády kráľov Æthelbalda a Offy. Tento vplyv bol oslabený na konci tohto storočia vznikom ďalších menších kráľovstiev a hlavne vplyvom vzrastajúcej sily Wessexu.
Toto obdobie býva niekedy označované ako "heptarchia" (vláda siedmich kráľovstiev). Toto označenie vychádza z existencie siedmich dôležitých kráľovstiev Northumbrie, Mercie, Kentu, Východného Anglicka, Essexu, Sussexu a Wessexu, ktoré boli hlavnými mocenskými centrami na juhu Británie. Posledné výskumy ukazujú, že ďalšími významnými kráľovstvami tej doby boli aj Hwicce, Magonsaete, Lindsey a Stredné Anglicko.
Vikingovia a Wessex.
Prvým zaznamenaným nájazdom vikingov bol v roku 793 ich útok na kláštor v Lindisfarne, uvedený v "Anglosaskej kronike". V tej dobe už boli vikingovia zrejme usídlení na Orknejách a Shetlandách a je pravdepodobné, že niektoré ich predchádzajúce nájazdy nie sú zaznamenané. Invázia vikingov, predovšetkým Veľkej dánskej armády, zmenili politickú a sociálnu situáciu v krajine. Víťazstvo Alfréda Veľkého v roku 878 pri Edingtone zastavilo na určitú dobu ich expanziu. Podobne mal vpád vikingov vplyv na sever ostrova a zrejme bol dôvodom vzniku kráľovstva Alba, ktoré bolo predchodcom Škótskeho kráľovstva.
Po určitom období, keď vikingovia len lúpili a plienili, sa začali v Anglicku aj usídľovať. Ich dôležitým centrom bol York ("Jorvik"). Vznikali rôzne spojenectvá medzi vikinským kráľovstvom Yorku a Dublinom. Osídľovanie Dánmi a Nórmi malo vplyv aj na angličtinu, čo sa prejavovalo predovšetkým v pomenovaniach miest, kde sa usídlili.
Dôležitou udalosťou v 9. storočí bol rast moci kráľovstva Wessex. Ku koncu Alfrédovej vlády ovládal tento panovník Západných Sasov územie Wessexu, bývalých samostatných kráľovstiev Sussex a Kent a niekoľko kráľov južných waleských kráľovstiev ho uznávalo ako svojho zvrchovaného pána, rovnako ako Mercia v dobe, keď tam vládol jeho zať Æthelred.
Zjednotenie Anglicka.
Alfréd zomrel v roku 899 a jeho následníkom sa stal jeho syn Eduard. Ten spolu so svojim švagrom Æthelredom bojoval proti Dánom, zahájil expanziu na územia obsadené Dánmi a začal tam budovať opevnenia na ich obranu. Po Æthelredovej smrti prevzala vládu jeho manželka Æthelfleda a spolu s Eduardom pokračovala v expanzii. V roku 918 Eduard ovládal všetky územia Anglicka na juh od rieky Humber. V tomto roku zomrela Æthelfleda a Mercia sa stala súčasťou Wessexu. Athelstan bol prvým kráľom, ktorý získal kontrolu nad celým územím Anglicka potom, čo v roku 927 dobyl Northumbriu. Odrazil útok smerujúci k zmene vlády v Northumbrii a v bitke pri Brunanburhe porazil spojené vojská Škótov a vikingov. Po jeho smrti jeho nástupcovia Edmund II. aj Edred stratili kontrolu nad Northumbriou. Až Edredov nástupca Edgar dosiahol trvalé zjednotenie Anglicka.
Dáni a Normanská invázia.
Na konci 10. storočia obnovili vikingovia svoje útoky na Anglicko. Ethelred II. vládol dlhú dobu, ale nakoniec podľahol Svenovi, kráľovi Dánska, aj keď po jeho smrti sa znovu ujal moci. Avšak jeho syn Edmund II. zomrel krátko nato a anglickým kráľom sa stal Svenov syn Knut a Anglicko sa stalo súčasťou veľkej ríše rozkladajúcej sa okolo Severného mora.
Vláda nad Anglickom prechádzala na následníkov Ethelreda a Knuta po celú polovicu 11. storočia. V roku 1066 dospela po smrti Eduarda Vyznávače do situácie, keď si na anglický trón robili nárok Harold II., ktorý sa stal anglickým kráľom, ale aj Viliam, vojvoda z Normandie (neskoršie Viliam I. Dobyvateľ) a Harald III. (podporovaný Haroldovým bratom Tostigom).
Situácia sa vyhrotila inváziou vikingov aj Normanov. Harold najprv porazil v bitke pri Stamford Bridge Haraldovo vojsko, ale porazený bol v bitke pri Hastingse Viliamovým normanským vojskom. Viliam bol 25. decembra 1066 korunovaný anglickým kráľom.

</doc>
<doc id="706018" url="https://sk.wikipedia.org/wiki?curid=706018" title="Kyselina lipoová">
Kyselina lipoová

Kyselina lipoová (LA, z anglického "lipoic acid"), známa i ako kyselina α-lipoová alebo alfa-lipoová (ALA, z anglického "alpha-lipoic acid") či kyselina tioktová, je organosírna zlúčenina odvodená od kyseliny kaprylovej (oktánovej). Zvieratá bežne syntetizujú kyselinu lipoovú, ktorá je nutná pre aeróbny metabolizmus. Takisto sa vyrába a v niektorých krajinách je dostupná ako doplnok stravy, pričom je označovaná za antioxidant, v iných krajinách je dostupná ako farmaceutikum. Jej konjugovanou zásadou je lipoát, ktorý je zároveň najbežnejšou formou kyseliny lipoovej za fyziologických podmienok. V živých organizmoch sa vyskytuje len v podobe ("R")-(+)-entantioméru, ktorý je nutným kofaktorom pre mnohé enzýmové komplexy. V enzýmových komplexoch je viazaný pomocou amidovej väzby, teda v podobe lipoamidu.
Kyselina lipoová sa môže redukovať, čím vzniká kyselina dihydrolipoová. Počas redukcie dochádza k otvoreniu kruhu a vzniku dvoch tiolových skupín. Redukovaná forma kyseliny lipoovej potom funguje ako prenášať acylových skupín.
Fyzikálne a chemické vlastnosti.
LA je žltá pevná látka. Je to karboxylová kyselina. Vo svojej štruktúre má dva atómy síry, naviazané na uhlíky C6 a C8, ktoré sú spojené disulfidovou väzbou. Zvyčajne sa teda predpokladá, že atómy síry sú oxidované, i keď ktorýkoľvek z nich môže existovať i vo vyšších oxidačných stavoch. V kyseline lipoovej tvoria tieto atómy síry ditiolánový kruh, pri jej redukcii na kyselinu dihydrolipoovú dochádza k štiepeniu kruhu. V tejto rekcii takisto spočíva biologický význam kyseliny lipoovej.
Atóm uhlíka C6 je chirálny, takže LA môže existovať v podobe dvoch enantiomérov: kyselina ("R")-(+)-lipoová (RLA) a kyselina ("S")-(+)-lipoová (SLA) alebo ako racemát oboch enantiomérov (R/S-LA).
Biologický význam.
Kyselina lipoová je kofaktorom piatich enzýmov alebo skupín enzýmov: pyruvátdehydrogenázy, α-ketoglutarátdehydrogenázy, systému štiepiaceho glycín (GCS), dehydrogenázy rozvetvených ketokyselín a α-oxoadipátdehydrogenázy. Prvé dva uvedené enzýmy sú kritické pre citrátový cyklus. GCS reguluje koncentráciu glycínu.
Redukovaná forma kyseliny lipoovej takisto pôsobí na históndeacetylázy (HDAC1, HDAC2, HDAC3, HDAC6, HDAC8 a HDAC10).
Biosyntéza a naviazanie na bielkoviny.
Väčšina endogénne tvorenej RLA nie je voľná (rozpustené v bunke), pretože kyselina oktánová, ktorá je prekurzorom tvorby RLA, je viazaná do enzýmového komplexu ešte predtým, než sa na ňu naviažu atómy síry. Keď vystupuje ako kofaktor, RLA je kovalentne naviazaná pomocou amidovej (peptidovej) väzby na koncovú aminoskupinu lyzínu v lipoylovej doméne enzýmov.
Kyselina oktánová vzniká počas syntézy mastných kyselín v podobe oktanoyl-ACP (teda viazaná na proteín prenášajúci acyl). U eukaryotov sa na tento účel využíva druhá biosyntetická dráha mastných kyselín v mitochondriách. Oktanoát sa potom presúva v podobe tioesteru s ACP zo syntézy mastných kyselín na amid lipoylovej domény bielkovín. Tento prenos katalyzuje enzým oktanoyltransferáza:
 oktanoyl-ACP + E ↔ oktanoyl-E + ACP 
Následne dochádza k náhrade dvoch atómov vodíka za atómy síry pôsobením lipoylsyntázy, ktorá na túto reakciu využíva radikálový SAM mechanizmus:
 oktanoyl-E + 2 S + 2 SAM ↔ lipoyl-E + 2 metionín + 2 5'-deoxyadenozín
Výsledkom je kyselina lipoová naviazaná na bielkoviny, takže nevzniká žiadna voľná kyselina lipoová. Kyselinu lipoovú možno odštiepiť, keď sa bielkoviny rozkladajú, pôsobením lipoamidázy. Niektoré organizmy sú schopné využiť voľný lipoát pôsobením enzýmu lipoát-proteín ligázy, ktorý ho kovalentne naviaže na správnu bielkovinu. Ligázová aktivita tohto enzýmu vyžaduje ATP.
Bunkový transport.
Kyselina lipoová prestupuje do buniek cez membránu pomocou sodík-dependentného multivitamínového transportéru (SMVT), ktorý zároveň presúva sodík a je schopný presunúť kyselinu pantoténovú (vitamín B5) a biotín (vitamín B7). Každá z týchto látok je kompetitívne presúvaná prostredníctvom SVMT, čo znamená, že nadbytok jednej látky spôsobí zníženie prenosu ostatných živín. Výskumy ukázali, že zvýšený prenos kyseliny lipoovej alebo kyseliny pantoténovej znižujú príjem biotínu a/alebo aktivitu enzýmov, ktoré biotín využívajú.
Enzýmová aktivita.
Kyselina lipoová je kofaktorom minimálne piatich enzýmových systémov. Dva z nich sú súčasťou citrátového cyklu, pomocou ktorého mnohé organizmy premieňajú živiny na energiu. Lipoylované enzýmy majú vo svojej štruktúre pevne viazanú kyselinu lipoovú. Táto lipoylová skupina je zodpovedná za prenos acylových skupín v komplexoch dehydrogenáz 2-oxokyselín a za prenos metylamínovej skupiny v systéme štiepiacom glycín alebo glycíndehydrogenáze. 
Reakcie katalyzované dehydrogenázami 2-oxokyselín prebiehajú podobnými mechanizmami u 
Najviac preštudovaným je z týchto komplexov pyruvátdehydrogenázový komplex. Tieto komplexy majú tri centrálne podjednotky, označené E1, E2 a E3, ktorými sú dekarboxyláza, lipoyltransferáza a dihydrolipoamiddehydrogenáza. Tieto komplexy majú v strede jadro tvorené podjednotkou E2 a ostatné podjednotky obklopujú toto jadro, čím vzniká komplex. V medzere medzi týmito podjednotkami je lipoylová doména zodpovedná za prenos medziproduktov z jedného aktívneho miesta do druhého. Lipoylová doména je naviazaná na flexibilnú časť E2 a počet týchto domén sa u rôznych organizmov líši, zvyčajne sú 1 až 3. Experimentálne bolo zistené, že počet domén nemá veľký vplyv na rast organizmu až dokým nie je počet domén vyšší než deväť, ale tri a viac domén znížilo aktivitu komplexu.
Kyselina lipoová je takisto kofaktorom acetoíndehydrogenázového komplexu, ktorý katalyzuje premenu acetoínu (3-hydroxy-2-butanónu) na acetaldehyd a acetylkoenzým A.
Systém štiepiaci glycín sa líši od ostatných komplexov a má aj odlišné názvoslovie. V tomto systéme predstavuje H proteín voľnú lipoylovú doménu s dodatočnými helixmi, L proteín predstavuje dihydrolipoamiddehydrogenázu, P proteín predstavuje dekarboxylázu a T proteín prenáša metylamínovú skupinu z lipoátu na tetrahydrofolát (THF), čím vzniká metylén-THF a amoniak. Metylén-THF potom využíva serínhydroxymetyltransferáza na syntézu serínu z glycínu. Tento systém je súčasťou rastlinnej fotorespirácie.
Biologické zdroje a rozklad.
Kyselina lipoová je prítomná v mnohých jedlách, kde je viazaná na lyzín v bielkovinách, ale väčšie množstvo sa jej nachádza v obličkách, srdci, pečeni, špenáte, brokolici a kvasinkovom extrakte. Prirodzene sa vyskytujúca kyselina lipoová je vždy viazaná v bielkovinách a nie je priamo dostupná v potrave. Okrem toho je množstvo kyseliny lipoovej v potrave nízke. Napríklad sa odhaduje, že na purifikáciu kyseliny lipoovej a zistenie jej štruktúry bolo spracovaných 10 ton zvyškov pečene, z čoho bolo získaných 30 mg kyseliny lipoovej. Na základe toho je všetka kyseliny lipoová predávaná ako doplnok stravy syntetizovaná chemicky.
Kyselina lipoová (RLA ani R-DHLA) nebola detegovaná v ľudskej krvnej plazme (pred dodaním doplnku stravy). RLA bola stanovená na 12,3-43,1 ng/ml po hydrolýze kyselinou, čím došlo k uvoľneniu kyseliny lipoovej viazanej v bielkovinách. Enzýmová hydrolýza viazanej kyseliny lipoovej uvoľnila 1,4-11,6 ng/ml kyseliny lipoovej zo subtilizínu a &lt;1-38,2 ng/ml kyseliny lipoovej z alkalázy.
Tráviace proteolytické enzýmy štiepia "R"-lipoyllyzín z mitochondriálneho enzýmového komplexu pochádzajúceho z jedla, ale nie sú schopné štiepiť amidovú väzbu medzi lyzínom a kyselinou lipoovou. Syntetický lipoamid i "R"-lipoyllyzín sa rýchlo štiepia sérovými lipoamidázami, ktoré uvoľňujú kyselinu lipoovú a buď amoniak alebo lyzín. O rozklade či použití alifatických sulfidov ako je kyselina lipoová sa vie len veľmi málo, s výnimkou cysteínu.
Kyselina lipoová je po podaní ako doplnok stravy u cicavcov metabolizovaná rôznymi spôsobmi. Boli pozorované rozklad na kyselinu tetranorlipoovú, oxidácia jedného alebo oboch atómov síry na sulfoxidy a "S"-metylácia sulfidov. Konjugácia neupravenej kyseliny lipoovej na glycín bola pozorvaná hlavne u myší. Rozklad kyseliny lipoovej je u ľudí podobný, aj keď nie je jasné, či sa atómy síry významne oxidujú. Cicavce evidentne nie sú schopné využiť kyselinu lipoovú ako zdroj síry.
Ochorenia.
Kombinovaná malónová a metylmalónová acidúria (CMAMMA).
V metabolickej poruche známej ako kombinovaná malónová a metylmalónová acidúria (CMAMMA), ktorá vzniká nedostatkom ACSF3, je poškodená mitochondriálna syntáza mastných kyselín (mtFASII), ktorá katalyzuje reakcie vedúce k biosyntéze kyseliny lipoovej. Výsledkom je nedostatočná lipoylácia dôležitých mitochondriálnych enzýmov, napríklad pyruvátdehydrogenázového komplexu (PDC) a α-ketoglutarátdehydrogenázového komplexu (α-KGDHC). Doplnenie kyseliny lipoovej pomocou doplnkov stravy nepomáha obnoviť funkciu mitochondrií.
Chemická syntéza.
Pred chemickou syntézou vyvinutou v roku 1952 neexistovala kyselina ("S")-lipoová (SLA). 
SLA vzniká v rovnakom pomere ako RLA počas achirálnej veľkovýroby. Racemát sa bežne klinicky používal v Európe a Japonsku v 50. a 60. rokoch 20. storočia, napriek tomu, že bolo známe, že jednotlivé enantioméry nie sú biologicky ekvivalentné. Prvé syntézy jednotlivých enantiomérov sa objavili v polovici 50. rokov. Pokrok v chémii chirálnych zlúčenín viedol k vývoju efektívnejšej technológie na výrobu jednotlivých enantiomérov pomocou klasickej rezolúcie alebo asymetrickej syntézy a zároveň rástol dopyt po RLA. V 21. storočí sú dostupné R/S-LA, RLA i SLA s vysokou chemickou a/alebo optickou čistotu v priemyselných množstvách. Aktuálne (2023) sa väčšina svetovej výroby R/S-LA i RLA sústredí v Číne a malé množstvo i v Taliansku, Nemecku a Japonsku. RLA sa vyrába postupmi, ktoré predstavujú upravený proces, ktorý prvýkrát opísal Georg Lang vo svojej dizertačnej práci a neskôr patentovala firma DeGussa. Aj keď RLA je uprednosťnovaná kvôli svojej úlohe podobnej vitamínom, RLA i R/S-LA sú dostupné ako potravinové doplnky. Je známe, že "in vivo" prebiehajú stereošpecifické i nestereošpecifické reakcie a že tieto reakcie napomáhajú mechanizmu pôsobenia kyseliny lipoovej, ale dôkazy zatiaľ naznačujú tomu, že eutomérom (výživovo i terapeuticky preferovanou formou) je kyselina ("R")-lipoová.
Farmakológia.
Farmakokinetika.
Farmakokinetická ľudská štúdia z roku 2007 ukázala, že maximálna koncentrácia lipoátu sodného v plazme a jeho biodostupnosť sú výrazne vyššie než voľná kyselina a približujú sa koncentrácii voľnej kyseliny v plazme po intravenóznom podaní voľnej kyseliny. Sodná soľ kyseliny lipoovej je totižto rozpustnejšia, takže je i biodostupnejšia. Okrem toho je možné dosiahnuť vysoké hladiny v plazme porovnateľné s modelmi u zvierat, u ktorrých bol aktivovaný Nrf2 (transkripčný faktor zodpovedný za expresiu antioxidačných bielkovín).
Rôzne formy kyseliny lipoovej nie sú biologicky ekvivalentné. Málo štúdií však porovnáva jednotlivé enantioméry s racemátom kyseliny lipoovej. Nie je jasné, či dvojnásobok racemátu kyseliny lipoovej nahradzuje RLA.
Toxická dávka LA u mačiek je omnoho nižšia než u ľudí alebo psov a vedie k hepatocelulárnej toxicite.
Farmakodynamika.
Mechanizmus pôsobenia kyseliny lipoovej pri externom podaní je kontroverznou témou. Vyzerá to tak, že po podaní vyvoláva kyselina lipoová odpoveď na oxidačný stres namiesto vychytávania voľných radikálov. Tento efekt je špecifický pre RLA. Napriek silne redukujúcemu prostrediu bola v bunkách detegovaná kyselina lipoová v oxidovanej i redukovanej podobe. Kyselina lipoová je schopná vychytávať reaktívne formy kyslíka a dusíka počas biochemických meraní vďaka dlhým inkubačným časom, ale existuje len málo dôkazov o tom, že podobné procesy prebiehajú i v bunkách alebo že táto schopnosť prispieva k primárnym mechanizmom pôsobenia kyseliny lipoovej. Relatívne dobrá schopnosť vychytávania voči kyseline chlórnej (baktericídu tvorenému neutrofilmi, ktorý môže spôsobiť zápaly a poškodenie tkaniva) je daná napnutým päťčlenným ditiolánovým kruhom, ktorý sa po redukcii na kyselinu dihydrolipoovú (DHLA) štiepi. V bunkách sa kyselina lipoová redukuje na DHLA, ktorá je všeobecne pokladná za bioaktívnejšiu formu LA a za formu zodpovednú za väčšinu antioxidačných účinkov a za zníženie redoxnej aktivity neviazaného železa a medi. Táto teória však bola napadnutá kvôli vysokej reaktivite voľných sulfhydrylových skupín, nízkej vnútrobunkovej koncentrácii DHLA a takisto rýchlej metylácii jedného alebo oboch sulfhydrylových skupín, rýchlej oxidácii bočného reťazca na kratšie metabolity a rýchlemu efluxu (výtoku) z bunky. I keď LA aj DHLA boli detegované vnútri buniek po podaní, väčšina DHLA pravdepodobne existuje v podobe zmiešaných disulfidov s rôznymi cysteínovými reziduami cytozolových a mitochondriálnych bielkovín. Nedávne štúdie uviedli i možný terapeutický a protistarnúci efekt kvôli modulácii prenosu signálu a transkripcie génov, ktoré zlepšujú antioxidačné schopnosti buniek. Je však pravdepodobné, že tieto procesy prebiehajú pro-oxidačnými mechanizmami (mechanizmami, ktoré vedú k oxidačnému stresu) a nie vychytávaním voľných radikálov či redukčným pôsobením kyseliny lipoovej.
Všetky disulfidové podoby kyseliny lipoovej (RLA, SLA i R/S-LA) možno redukovať na kyselinu dihydrolipoovú (DHLA), aj keď u mnohých modelových organizmov boli ukázané redukcie, ktoré sú stereoselektívne a špecifické pre jednotlivé tkanivá. Aspoň dva cytozolové enzýmy (glutatiónreduktáza, GR, a tioredoxínreduktáza, Trx1) a dva mitochondriálne enzýmy (lipoamiddehydrogenáza a tioredoxínreduktáza, Trx2) redukujú kyselinu lipoovú. SLA je stereoselektívne redukovaná cytozolovou GR, zatiaľ čo Trx1, Trx2 a lipoamiddehydrogenáza stereoselektívne redukujú RLA. Kyselina ("R")-(+)-lipoová sa enzýmovo alebo chemicky redukuje na kyselinu ("R")-(-)-dihydrolipoovú, zatiaľ čo kyselina ("S")-(-)-lipoová sa redukuje na kyselinu ("S")-(+)-dihydrolipoovú. Kyselina dihydrolipoová (DHLA) sa môže tvoriť vnútri buniek i mimo nich neenzymaticky prostredníctvom tiol-disulfidových výmenných reakcií.
RLA môže "in vivo" pôsobiť ako vitamín B a pri vysokých dávkach i ako živiny odvodené z rastlín, napríklad kurkumín, sulforafán, resveratrol a iné živiny, ktoré indukujú detoxikačné enzýmy fázy II, teda pôsobiace ako cytoprotektívne látky. Táto odpoveď na stres nepriamo zvyšuje antioxidačné schopnosti bunky.
Bolo ukázané, že SLA je toxická, keď sa podá krysám s nedostatkom tiamínu.
Niekoľko štúdií ukázalo, že SLA má buď nižšiu aktivitu než RLA alebo interferuje s konkrétnymi účinkami RLA prostredníctvom kompetitívnej inhibície.
Použitie.
R/S-LA i RLA sú bežne dostupné ako doplnky stravy v USA v podobe kapsúl, tabliet alebo vodných roztokov a sú predávané ako antioxidanty. Kyselina lipoová je bežne dostupná i na Slovensku.
Aj keď telo je schopné syntetizovať kyselinu lipoovú, takisto je možné ju prijímať v potrave. Ako doplnok v strave v podobe 200 – 600 mg pravdepodobne dodáva až 1000× také množstvo, ako je dostupné v bežnej potrave. Gastrointestinálna absorpcia kyseliny lipoovej je premenlivá a znižuje sa po požití potravy. Na základe toho sa odporúča konzumovať doplnky stravy s kyselinou lipoovou 30 až 60 minút pred alebo aspoň 120 minút po jedle. Maximálna hladina kyseliny lipoovej v krvi nastáva po 30 až 60 minútach od požitia doplnkov stravy a predpokladá sa, že sa z väčšiny metabolizuje v pečeni.
V Nemecku je kyselina lipoová schválená ako liečba diabetickej neuropatie od roku 1966 a je dostupná ako liek bez predpisu.
Klinický výskum.
Podľa vyjadrenia American Cancer Society z roku 2013 „"nie sú aktuálne žiadne spoľahlivé vedecké dôkazy, že kyselina lipoová zabraňuje vývoju alebo šireniu rakoviny"“. V roku 2015 nebolo vnútrožilné podanie kyseliny lipoovej povolené nikde vo svete okrem Nemecka (na liečbu diabetickej neuropatie), ale bolo preukázané ako dostatočne bezpečné a účinné v štyroch klinických skúškach; napriek tomu iná veľká skúška v priebehu štyroch rokov nenašla žiadny rozdiel oproti placebu. V roku 2012 neboli žiadne dobré dôkazy toho, že kyselina lipoová pomáha ľuďom s mitochondriálnymi poruchami. Review z roku 2018 odporúčala kyselinu lipoovú ako doplnok stravy proti obezite s nízkou dávkou (menej než 600 mg denne) na krátke časové úseky (menej než 10 týždňov). Kyselina lipoová je však príliš drahá na to, aby bola praktická ako doplnková terapia na obezitu.

</doc>
<doc id="706019" url="https://sk.wikipedia.org/wiki?curid=706019" title="Lipoát">
Lipoát



</doc>
<doc id="706020" url="https://sk.wikipedia.org/wiki?curid=706020" title="Kyselina alfa-lipoová">
Kyselina alfa-lipoová



</doc>
<doc id="706021" url="https://sk.wikipedia.org/wiki?curid=706021" title="Kyselina α-lipoová">
Kyselina α-lipoová



</doc>
<doc id="706022" url="https://sk.wikipedia.org/wiki?curid=706022" title="Kyselina tioktová">
Kyselina tioktová



</doc>
<doc id="706026" url="https://sk.wikipedia.org/wiki?curid=706026" title="FDb">
FDb



</doc>
<doc id="706027" url="https://sk.wikipedia.org/wiki?curid=706027" title="Acylová skupina">
Acylová skupina



</doc>
<doc id="706028" url="https://sk.wikipedia.org/wiki?curid=706028" title="Kyselina dihydrolipoová">
Kyselina dihydrolipoová

Kyselina dihydrolipoová (DHLA, z anglického "dihydrolipoic acid") je organická zlúčenina, ktorá predstavuje redukovanú formu kyseliny lipoovej. Je to karboxylová kyselina odvodená od kyseliny kaprylovej (oktánovej), ktorá má dve tiolové skupiny na uhlíkoch C6 a C8, takže je to ditiol. 
Chemické vlastnosti.
Je to opticky aktívna zlúčenina, ktorá sa vyskytuje v dvoch enantiomérov, ale v prírode sa vyskytuje len v podobe "R"-enantioméru. 
Pár kyselina lipoová/kyselina dihydrolipoová sa vyskytuje v mnohých biochemických reakciách. Redukčný potenciál tejto premeny je okolo -320 mV.
Biologický význam.
Kyselina dihydrolipoová sa v organizmoch nevyskytuje voľne, ale viazaná v enzýmoch v podobe dihydrolipoamidu. V tejto podobe dochádza k reverzibilnej oxidácii kyseliny dihydrolipoovej na kyselinu lipoovú a naspäť, vďaka čomu môžu prebiehať niektoré biochemické procesy. Počas týchto reakcií dochádza k redukcii kyseliny lipoovej a prenosu acylovej skupiny na jednu z tiolových skupín kyseliny dihydrolipoovej. Táto skupina sa následne uvoľní a dochádza k spätnej oxidácii kyseliny dihydrolipoovej na kyselinu lipoovú. Medzi enzýmy, ktoré využívajú tento cyklus, patrí pyruvátdehydrogenázový komplex, α-ketoglurarátdehydrogenázový komplex, komplex dehydrogenázy rozvetvených aminokyselín, 2-oxoadipátdehydrogenázový komplexu a glycínový štiepny systém.

</doc>
<doc id="706029" url="https://sk.wikipedia.org/wiki?curid=706029" title="Urucká kultúra">
Urucká kultúra

Urucká kultúra, obdobie Uruk, alebo protoliterárne obdobie (cca 4000 až 3100 pred Kr.) existovalo v dejinách Mezopotámie od protohistorického eneolitu po obdobie ranej doby bronzovej, po období obejdskej kultúry a pred Džemdetnasrskou kultúrou. Toto obdobie, pomenované podľa sumerského mesta Uruk, bolo svedkom vzniku mestského života v Mezopotámii a sumerskej civilizácie. Neskoré urucké obdobie (34. až 32. storočie pred Kr.) bolo svedkom postupného vzniku klinového písma a zodpovedá ranej dobe bronzovej; označuje sa aj ako „protoliterárne obdobie".
V tomto období došlo k úpadku maľovania na keramiku, keďže sa začala presadzovať meď a valcové pečate.
Dolná Mezopotámia.
Dolná Mezopotámia je jadrom kultúry obdobia Uruk a zdá sa, že táto oblasť bola kultúrnym centrom tohto obdobia, pretože práve tu sa nachádzajú hlavné pamiatky a najzreteľnejšie stopy mestskej spoločnosti so štátnymi inštitúciami, ktoré sa rozvíjali v druhej polovici 4. tisícročia pred Kr., prvý systém písma a práve materiálna a symbolická kultúra tejto oblasti mala v tomto období najväčší vplyv na zvyšok Blízkeho východu. Tento región však nie je archeologicky dobre známy, pretože len samotná lokalita Uruk poskytla stopy monumentálnej architektúry a administratívnych dokumentov, ktoré oprávňujú považovať tento región za najdynamickejší a najvplyvnejší. Na niektorých iných lokalitách sa našli stavby z tohto obdobia, ale tie sú zvyčajne známe len ako výsledok sondáží. Za súčasného stavu poznania sa stále nedá určiť, či lokalita Uruk bola v tomto regióne skutočne jedinečná, alebo ide len o náhodu pri vykopávkach, vďaka ktorej sa zdá byť dôležitejšia ako ostatné.
Ide o oblasť Blízkeho východu, ktorá bola poľnohospodársky najproduktívnejšia v dôsledku zavlažovacieho systému, ktorý sa vyvinul v 4. tisícročí pred Kr. a zameriaval sa na pestovanie jačmeňa (spolu s datľovou palmou a rôznymi inými plodmi a strukovinami) a na pasenie oviec pre ich vlnu. Hoci nemala nerastné suroviny a nachádzala sa v suchej oblasti, mala nesporné geografické a environmentálne výhody: tvorila ju rozsiahla delta, rovinatá oblasť pretínaná vodnými tokmi, čo malo za následok potenciálne obrovskú plochu obrábateľnej pôdy, po ktorej sa dalo ľahko komunikovať po rieke alebo po súši. V 4. tisícročí pred Kr. sa mohla stať aj vysoko osídlenou a urbanizovanou oblasťou so spoločenskou hierarchiou, remeselníckymi činnosťami a diaľkovým obchodom. Bola predmetom archeologického výskumu pod vedením Roberta McCormicka Adamsa mladšieho, ktorého práca bola veľmi dôležitá pre pochopenie vzniku mestských spoločností v tomto regióne. Bola identifikovaná jasná hierarchia osídlenia, ktorej dominuje niekoľko aglomerácií, ktoré v priebehu 4. tisícročia získavali čoraz väčší význam. Z nich bol Uruk zrejme najdôležitejší, čo z neho robí najstarší známy prípad strediskového mesta, keďže jeho zázemie zrejme v záverečnej časti obdobia posilnilo samotný Uruk na úkor jeho susedov (najmä regiónu na severe, okolo Adabu a Nippuru).
Etnické zloženie tohto regiónu v uruckom období nemožno s istotou určiť. Súvisí to s problémom pôvodu Sumerov a datovaním ich objavenia sa (ak sa považujú za miestnych obyvateľov regiónu) alebo ich príchodu (ak sa predpokladá, že migrovali) do dolnej Mezopotámie. Neexistuje zhoda o archeologických dôkazoch migrácie ani o tom, či najstaršia forma písma už odráža konkrétny jazyk. Niektorí tvrdia, že je to vlastne sumerčina, v tom prípade by jej vynálezcami boli Sumeri, ktorí by boli v regióne prítomní už najneskôr v posledných storočiach 4. tisícročia (čo sa zdá byť najrozšírenejším stanoviskom). O tom, či boli prítomné aj iné etnické skupiny, najmä semitskí predkovia Akkadčanov alebo jeden či viacero „predsumerských" národov (ani sumerských, ani semitských a predchádzajúcich obom v regióne), sa tiež diskutuje a nedá sa to objasniť ani na základe vykopávok.
 "Hlavný článok: Uruk" 
Uruk.
Z týchto mestských aglomerácií je práve Uruk, rovnomenná lokalita tohto obdobia, podľa našich súčasných poznatkov zďaleka najväčšia a je hlavnou, z ktorej sa vychádzalo pri zostavovaní chronologickej postupnosti tohto obdobia. V období neskorého Uruku mohlo mať v čase svojho najväčšieho rozmachu rozlohu 230 - 500 hektárov, čo je viac ako ostatné súčasné veľké sídliská, a mohlo v ňom žiť 25 000 až 50 000 ľudí. Architektonický profil lokality tvoria dve monumentálne skupiny umiestnené 500 metrov od seba.
Ďalšie lokality v Dolnej Mezopotámii.
Mimo Uruku sa na niekoľkých lokalitách v južnej Mezopotámii našli úrovne súčasné s uruckým obdobím. Sondáže vykonané na lokalitách väčšiny kľúčových miest Mezopotámie v historickom období odhalili, že boli obývané v tomto období (Kiš, Girsu, Nippur, Ur, možno Šuruppak a Larsa a ďalej na severe v guvernorátoch Dijále, Tell Asmar a Chafadža). Posvätná štvrť Eridu, miesto hlavných monumentálnych stavieb obejdského obdobia v Dolnej Mezopotámii, je pre urucké obdobie málo známa, hoci sa tam našla keramika z uruckého obdobia. Jedinou významnou stavbou z konca 4. tisícročia pred Kr., ktorá je zatiaľ známa z oblasti mimo Uruku, je „maľovaný chrám" na plošine Tell Uqair, ktorý sa datuje do konca obdobia Uruk alebo možno džemdetnasrskej kultúry a pozostáva z dvoch na seba navrstvených terás s budovou s rozmermi približne 18 x 22 m, ktorá bola identifikovaná ako budova s kultovou funkciou. Nedávno bola na rieke juhovýchodne od lokality Abu Salabikh („Uruk Mound") odhalená úroveň patriaca do obdobia Uruk, ktorá má rozlohu len 10 hektárov. Táto lokalita bola obklopená múrom, ktorý bol odhalený len čiastočne, a podarilo sa odhaliť niekoľko stavieb vrátane plošiny, ktorá podopierala budovu, z ktorej zostali len stopy. Pokiaľ ide o lokalitu Džemdet Nasr, ktorá dala svoj názov obdobiu prechodu z uruckého obdobia do obdobia ranej dynastie, je rozdelená na dve hlavné telly a práve na druhom (mohyla B) sa podarilo odhaliť najdôležitejšiu budovu, ktorá obsahovala veľký sklad administratívnych dokumentov - viac ako 200 tabuliek s odtlačkami valcových pečatí.
Spoločnosť a kultúra.
Obdobie Uruk, ktoré sa nachádza na rozhraní praveku a histórie, možno považovať za „revolučné" a v mnohých ohľadoch zakladateľské. Mnohé z inovácií, ktoré prinieslo, boli prelomové v dejinách Mezopotámie a vlastne aj celého sveta. V tomto období sa objavuje všeobecný vzhľad hrnčiarskeho kruhu, písma, mesta a štátu. Nastáva nový pokrok vo vývoji štátnych spoločností, a to taký, že odborníci považujú za vhodné označiť ich za „zložité" (v porovnaní s predchádzajúcimi spoločnosťami, o ktorých sa hovorí, že sú „jednoduché").
Vedci sa preto zaujímajú o toto obdobie ako o rozhodujúci krok vo vývoji spoločnosti - dlhý a kumulatívny proces, ktorého korene možno vidieť na začiatku neolitu pred viac ako 6 000 rokmi a ktorý nabral na obrátkach v predchádzajúcom období Obejdskej kultúry v Mezopotámii. Platí to najmä pre anglicky písanú vedu, v ktorej sa teoretické prístupy od 70. rokov 20. storočia do veľkej miery inšpirovali antropológiou a ktorá skúmala obdobie Uruku z hľadiska „komplexnosti" pri analýze vzniku raných štátov, rozširujúcej sa spoločenskej hierarchie, zintenzívnenia obchodu na dlhé vzdialenosti atď.
S cieľom rozoznať kľúčový vývoj, ktorý z tohto obdobia robí rozhodujúci krok v dejinách starovekého Blízkeho východu, sa výskum zameriava najmä na centrum, dolnú Mezopotámiu, a na lokality v susedných regiónoch, ktoré sú jasne začlenené do civilizácie, ktorá tam vznikla (najmä „kolónie" na strednom Eufrate). Sledujú sa tu najmä aspekty neskorého uruckého obdobia, ktoré je najznámejšie a nepochybne je obdobím, v ktorom došlo k najrýchlejším zmenám - je to moment, keď sa vytvorili charakteristické črty starovekej mezopotámskej civilizácie.

</doc>
<doc id="706031" url="https://sk.wikipedia.org/wiki?curid=706031" title="Kulový blesk">
Kulový blesk



</doc>
<doc id="706033" url="https://sk.wikipedia.org/wiki?curid=706033" title="Alžbeta Gwerková-Göllnerová">
Alžbeta Gwerková-Göllnerová



</doc>
<doc id="706034" url="https://sk.wikipedia.org/wiki?curid=706034" title="Nukleárna magnetická rezonancia">
Nukleárna magnetická rezonancia

Nukleárna magnetická rezonancia (NMR) alebo jadrová magnetická rezonancia (JMR) je fyzikálna metóda, ktorá sa používa na určenie štruktúry chemických látok. NMR využíva magnetické vlastnosti atómových jadier niektorých izotopov. Podobnou metódou je elektrónová paramagnetická rezonancia (EPR), ktorá využíva spin elektrónov.
Dnes sú tradičné metódy NMR spektroskopie nepostrádateľnou pomôckou syntetického chemika pri sledovaní priebehu reakcií a overovaní štruktúry produktov. Špeciálne časovo náročnejšie techniky umožňujú riešiť štruktúry aj veľmi komplikovaných zlúčenín, napr. sekundárne a terciárne štruktúry biopolymérov, a študovať interakcie medzi nimi. Obrovskou výhodou NMR spektroskopie biomolekúl je, že môžeme zisťovať ich trojdimenzionálnu štruktúru za „fyziologických“ podmienok (v roztoku s určitým pH, teplotou, iónovou silou). Pomocou MR tomografie sú dnes už bežne študované tkanivá a orgány v ľudskom tele. NMR spektroskopia našla tiež široké uplatnenie v materiálovej chémii, farmaceutickom priemysle a vo fyzike pevných látok.
Jadrový spin.
Z hľadiska NMR môžeme atómové jadrá jednotlivých izotopov rozdeliť na tri skupiny podľa ich hodnoty spinového kvantového čísla (často nazývaného jadrový spin alebo len spin).
Jadrá s nulovým jadrovým spinom (I = 0).
Patria sem jadrá s párnym počtom protónov i neutrónov, ako napr. 12C, 16O, 32S. Tieto jadrá nemajú jadrový magnetický moment a nie sú v NMR spektroskopii pozorovateľné ani nijako neovplyvňujú spektrá iných izotopov.
Jadrá s polovičným jadrovým spinom (I = 1/2).
Tieto jadrá majú jadrový magnetický moment a sú ľahko merateľné. Príkladom je protón, 1H, ktorý má vysoké prírodné zastúpenie a je najbežnejšie meraným jadrom. Uhlík 13C predstavuje ďalšie často merané jadro. Má nižšiu citlivosť a zároveň nízke prírodné zastúpenie (1,11%), takže jeho signály sú zhruba 5700× slabšie ako signály 1H. Ďalšie jadrá so spinom 1/2 sú napríklad 15N, 19F, 31P. Výhodou meraní prvkov 19F a 31P je, že sú to monoizotopické prvky.
Jadrá s jadrovým spinom vyšším než 1/2 (I &gt; 1/2).
Tieto jadrá majú okrem jadrového magnetického momentu aj kvadrupolový moment a sú veľmi často ťažko merateľné. Jadrá s nepárnym nukleónovým číslom (súčet počtu protónov a neutrónov) majú poločíselné spinové kvantové čísla (1/2, 3/2, 5/2…). Jadrá s párnym nukleónovým číslom a nepárnym počtom protónov majú celočíselné spinové kvantové čísla (1, 2, 3…).
Nobelove ceny za NMR.
O význame nukleárnej magnetickej rezonancie svedčí aj niekoľko Nobelových cien udelených v tejto oblasti. V roku 1943 získal Nobelovu cenu za fyziku Otto Stern za objav magnetického momentu protónu. V roku 1944 získal Nobelovu cenu za fyziku Isidor Isaac Rabi za jeho rezonančnú metódu na zistenie magnetických vlastností atómových jadier. V roku 1952 získali Nobelovu cenu za fyziku Felix Bloch a Edward Mills Purcell za rozvoj nových metód na presné meranie jadrového magnetizmu a prvú detekciu NMR signálu. V roku 1991 získal Nobelovu cenu za chémiu Richard R. Ernst za jeho príspevok k rozvoju nukleárnej magnetickej rezonancie s vysokým rozlíšením, zavedenie pulzných techník merania a použitia Fourierovej transformácie a zavedenie dvojdimenzionálnych NMR techník. V roku 2002 získal Nobelovu cenu za chémiu Kurt Wüthrich za vývoj NMR ako metódy umožňujúcej určenie trojrozmernej štruktúry biologických makromolekúl v roztoku. V roku 2003 získali Nobelovu cenu za fyziológiu a medicínu Paul C. Lauterbur a Peter Mansfield za vypracovanie metódy zobrazovania magnetickou rezonanciou.

</doc>
<doc id="706036" url="https://sk.wikipedia.org/wiki?curid=706036" title="Fosforová nukleárna magnetická rezonančná spektroskopia">
Fosforová nukleárna magnetická rezonančná spektroskopia

Fosforová nukleárna magnetická rezonančná spektroskopia alebo 31P NMR spektroskopia (často len ako 31P NMR) je spektroskopická metóda analytickej chémie, ktorá využíva nukleárnu magnetickú rezonanciu na štúdium organických zlúčenín, ktoré obsahujú fosfor. Fosfor sa bežne nachádza v organických zlúčeninách a koordinačných komplexoch (v podobe fosfánov), vďaka čomu je užitočné merať 31P NMR spektrá. 31P NMR spektroskopia meraná v roztoku je jedna z bežnejších NMR techník, pretože fosfor je monoizotopický prvok (teda 100 % jadier fosforu v prírode je 31P) a jeho jadro má relatívne vysoký gyromagnetický pomer. Okrem toho má jadro 31P spin ½, takže je tieto spektrá relatívne jednoduché interpretovať. Jediné ďalšie jadrá, ktorú sú aktívne v NMR, majú spin ½, sú vysoko senzitívne a monoizotopické (alebo aspoň takmer) sú 1H a 19F.
Vlastnosti.
Gyromagnetický pomer je asi 40,5 % pomeru 1H, takže signály 31P NMR sú pozorované pri 202 MHz na 11,7 Tesla magnetoch (používaných pre 500 MHz 1H NMR merania). Štandardom pre chemický posun je 85% kyselina fosforečná (H3PO4), ktorej sa prisudzuje posun 0, pričom potom kladný posun predstavuje slabšie pole/vyššie frekvencie. Kvôli nekonzistentnmu nukleárnemu Overhauserovmu efektu nie je možné použiť integrály na určenie počtu jadier. Zvyčajne sa spektra zaznamenávajú bez interakcie s protónmi, tzv. protón-dekaplované fosforové NMR spektrá označované {1H}31P-NMR.
Dohody, ktoré platia pre 31P NMR (a iné jadrá), sa zmenili v roku 1975, odkedy sa zmenilo znamienko chemického posunu: „Bezrozmerné škály by mali byť definované s kladnými hodnotami v smere vyššej frekvencie (slabšieho poľa).“ Články spred tohto roku teda majú zvyčajne opačné znamienko.
Chemické posuny fosforu v zlúčeninách.
Pre každú zlúčeninu obsahujúcu v svojej štruktúre fosfor musí byť premerané fosforové NMR spektrum, pričom sa zvyčajne meria protón-dekaplované fosforové NMR spektrum. Chemické posuny zlúčenín fosforu majú rozsah až 700 ppm, čo umožňuje rozlíšiť chemické posuny aj veľmi príbuzných zlúčenín.Chemické posuny fosforu sú ovplyvňované elektrónovou hustotou v okolí jadra 31P: elektrónová hustota v okolí jadra fosforu je ovplyvňovaná oxidačným číslom fosforu, mierou iónového/kovalentného charakteru väzby P-X a rádom väzby (P-X vs. P=X). Chemické posuny fosforu sa referencujú voči 85 % vodnému roztoku kyseliny fosforečnej umiestnenej v zatavenej kapiláre ako externý štandard.
Interakčné konštanty fosforu v zlúčeninách.
Interakčné konštanty fosforu majú obrovský rozsah od 0 Hz až po 4000 Hz. Veľkosť interakčnej konštanty "J"(P,X)závisí od oxidačného čísla fosforu. Interakčné konštanty fosforu našli využitie pri štúdiu nukleotidov: geminálne interakcie 2"J"(P-O-P)dosahujú 20 Hz a objavujú sa v protón dekaplovaných fosforových spektrách.
Použitie.
31P NMR sa využíva na určovanie štruktúry novo pripravených látok obsahujúcich fosfor, umožňuje využitie 31P NMR parametrov na určenie konfigurácie látok pomocou NMR spektier meraných v roztoku aj v kvapalných kryštáloch. Meranie v kvapalných kryštáloch poskynuje navyše informáciu o dipolárnych interakciách, ktoré v roztoku nemožno pozorovať, pretože sú rýchlymi reorientáciami molekúl spriemerované k nule.
Biomolekulárne použitie.
31P NMR spektroskopia sa bežne používa na štúdium fosfolipidových dvojvrstiev v prirodzených podmienkach. Analýza 31P NMR spektier lipidov umožňuje zisk mnohých informácií o tvorbe a tvare dvojvrstiev, fázových premenách (gélový fáza, fyziologický tekutý kryštál, nedvojvrstvové fáze...), orientácií a dynamike lipidov a elastických vlastnostiach čistých lipidových dvojvrstiev a zmeny pri naviazaní bielkovín a iných biomolekúl.
Diagnostika.
31P NMR možno použiť na diagnosticku rôznych porúch a chorôb, napríklad McArdleovej choroby alebo nádorov mozgu.

</doc>
<doc id="706038" url="https://sk.wikipedia.org/wiki?curid=706038" title="13C NMR">
13C NMR

13C NMR je spektroskopická technika nukleárnej magnetickej rezonancie izotopu uhlíka 13C. Spektra jadier 13C sú po 1H experimentoch druhé najčastejšie merané spektrá pri štruktúrnej analýze organických molekúl. Kvôli širokopásmovému dekaplingu, ktorý vedie k NOE obohateniu niektorých signálov, a kvôli dlhým relaxačným časom T1 niektorých uhlíkových jadier nie je možné bežne merané uhlíkové spektrá presne kvantifikovať (integrovať, pretože intenzity nezodpovedajú relatívnym počtom uhlíkov). Najdôležitejšou informáciou, ktorú je možné z 13C spektier získať, sú tak chemické posuny jednotlivých signálov. Signály uhlíkových atómov v bežných organických zlúčeninách nájdeme v spektre najčastejšie medzi 0–220 ppm. 
Chemický posun.
Najvyššie chemické posuny v 13C NMR spektrách organických látok zvyčajne patria karbonylovým zlúčenínám (aldehydy a ketóny) a karbonátom (diestery kyseliny uhličitej). Signál aldehydového uhlíka odlíšime od signálu ketónového uhlíka pomocou ATP ("attached proton test"), keďže uhlík alhedydu nesie jeden vodík a uhlík ketónu nenesie žiadny vodík.
Alkány.
Chemický posun uhlíka v alkánoch závisí od počtu uhlíkových atómov v α a β pozíciách k sledovanému uhlíku a od ich rozvetvenia. Značný vplyv na uhlíkové chemické posuny majú neuhlíkové substituenty. Elektronegatívne substituenty odčerpávajú elektrónovú hustotu z okolia uhlíkového jadra, daný uhlík je potom menej tienený a má teda vyšší chemický posun. Súvislosť chemického posunu s elektronegativitou je dobre vidieť napríklad na posunoch uhlíkov susediacich s fluórom, chlórom a brómom. Jód je výnimkou z efektu elektronegatívnych substituentov: chemický posun uhlíka priamo naviazaného na atóm s veľkým atómovým číslom je nižší ako pri nesubstituovanom alkáne. Tomuto javu sa hovorí efekt ťažkého atómu a najčastejšie je pozorovateľný práve pri zlúčeninách obsahujúcich jód. Napríklad chemický posun uhlíka v molekule jodidu uhličitého CI4 je –292 ppm, teda úplne mimo rozsahu bežne meraných uhlíkových spektier. Uhlík v β polohe k elektronegatívnemu substituentu je tiež menej tienený, a jeho signál je teda posunutý k vyšším hodnotám ppm, ale tento efekt je oveľa slabší ako v prípade α uhlíkov (priamo naviazaných na substituent). Signály uhlíkov v polohe γ k substituentom sú naopak mierne posunuté smerom do nižších hodnôt chemických posunov, tomuto javu sa hovorí γ-efekt a je pravdepodobne spôsobený sterickými interakciami.
Cykloalkány.
Chemické posuny nesubstituovaných cykloalkánov sa objavujú v rozmedzí 22–29 ppm, jedinou výnimkou je cyklopropán, ktorý má uhlíkový chemický posun záporný –2,8 ppm. Neobvykle nízke chemické posuny sú pozorované aj u ďalších trojčlenných cyklických zlúčenín, napríklad chemické posuny uhlíkov v oxirane sú 40 ppm, zatiaľ čo chemický posun uhlíka priamo naviazaného na kyslík vo viacčlenných kruhoch alebo v acyklických zlúčeninách býva vyšší ako 50 ppm. Všetky uhlíky nesubstituovaných cykloalkánov sú ekvivalentné, takže vykazujú jediný signál v spektrách.

</doc>
<doc id="706039" url="https://sk.wikipedia.org/wiki?curid=706039" title="What’s the Matter">
What’s the Matter

 
„What’s the Matter“, uvádzaná aj ako „What’s the Matter Baby“, je demonahrávka írskeho rockového hudobníka a speváka Phila Lynotta a anglického R&amp;B pesničkára Juniora Giscomba z roku 1984. Bola nahraná počas stretnutí v štúdiu Lynottovho domu Pagoda House na 184 Kew Rd v obvode Kew londýnskej mestskej časti Richmond. Pôvodne mala byť spolu s ďalšími štyrmi demami súčasťou plánovaného sólového albumu Phila Lynotta, ale podľa vydavateľstva nefungovalo spojenie rockového a pop/R&amp;B/soulového interpreta.
V roku 2009 sa nahrávka stala súčasťou neoficiálnej limitovanej CD-R kompilácie Phila Lynotta s názvom "The Final Sessions" od japonského bootleg vydavateľstva Lost and Found.
Externé odkazy.
 

</doc>
<doc id="706040" url="https://sk.wikipedia.org/wiki?curid=706040" title="What's the Matter">
What's the Matter



</doc>
<doc id="706041" url="https://sk.wikipedia.org/wiki?curid=706041" title="Junior Giscombe">
Junior Giscombe

Norman Washington „Junior“ Giscombe (* 6. jún 1957, Londýn, Spojené kráľovstvo) je anglický pesničkár, často známy ako Junior, ktorý bol jedným z prvých britských R&amp;B umelcov, ktorí boli úspešní v Spojených štátoch. Preslávil sa najmä singlom „Mama Used to Say“ z roku 1982.
Životopis.
Giscombe sa narodil v londýnskom obvode Wandsworth a v rokoch 1980 až 1982 bol sprievodným spevákom skupiny Linx.
Keď sa obrátil smerom k sólovej kariére, najprv bol zapisovaný jednoducho ako Junior. V roku 1982 sa stal hitom číslo 7 v UK Singles Chart singel „Mama Used to Say“. His follow-up single, "Too Late" also made the top 20 in the UK. „Mama Used to Say“ bol tiež v top 40 popových a 5 najlepších R&amp;B hitov v Spojených štátoch, čo mu vynieslo ocenenie „Best Newcomer“ od časopisu "Billboard". 
Niekedy (s najväčšou pravdepodobnosťou) okolo roku 1984 a 1985 Giscombe nahral (a veľmi pravdepodobne sa podieľal na písaní) neznámeho počtu skladieb s Philom Lynottom, bývalým lídrom, spevákom a basgitaristom hardrockovej skupiny Thin Lizzy. Lynott zomrel v januári 1986 a piesne neboli nikdy oficiálne vydané. Väčšina zostáva ako demá, ale jedna z piesní, „Lady Loves to Dance“, bola úspešná a takmer vydaná predtým, ako ju stiahla nahrávacia spoločnosť. Niektoré piesne sú dostupné na YouTube, vrátane „What’s the Matter Baby“ (Giscombe poskytuje sprievodné vokály) a „Time (and Again)“ (Giscombe zdieľa vokály s Lynottom).
Po období mimo rebríčkov sa v roku 1987 nakrátko vrátil do top 10, keď naspieval duet s Kim Wildovou na „Another Step (Closer to You)“ V roku 1986 sa zapojil aj do formovania Red Wedge s Billym Braggom, Jimmym Sommervillom a Paulom Wellerom a bol súčasťou The Council Collective s the Style Council, Jimmym Ruffinom a ďalšími pre fundraisingový singel „Soul Deep“ z roku 1984. V roku 1992 sa Junior objavil na pódiu na 1992 labouristickom zhromaždení v Sheffielde spievajúc pieseň Curtisa Mayfielda s názvom „Move On Up“. Neskôr sa Giscombe stal známejším ako skladateľ piesní pre umelcov ako Sheena Easton.
V roku 2014 Giscombe založil „The British Collective“ s kolegami britskými umelcami Don-E, Noel McKoy a Omar. V roku 2017 sa Giscombe objavil na albume Mikea Cityho "The Feel Good Agenda, Vol. 1" v piesni „Sang and Dance“.
Osobný život.
Junior Giscombe vyrastal ako najmladší z ôsmich detí.
So svojou detskou láskou Nardiou sa stretol, keď mal 19 a ona 17 a zostali spolu až do jej smrti. Vo veku 24 rokov bola Nardii diagnostikovaná skleróza multiplex a zomrela na komplikácie tohto ochorenia v roku 2008 vo veku 50 rokov. Junior a Nardia mali dve deti. Ich druhému dieťaťu, Jenique, bola tiež diagnostikovaná skleróza multiplex v roku 2008 (šesť mesiacov pred smrťou jej matky) a zomrela v máji 2017. Giscombe venoval album "Everyting Set" z roku 2020 na pamiatku svojej dcéry.
Giscombe je strýkom britského komika Richarda Blackwooda, ktorý v júni 2000 samploval „Mama Used to Say“ na svojom singli „Mama – Who Da Man“.

</doc>
<doc id="706042" url="https://sk.wikipedia.org/wiki?curid=706042" title="What’s the Matter Baby">
What’s the Matter Baby



</doc>
<doc id="706043" url="https://sk.wikipedia.org/wiki?curid=706043" title="Kultúrna krajina starých čajových lesov na hore Ťing-maj v Pchu-eri">
Kultúrna krajina starých čajových lesov na hore Ťing-maj v Pchu-eri

Kultúrna krajina starých čajových lesov na hore Ťing-maj v Pchu-eri (, ) je predstaviteľom tradičnej metódy pestovania čaju v tzv. čajovom lese. Nachádza sa v meste Chuej-min, v autonómnej oblasti národnosti Lachuov Lan-cchang, v prefektúre Pchu-er v juhozápadnej provincii Jün-nan. Od názvu prefektúry je prevzatý aj názov druhu čierneho čaju pchu-er, ktorý sa tu pestuje. Oblasť bola 17. septembra 2023 zapísaná na zoznam svetového dedičstva UNESCO ako 57. lokalita v Číne.
Opis.
Hora Ťin-maj je príkladom súžitia viacerých národností. Pôvodne bola obývaná národnosťou Taj (etnicky spriaznou s Thajcami), od desiateho storočia začali do oblasti z priľahlých regiónov provincie Jün-nan migrovať Blangovia. V období od 10. do 14. storočia začali predovšetkým Blangovia pestovať a kultivovať divokorastúce čajové stromy. Svoje dediny si preto začali stavať v lese a domy mali obklopené čajovými stromami. Špecifický spôsob pestovania čaju v podraste je vhodný pre miestny hornatý reliéf a subtropické monzúnové podnebie. Počas vlády dynastií Ming a Čching sa obchod s čajom rapídne rozrástol a stal sa dôležitým zdrojom príjmu pre miestne komunity.
Medzi prvky kultúrneho dedičstva tradičného čajového lesa na hore Ťing-maj patrí 5 rozsiahlych starých čajových lesov, 5 starobylých dedín národnosti Blang, 4 dediny národnosti Taj a 3 samostatné ochranné lesy. Celková výmera pamiatkovej lokality je 19 095,74 hektárov, z toho 7 167,89 hektárov pamiatkového územia a 11 927,85 hektárov ochranného pásma. Oblasť dedičstva zahŕňa dve administratívne dediny Ťing-maj a Mang-ťing pod jurisdikciou mesta Chuej-min. Nachádza sa tu celkovo 10 dedín s 1 231 domácnosťami a 5 088 ľuďmi. Dodnes sa zachovalo 5 pôvodných starobylých čajových lesov, vrátane tradičného čajového lesa Ta-pching-čang a lesa Mang-ťing-šan s rozlohou 1 180 hektárov. 
Lesy sa nachádzajú v nadmorskej výške 1250 až 1500 metrov nad morom. V súčasnosti je asi 10% stromov starších než sto rokov a najstaršie dosahujú vek 300 rokov. Väčšina stromov ma výšku 2 až 5 metrov, najstaršie dosahujú výšku až 12m. Odhaduje sa, že počet starých čajovníkov v oblasti dedičstva presahuje 1,2 milióna.
S kultúrou pestovania čaju sú spojené aj tradičné kultúrne slávnosti miestnych národností. Blangovia oslavujú festival Šang-kchang, kde vzdávajú úctu čajovým predkom, národnosť Taj začlenila čajové obrady do osláv nového roku, tradične spojených s oblievaním sa vodou (viď festival Songkran v Thajsku). Blangovia majú svoju mytológiu úzko spätú s pestovaním čaju a počas sviatočných dni vyznávajú čajovníkom úctu a dúfajú v požehnanie od čajových lesov, keďže veria, že každý čajový strom má svojho ducha.
Miestny ekosystém je sebestačný, postavený podľa tradičných udržateľných poľnohospodárskych metód. V oblasti sa vyskytuje viac než 900 druhov rastlín a 340 druhov živočíchov. Dôležitý je predovšetkým výskyt množstva vtákov, ktoré chránia čajové listy pred škodcami. Okrem pestovania čaju je v oblasti rozšírené aj včelárstvo.
Význam zápisu lokality na zoznam pamiatok UNESCO spočíva aj v tom, že popri káve a vínu sa prvý krát dostala ochrana a uznanie aj čaju.

</doc>
<doc id="706046" url="https://sk.wikipedia.org/wiki?curid=706046" title="Tancoška">
Tancoška

Tancoška () je vrch v Slanských vrchoch, krajinnom celku Matransko-slanskej oblasti. Leží nad obcou Červenica, približne juhovýchodne od Prešova. 
Poloha.
Nachádza sa v severnej časti pohoria, v geomorfologickom podcelku Šimonka. Vrch leží v Prešovskom kraji, okrese Prešov a zasahuje na katastrálne územia obcí Zlatá Baňa a Červenica. Najbližšími sídlami sú južne situovaná Červenica a Lúčina, juhozápadne sa nachádza Tuhrina, západne Lesíček, severne Zlatá Baňa a juhovýchodne Zámutov. 
Opis.
Tancoška leží v juhozápadnej časti podcelku Šimonka, v rázsoche vedúcej z Dubníka () na Koziu (). Západne sa nachádza Dubová (), Zobraná () a Ostrá (), severne Chabzdová (), Bodoň (), Čierna hora () a Šimonka (), východne Praporec (), Dubník () a Oblá () a južne Ordanky (), Makovica (), Kozia () a Zverník (). Masív patrí do povodia Oľšavy, kde vodu zo severnej a západnej časti odvádza Olšavka, z južnej Lúčinský potok a z východnej potok Jedľovec. Na vrchol nevedie značený turistický chodník. Na juhovýchodnom úpätí sa nachádza chránený areál Dubnícke bane.
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je možné vidieť okolité vrcholy Slanských vrchov, Košickú kotlinu, Volovské vrchy, Čiernu horu a Vihorlatské vrchy, ojedinele aj Tatry.
Prístup.
Na vrchol nevedie značený turistický chodník, preto prístup je možný lesom z okolitých obcí alebo hrebeňom zo sedla na neďalekej ceste III/3440 zo Zlatej Bane do Červenice. 

</doc>
<doc id="706047" url="https://sk.wikipedia.org/wiki?curid=706047" title="Vodná elektráreň Sučany">
Vodná elektráreň Sučany

Vodná elektráreň Sučany je kanálová vodná elektráreň vybudovaná na derivačnom kanáli Váhu. Obsahuje Kaplanove turbíny. Inštalovaný výkon je 38,4 MW a priemerná ročná výroba 95,3 GWh.
Elektráreň (a vodná stavba) je druhým stupňom Horno-vážskej kaskády pozostávajúcej zo stupňov: Krpeľany, Sučany a Lipovec. Nachádajú sa na derivačnom kanáli Váhu. Vodná stavba je v prevádzke od 13. decembra 1958.

</doc>
<doc id="706048" url="https://sk.wikipedia.org/wiki?curid=706048" title="Veský potok">
Veský potok

Veský potok je potok v regióne Horný Zemplín v Prešovskom kraji v okrese Humenné v marginálnom rozsahu na území obce Jabloň a vo väčšinovom rozsahu na území obce Koškovce. Je ľavostranným prítokom vodného toku Laborec. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v južnej časti územia obce Jabloň na severozápadnom svahu lesa Kontulov grúnik v lesnom extraviláne v okrese Humenné v Prešovskom kraji. 
Opis toku.
Od prameňa tečie západným smerom, po krátkom úseku cca 100 m opúšťa v územie obce Jabloň a vteká na územie obce Koškovce, bez zmeny smeru pokračuje cez les premiešaný trvalými trávnymi porastmi v juhovýchodnej časti extravilánu obce Koškovce, v priberá ľavostranný bezmenný prítok v suchšom období s nepatrným množstvom vody. Ľavým brehom obmýva les Zimná stráň, pravým brehom obmýva úpätie vrchu Baková s , ľavým brehom obmýva úpätie lesa Veské, v ústi do vodného toku Laborec ako jeho ľavostranný prítok v povodí Latorice. Pramení na území obce Jabloň, preteká a ústi na území obce Koškovce. Nemá dôležitejší prítok. 
Pôvod názvu.
Názov vodného toku má pôvod v názve lesa Veské, ktorého úpätím potok tesne pred svojim zaústením preteká. Pôvodný význam názvu lesa bola lokalita v užívaní, vo vlastníctve vsi, osady, dediny, obce. Z toponyma Veské po kombinácii so všeobecným podstatným menom potok s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena Veský potok ako súčasť veľmi početnej skupiny názvov v slovenskej toponymii, najmä hydronymii. Hydronymum Veský potok bolo štandardizované v roku 1990. V dnešnej slovenskej štandardizovanej hydronymii hydronymum Veský potok je jedinečným názvom (december 2023).

</doc>
<doc id="706049" url="https://sk.wikipedia.org/wiki?curid=706049" title="Vodná elektráreň Lipovec">
Vodná elektráreň Lipovec

Vodná elektráreň Lipovec je kanálová vodná elektráreň vybudovaná na derivačnom kanáli Váhu. Obsahuje Kaplanove turbíny. Inštalovaný výkon je 38,4 MW a priemerná ročná výroba 86,4 GWh.
Elektráreň (a vodná stavba) je tretím stupňom Horno-vážskej kaskády pozostávajúcej zo stupňov: Krpeľany, Sučany a Lipovec. Nachádajú sa na derivačnom kanáli Váhu. Vodná stavba je v prevádzke od 26. októbra 1960.

</doc>
<doc id="706050" url="https://sk.wikipedia.org/wiki?curid=706050" title="Ludwig Korinek">
Ludwig Korinek

Ludwig Korinek (tiež Ľudovít Korinek; * 28. marec 1878, Bratislava† 29. august 1956) bol slovenský verejný činiteľ nemeckej národnosti v období medzivojnového Česko-Slovenska.
Životopis.
Povolaním bol tesársky majster. Podieľal sa na rozvoji nemeckého priemyslu na území západného Slovenska. Okrem svojho remesla sa venoval aj vinohradníctvu a podnikaniu. Bol predsedom akciovej spoločnosti Pezinská úverová banka. V roku 1920 sa stal starostom Pezinka.
Po parlamentných voľbách v roku 1925 zasadal v hornej komore Národného zhromaždenia. Mandát nadobudol až dodatočne, 18. mája 1926, po tom, čo volebný súd zrušil mandát senátora Jana Prinza z agrárnej strany. Ústredná volebná komisia pri nesprávnom výklade volebného poriadku pri prerozdeľovaní mandátov v III. skrutíniu pôvodne nepridelila senátorský mandát nemeckému Zväzu poľnohospodárov (Bund der Landwirte), ale agrárnej strane. Volebná skupina, ku ktorej patria aj slovenskí Nemci vrátane Spišskej nemeckej strany a Maďarskej národnej strany, prirodzene podala proti tomuto rozhodnutiu odvolanie, ktoré odznelo pred volebným súdom 25. apríla 1926. Volebný súd vo svojom rozhodnutí uznal postoj nemecko-maďarskej volebnej skupiny a odňal senátny mandát českému agrárnikovi Princovi a udelil ho práve Korinkovi. Napriek tomu, že mal trvalý pobyt v Pezinku, zvolený bol v rámci českého VI. volebného kraja. V senáte zasadal v národohospodárskom výbore. Dobová maďarská tlač však uvádza, že kandidoval za VIII. volebný kraj (Turčiansky Svätý Martin).

</doc>
<doc id="706052" url="https://sk.wikipedia.org/wiki?curid=706052" title="Vodná elektráreň Krpeľany">
Vodná elektráreň Krpeľany

Vodná elektráreň Krpeľany je prietočná vodná elektráreň na Váhu, využívajúca akumulovanú vodu Vodnej nádrže Krpeľany. Obsahuje Kaplanove turbíny, ktorých inštalovaný výkon je 24,75 MW a priemerná ročná výroba 59,4 GWh.
Elektráreň (a vodná stavba) je prvým a riadiacim stupňom Vážskej kaskády, aj keď bola vybudovaná až po Vodné dielo Dubnica a Vodné dielo Nové Mesto nad Váhom. Je súčasťou Horno-vážskej kaskády, pozostávajúcej zo stupňov Krpeľany, Sučany a Lipovec. Voda z nej odchádza do derivačného kanála Váhu. Vodná stavba bola do skúšobnej prevádzky uvedená 5. decembra 1957.

</doc>
<doc id="706054" url="https://sk.wikipedia.org/wiki?curid=706054" title="Elektronický boj">
Elektronický boj



</doc>
<doc id="706056" url="https://sk.wikipedia.org/wiki?curid=706056" title="Rádioelektronický boj">
Rádioelektronický boj



</doc>
<doc id="706058" url="https://sk.wikipedia.org/wiki?curid=706058" title="Diskografia Dary Rolins">
Diskografia Dary Rolins

Toto je diskografia slovenskej speváčky Dary Rolins.
Videoklipy.
Toto je neúplný zoznam.
Externé odkazy.
Prehľad umiestnených albumov v rebríčkoch ČNS IFPI:
Prehľad umiestnených skladieb v rebríčkoch ČNS IFPI:

</doc>
<doc id="706060" url="https://sk.wikipedia.org/wiki?curid=706060" title="Bombím">
Bombím

Bombím je tretí štúdiový album slovenskej speváčky Simy, ktorý vydalo 2. decembra 2019 hudobné vydavateľstvo Gajlo Records. Album vyšiel po roku od prechádzajúceho – "Podla seba". Na albume sa nachádzajú spolupráce s rapermi Separom, Egom a skupinou Nerieš. 
Okrem piesne „Čítam“ bol k piesňam natočený i videoklip.
Turné k albumu "Bombím Tour 2020" malo zastávky na Slovensku a v Česku. 

</doc>
<doc id="706064" url="https://sk.wikipedia.org/wiki?curid=706064" title="Tan-sia">
Tan-sia

Reliéf Tan-sia (, ) označuje rôzne krajinné typy nachádzajúce sa v juhovýchodnej, juhozápadnej a severozápadnej Číne, ktoré „pozostávajú z červených nánosov charakterizovanými strmými útesmi“. Ide o jedinečný typ petrografickej geomorfológie nachádzajúci sa v Číne. Krajinný typ Tan-sia je vytvorený z červeno sfarbených pieskovcov a zlepencov prevažne kriedového veku. Terén vyzerá veľmi podobne ako krasová topografia, ktorá sa tvorí v oblastiach podložených vápencami, ale keďže horniny, ktoré tvoria tan-sia, sú pieskovce a konglomeráty, nazývajú sa „pseudokrasové“ formy terénu. Boli tvorené endogénnymi silami (pohyby geologických vrstiev) a exogénnymi silami (vrátane zvetrávania a erózie).
Prvé štúdie o tom, čo sa dnes označuje ako tan-sia, sa uskutočnili na hore Tan-sia-šan neďaleko Šao-kuanu v Číne. V 20. a 30. rokoch 20. storočia sa čínski geológovia snažili dozvedieť sa viac o týchto zaujímavých geomorfných štruktúrach. Krajinné tvary tan-sia sú tvorené zdvihnutou kontinentálnou kôrou, ktorá bola porušená a erodovaná, čím sa odhaľujú veľké zrázy vrstvenej horniny červenej farby.
Krajinné tvary tan-sia pokrývajú niekoľko provincií v juhovýchodnej Číne. V okrese Tchaj-ning v provincii Fu-ťien sú veľmi dobré príklady „mladých“ foriem tan-sia, v ktorých sa vytvorili hlboké úzke údolia. Ako terén starne, údolia sa rozširujú a vznikajú izolované veže a hrebene. Veľmi zvláštnou črtou krajiny tan-sia je rozvoj početných jaskýň rôznych veľkostí a tvarov. Jaskyne majú tendenciu byť plytké a izolované, na rozdiel od skutočného krasového terénu, kde jaskyne majú tendenciu vytvárať hlboké, vzájomne prepojené siete. V roku 2010 bolo šesť krajinných tvarov tan-sia v južnej Číne so všeobecným názvom "China Danxia" zapísaných do zoznamu svetového dedičstva UNESCO. Šesť zapísaných oblastí tan-sia je: Lang-šan a Wan-fo (provincia Chu-nan), Tan-sia-šan (provincia Kuang-tung), Tchaj-ning a Kuan-č' (provincia Fu-ťien), Lung-chu a Kuej-feng (provincia Ťiang-si), Fang-jen, Ťiang-lang-šan (provincia Če-ťiang) a Č'-šuej-šan (provincia Kuej-čou). Celková jadrová oblasťšiestich6 vyššie uvedených regiónov je 73 945 hektárov a celková nárazníková oblasť je 65 446 hektárov. Iné významné oblasti tan-sia, ako napríklad Národný geologický park Čang-je, nie sú zahrnuté do svetového dedičstva.
Geológia.
Asi pred 80 miliónmi rokov vznikol sedimentáciou z jazier a potokov kriedový červený pieskovec a zlepenec. Po ďalších 15 miliónoch rokov vytvorili pohyby tektonických platní mnoho zlomov. Pred 23 miliónmi rokov narušil pohyb himalájskeho pohoria zem okolo krajiny tan-sia v provincii Kuang-tung v Číne, pozdvihol a úplne zmenil topografiu oblasti. Počas miliónov rokov boli strmé útesy vytvorené zvetrávaním a eróziou. Túto geológiu možno vidieť v geoparku Tan-sia-šan v Číne, kde je asi 290 kilometrov štvorcových potokov, lesov a skalných útvarov tan-sia.
Pôvod mena.
V roku 1928 si mineralóg Feng Ťing-lan všimol rozsiahle rozšírenie červenej oxidačnej vrstvy. Rozhodol sa ju pomenovať ako Tan-sia, čo pochádza z výrazu v starej čínskej básni od Cchao Pchiho „Verše od ibištekového jazierka“. Meno „tan-sia“ pozostáva z čínskych slov 丹（rumelka）a 霞（úsvit).
Čínska tan-sia.
Čínska tan-sia, alebo krajinný typ tan-sia v Číne, je skupinou krajinných tvarov tan-sia, ktoré boli v auguste 2010 zapísané do zoznamu svetového dedičstva UNESCO.

</doc>
<doc id="706070" url="https://sk.wikipedia.org/wiki?curid=706070" title="Pagoda Liuhe">
Pagoda Liuhe



</doc>
<doc id="706071" url="https://sk.wikipedia.org/wiki?curid=706071" title="Medňanskovci">
Medňanskovci

Medňanskovci alebo Medňanskí (príp. "páni z Mezného, Meznianskovci"; dobovo v základnom tvare: "Mednyánszky") boli uhorský šľachtický rod pochádzajúci z Medného (dnes miestna časť obce Lednické Rovne).
Dejiny rodu.
Predkovia rodu sa do Uhorska podľa rodovej tradície presťahovali z Haliče. Do zemianskeho stavu ich povýšil Ondrej II. v roku 1227. Prvým známym členom rodu bol vojak Ján z Mezného, ktorý sa spomína v roku 1312. Jeho syn Jakub dostal za účasť v neapolských vojnách od Ľudovíta Veľkého v roku 1356 donáciu na obec Medné, od ktorej si rod odvodzuje svoj predikát. Na tento základný rodový majetok získal rod ešte niekoľko potvrdzujúcich dotácií, a to v roku 1437 od kráľa Žigmunda Luxemburského a v roku 1560 od kráľa Ferdinanda I.
Ďalšie majetky Medňanskí získavali príbuzenskými zväzkami v Hôrke, Dubkovej a Nimnici. Príbuzenskými zväzkami s Révaiovcami získali majetky v Beckove, Čachticiach, Bratislave a na Spiši. V 17. storočí sa rod rozdelil na niekoľko vetiev – medniansku, šišovskú, beckovskú a sološnickú. Zo sološnickej sa v roku 1688 odčlenila staršia barónska vetva a z beckovskej sa v roku 1750 odčlenila mladšia barónska vetva. Staršia barónska vetva vymrela Jánom Medňanským, cisárskym radcom a komorníkom v roku 1833, mladšia v prvej polovici 20. storočia. Príslušníci zemianskych línií žijú dodnes.

</doc>
<doc id="706074" url="https://sk.wikipedia.org/wiki?curid=706074" title="Aya (mytológia)">
Aya (mytológia)

Aya bola mezopotámska bohyňa spojená s úsvitom. V zoznamoch bohov jej bolo pripisovaných viacero variantov mien, ako napríklad Šerida, Sudaĝ, Ninkar a iné. Bola považovaná za manželku Šamaša, boha slnka. Uctievali ju spolu s jej manželom v Sippare. Spomínajú ju viaceré kráľovské nápisy týkajúce sa tohto mesta. Bola tiež spojená s komunitou "nadītu", ktorá ho obývala. V ďalšom Šamašovom kultovom centre, v Larse, je doložená menej , hoci aj tam bola uctievaná. Ďalšie svedectvá sú k dispozícii z Uruku, Mari a Aššure. Aya bola začlenená aj do churritského náboženstva a v tomto kontexte sa objavuje ako manželka Šamašovho náprotivku Šimigeho.
Opis a ikonografia.
Ayu považovali za zosobnenie úsvitu, spájali ju s ranným svetlom a vychádzajúcim slnkom. Nazývali ju „tvorkyňou rána". Jej ďalšou primárnou funkciou bola funkcia božskej nevesty, čo ilustruje jej epiteton "kallatum" („nevesta"), a v tejto funkcii ju považovali za stelesnenie krásy a pôvabu. Bežne ju vzývali aj preto, aby sa prihovárala svojmu manželovi Šamašovi v mene uctievačov. Táto funkcia je dobre doložená aj u iných manželiek populárnych božstiev, ako napríklad u Ninmug a Šaly, manželiek Išuma a Adada, ako aj u Inanninej "božskej spoločníčky" Ninšubur.
V babylonskom astronomickom kompendiu MUL.APIN sa uvádza, že Aya sa spájala so súhvezdím Ewe, zvyčajne reprezentovaným sumerogramom mulU8. Mohla zodpovedať severovýchodnej časti súhvezdia Pastier. Jej identifikácia však napokon zostáva neistá.
V mezopotámskom umení bola Aya bežne zobrazovaná frontálne, mnohé zobrazenia zdôrazňovali jej krásu a sexuálny pôvab. Na pečatiach zo Sipparu bola často zobrazovaná v type odevu, ktorý odhaľoval jej pravý prsník, čo malo zdôrazniť jej vlastnosti ako pôvabnej a príťažlivej nevesty. Podobne boli zobrazované aj Ištar a Annunitum (ktorá v Sippare fungovala skôr ako samostatná bohyňa než ako epiteton). V textoch zo Sipparu sa spomína existencia emblému znázorňujúceho Ayu, ale nie sú známe žiadne jeho opisy. 
Mytológia.
Buduhudug, mýtická hora, kde podľa povesti zapadá slnko, sa považovala za „vstup Šamaša k Ayi", za miesto, kde sa mohli každý deň po tom, čo Šamaš ukončil svoju cestu po oblohe, opäť stretnúť.
V „štandardnej babylonskej" verzii "Eposu o Gilgamešovi" Ninsun počas svojej modlitby k Šamašovi trikrát žiada Ayu, aby sa prihovorila za jej syna Gilgameša a zaručila mu bezpečnosť počas dňa aj noci. 

</doc>
<doc id="706078" url="https://sk.wikipedia.org/wiki?curid=706078" title="Medňanskí">
Medňanskí



</doc>
<doc id="706080" url="https://sk.wikipedia.org/wiki?curid=706080" title="Mednyánszky">
Mednyánszky



</doc>
<doc id="706081" url="https://sk.wikipedia.org/wiki?curid=706081" title="Slovenská florbalová extraliga mužov 2023/24">
Slovenská florbalová extraliga mužov 2023/24

Slovenská florbalová extraliga mužov v sezóne 2023/24 je 23. ročník extraligy mužov, najvyššej florbalovej súťaže mužov na Slovensku, ktorú organizuje Slovenský zväz florbalu (SZFB). Súťaže sa zúčastnilo 12 družstiev.
Systém súťaže.
Systém sa oproti minulej sezóne nezmenil. Po základnej časti, v ktorej odohrá každý s každým zápasy jedenkrát doma a vonku, bude nasledovať play-off ôsmich najvyššie umiestnených družstiev. Play-off, sa rovnako ako playdown, hrá na 3 víťazné zápasy, z ktorých sa prvé 2 a prípadný 5. zápas odohrajú na ihrisku lepšie umiestneného tímu po základnej časti. V štvrťfinále si družstvá na 1., 2. a 3. priečke po základnej časti postupne vyberajú súperov z tímov na 5. až 8. mieste. V semifinále si najlepšie umiestnený tím po základnej časti vyberá súpera z dvoch najhoršie umiestených tímov po základnej časti. Play-off o 3. miesto sa tradične nehrá, o bronzových medailách rozhoduje lepšie umiestnenie porazených semifinalistov v základnej časti. Tímy na 10. a 11. priečke odhrajú playdown sériu a porazený tím odohrá baráž proti porazenému finalistovi 1. ligy. Tím na 12. mieste priamo zostupuje.
Účastníci.
Súťaže sa zúčastnilo 12 družstiev.
Základná časť.
x – tím má istý postup do play-off
y – tím má istú pozíciu v top 4
z – víťaz základnej časti
e – tím nemá šancu na postup do play-off
p – tím bude hrať playdown
r – tím vypadol
Playdown.
Playdown séria sa odohrá medzi 10. a 11. družstvom po základnej časti. Séria sa hrá na tri víťazné zápasy. 1., 2. a prípadný rozhodujúci 5. zápas sa hrajú v hale družstva, ktoré skončilo po základnej časti na 10. mieste.
Baráž o udržanie.
Porazený tím playdown série sa v baráži stretne s porazeným finalistom prvej ligy. Séria sa hrá na tri víťazné zápasy. 1., 2., prípadný rozhodujúci 5. zápas sa hrajú v hale extraligového tímu.

</doc>
<doc id="706082" url="https://sk.wikipedia.org/wiki?curid=706082" title="OMG (EP)">
OMG (EP)

OMG je prvé EP slovenskej speváčky Simy, ktoré vydalo 7. decembra 2020 hudobné vydavateľstvo Gajlo Records. Nahrávka obsahuje 6 skladieb, z toho jedna bonusová, na ktorej hosťoval raper Kali. Ku všetkým piesňam na EP bol natočený i videoklip. V rovnakom roku získalo ocenenie EP roka v Ruka Hore Awards.

</doc>
<doc id="706083" url="https://sk.wikipedia.org/wiki?curid=706083" title="Bitka pri Rábe">
Bitka pri Rábe

Bitka pri Rábe, bitka pri Rabici alebo bitka pri Mošone bola bitka medzi vojskami českého kráľa Přemysla Otakara II. a uhorského kráľa Štefana V. Odohrala sa 21. mája 1271 na území dnešného Maďarska, blízko mesta Győr. Zvíťazilo v nej vojsko českého panovníka (hoci napr. Obrázková kronika tvrdí opak). Přemysl Otakar II. musel aj napriek tomu ustúpiť a vojna skončila bratislavským mierom (1271).
Predohra.
Potom, ako Přemysl Otakar II. získal v roku 1251 Dolné aj Horné Rakúsko a Štajersko, v roku 1266 Chebsko a v roku 1269 zdedil Korutánsko a Kraňsko, ocitol sa na vrchole moci. Zároveň ako manžel vnučky uhorského kráľa Bela IV. Kunhuty sa stal dôležitým hráčom v uhorských vnútorných sporoch. Uhorský kráľ Belo IV., ktorý sa od roku 1262 sporil so svojím synom Štefanom V. sa pred svojou smrťou obrátil na Přemysla listom s prosbou, aby tento ochránil jeho prívržencov pred Štefanom a Belova dcéra Anna dokonca ušla po Belovej smrti k Přemyslovi do Prahy aj s uhorskými korunovačnými klenotmi. Nový uhorský kráľ Štefan navyše Přemyslovi Otakarovi zazlieval stratu Štajerska.
Prvé kolo sporov sa skončilo zmierlivo, v polovici októbra 1270 sa obaja panovníci stretli na dunajskom ostrove medzi Bratislavou a Pottenburgom a uzavreli dvojročné prímerie. Uhorský kráľ však dohodu nedodržal a v čase, keď sa Přemysl Otakar II. vracal z Korutánska, pokúsil sa jeho vojská pri Semmeringu prepadnúť zo zálohy a po zlyhaní tohto plánu uhorské vojská podnikli pustošivé vpády do Rakúska. 
Pri odvetnej výprave, ktorú Přemysl Otakar II. usporiadal hneď po Veľkej noci, sa jeho vojská zhromaždili na Moravskom poli, odkiaľ 13. apríla 1271 prekročili rieku Moravu (podľa letopisov nechal Přemysl postaviť pre svoje vojská celkom štyrikrát drevený most cez rieku) a obsadili Devín, Stupavu, dobyli Bratislavský hrad, Svätý Jur, Pezinok, Nitru, kde vypálil mesto a hrad.
Potom zamieril Přemysl Otakar opäť k Bratislave, kde po postavenom moste prekročil Dunaj, a hneď 2. mája sa neďaleko od neho stretol s Uhrami a Kumánmi, ktorých zahnal na útek. Druhá víťazná bitka sa odohrala 8. mája blízko Mošoňa, kde sa Uhri pokúsili zabrániť Přemyslovu vojsku v prechode cez Litavu.
Bitka.
Po bitke z 8. mája dorazilo do Přemyslovho tábora posolstvo Štefana V. tvorené veszprémskym biskupom a bánom Rolandom, aby vyjednalo trojdňové prímerie, ktoré potom bolo ešte o dva dni predĺžené. Keďže Štefan požadoval po Přemyslovi vzdať sa všetkého, čo v Uhorsku dosiahol, bol Přemysl Otakar II. donútený vo vojne pokračovať.
Štefan V. sa ale vyhýbal priamemu stretu, a preto bol český kráľ nútený uchýliť sa k vojnovej ľsti. Nechal časť svojich oddielov fingovať ústup akoby zo strachu pred silou uhorského vojska. To Štefana zmiatlo, preto dal povel na ich hromadné stíhanie. Tak došlo konečne 21. mája k otvorenému boju oboch armád v rovinatej krajine medzi riekami Litavou a Rábou. České vojsko na čele s Přemyslom Otakarom II. rozdrvilo armádu Uhrov a Kumánov a zahnalo porazených až k rieke Rábe vzdialenej tri staročeské míle, t. j asi 22 km, kde sa ich veľa utopilo.
Dohra.
Krátko potom, 24. mája na letnice, bol Přemysl Otakar II. nútený rozpustiť vzhľadom na značné zásobovacie problémy svoje vojsko. Štefan sa za svoju porážku pomstil odvetnými nájazdmi svojich Kumánov, ktorí plienili priľahlé časti Dolného Rakúska a Moravy, prepadali bezbranné roľníkov a niekoľko tisíc ich odvliekli do zajatia. 
Napokon 2. júla 1271 došlo po dlhých rokovaniach medzi oboma panovníkmi v Bratislave (Prešporku) k podpísaniu Bratislavského mieru. Podľa zmluvy sa Štefan V. vzdal nárokov na územie dnešného Rakúska a Slovinska, a Přemysl sa vzdal podriadených uhorských území.

</doc>
<doc id="706084" url="https://sk.wikipedia.org/wiki?curid=706084" title="Anjelská omša">
Anjelská omša

Anjelská omša () je v rímskokatolíckom prostredí (najmä ľudové) označenie pre:
Missa angelica môže byť aj:

</doc>
<doc id="706085" url="https://sk.wikipedia.org/wiki?curid=706085" title="Missa angelica">
Missa angelica



</doc>
<doc id="706088" url="https://sk.wikipedia.org/wiki?curid=706088" title="Pes vlk">
Pes vlk



</doc>
<doc id="706089" url="https://sk.wikipedia.org/wiki?curid=706089" title="Ostrá (vrch v Slanských vrchoch)">
Ostrá (vrch v Slanských vrchoch)

Ostrá () je vrch v Slanských vrchoch, krajinnom celku Matransko-slanskej oblasti. Leží nad obcou Tuhrina, približne juhovýchodne od Prešova. 
Poloha.
Nachádza sa v severnej časti pohoria, v geomorfologickom podcelku Šimonka. Vrch leží v Prešovskom kraji, okrese Prešov a na katastrálnom území obce Tuhrina. Najbližšími sídlami sú južne situovaná Červenica, Lúčina a Tuhrina, západne sa nachádza Lesíček a severne Zlatá Baňa. 
Opis.
Ostrá leží v juhozápadnej časti podcelku Šimonka, v rázsoche vedúcej juhozápadným smerom zo Šimonky (). Západne sa nachádza Hrb (), Zobraná () a Vyšná Obadová (), severne Kráľova hora (), Bodoň (), Chabzdová (), Čierna hora () a Oblík (), východne Šimonka (), Praporec (), Dubník () a Tancoška () a južne Kozia (), Makovica (), Zverník () a Dubová (). Oblasť je súčasťou povodia Oľšavy, kde vodu z východných svahov odvádza Olšavka a zo západnej Tuhrinský potok. Na vrchol nevedie značený turistický chodník.
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je však možné vidieť okolité vrcholy Slanských vrchov, Košickú kotlinu, Volovské vrchy a Čiernu horu, ojedinele aj Tatry.
Prístup.
Na vrchol nevedie značený turistický chodník, preto prístup je možný lesom z okolitých obcí. 

</doc>
<doc id="706090" url="https://sk.wikipedia.org/wiki?curid=706090" title="Teng-feng">
Teng-feng

Teng-feng (, ) je okresné mesto v provincii Che-nan v Číne. Je pod správou prefektúrneho mesta Čeng-čou. Nachádza sa v blízkosti historického mesta Jang-čcheng, ktoré bolo prvým hlavným mestom dynastie Sia (2070 - 1600 pred n.l.). Teng-feng má rozlohu 1 217 km2 a má 730 000 obyvateľov (2020). Nachádza sa v juhozápadnej časti prefektúry Čeng-čou a je jej najzápadnejšou divíziou na úrovni okresu.
Teng-feng sa nachádza na úpätí hory Sung-šan, jednej z najposvätnejších hôr v Číne. Mesto je jedným z najznámejších duchovných centier Číny a je domovom rôznych náboženských inštitúcií a slávnych chrámov, ako je taoistický chrám Čung-jüe, budhistický chrám Šao-lin (známe centrum bojových umení), ako aj konfuciánskej akadémie Sung-jang a observatória Kao-čcheng. Poetický názov mesta Teng-feng je odvodený z čínskej literatúry ako duchovné „centrum neba a zeme“. Časti mesta boli zapísané do zoznamu svetového dedičstva UNESCO v roku 2010.
Administratívne členenie.
Od roku 2012 je mesto rozdelené na 3 obvody, 8 miest a 5 mestských častí.
Svetové dedičstvo UNESCO.
V roku 2010 zapísalo UNESCO niekoľko najznámejších miest Teng-fengu do svojho zoznamu svetového dedičstva pod názvom "Historické pamiatky Teng-fengu v „Centre neba a zeme.“" Lokalita svetového dedičstva zahŕňa niekoľko historických brán, chrámov, konfuciánsku akadémiu a observatórium Kao-čchceng:
Medzi ďalšie zaujímavé miesta v Teng-fengu patrí chrám Fa-wang, budhistický chrám postavený za dynastie Tchang.

</doc>
<doc id="706091" url="https://sk.wikipedia.org/wiki?curid=706091" title="Démokratia">
Démokratia

Démokratia () bola staroveká aténska slávnosť k pocte demokracie založená zrejme až po znovuzavedení demokracie v Aténach roku 403 pred Kr., po období vlády tridsiatich tyranov. Pravdepodobne sa oslavovala 12. dňa atického mesiaca boédromión. 
Pojem "„demokracia“" sa ešte v Kleisthénovej dobe (koniec 6. stor. pred Kr.) nepoužíval. Eunomia "„zákonný poriadok“" bola nahradená pojmom "isonomia" označujúcim "„rovnosť pred zákonmi“" či politickú rovnoprávnosť. To bol prvý pojem, ktorý označoval demokraciu. V Periklovej dobe slovo "démokratia" (t. j. "vláda ľudu, od kretein – vládnuť, démos – ľud") nahradilo označenie "isonomia" pre popis politickej situácie v Aténach. Zahrňovalo v sebe predstavu práva, slobody a rovnosti.
Vytvoreniu kultu zosobnenia demokracie došlo približne v roku 330 pred Kr. (dokazuje to aj nápis "IG II² 1496", v riadkoch 131-132 ), keď aténsky rozvoj spoločensko-ekonomickej elity ovládajúci formovanie politického názoru a liturgizáciu úradov sprevádzal dôraz na demokratické inštitúcie (Aténčania reorganizovali niektoré verejné náboženské sviatky a obety a zrenovovali rôzne kulty). Od toho roku sa Démokratii začali prinášať obety (podľa Plutarcha 12. boédromióna, a to v deň, kedy bola demokracia v roku 403 pred Kr. znovu nastolená) a jej kňaz, rovnako ako kňaz boha Démosa, mali čestné miesto v divadle (okrem božskej Démokratie sa tiež uctievali i „demokratické“ božstvá ako Peithó, bohyňa presviedčania, Zeus Agoraios, patrón politického zhromaždenia, Aténa Agoraia a Themis, bohyňa božského zákona). Približne v rovnakom čase sa Aténčania rozhodli na agore postaviť sochu bohyne Démokratie, a to neďaleko Stoy Dia Eleutheria (v Diovom stĺporadí), kde známy maliar Eufranor už dve desaťročia predtým na svojej maľbe spájal Démokratiu s Théseom a Démosom. Fragmenty zo sochy Démokratie, pochádzajúcej z rokov 335 až 330 pred Kr., sa našli v základoch domu z byzantského obdobia, hneď vedľa základov podstavca z tretej štvrtiny 4. stor. pred Kr. Tomuto datovaniu zodpovedajú aj slohové znaky tejto sochy.
Na aténskej Agore sa našla aj mramorová stéla zaznamenávajúca dekrét proti tyranii prijatý v Aténach v roku 337/6 pred Kr. Bol to dôrazný spôsob, ako pripomenúť, že pôvodná demokracia bola koncipovaná a postupne obnovená ako protityranská forma "politeie" ("„štátu, ústavy“"). Nad textom je umiestnený basreliéf zobrazujúci bohyňu Démokratiu, zosobnenú demokraciu, pri akte korunovania vencom z posvätných olivových listov sediacej mužskej postavy, ktorá predstavuje Démosa, zosobnenie aténskeho ľudu. Tento dekrét bol prijatý krátko po víťazstve Macedóncov pri Chaironei, zrejme s cieľom odradiť ľud od promacedónskej vzbury. Keď potom Macedónci v roku 322 pred Kr. Atény obsadili, stéla musela byť zbúraná.
V týchto rokoch zároveň prebiehala v Aténach rozsiahla stavebná činnosť. V porovnaní s 5. storočím pred Kr., keď takmer všetky prostriedky smerovali do prestavby „horného mesta“ a dolné mesto zostalo prevažne zanedbané, vo 4. storočí pred Kr. sa v celom tomto mestskom priestore rozbehol čulý stavebný ruch. Do popredia sa dostávali najmä tie projekty, ktoré boli považované za symboly demokracie.

</doc>
<doc id="706095" url="https://sk.wikipedia.org/wiki?curid=706095" title="World Food Programme">
World Food Programme



</doc>
<doc id="706096" url="https://sk.wikipedia.org/wiki?curid=706096" title="WFP">
WFP



</doc>
<doc id="706097" url="https://sk.wikipedia.org/wiki?curid=706097" title="Belianka (prítok Laborca)">
Belianka (prítok Laborca)

Belianka je potok v regióne Horný Zemplín v Prešovskom kraji v okrese Medzilaborce na území obcí Zbudská Belá, Valentovce a Radvaň nad Laborcom. Je ľavostranným prítokom vodného toku Laborec. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške na hranici medzi obcou Zbudská Belá a obcou Výrava na svahu lesa Podžalová v lesnom extraviláne v okrese Medzilaborce v Prešovskom kraji. 
Opis toku.
Od prameňa tečie juhozápadným smerom zmiešaným lesným a poľnohospodárskym extravilánom cez územie obce Zbudská Belá, ľavým brehom obmýva úpätie lesa Tesnina, v priteká na obecnú hranicu medzi Zbudskou Belou a obcou Valentovce, ľavým brehom obmýva úpätie lesa Kaleniská. Vteká na územie obce Valentovce, v priberá pravostranný prítok Javorský potok a zároveň vteká do intravilánu Valentoviec, ľavým brehom obmýva úpätie lúky Mláka. V opúšťa intravilán Valentoviec a opakovane vteká na územie Zbudskej Belej, ľavým brehom obmýva úpätie pasienka Úbočie a mení smer na juh, v priberá bezmenný pravostranný prítok, pravým brehom obmýva úpätie poľa Vyšná roveň a poľa Farská hora. V priberá ľavostranný prítok Demková, regulovaným korytom tečie cez intravilán Zbudskej Belej, pravým brehom obmýva úpätie lúky Briežky a ľavým brehom pasienok a pole Poľovianky. Vyteká z intravilánu, v priberá ľavostranný bezmenný prítok a rozteká sa na dve ramená vytvárajúc ostrov, v sa obe ramená stekajú, ľavým brehom obmýva úpätie lúky a poľa Kremenec. V opúšťa územie Zbudskej Belej a vteká na územie obce Radvaň nad Laborcom, zároveň priberá ľavostranný bezmenný prítok, ľavým brehom obmýva úpätie poľa Klin a mení smer na juhozápad, vteká do intravilánu a v na okraji intravilánu ústi do vodného toku Laborec v povodí Latorice ako jeho ľavostranný prítok. Pramení na obecnej hranici obce Zbudská Belá, preteká aj územím obce Valentovce a dolnou časťou toku ústi na území obce Radvaň nad Laborcom. Má dôležitejšie prítoky Javorský potok a Demková. 
Pôvod názvu.
Názov vodného toku má pôvod v druhom komponente názvu obce Zbudská Belá, na území ktorej potok pramení a preteká. Pôvodný význam názvu obce bola lokalita belavá, sivobiela, niečo, čo sa belie, žltkastá mokrá zemina, prípadne vodný tok. Prídavné meno Zbudská je novšieho dátumu. Z toponyma Belá po rozšírení o formant -ianka bolo utvorené jednočlenné hydronymum Belianka ako súčasť početnej skupiny názvov v slovenskej toponymii, najmä hydronymii. Hydronymum Belianka bolo štandardizované v roku 1976. V dnešnej slovenskej štandardizovanej hydronymii hydronymum Belianka nie je jedinečným názvom (december 2023).

</doc>
<doc id="706103" url="https://sk.wikipedia.org/wiki?curid=706103" title="NMR">
NMR



</doc>
<doc id="706104" url="https://sk.wikipedia.org/wiki?curid=706104" title="Ondol">
Ondol

Ondol (v kórejčine 온돌) alebo kudǔl (구들) je v kórejskej tradičnej architektúre podlahové kúrenie, ktoré využíva teplo z dymu na ohrev spodnej strany hrubej betónovej podlahy. V modernom ponímaní sa slovo ondol vzťahuje na akýkoľvek typ podlahového kúrenia v kórejskom štýle.
Hlavnými časťami tradičného ondolu sú "agung'i" (ohnisko alebo kachle) prístupné z vedľajšej miestnosti (zvyčajne z kuchyne alebo hlavnej spálne), vyvýšená betónová podlaha, pod ktorou sa nachádzajú vodorovné kanáliky na dym a komín na protiľahlej stene, cez ktorý dym prúdi von. Vyhrievaná podlaha podopretá kamennými stĺpikmi je pokrytá kamennými doskami, ílovitou hlinou a nejakou nepriepustnou vrstvou, ako je napríklad naolejovaný papier.
História.
Pôvod.
Dôkazy používania ondolu boli nájdené na archeologických náleziskách v dnešnej Severnej Kórei. Na archeologickom nálezisku z obdobia neolitu v dnešnom severokórejskom meste Rasǒn, bol nájdený pozostatok ondolu v obydlí z pred približne 5000 rokov pred Kristom.
Prvé ondoly zabezpečovali vykurovanie domu, ale aj prípravu jedla. V peci sa zapálil oheň na varenie a plameň sa rozšíril vodorovne, pretože otvor, ktorý viedol do komína bol vedľa pece. Toto umiestnenie bolo nevyhnutné, pretože nedovolilo, aby dym unikal smerom nahor, čo by spôsobilo, že plameň zhasne príliš skoro. Plameň prechádzajúci cez otvor, bol vedený s dymom popod podlahu.
Pôvod slova.
Výraz "kudǔl" je pôvodne slovo kórejského pôvodu a podľa historika Son Džintchä pochádza "kudǔl" z "kuundol", čo znamená „vyhrievaný kameň“, a jeho výslovnosť sa zmenila na "kudol" alebo "kudul" a znova na "kudǔl".
Termín ondol je sino-kórejský (pochádzajúci z Číny) a bol zavedený koncom 19. storočia.
Využitie.
Ondol sa vo väčšine kórejských domácností pred 60. rokmi 20. storočia tradične používal na sedenie, jedenie, spanie a iné aktivity. Kórejčania sú zvyknutí sedieť a spať na zemi, a pracovať a jesť pri nízkych stoloch namiesto stolov so stoličkami. V peci sa spaľovali najmä ryžová slama, odpad z poľnohospodárskych plodín, biomasa alebo akýkoľvek druh sušeného dreva. Na krátke varenie sa uprednostňovali ryžová slama alebo odpad z poľnohospodárskych plodín, zatiaľ čo na dlhšiu prípravu jedla a vykurovania podlahy bolo potrebné palivové drevo s lepšou výhrevnosťou. Na rozdiel od moderných ohrievačov, palivo sa spaľovalo buď občasne, alebo pravidelne (dva až päťkrát denne) v závislosti od potreby a poveternostných podmienok.
Pri tradičnom ondole bola podlaha bližšie k peci zvyčajne dostatočne teplá a najteplejšie miesta boli vyhradené pre starších členov rodiny alebo významných hostí. Ondol spôsoboval znečistenie ovzdušia a nebezpečná bola aj otrava oxidom uhoľnatým, ktorý vzniká pri spaľovaní uhoľných brikiet. Moderné kórejské domácnosti sa preto vykurujú pomocou inej technológie.
Moderné domácnosti a výškové budovy, majú namiesto sálavého podlahového vykurovania modernizovanú verziu systému ondol. Mnohí architekti poznajú jeho výhody a prínosy, a preto ho využívajú aj v novodobých stavbách. Odkedy sa ondol rozšíril aj do iných krajín, začal sa považovať ako jeden zo systémov vykurovania domov. Takmer všetci Kórejci používajú moderné verzie, takže dnes už je ťažké nájsť tradičný ondol. V Severnej Kórei však stále používajú tradičný dizajn, ktorý väčšinou využíva uhlie namiesto biomasy, aby prečkali tuhé zimy.
Výhody a nevýhody.
Jednou z výhod ondolu je, že dokáže udržať teplo dlhší čas. V tradičnom kórejskom dome ľudia zvyčajne uhasínali oheň pred spaním, ale podlaha zostala teplá až do rána. Ondol nahrieva miestnosť rovnomerne, hoci miesta bližšie k peci sú oveľa teplejšie. Keď porovnáme ondol so západným radiátorom, zistíme, že teplo z radiátora stúpa smerom k stropu, ale ondol udržiava teplo na podlahe aj vo vzduchu v miestnosti. Ako palivo možno použiť akýkoľvek horľavý materiál, nie sú kladené žiadne špeciálne požiadavky. Na rozdiel od ohrievačov, ako sú krby, ktoré zanechávajú v miestnosti popol, ondol nespôsobuje znečistenie v miestnosti.
Ondol má aj svoje nevýhody. Hlavnými materiálmi, z ktorých sa ondol skladá, sú blato a kamene. Takéto materiály sa pomerne dlho zohrievajú, preto trvá dlho, kým sa miestnosť vyhreje. Okrem toho je ťažké regulovať teplotu v miestnosti.
Posteľ Dol.
Posteľ dol alebo kamenná posteľ je lôžko, ktoré má rovnaký vyhrievací účinok ako ondol. Takéto postele sú Južnej Kórei najobľúbenejšie u ľudí v strednom veku.

</doc>
<doc id="706105" url="https://sk.wikipedia.org/wiki?curid=706105" title="31P NMR">
31P NMR



</doc>
<doc id="706107" url="https://sk.wikipedia.org/wiki?curid=706107" title="Observatórium Kao-čcheng">
Observatórium Kao-čcheng

Astronomické observatórium Kao-čcheng (, ), tiež známe ako staré observatórium v Teng-fengu (, ), je observatórium vo svätyni vojvodu z Čou v meste Kao-čcheng neďaleko mesta Teng-feng v provincii Che-nan v Číne. Toto miesto má dlhú tradíciu astronomických pozorovaní od čias dynastie Západných Čou až po ranú dynastiu Jüan. Zachoval sa tiež gnómon používaný pre kalendár "Ta Jen" v roku 729 nášho letopočtu a veľké observatórium z dynastie Jüan. Observatórium bolo zapísané do zoznamu svetového dedičstva UNESCO v roku 2010 ako súčasť „historických pamiatok v Teng-fengu v centre neba a zeme."
Dejiny.
Západný Čou.
Verí sa, že vojvoda z Čou (pribl. 1042 pred n. l.) na tomto mieste postavil "Cche-jing-tchaj" (observatórium na meranie tieňa alebo gnómon) na pozorovanie slnka, pretože túto oblasť považoval za stred neba a zeme. Jeho záujem o matematiku, astronómiu/astrológiu uvádza staroveká astronomická kniha "Čou-pi Suan-ťing".
Dynastia Tchang.
Astronóm I Sing (683–727) z dynastie Tchang postavil 20 štandardizovaných gnómov rozmiestnených po Číne na meranie časovej rovnice v závislosti od geografickej polohy. Podľa návrhu Liou Čuoa z roku 604 n.l. bolo 10 z nich zarovnaných pozdĺž poludníka 114° východne od Greenwichu zo Strednej Ázie až po Vietnam, aby sa určil obvod Zeme a odchýlky od dokonalej gule. Jedno z týchto 10 observatórií sa nachádzalo v Kao-čchengu. Pozorovania sa použili na vytvorenie kalendára "Ta Jen".
Južne od observatória, v chráme zasvätenom vojvodovi z Čou, možno nájsť tabuľku Š'-kuej, ktorú vytvoril I Sing. Podľa knihy "Čou Li" (Čouské obrady) je toto miesto stredom Zeme.
Dynastia Jüan.
Veľké observatórium bolo postavené v roku 1276 na začiatku dynastie Jüan na príkaz Kublajchána a navrhli ho astronómovia Kuo Šou-ťing (1231 – pribl. 1215) a Wang Sün (1235 – 1281) na pozorovanie pohybu slnka, hviezda a na záznam času.
Bolo postavené z kameňov a tehál. Má dve časti: telo a š'-kuej (nazývaný aj pravítko na meranie oblohy). Samotné je vysoký 9,46 metra a 12,62 metra, ak sú zahrnuté dve skrinky na vrchu. Trochu netradičný gnómon je lišta namontovaná horizontálne medzi dve skrinky. Š'-kuej siahajúci na sever je 31,19 metra dlhý a 0,53 metra široký. Skladá sa z 36 štvorcových kameňov s dvoma paralelnými vodnými kanálmi na kontrolu jeho úrovne. Umiestnenie š'-kuej je v súlade so smerom, ktorým sa dnes uberáme pri meraní poludníka. Počas merania sa cez drážky umiestni lúč. Ťing-fu (prístroj s mnohými otvormi) na vodných cestách sa používa na meranie tieňa, ktorého presnosť je do 2 milimetrov. Počas zimného slnovratu je dĺžka tieňa na poludnie takmer taká dlhá ako dĺžka š'-kuej.
Veľmi presné pozorovania slúžili pre nový kalendár Šou-š' z roku 1281, ktorý sa používal 364 rokov. Bol to zďaleka najpokročilejší kalendár na svoju dobu; dĺžka tropického roka bola určená na 365 d 5 h 49 m 20 s, čo je hodnota v súlade s hodnotou gregoriánskeho kalendára, ale získaná o 300 rokov skôr.
V roku 1787 použil francúzsky astronóm Pierre Simone de Laplace tieto merania na skontrolovanie svojich výpočtov sekulárnych zmien šikmosti ekliptiky a excentricity obežnej dráhy Zeme.
Je to prvé zo série 27 observatórií postavených na začiatku dynastie Jüan.

</doc>
<doc id="706113" url="https://sk.wikipedia.org/wiki?curid=706113" title="Tanečník">
Tanečník



</doc>
<doc id="706117" url="https://sk.wikipedia.org/wiki?curid=706117" title="Rýn-Ruhr">
Rýn-Ruhr

Rýn-Ruhr () je najväčší metropolitný región v Nemecku presahujúci desať miliónov obyvateľov. Región sa rozkladá na 7,110 km², v spolkovej krajine Severné Porýnie-Vestfálsko. Rozprestiera sa od Porúria (Dortmund – Bochum – Essen – Duisburg) na severe do mestských oblastí miest Mönchengladbach, Düsseldorf (hlavné mesto spolkovej krajiny), Wuppertal, Leverkusen, Kolín nad Rýnom (najväčšie mesto regiónu a štvrté najväčšie mesto Nemecka) a Bonn na juhu. Poloha regiónu Rýn-Ruhr v srdci európskeho modrého banánu (Blue Banana) mu dáva výborné spojenie s inými veľkými európskymi mestami a metropolitnými oblasťami, ako sú Randstad, Flámsky diamant a región Frankfurt Rýn-Mohan.
Metropolitný región je pomenovaný podľa riek Rýn a Ruhr (na Slovensku niekedy nazývaná aj "Porúrie"), ktoré charakterizujú tento región a zároveň sú historicky jeho ekonomickou oporou.
Členenie.
Najväčšie mestá v oblasti Rýn-Ruhr sú Kolín nad Rýnom s viac ako miliónom obyvateľov, za ním nasledujú Düsseldorf, Dortmund, Essen a Duisburg, z ktorých každé má okolo pol milióna obyvateľov.
Hospodárstvo.
Z historického hľadiska bola väčšina oblasti regiónu Rýn-Porúrie z väčšej časti charakterizovaná ťažkým priemyslom od čias industrializácie koncom 19. a začiatkom 20. storočia. Už od stredoveku boli Kolín nad Rýnom, Dortmund a ďalšie mestá dôležitými regionálnymi obchodnými mestami, ale v priebehu 19. storočia sa mesto Düsseldorf stalo administratívnym centrom regiónu a od roku 1945 aj jeho politickým hlavným mestom.
Metropolitný región Rýn-Porúrie dnes predstavuje približne 15% HDP nemeckého hospodárstva, čo by ho zaradilo na druhé najlepšie miesto v HDP medzi metropolitnými oblasťami v Európskej únii. Napriek takejto veľkosti regiónu Rýn-Ruhr ako celku často chýba medzinárodná kompetencia, pretože mu chýba jednotná reprezentácia. Mestá a mestské oblasti v rámci nej často vedú samostatné investičné politiky proti sebe.

</doc>
<doc id="706120" url="https://sk.wikipedia.org/wiki?curid=706120" title="ZŠ Medzilaba">
ZŠ Medzilaba



</doc>
<doc id="706121" url="https://sk.wikipedia.org/wiki?curid=706121" title="Modrý banán">
Modrý banán

Modrý banán (, nazývaný aj "Hot Banana, European Megalopolis" a "European Backbone") je nesúvislý koridor urbanizácie a hlavný európsky jadrový priestor v západnej Európe. Tiahne sa od severozápadného Anglicka na severe, cez priemyselný uzol Benelux – sever Francúzska, vedie cez západné Nemecko (Porúrie, Porýnie), zasahuje aj do Bavorska, potom prechádza cez Švajčiarsko a západné Rakúsko (Tirolsko) a končí v priemyselnej aglomerácii severného Talianska. V koridore sa nachádzajú najvýznamnejšie mestá Európy ako napríklad Londýn, Brusel, Amsterdam, Kolín nad Rýnom, Frankfurt nad Mohanom, Zürich a Miláno. Dokopy tvoria jednu zo svetových najväčších koncentrácií obyvateľstva a patria k finančným a priemyselným svetovým centrám. Toto označenie vymyslela v roku 1989 skupina francúzskych geografov RECLUS, vedená Rogerom Brunetom. Na území, ktoré tvorí modrý banán žije okolo 110 miliónov ľudí, t.j. zhruba 15% európskeho obyvateľstva. 
Dôvodom, prečo bola táto oblasť označená ako modrý banán súvisí so zakrivením koridoru, ktorý pripomína rovnomennú tropickú plodinu. Samotná farba je referenciou na farbu vlajky Európskej únie, či skutočnosť, že zamestnanci v miestnych továrňach nosia rovnošaty prevažne modrej farby.

</doc>
<doc id="706126" url="https://sk.wikipedia.org/wiki?curid=706126" title="Šao-lin">
Šao-lin

Šao-lin (, ) je názov budhistického rehoľného rádu a jeho členov. Výraz Šao-lin zároveň označuje pôvodný kláštor, v ktorom rehoľný rád vznikol. Ten sa nachádza na úpätí posvätnej hory Sung-šan pri meste Teng-feng v provincii Che-nan. Je známy svojím bojovým umením šao-lin-čchüan, známejším ako "šaolinské kung-fu." Význam kláštora spočíva aj v jeho role ako rodiska čchanového budhizmu, predchodcu zenu (kórejsky Seon, vietnamsky Thien, v sanskrite Dhjána). Vďaka svojmu kultúrnemu významu bol v roku 2010 zapísaný do zoznamu svetového dedičstva UNESCO ako súčasť „historických pamiatok v Teng-fengu v centre neba a zeme."
Názov "Šaolinský chrám" majú viaceré chrámy v Číne, Kórey (Sorim), juhovýchodnej Ázii a Japonsku (šorindži).
Shaolinský rád v 80. rokoch 20. storočia znovu otvoril alebo založil množstvo chrámov v Číne a na Západe. Považuje sa za školu čchanového budhizmu; bojové umenia sa považujú za súčasť budhistickej praxe.
Názov.
Názov chrámu v čínštine je (, - Šao-lin S’). Znak 少 šao znamená „malý“ alebo „mladý“, ale je to aj názov hory "Šao-š’"’ (少室山), na severnom úpätí ktorej kláštor stojí. Znak 林 lin znamená „les“ a 寺 s’ znamená „chrám“. Názov Šao-lin možno teda preložiť buď ako „chrám v mladom lese“, ale pravdepodobne odráža polohu ako „chrám v lese na hore Šao-š’“.
Dejiny.
V roku 496 dal cisár Siao Wen (孝文帝) (471 – 499) zo severnej dynastie Wej indickému mníchovi Pa-tchuovi (跋陀), v čínskych zdrojoch nazývanom aj Fo-tchuo (佛陀), prostriedky na založenie klástoru Šao-lin v pohorí Sung-šan v provincii Che-nan. Pod vedením Pa-tchua sa kláštor Šao-lin vyvinul na centrum budhistického učenia. Pa-tchuo založil prekladateľskú halu sútier (翻经堂), kde prekladatelia sútier ako Ratnamati a Bodhiruci prekladali sútry zo sanskritu do čínštiny. Sláva tejto prekladateľskej akadémie bola taká veľká, že budhistický pútnický mních Süen-cang (603-664) požiadal cisára Tchaj-cunga (599-649) z dynastie Tchang, aby mohol žiť v kláštore Šao-lin. Süen-cang uviedol Bodhiruciho úspechy ako dôvod svojej voľby Šao-linu.
Podľa legendy položil základy šaolinského bojového umenia indický mních Bodhidharma, zakladateľ a prvý patriarcha čchanového alebo zenového budhizmu, ktorý prišiel do kláštora Šao-lin okolo roku 527. Počas dynastie Tchang (618 - 907 n. l.) získali šaolinskí mnísi výbornú povesť v celej krajine. Na stéle z roku 728 je historický dôkaz, že kláštor Šao-lin vyslal 13 bojujúcich mníchov, aby podporili obliehanú dynastiu. Ako vďačnosť za dobré služby, ktoré títo mnísi poskytovali, boli kláštoru udelené niektoré privilégiá, vrátane výcviku mníchov za bojovníkov.
V rokoch 1368 až 1644 zaznamenal kláštor Šao-lin a jeho bojové umenia, podporované vládnucou dynastiou Ming, obrovský rozmach. Kláštorná armáda mala približne 2500 vojakov a kláštorné bojové umenia sa cvičili v nespočetných variáciách a technikách. V tejto súvislosti sa hovorí aj o vrchole šaolinského chrámu.
Chrám bol počas svojej existencie mnohokrát zničený, vydrancovaný a prestavaný. Najznámejšie je údajné zničenie chrámu za dynastie Čching cisárom Kchang-si (1654–1722). Hovorí sa, že zo strachu pred bojovou silou mníchov nechal chrám zničiť a mnohých mníchov zavraždiť. V skutočnosti bol Kchang-si pravdepodobne skôr zástancom chrámu, ktorého kaligrafický nápis nad hlavnou bránou chrámu tam visí dodnes.
K poslednému zničeniu kláštora došlo v roku 1928, keď na území chrámu viedli svoje spory skupiny militantov. Veľká časť chrámových náboženských umeleckých pokladov a písomností bola stratená; len malé časti chrámu boli opätovne vystavané.
Južný šaolinský kláštor.
Legendy uvádzajú druhý, južný kláštor Šao-lin v provincii Fu-ťien, ktorý údajne existoval až do 18. storočia. Je možné, že legenda o zničení kláštora Šao-lin počas vlády cisára Kchang-si sa týka tohto kláštora. Južný kláštor Šao-lin je považovaný za pôvod juhočínskych štýlov bojových umení (napr. Wing Chun, Weng Chun, Hung Kuen). Presná historická poloha južného kláštora nie je známa a nárokujú si ju najmenej tri miesta v Číne.
V Čchüan-čou, v juhovýchodnej provincii Fu-ťien, bol kláštor Šao-lin oficiálne založený počas dynastie Tchang (618–907). Jedna tradícia hovorí, že mnísi zo severného chrámu Šao-lin prišli na juh, aby pomohli v boji proti pirátom. Iné tradície hovoria, že mnísi utiekli zo severnej Číny po páde dynastie Ming v 17. storočí.
Nedávna história.
Po založení Čínskej ľudovej republiky Mao Ce-tungom v roku 1949 mohli mnísi spočiatku slobodne ďalej pôsobiť. Počas kultúrnej revolúcie z roku 1966 bol však chrám zničený a mnísi boli prenasledovaní a vyhnaní. Ruiny kláštora roky obývalo len pár mníchov. V roku 1982 sa chrám stal známym na Západe prostredníctvom filmu "Chrám Šao-lin" s Jet Li a bol objavený aj pre cestovný ruch. Čínska vláda dala chrám prestavať a v rámci všeobecnej liberalizácie náboženských praktík v ňom povolila budhistickým mníchom opäť legálne praktizovať.
"Chrám prvého patriarchu" a "pagodový les šaolinského chrámu" (, ) sú od roku 1996 na zozname pamiatok Čínskej ľudovej republiky a od 2010 sú zaradené do svetového dedičstva UNESCO.
Reštrukturalizácia.
V roku 1999 bol mních Š’ Jung-sin intronizovaný ako opát kláštora. Okrem mnohých aktivít na oživenie kultúry Šao-linu sa preslávil aj kontroverznou demoláciou „Shaolin Village“. Do roku 2001 existovalo v bezprostrednej blízkosti chrámu množstvo škôl bojových umení, ktoré mali s chrámom len malý vzťah, no zdobili sa názvom „Šao-lin“. Na jednej strane to zvýšilo popularitu chrámu, ale z pohľadu opáta Š’ Jung-sin to poškodilo tradičné hodnoty, pretože tieto školy nemali s chrámom žiadne spojenie. Po dohode s komunistickou vládou Čínskej ľudovej republiky dal v septembri 2001 vyvlastniť a zbúrať takmer všetky školy wu-šu v Šao-line. Postihnuté školy boli odškodnené pozemkami v neďalekom Teng-fengu, ale mnohé školy boli proti ich vôli vysťahované. Z ich pôdy, ktorá patrí štátu, sa väčšinou stali polia či trávnaté plochy. V existencii zostala len štátna škola wu-šu „Wu-šu-kuan“, ktorá funguje ako súčasť kláštora Šao-lin.
Kláštor Šao-lin a jeho okolie sú taktiež turistickou atrakciou. Pred Wu-šu-kuanom sa každú hodinu konajú demonštrácie wu-šu. V prednej časti samotného chrámu bola vybudovaná turistická oblasť „Shaolin The Stage of Joy“ s obchodmi so suvenírmi, turistickou kanceláriou a reštauráciou. Búranie škôl a vybudovanie centralizovanej infraštruktúry so školou wu-šu, vlastným tovarom a službami sú čiastočne interpretované ako náznak komerčnej orientácie kláštora Šao-lin.
Šao-lin mimo Číny.
Okrem kláštora na Sung-šane, ktorý sa zvyčajne považuje za pôvodný kláštor šaolinského rádu, existujú v Číne aj v zahraničí rôzne chrámy a kláštory, ktoré nesú alebo niesli názov "Šao-lin". Mnoho mníchov, ktorí počas Kultúrnej revolúcie utiekli z krajiny, často zakladalo takéto kláštory a chrámy v iných krajinách.
Od dosadenia opáta Š’ Jung-sina a jeho snáh urobiť kláštor známejším a modernejším vzniklo viacero „oficiálnych“ pobočiek kláštora po celom svete. Tie sú často v rozpore s už zabehnutými „šaolinskými“ kláštormi, keďže materský kláštor v Che-nane sa teraz snaží celosvetovo obmedziť používanie názvu "Šao-lin" na inštitúcie zmluvne spojené s hlavným kláštorom.

</doc>
<doc id="706127" url="https://sk.wikipedia.org/wiki?curid=706127" title="Horst Fuchs">
Horst Fuchs

Horst Fuchs (* 24. apríl 1946, Frankfurt nad Mohanom – † 11. júl 2023, Viedeň) bol nemecký teleshoppingový predavač.
Život.
Narodil sa vo Frankfurte nad Mohanom a pôvodne pracoval ako robotník v automobilke. Na konci šesťdesiatych rokov sa ukázal jeho obchodnícky talent a začal predávať autá. Sprvu ich predával na pouličných trhoch, neskôr začal s ich ponúkaním v televízii. Teleshoppingové programy od WS International s ním sa čoskoro vysielali v celom rade ďalších krajín. Roku 1984 sa presťahoval do Rakúska.
Od roku 1995 sa obchodne zaoberal Českom a Východnou Európou. Počnúc rokom 2000 začal vysielať v nemeckej televízii QVC a od roku 2001 boli jeho programy vysielané aj v Indii.
Bol kreatívnym riaditeľom v rakúskej firme WS Invention, pre ktorú teleshoppingové spoty pripravoval.
Teleshopping.
Pre Horsta bolo typické okázalé vystupovanie, výrazné oblečenie väčšinou modrej farby, náušnica, mnoho prsteňov, okuliare s tónovanými sklami a schopnosť ľahko hovoriť o predávanom predmete. Jeho reklamy sa vyznačujú značným množstvom praktických skúšok kvalít predávaného výrobku (napr. vyprážanie vajíčok na karosérii auta ošetrenej špeciálnym prípravkom). K produktom, ktoré Horst Fuchs v televízii prezentoval, patrí napríklad krájač na zeleninu alebo prípravok slúžiaci na ochranu karosérií.

</doc>
<doc id="706129" url="https://sk.wikipedia.org/wiki?curid=706129" title="Chabzdová (vrch v Slanských vrchoch)">
Chabzdová (vrch v Slanských vrchoch)

Chabzdová () je vrch v Slanských vrchoch, krajinnom celku Matransko-slanskej oblasti. Leží nad obcou Zlatá Baňa, približne juhovýchodne od Prešova. 
Poloha.
Nachádza sa v severnej časti pohoria, v geomorfologickom podcelku Šimonka. Vrch leží v Prešovskom kraji, okrese Prešov a zasahuje na katastrálne územie obce Zlatá Baňa a Lesíček. Najbližšími sídlami sú severne situovaná Zlatá Baňa a juhozápadne obec Lesíček, južne sa nachádza Lúčina a Tuhrina. 
Opis.
Chabzdová leží v juhozápadnej časti podcelku Šimonka, v rázsoche vedúcej juhozápadným smerom zo Šimonky () na Ostrú (). Západne sa nachádza Zobraná (), Vyšná Obadová () a Kráľova hora (), severne Bodoň (), Tri chotáre (), Čierna hora () a Oblík (), východne Šimonka (), Praporec () a Dubník () a južne Tancoška (), Kozia (), Ostrá (), Makovica () a Dubová (). Oblasť patrí do povodia Oľšavy, ktorá pramení na západných svahoch Chabzdovej, vodu z východných svahov odvádza Simonka a Olšavka. Na vrchol nevedie značený turistický chodník.
Výhľady.
Vrcholovú časť pokrýva nesúvislý lesný porast, ktorý umožňuje obmedzený rozhľad. Z vhodných častí je tak možné vidieť okolité vrcholy Slanských vrchov, Košickú kotlinu, Volovské vrchy, Čiernu horu a Branisko, ojedinele aj Tatry.
Prístup.
Na vrchol nevedie značený turistický chodník, preto prístup je možný lesom z okolitých obcí. Severným úbočím prechádza žlto značený chodník z rázc. Temný les na hrad Bodoň. 

</doc>
<doc id="706133" url="https://sk.wikipedia.org/wiki?curid=706133" title="Magyar Szövetség – Maďarská Aliancia">
Magyar Szövetség – Maďarská Aliancia



</doc>
<doc id="706134" url="https://sk.wikipedia.org/wiki?curid=706134" title="Story (EP)">
Story (EP)

Story je druhé EP slovenskej speváčky Simy, ktoré vydalo 7. decembra 2021 hudobné vydavateľstvo Gajlo Records. Nahrávka obsahuje 6 skladieb, z toho jednu bonusovú. Ku všetkým piesňam na EP bol natočený i videoklip.
Turné k EP "OMG" a "Story" s názvom "OMG Story Tour" malo 6 zastávok na Slovensku a v Česku. Odštartovalo 6. mája 2022 v Ostrave a končilo 3. júna 2021 v Bratislave. Ako hosť sa predstavil český raper Tripp, preskokanom bola IZZY OG. Na poslednom koncerte v Bratislave v klube Majestic music club, Sima a Tina spoločne zahrali skladbu „Riť“. 
EP sa dostalo do predpredaja 28. novembra 2021.

</doc>
<doc id="706135" url="https://sk.wikipedia.org/wiki?curid=706135" title="Krajská väznica ŠtB v Košiciach">
Krajská väznica ŠtB v Košiciach

Krajská väznica ŠtB v Košiciach bola budova v Košiciach na Pribinovej ulici 1 slúžiaca od 1. septembra 1948 do 31. decembra 1953 ako vyšetrovacia väznica so špeciálnym režimom pod správou Krajského veliteľstva Štátnej bezpečnosti (KV ŠtB). V tomto období bola väznica miestom mučení a používania tvrdých donucovacích prostriedkov. Z tohto dôvodu sa zvýšil počet vyšetrovacích miestností, zvýšil sa počet ciel a začali sa vo väčšom množstve používať „samotky“.
Väzeň bol počas pobytu vo vyšetrovacej väznici prakticky úplne izolovaný od vonkajšieho sveta. Vo vyšetrovacích väzniciach pod správou ŠtB sa na izolovanosť väzňa od vonkajšieho sveta kládol omnoho väčší dôraz. Väzni nemali takmer žiadne vychádzky. toto právo, rovnako ako aj ďalšie práva, ktoré väzňovi formálne prináležali, ostali iba na papieri a v skutočnosti prakticky neboli dodržiavané. Napríklad bývalá väzenkyňa Anna Greňová bola na prvej vychádzke až pol roka po svojom zatknutí, aj to len asi na 10 minút.
Zintenzívniť psychický nátlak a izoláciu malo aj to, že cely vo vyšetrovacej väznici boli v porovnaní s celami vo väzniciach na výkon trestu menšie.
Na čele vyšetrovacích väzníc ŠtB stál veliteľ – člen ŠtB, ktorý mal disciplinárnu právomoc veliteľa Národnej bezpečnosti. Do danej funkcie ho určil zástupca ministra národnej bezpečnosti nadriadený tzv. Väzenskému odboru Ministerstva národnej bezpečnosti.
Na účely väznice slúžila budova na Pribinovej až do roku 1992 teda 114 rokov, no vytratila sa z pamäti.
V súčasnosti sa je budova v správe Štátnej vedeckej knižnice v Košiciach.
Múzeum obetí komunizmu tu zriadilo v roku 2023 externú expozíciu pod názvom Bývalá krajská väznica ŠtB V Košiciach, na pripomenutie udalostí, ktoré sa v nej odohrávali v období komunizmu.

</doc>
<doc id="706139" url="https://sk.wikipedia.org/wiki?curid=706139" title="Chrám Božieho mieru">
Chrám Božieho mieru



</doc>
<doc id="706140" url="https://sk.wikipedia.org/wiki?curid=706140" title="Chrám Božieho pokoja">
Chrám Božieho pokoja



</doc>
<doc id="706141" url="https://sk.wikipedia.org/wiki?curid=706141" title="Chrám Svätého mieru">
Chrám Svätého mieru



</doc>
<doc id="706142" url="https://sk.wikipedia.org/wiki?curid=706142" title="Chrám Eiréné">
Chrám Eiréné



</doc>
<doc id="706143" url="https://sk.wikipedia.org/wiki?curid=706143" title="Kostol svätej Eirené">
Kostol svätej Eirené



</doc>
<doc id="706144" url="https://sk.wikipedia.org/wiki?curid=706144" title="Kostol Hagia Irene">
Kostol Hagia Irene



</doc>
<doc id="706145" url="https://sk.wikipedia.org/wiki?curid=706145" title="Kostol svätej Ireny">
Kostol svätej Ireny



</doc>
<doc id="706154" url="https://sk.wikipedia.org/wiki?curid=706154" title="Pokračovatelia Kosmovi">
Pokračovatelia Kosmovi

Pokračovatelia Kosmovi je súhrnný názov pre stredovekých autorov priamo či nepriamo nadväzujúcich na Kosmovu kroniku, najvýznamnejšie historické dielo raných českých dejín, ktoré spísal kronikár Kosmas zomrelý roku 1125. Na kroniku úzko nadväzujú Kanovník vyšehradský a Mních sázavský, anonymní autori nazývaní podľa miesta pôsobenia. Obaja sa radia medzi prvých pokračovateľov Kosmovej kroniky popisujúcej udalosti do konca 12. storočia, neskorší "druhí pokračovatelia Kosmovej kroniky" potom popisujú obdobie posledných Přemyslovcov. Označenie odráža aj to, že diela týchto autorov zďaleka nedosahujú úroveň Kosmovej kroniky a nové vrcholy česká stredoveká historiografia dosiahla až po dvoch storočiach na začiatku 14. storočia v Zbraslavskej a Dalimilovej kronike.
Prvé pokračovanie Kosmovo.
Kanovník vyšehradský priamo nadväzuje na text Kosmovej kroniky končiacej rokom 1125 a opisuje obdobie vlády Soběslava I. v rokoch 11261140 a rok 1141. Tomuto kniežaťu je plne oddaný, vidí v ňom ideál panovníka a dielo je mu tendenčne naklonené. V texte je poznať aj vlastenecké a protinemecké zameranie, napríklad hneď na začiatku v opise víťazstva Čechov v bitke pri Chlumci. Neznámy autor je na základe analýzy zmienok v texte považovaný za kanonika vyšehradskej kapituly. Asi o desať rokov neskôr pripojil neznámy autor k tomuto letopisu tzv. "Rozprávanie o odboji" popisujúce odboj Konráda Znojemského na začiatku vlády kniežaťa Vladislava II. roku 1142.
Mních sázavský Kosmovu kroniku doplnil najmä o dejiny Sázavského kláštora a napísal pokračovanie kroniky pre roky 11261162. Najvýznamnejším doplnkom Kosmovej kroniky je ucelené pojednanie o legendárnom založení kláštora svätým Prokopom obohatené o účasť kniežaťa Oldřicha. Dielo možno považovať za prvú českú kláštornú kroniku, zatiaľ čo Kosmas ako nepriateľ slovanskej liturgie sa o Sázavskom kláštore vôbec nezmieňuje. Pokračovanie kroniky zahŕňa obdobie Soběslava a časť vlády Vladislava II. Autor bol členom Sázavského kláštora, zmýšľaním Čech obhajujúci českú samostatnosť voči nemeckej výbojnosti, konečnú redakciu textu vytvoril v 70. rokoch 12. storočia.
Udalosti 2. polovice 12. storočia zachytili dvaja na seba nadväzujúci nepriami pokračovatelia Kosmovi, Vincentius a Jarloch.
Vincentius (zomrel okolo 1167) bol učený kaplán pražského biskupa Daniela I., roku 1158 sa s Vladislavom II. zúčastnil ťaženia cisára Fridricha I. Barbarossu proti Milánu a je autorom nedokončenej kroniky Vladislavovej vlády v rokoch 11401167 so zvláštnym zreteľom na zahraničné pôsobenie a kultúrne pomery. Jarloch (Gerlach) bol opát premonštrátskeho Milevského kláštora pôvodom z Porýnia, ktorý zomrel okolo roku 1230. Dielo, z ktorého sa zachovala časť končiaca rokom 1198, začal písať až na začiatku 13. storočia a je na rozdiel od svojich predchodcov viac ako stúpenec českých kniežat zástancom cirkevnej emancipácie.
Druhé pokračovanie Kosmovo.
Ako tzv. Druhé pokračovanie Kosmovo je chápaný text letopisného zvodu, ktorý je obsiahnutý v tzv. "Dražickom kódexe", ktorý bol pred rokom 1343 spísaný pre pražského biskupa Jána IV. z Dražíc. Obsahuje odpis Kosmovej kroniky, výpisky z Jarlochovho letopisu, podrobné svedectvo o činnosti dekana pražskej kapituly svätého Víta a ďalšie chronologické poznámky.

</doc>
<doc id="706156" url="https://sk.wikipedia.org/wiki?curid=706156" title="Druhé pokračovanie Kosmovo">
Druhé pokračovanie Kosmovo

Druhé pokračovanie Kosmovo je text letopisného zvodu, obsiahnutý v tzv. "Dražickom kódexe", ktorý bol pred rokom 1343 spísaný pre pražského biskupa Jána IV. z Dražíc. Tento kódex obsahuje odpis Kosmovej kroniky, výpisky z Jarlochovho letopisu, podrobné svedectvo o činnosti dekana pražskej kapituly svätého Víta a ďalšie chronologické poznámky. Toto dielo, súčasť pokračovaní Kosmových, zďaleka nedosahuje úroveň Kosmovej kroniky a nové vrcholy česká stredoveká historiografia dosiahla až po dvoch storočiach na začiatku 14. storočia v Zbraslavskej a Dalimilovej kronike.
Druhé pokračovanie bolo bádateľmi (Palacký, Köpke, Tomek) delené na nasledovné časti:
Druhé pokračovanie Kosmovo a Uhorsko.
Kronika opisuje vojny Přemysla Otakara II. s Uhorskom, najmä bitku pri Kressenbrune v roku 1260 a bitku na Moravskom poli v roku 1278.

</doc>
<doc id="706159" url="https://sk.wikipedia.org/wiki?curid=706159" title="Echo (seriál)">
Echo (seriál)

Echo americký televízny seriál, vytvorený na motívy komiksov od vydavateľstva Marvel Comics. Autorom seriálu, ktorý je súčasťou fiktívneho sveta Marvel Cinematic Universe, je Marion Dayrová.
Vývoj spin-offu sa začal v marci 2021 s Etanom a Emily Cohenovými ako hlavnými scenáristami. Séria bola oficiálne ohlásená v novembri 2021. "Echo" je súčasťou 5. fázy Marvel Cinematic Universe a Mnohovesmírnej ságy. Je to prvý seriál od Marvel Studios s hodnotením TV-MA (18+) a prvý seriál pod titulkom „Marvel Spotlight“. 
Obsadenie.
Mayin strýko a Williamov brat, ktorý má spojitosť s Fiskom a jeho zločnieckými gangmi.
Mayin zosnulý otec a bývalý veliteľ Tracksuit mafie.
Zločinecký boss a vplyvný muž z New Yorku, ktorý je adoptívnym strýkom Lopezovej a mužom zodpovedným za smrť jej otca.
Mayina odcudzená babička
Mayina odcudzená sesternica, dcéra nepočujúcich rodičov. Jacobsová prepožičala hlas aj postave Kahhori, indiánskej superhrdinke z druhej série animovaného seriálu Čo keby...?.
Mayin bratranec, a pomocník.
Mayin starý otec, ktorý vlastní obchod so starožitnosťami.
Slepý právnik z Hell's Kitchen, ktorý vedie dvojitý život ako maskovaný hrdina.
Ďalej sa Jeremy Renner objavil ako Clint Barton / Ronin / Hawkeye, z archívnych záberov zo seriálu Hawkeye. Andrew Howard sa objavil ako Zane jeden z Fiskových poskokov. Katarina Ziervogel si zahrala Talou, Mayinu matku. Julia Jones, Morningstar Angeline a Dannie McCallum si zahrali Mayiné predkyňe: Chafu, Lowak a Tuklo.
Dej.
Maya Lopezová sa po udalostiach v New Yorku vracia do svojho rodného mesta, kde sa musí vyrovnať so svojou minulosťou a zároveň sa znovu spojiť so svojimi indiánskymi koreňmi a prijať svoju rodinu a komunitu.
"Echo" sa odohráva po udalostiach seriálu "Hawkeye" (2021).
Produkcia.
Natáčanie sa začalo 21. apríla 2022 v Atlante a skončilo sa 26. augusta 2022. Natáčalo sa 92 dní.
Budúcnosť.
V novembri 2022 D'Onofrio uviedol, že "Daredevil: Znovuzrodenie" sa bude odohrávať po seriáli "Echo", pričom D'Onofrio a Charlie Cox si zopakujú svoje úlohy ako Wilson Fisk / Kingpin a Matt Murdock / Daredevil.
Premiéra.
Všetkých päť epizód bolo vydaných 9. januára 2024 v USA a 10. januára 2024 na Slovensku na Disney+.

</doc>
<doc id="706162" url="https://sk.wikipedia.org/wiki?curid=706162" title="Deň Pepera">
Deň Pepera

Deň Pepera je sviatok v Južnej Kórei podobný Sviatku sv. Valentína, ktorý sa koná každoročne 11. novembra. Ide o najväčšiu každoročnú jednodňovú marketingovú udalosť v Južnej Kórei, pri ktorej sa darujú alebo vymieňajú sladkosti Pepero - tyčinky máčané v čokoláde - s úmyslom prejaviť náklonnosť voči priateľom a blízkym. Sviatok sa koná v tento deň kvôli podobnosti tyčiniek Pepero so skráteným zápisom dátumu (11.11.).
História.
Presný pôvod tohto dňa je neznámy, avšak počiatky sú zvyčajne spájané s novinovým príbehom z roku 1983. V ňom si dve študentky nižšej strednej školy v regióne Jŏngnam vymenili Pepero so želaním, aby boli obe vysoké a chudé. O tomto príbehu však existujú pochybnosti. Niektorí tvrdia, že pôvod sviatku je dôsledkom tvaru jednotiek v zápise jeho dátumu (11. november - 11. 11.), pripomínajúci tyčinky Pepero, zatiaľ čo iní považujú túto podobnosť za faktor, ktorý síce prispieva k popularite sviatku, avšak nesvedčí o jeho pôvode.
Ošiaľ spojený s Peperom sa začal šíriť s fámou, že pre maximálny účinok na výšku a štíhlosť je potrebné zjesť 11 balíčkov Pepera 11. novembra o 11:11 ráno a 11:11 večer, keď je na hodinách presne 11 sekúnd. V roku 1997 začal konglomerát Lotte používať spomínaný školský príbeh na úspešnú propagáciu Dňa Pepera. Tento trend spôsobil, že ďalšie spoločnosti začali vytvárať podobne tvarované občerstvenie, aby sa zúčastnili na tomto sviatku. Od roku 2012 zarábalo Lotte 50 % svojho ročného obratu na Deň Pepera. Od roku 2013 obchodné domy vrátane Hyundai Department Store, Shinsegae a Lotte Department Store vo veľkom profitovali z tohto dňa a obchody ako E-mart a Homeplus v tento sviatok exkluzívne vystavovali a predávali Peperá.
Kontroverzia.
Deň Pepera je kritizovaný ako obchodný nástroj a marketingová stratégia spoločností, ako aj za propagovanie nezdravého, vysokokalorického jedla v rozpore s pôvodným významom sviatku (o nadobudnutí vysokej a tenkej postavy). Niektorí tiež tvrdia, že tento deň je urážkou usilovných farmárov, ktorých sviatok, v Kórei uzákonený roku 1996 na podporu poľnohospodárstva, tiež pripadá na 11. novembra.
Z týchto dôvodov bola navrhnutá alternatíva, známa ako „Deň karättŏku“, ktorá vyzdvihuje výmenu karättŏkov (tyčinky bieleho ttŏku, typu kórejského ryžového koláčika, ktorý je na rozdiel od Pepera vyrábaný a predávaný menšími podnikmi). 

</doc>
<doc id="706183" url="https://sk.wikipedia.org/wiki?curid=706183" title="Aspergillus fumigatus">
Aspergillus fumigatus

Aspergillus fumigatus je pleseň, tzv. huba, rodu "Aspergillus" a je jedným z najbežnejších druhov "Aspergillus" spôsobujúcich ochorenia u pacientov so zníženou imunitou.
Ako saprotrofická pleseň, "Aspergillus fumigatus" sa nachádza bežne v prírode, najmä v pôde a rozkladajúcej sa biomase (napr. kompost), kde hrá zásadnú úlohu pri recyklácii uhlíka a dusíka. Kolónie plesne vytvárajú konidiofóry, ktoré produkujú tisícky drobných sivozelených výtrusov/spórov nazývaných konídia o veľkosti 2–3 μm. Konídia majú dobrú vznášanlivosť, a tak sa pleseň rozmnožuje na veľké vzdialenosti. Dlhé roky sa predpokladalo, že "A. fumigatus" sa rozmnožuje len nepohlavne kvôli nedostatkom vo výskume, no v roku 2008 sa ukázalo, že "A. fumigatus" má plne funkčný sexuálny reprodukčný cyklus, 145 rokov po jeho pôvodnom opise Freseniusom. Hoci sa "A. fumigatus" vyskytuje v oblastiach s veľmi rozdielnym podnebím a prostredím, vykazuje nízku genetickú variáciu a nedostatok genetickej diferenciácie populácie v globálnom meradle. Pohlavné rozmnožovanie je teda zachované, hoci vedie k nízkej genetickej rozmanitosti.
Pleseň je schopná rastu pri telesnej teplote (37°C) a môže rásť pri teplotách až do 50°C, pričom konídia prežívajú až do 70°C – podmienky, s ktorými sa pravidelne stretáva v samoohrievajúcich sa kompostových zásobníkoch. Konídia sú všadeprítomné v atmosfére - každý vdýchne niekoľko stoviek konídií denne; u zdravých pacientov ich imúnny systém rýchlo eliminuje. U pacientov s oslabenou imunitou, ako sú príjemcovia transplantovaných orgánov a ľudia s AIDS alebo leukémiou, je možné, že sa pleseň stane patogénnou, prekoná oslabenú obranu hostiteľa a spôsobí niektorú zo škály chorôb, ktoré sa všeobecne nazývajú aspergilóza. V dôsledku nedávneho nárastu používania imunosupresívych liečiv na liečbu ľudských chorôb sa odhaduje, že "A. fumigatus" môže byť zodpovedný za viac ako 600 000 úmrtí ročne s mierou úmrtnosti medzi 25 a 90%. Viaceré virulenčné faktory predpokladané byť možným dôvodom tohto oportunistického správania.
Viaceré indolové alkaloidy s antimitotickými vlastnosťami boli skúmané v štúdiách metabolitov v tekutých kultúrach "A. fumigatus". Niektoré z týchto zlúčenín patria do triedy známej ako tryprostatiny, pričom spirotryprostatín B je zvlášť zaujímavý ako protirakovinová látka.
"Aspergillus fumigatus" rastúci na určitých stavebných materiáloch môže produkovať genotoxické a cytotoxické mykotoxíny, ako je gliotoxín.
Genóm.
"Aspergillus fumigatus" má stabilný haploidný genóm o dĺžke 29,4 miliónov párov báz. Genómové sekvencie troch druhov "Aspergillus" - "Aspergillus fumigatus", "Aspergillus nidulans" a "Aspergillus oryzae" - boli publikované v "Nature" v decembri 2005.
Patogenéza.
"Aspergillus fumigatus" je najčastejšou príčinou invazívnej mykózy u pacientov s nízkou imunitou - napr. pacienti, ktorí dostávajú imunosupresívnu liečbu, príjemcovia transplantovaných orgánov a pacienti s AIDS. "A. fumigatus" spôsobuje najmä invazívnu infekciu v pľúcach a predstavuje hlavnú príčinu úmrtia u týchto pacientov. "A. fumigatus" taktiež spôsobuje chronické pľúcne infekcie, alergickú bronchopulmonárnu aspergilózu (APBA) alebo alergické ochorenia u zdravých pacientov.
Odpoveď nešpecifického imunitného systému.
Ľudia každodenne vdychujú konídia kvôli ich všadeprítomnej distribúcii v životnom prostredí. Avšak u zdravých pacientov je vrodený imunitný systém účinnou bariérou proti infekcii "A. fumigatus." Väčšina vdýchnutých konídií je odstránená mukociliárnym kmitaním rias respiračného epitelu. Kvôli malým rozmerom konídií sa mnohé z nich usadia v alveolách, kde prichádzajú do kontaktu s epitelovými a vrodenými efektorovými bunkami. Alveolárne makrofágy fagocytujú a ničia konídia vo svojich fagozómoch. Epitelové bunky, konkrétne pneumocyty typu II, taktiež pohlcujú konídia, ktoré sú presnuté do lyzozómu, kde sú požité konídia zničené. Imunitné bunky prvej línie tiež slúžia na nábor neutrofilov a iných zápalových buniek prostredníctvom vypúšťania cytokínov a chemokínov, ktorých vypúšťanie je vyvolané kontaktom medzi špecifickými plesňovými časticami a pathogen recognition receptormi (PRR) na fagocytoch. Neutrofily sú nevyhnutné proti aspergilóze, ako sa preukázalo u neutropenických pacientoch, a sú schopné sekvestrovať konídia aj hýfy prostredníctvom nefagocytárnych mechanizmov. Hýfy sú príliš veľké na pohltenie bunkami, a preto poškodenie NADPH-oxidázou pod kontrolou neutrofilov predstavuje hlavnú obranu hostiteľa proti hýfam. Okrem týchto bunkovo-sprostredkovaných mechanizmov likvidácie, antimikrobiálne peptidy vylučované respiračným epitelom taktiež prispievajú k obrane hostiteľa. Pleseň a jej polysacharidy majú schopnosť regulovať funkcie dendritických buniek použitím signálnej dráhy Wnt-β-Catenin na indukciu PD-L1 a na podporu reakcií regulačných T lymfocytov.
Invázia.
Pacieni zo zníženou imunitou sú citliví na invazívnu infekciu "A. fumigatus", ktorá sa najčastejšie prejavuje ako invazívna pľúcna aspergilóza (IPA). Vdýchnuté konídia, ktoré sa vyhnú likvidácii imunitou hostiteľa, sú zárodkami invazívneho ochorenia a klíčia v teplom, vlhkom a na živiny bohatom prostredí pľúcnych alveol. Klíčenie prebieha extracelulárne alebo v endozómoch pneumocytov typu II obsahujúcich konídia. Následne po vyklíčení, rast filamentóznych hýf preniká do epitelu a následne do vaskulárneho endotelu. Proces angioinvázie spôsobuje poškodenie endotelu a vyvoláva zápalovú odpoveď, expresiu tkanivového faktora III a aktiváciu koagulačnej kaskády. Tento proces následne vytvára intravaskulárnu trombózu a lokalizovaný infarkt tkaniva, avšak šírenie fragmentov hýf je zvyčajne obmedzené. K šíreniu krvným obehom dochádza len u pacientov s veľmi nízkou imunitou.
Odpoveď na hypoxiu.
Ako je bežné v nádorových bunkách a u iných patogénov, invazívne hýfy "A. fumigatus" narážajú na hypoxické (nízke hladiny kyslíka, ≤ 1 %) mikroprostredia v mieste infekcie v hostiteľskom organizme. Súčasný výskum naznačuje, že pri infekcii, nekróza a zápal spôsobujú poškodenie tkaniva, ktoré znižuje dostupné koncentrácie kyslíka v dôsledku lokálneho zníženia prechodu tekutín do orgánov. Konkrétne v infekciách "A. fumigatus" sa zistilo, že sekundárne metabolity zabraňujú vývoju nových krvných ciev, čo vedie k poškodeniu tkaniva, inhibícii opravy tkaniva a nakoniec k vytvoreniu lokalizovaných hypoxických mikroprostredií. Presné dôsledky hypoxie na patogenézu plesní nie sú v súčasnosti známe, avšak tieto prostredia s nízkym obsahom kyslíka sú už dlho spojené so zlými klinickými výsledkami. Vzhľadom na významné korelácie identifikované medzi hypoxiou, plesňovými infekciami a zlými klinickými výsledkami sú mechanizmy, ktorými sa "A. fumigatus" adaptuje na hypoxiu, čoraz väčším zameraním výskumu nových antimykotík.
Ukázalo sa, že dva vysoko opísané, sterol-regulačné prvkovo-viažúce proteíny, SrbA a SrbB, spolu s ich procesnými dráhami ovplyvňujú zdatnosť "A. fumigatus" v hypoxických podmienkach. Transkripčný faktor SrbA je hlavným regulátorom v reakcii plesní na hypoxiu "in vivo" a je nevyhnutný v mnohých biologických procesoch vrátane homeostázy železa, rezistencie na antimykotické azolové liečivá a virulencie. Dôsledne, strata SrbA vedie k neschopnosti "A. fumigatus" rásť v podmienkach s nízkym obsahom železa; vyššej citlivosti na antifungálne azolové lieky; a k úplnej strate virulencie v myších modeloch IPA (invazívnej pľúcnej aspergilózy). Keď že "knock-out" mutácie, t.j. mutanty bez génu SrbA, nevykazujú žiadne známky rastu "in vitro" pri nízkom kyslíku, predpokladá sa, že tento stav súvisí s oslabenou virulenciou. Funkcia SrbA pri hypoxii závisí od procesu štiepenia upstream, t.j. smerom k N-terminálu, ktorý vykonávajú proteíny RbdB, SppA a Dsc A-E. SrbA je štiepený z 1015 aminokyselinového predchodcu na funkčnú formu dlhú 381 aminokyselín v endoplazmatickom retikulu. Strata ktoréhokoľvek z vyššie uvedených proteínov SrbA má za následok vytvorenie dysfunkčnej kópie SrbA a následnú stratu "in vitro" rastu pri hypoxii, ako aj oslabenú virulenciu. Chromatínové imunoprecipitačné štúdie s proteínom SrbA viedli k identifikácii druhého regulátora hypoxie, SrbB. Hoci je o spracovaní SrbB málo známe, tento transkripčný faktor sa tiež ukázal ako kľúčový proteín vo virulencii a v plesňovej odpovedi na hypoxiu. Podobne ako SrbA, aj SrbB knockout mutant viedol k strate virulencie, avšak nedochádzalo k zvýšenej citlivosti na antimykotiká, ani k úplnej strate rastu v hypoxických podmienkach (50 % zníženie SrbB namiesto 100 % zníženie SrbA). Stručne povedané, SrbA aj SrbB sa ukázali ako kritické proteíny pri adaptácii "A. fumigatus" u cicavčieho hostiteľa.
Získavanie živín.
"Aspergillus fumigatus" musí získavať živiny zo svojho vonkajšieho prostredia, aby prežil a bujnel vo svojom hostiteľovi. Prostredníctvom štúdií genetických mutácií sa ukázalo, že mnohé z génov zapojených do takýchto procesov ovplyvňujú virulenciu. Príklady príjmu živín zahŕňajú príjem kovov, dusíka a makromolekúl, ako sú peptídy.
Získavanie železa.
Železo je nevyhnutným kofaktorom mnohých enzýmov a môže pôsobiť ako katalyzátor v systéme prenosu elektrónov. "A. fumigatus" má dva mechanizmy na príjem železa, redukčné získavanie železa a sprostredkované siderofórmi, t.j. molekulami, ktoré preferenčne viažu železo. Redukčné získavanie železa zahŕňa premenu železa z železitého (Fe +3 ) do železnatého (Fe +2 ) stavu a následné vychytávanie prostredníctvom FtrA, železnej permeázy. Cielená mutácia génu ftrA neindukovala zníženie virulencie v myšom modeli invázie "A. fumigatus". Naopak, cielená mutácia sidA, prvého génu v dráhe biosyntézy siderofórov, dokázala, že vychytávanie železa sprostredkované siderofórmi je nevyhnutné pre virulenciu. Mutácia downstream génov (t.j. smerom ku 3' koncu) biosyntézy sideroforov sidC, sidD, sidF a sidG viedla ku vytvoreniu kmeňom "A. fumigatus" s podobným znížením virulencie. Zdá sa, že tieto mechanizmy získavania železa fungujú paralelne a oba sú upregulované v reakcii na nízku koncentráciu železa.
Asimilácia dusíka.
"Aspergillus fumigatus" môže prežiť na rôznych zdrojoch dusíka a asimilácia dusíka má klinický význam, pretože sa ukázalo, že ovplyvňuje virulenciu. Proteíny zapojené do asimilácie dusíka sú transkripčne regulované génom AfareA v "A. fumigatus". Cielená mutácia génu afareA ukázala zníženie nástupu úmrtnosti na myšom modeli invázie. Ras-regulovaný proteín RhbA sa tiež podieľa na asimilácii dusíka. Zistilo sa, že RhbA je transkripčne upregulovaný po kontakte "A. fumigatus" s ľudskými endotelovými bunkami a kmene s cielenou mutáciou génu "rhbA" vykazovali znížený rast na slabých zdrojoch dusíka a zníženú virulenciu "in vivo."
Proteinázy.
Ľudské pľúca obsahujú veľké množstvo kolagénu a elastínu, proteínov, ktoré umožňujú pružnosť tkaniva. "Aspergillus fumigatus" produkuje a vylučuje elastázy - proteázy, ktoré štiepia elastín, aby rozložili tieto makromolekulárne polyméry na príjem aminokyselín. Významná korelácia medzi množstvom produkcie elastázy a tkanivovou inváziou bola prvýkrát objavená v roku 1984. Zistilo sa tiež, že klinické vzorky majú väčšiu aktivitu elastázy ako environmentálne kmene "A. fumigatus". Veľké množstvo elastáz je už popísané, vrátane tých zo skupín serínových proteáz, aspartátových proteáz a metaloproteáz. Napriek tomu veľký prebytok týchto elastáz bráni identifikácii špecifických účinkov na virulenciu.
Rozvinutá proteínová odpoveď.
Viaceré štúdie popísali, že signálna dráha odpovedi na nezbalené proteíny (unfolded protein response, UPR) taktiež prispieva k virulencii "A. fumigatus."
Sekundárny metabolizmus.
Sekundárne metabolity vo vývoji plesni.
Životný cyklus vláknitých plesní vrátane druhu "Aspergillus" pozostáva z dvoch fáz: hyfálnej rastovej fázy a reprodukčnej (sporulačnej) fázy. Zmeny medzi rastovou a reprodukčnou fázou týchto plesní sú čiastočne regulované úrovňou produkcie sekundárnych metabolitov. Predpokladá sa, že sekundárne metabolity sú produkované na aktiváciu sporulácie (tzv. konidiogenézy) a pigmentov potrebných pre konidiofóry. Signalizácia G proteínov reguluje produkciu sekundárnych metabolitov. Sekvenovanie genómov odhalilo 40 potenciálnych génov podieľajúcich sa na produkcii sekundárnych metabolitov vrátane mykotoxínov, ktoré sú vyrábané v čase sporulácie.
Gliotoxín.
Gliotoxín je mykotoxín schopný meniť obranyschopnosť hostiteľa tlmením imúnneho systému. Neutrofily sú hlavným cieľom gliotoxínu. Gliotoxín prerušuje funkciu leukocytov inhibíciou migrácie a tvorby a spôsobuje apoptózu v makrofágoch. Gliotoxín narúša zápalovú odpoveď prostredníctvom inhibície transkripčného faktoru NF-kB.
Transkripčná regulácia gliotoxínu.
LaeA a GliZ sú transkripčné faktory, o ktorých je známe, že regulujú produkciu gliotoxínu. LaeA je univerzálny regulátor produkcie sekundárnych metabolitov druhu "Aspergillus." LaeA ovplyvňuje expresiu 9,5% genómu "A. fumigatus", vrátane mnohých génov, ktoré ovplyvňujú biosyntézu sekundárnych metabolitov, ako sú neribozomálne peptidové syntetázy. Produkcia mnohých sekundárnych metabolitov, vrátane gliotoxínu, bola narušená v kmeni mutanta LaeA (ΔlaeA). Mutant AlaeA vykazoval zvýšenú náchylnosť na fagocytózu makrofágov a zníženú schopnosť zabíjať neutrofily "ex vivo." Toxíny regulované faktorom LaeA majú okrem gliotoxínu pravdepodobne úlohu vo virulencii, pretože samotná strata produkcie gliotoxínu nenavrátila virulenciu patotypu ∆laeA.
Súčasné liečby proti infekciám "A. fumigatus".
Súčasné neinvazívne liečby používané proti plesňovým infekciám pozostávajú z triedy liekov známych ako azoly. Azolové lieky ako vorikonazol, itrakonazol a imidazol zabíjajú huby inhibíciou produkcie ergosterolu — kritického prvku bunkových membrán plesní a húb. Mechanicky tieto lieky pôsobia inhibíciou enzýmu cytochrómu p450 známeho ako sterol-14α-demetyláza. Hlavný spôsob rezistencie je prostredníctvom mutácií v géne "cyp51a." Boli však pozorované iné spôsoby rezistencie, ktoré predstavujú takmer 40% rezistencie v klinických vzorkách. V nových štúdiách boli tieto výsledky podopreté pangenomickými analýzami, ktoré dokázali, že vzorky "A. fumigatus" sa geneticky zaradzujú do dvoch kladov, ktoré sa od seba líšia v génoch a polymorfizmoch spojených s rezistenciou - klad A je spojený s mutáciami v géne "cyp51A", klad B je spojený s doteraz neskúmanými mechanizmami. Tento výskum taktiež dokázal, že klinické vzorky sú veľmi podobné k tým zo životného prostredia, a tak je čoraz viac evidentné, že rezistencia "A. fumigatus" voči azolom sa zvyšuje kvôli používaniu azolov v poľnohospodárstve. Spolu s azolmi existujú aj iné triedy antimykotických liekov, napr. echinokandíny. "V tomto článku bol použitý preklad textu z článku na anglickej Wikipédií."

</doc>
<doc id="706186" url="https://sk.wikipedia.org/wiki?curid=706186" title="Lady Antebellum">
Lady Antebellum



</doc>
<doc id="706187" url="https://sk.wikipedia.org/wiki?curid=706187" title="Hodinová veža (Triavna)">
Hodinová veža (Triavna)

Hodinová veža () je stavba hodinovej veže zo začiatku 19. storočia, ktorá sa nachádza v meste Triavna v Gabrovskej oblasti v severnom Bulharsku. 
Stavba má pridelený štatút kultúrnej pamiatky národného významu. Je jedným zo symbolov mesta Triavna.
Lokalita.
Hodinová veža sa nachádza v historickej časti mesta Triavna. Je súčasťou súboru budov historického námestia „Ďado Nikola“ (, doslova "námestie deda Nikolu"). Veža stojí v západnom rohu námestia v blízkosti rieky.
Dejiny.
Zvykne sa uvádzať, že hodinovú vežu v Triavne nechali postaviť miestne obchodnícke cechy potom, čo osmanský správca tarnovskej oblasti v roku 1813 nariadil výstavbu hodinových veží vo väčších mestách a dedinách oblasti ako Gabrovo, Triavna, Elena a iné. Toto je však nepravdepodobné a tento konkrétny príkaz k výstavbe sa pravdepodobne týkal len trevnenskej hodinovej veže, keďže hodinová veža v Gabrove bola postavená už v priebehu samotného roku 1813 a hodinová veža v Elene dokonca v roku 1812.
Samotná veža bola následne postavená v priebehu jednej staviteľskej sezóny v priebehu roku 1814. Výstavby sa zúčastnila veľká časť trevneského obyvateľstva. V roku 1815 bol vo veži inštalovaný hodinový mechanizmus, ktorého autormi sú bratia Kănčo A Geňu Radoslavovovi. 
V roku 1908 boli namaľované na hnedo vrchné drevené časti veže a v roku 1923 boli namaľované na zeleno. V roku 1958 bol na strieške namontovaný ukazateľ vetra. V roku 1966 prebehli reštauračné práce na drevených častiach veže, pričom prebehla aj výmena obloženia. V roku 1967 získala stavba štatút kultúrnej pamiatky národného významu. V rovnakom roku bol na hodinovej veži nainštalovaný ciferník. V roku 1971 bol k hodinovému mechanizmu prirobený nástroj, ktorý každý večer v 22:00 zahrá pieseň "Strojna se Kalina vie", s textom básne "Nerazdelni" od Penča Slavejkova. V 70. rokoch 20. storočia prebehli reštauračné práce na hodinovom mechanizme. Vykonal ich sofijský hodinár Jordan Cakov. Ďalšie reštauračné práce hodinového mechanizmu sa začali v roku 1979 a prebiehali aj začiatkom 80. rokov 20. storočia. Vykonal ich hodinár Petăr Canev a jeho spolupracovníci. V rámci tejto reštaurácie bolo vymenených viacero častí hodinového mechanizmu.
Posledné reštauračné práce na trevnenskej hodinovej veži prebehli v roku 2013.
Charakteristika.
Celkovo sa veža skladá z troch stupňov. Prvý základný stupeň má štvorcový pôdorys s rozmermi 5,60 x 5,60 metra. Vo vrchnej časti je ukončený vo forme skosenej pyramídy. Je postavený z lámaných kameňov. Hrúbka stien dosahuje 0,95 metra. Vo vnútornej časti sa nachádza 1 meter široké schodisko. Výška prvého stupňa dosahuje približne 10,80 metra.
Druhý stupeň je vysoký 3,95 metra. Je postavený z dreva vo forme osemstennej prizmy. Základná konštrukcia je obložená drevenými doskami. V priestore druhého stupňa sa nachádza hodinový mechanizmus. 
Tretí stupeň je rovnako ako druhý vo forme osemstennej prizmy s výškou 2,20 metra. Je zakončený strieškou vo forme kužeľu. Celková výška tretieho stupňa je 6,40 metra. V priestore tretieho stupňa sa nachádza zvon, ktorý odbíja čas. Zvon bol odliaty v Rusku.
Celková výška trevnenskej hodinovej veže je 21,15 metra.
Hodinový mechanizmus sa musí ručne navíjať každých 24 hodín.
Štatút a dôvod pamiatkovej ochrany.
Kategória: kultúrna pamiatka národného významu, súčasť pamiatkovo chráneného architektonického ansábla Centralnijat ploštad.
Rok vyhlásenia: 1967 
Dôvod pamiatkovej ochrany: architektonicko-staviteľská hodnota stavby
Oficiálny názov na zozname kultúrnych pamiatok: "Časovnikova kula" (, doslova "Hodinová veža") 

</doc>
<doc id="706189" url="https://sk.wikipedia.org/wiki?curid=706189" title="Bodoň (vrch v Slanských vrchoch)">
Bodoň (vrch v Slanských vrchoch)

Bodoň () je vrch v Slanských vrchoch, krajinnom celku Matransko-slanskej oblasti. Leží nad obcou Zlatá Baňa, približne juhovýchodne od Prešova. 
Poloha.
Nachádza sa v severnej časti pohoria, v geomorfologickom podcelku Šimonka. Vrch leží v Prešovskom kraji, okrese Prešov a zasahuje na katastrálne územie obce Zlatá Baňa a Lesíček. Najbližším sídlom je severne situovaná Zlatá Baňa, západne sa nachádzajú Kokošovce a Abranovce a južným smerom Lesíček, Lúčina a Tuhrina. 
Opis.
Bodoň leží v centrálnej časti podcelku Šimonka, v severozápadnej vetve rázsochy, vedúcej juhozápadným smerom zo Šimonky () na Chabzdovú (). Západne sa nachádza Vyšná Obadová () a Kráľova hora (), severne Tri oltáre (), Tri chotáre () a Čierna hora (), východne Oblík (), Šimonka (), Praporec () a Dubník () a južne Tancoška (), Chabzdová (), Ostrá (), Dubová () a Zobraná (). Na južných svahoch pramení rieka Oľšava, zvyšok masívu odvodňuje potok Delňa do Torysy. Na juhozápadnom pahorku stoja zrúcaniny hrádku Bodoň. Na vrchol nevedie značený turistický chodník., 
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z vhodných častí s redšou vegetáciou je však možné vidieť okolité vrcholy Slanských vrchov, Košickú kotlinu, Volovské vrchy, Čiernu horu a Branisko, ojedinele aj Tatry.
Prístup.
Na vrchol nevedie značený turistický chodník, no južným úbočím prechádza traverzom žlto značený chodník z rázc. Temný les na hrad Bodoň a do Abranoviec. 

</doc>
<doc id="706190" url="https://sk.wikipedia.org/wiki?curid=706190" title="Pagoda Sung-jüe">
Pagoda Sung-jüe

Pagoda Sung-jüe (, ), postavená v roku 523, sa nachádza v kláštore Sung-jüe na úpätí posvätnej hory Sung-šan v provincii Che-nan v Číne. Táto pagoda bola postavená počas dynastie Severný Wej a je jednou z mála nedotknutých pagod zo šiesteho storočia v Číne a je tiež najstaršou známou čínskou tehlovou pagodou. Väčšina stavieb z tohto obdobia bola vyrobená z dreva a nezachovala sa, aj keď stále existujú ruiny opevnenia z udupanej zeme. V roku 2010 bola pagoda zapísaná do zoznamu svetového dedičstva UNESCO spolu s ďalšími neďalekými pamiatkami ako súčasť lokality „Historické pamiatky v Teng-fengu v „Centre neba a zeme“.
Pozadie.
Šírenie budhizmu dramaticky ovplyvnilo čínsku architektúru. V šiestom storočí sa budhizmus šíril obrovskou rýchlosťou po celej Číne: čínska kultúra sa prispôsobovala a adaptovala do svojich tradícií aj uctievanie budhizmu. Číňania premenili zaoblený hlinený vrchol juhoázijskej stúpy na týčiacu sa pagodu tak, aby v jej jadre boli uložené posvätné relikvie Budhu.
Štýl a tvar.
Tvar pagody sa menil v čase, od svojho indického budhistického pôvodu až po súčasnú počínštenú podobu. Jedinečný mnohostranný tvar pagody Sung-jüe naznačuje, že predstavuje skorý pokus o zlúčenie čínskej architektúry rovných hrán s kruhovým štýlom budhizmu z indického subkontinentu. Obvod pagody sa pri stúpaní zmenšuje, ako je to vidieť na stĺpoch indických a stredoázijských budhistických jaskynných chrámov a neskorších okrúhlych pagodách v Číne.
Pagoda Sung-jüe má jedinečnú formu, keďže je dvanásťstranná. Veža je 40 metrov vysoká a postavená zo žltkastých tehiel, ktoré spája hlinená malta. Je to najstaršia zachovaná pagoda a bola postavená v čase, keď podľa záznamov boli takmer všetky pagody z dreva.
Pagoda má nízky, jednoduchý tehlový podstavec alebo základňu a veľmi vysoké prvé poschodie charakteristické pre pagody s viacerými odkvapmi, s balkónmi rozdeľujúcimi prvé poschodie na dve vrstvy a dvermi spájajúcimi obe časti poschodia. Zdobené oblúkové dvere a ozdobné apsidy alebo výklenky sú zložito vyrezávané do čajníkov alebo levov. V spodnej časti stĺpikov dverí sú rezby v tvare lotosových kvetov a na hlaviciach stĺpov sú vyrezávané perly a lotosové kvety. Po prvom poschodí nasleduje pätnásť tesne vedľa seba umiestnených striech lemovaných odkvapmi a malými mrežovými oknami. Pagoda obsahuje husto zoskupené ozdobné odkvapy v štýle "tou-kung", ktoré zdobia každé poschodie. Vo vnútri pagody je cylindrická stena s ôsmimi úrovňami vyčnievajúcich kamenných podpier pre pôvodnú drevenú podlahu. Pod pagodou je rad podzemných pohrebných miestností na uchovávanie kultúrnych predmetov pochovaných s mŕtvymi. Najvnútornejšia komora obsahovala budhistické relikvie, prepisy budhistických textov a sochy Budhu.

</doc>
<doc id="706191" url="https://sk.wikipedia.org/wiki?curid=706191" title="Súmrak dňa">
Súmrak dňa

Súmrak dňa je román, ktorý v roku 1989 napísal britský spisovateľ a držiteľ Nobelovej ceny Kazuo Ishiguro. Hlavným predstaviteľom je komorník Stevens. Bol v dlhoročných službách Lorda Darlingtona v Darlington Hall, šľachtickom sídle v Oxforde. Svoj príbeh rozpráva v roku 1956, keď sa vyberie na cestu za bývalou kolegyňou. Opisuje nielen svoju cestu autom ale aj retrospektívne zážitky z 20. a 30. rokov v Darlington Halle, hlavne povahu povolaní v služobníctve a vtedajšie politické činnosti Lorda Darlingtona.
Román získal v roku 1989 Bookerovu cenu za fikciu. V roku 1993 bola kniha sfilmovaná, v hlavnej úlohe hrajú Anthony Hopkins a Emma Thompsonová.

</doc>
<doc id="706194" url="https://sk.wikipedia.org/wiki?curid=706194" title="Do divočiny">
Do divočiny

Do divočiny je kniha, ktorú napísal Jon Krakauer v roku 1996. Ide o rozšírenie článku Krakauera o Chrisovi McCandlessovi s názvom „Death of an Innocent“ (Smrť nevinného), ktorý sa objavil v januárovom čísle časopisu "Outside" z roku 1993. V roku 2007 vznikol na námet knihy film Útek do divočiny, ktorý režíroval Sean Penn a hlavnú rolu McCandlessa stvárnil Emile Hirsch. Kniha je medzinárodný bestseller, ktorý bol vydaný v 30 jazykoch a 173 vydaniach a formátoch. Kniha je často používaná ako súčasť povinného čítania na stredných a vysokých školách. Dielo chvália mnohý recenzenti a v roku 2019 ho časopis "Slate" zaradil medzi 50 najlepších diel literatúry faktu za posledné štvrťstoročie.
Kniha opisuje skutočný príbeh Chrisa McCandlessa a jeho zážitkov, ktoré predchádzali jeho tragickému koncu. Predtým ako ho v septembri 1992 našli mŕtveho v opustenom autobuse na Aljaške, Chris v roku 1990 opustil svoj domov a vydal sa na túlavú cestu po Spojených štátoch. Kniha opisuje jeho cestovanie a ľudí, ktorých cestou spoznal. 
Krakauer čelil aj kritike, pretože čerpal zo strohého denníka a viaceré poznatky, ktoré uvádza ako fakty, si musel vymyslieť alebo odvodiť.
Autobus z príbehu sa stal navštevovaným miestom ale turisti sa dostávali do ohrozujúcich situácií. 18. júna 2020 bol preto autobus vrtuľníkom odstránený. Od 24. septembra 2020 je vystavený v University of Alaska Museum of the North vo Fairbankse.

</doc>
<doc id="706195" url="https://sk.wikipedia.org/wiki?curid=706195" title="Enheduanna">
Enheduanna

Enheduanna, Enheduana, En-hedu-ana bola "entu" (najvyššia) kňažka boha mesiaca Nannu (Sína) v sumerskom mestskom štáte Ur za vlády svojho otca Sargona Akkadského (r. cca 2334 - cca 2279 pred Kr.). Pravdepodobne to bol jej otec, kto ju vymenoval za vodcu náboženskej skupiny v Ure, aby upevnila väzby medzi akkadským náboženstvom svojho otca a pôvodným sumerským náboženstvom.
Enheduanna bola oslavovaná ako najstaršia známa menovaná autorka vo svetových dejinách, keďže vo viacerých dielach sumerskej literatúry, ako napríklad v "Povýšení Inanny", vystupuje ako rozprávačka v prvej osobe. V iných dielach, ako napríklad v "Sumerských chrámových hymnoch", môže byť označená za ich autorku. Medzi modernými asýriológmi sa však na základe lingvistických a archeologických poznatkov vedú značné diskusie o tom, či skutočne napísala alebo skomponovala niektoré zo znovuobjavených diel, ktoré sa jej pripisujú. Okrem toho jediné rukopisy diel, ktoré sa jej pripisujú, napísali pisári v Prvej babylonskej ríši šesť storočí po jej živote, a to v novšom dialekte sumerského jazyka, než akým by hovorila ona. Títo pisári jej mohli diela pripísať ako súčasť legendárnych rozprávaní o dynastii Sargona Akkadského v neskorších babylonských tradíciách.
Kultúrna pamiatka na Enheduannu a diela, ktoré sa jej pripisujú, sa stratili nejaký čas po zániku Prvej babylonskej ríše. Jej existenciu po prvýkrát znovuobjavila moderná archeológia v roku 1927, keď sir Leonard Wooley pri vykopávkach v Giparu v starovekom meste Ur našiel alabastrový disk s jej menom, spojením so Sargonom Akkadským a povolaním, ktoré bolo vyryté na zadnej strane. Odkazy na jej meno sa neskôr objavili vo vykopávkach sumerskej literatúry, čo iniciovalo skúmanie jej možného autorstva týchto diel. Archeologické znovuobjavenie Enheduanny vzbudilo v modernej dobe značnú pozornosť a vedeckú diskusiu súvisiacu s jej potenciálnym pripisovaním ako prvej známej autorke so známym menom. Značnú pozornosť jej venoval aj feminizmus a diela, ktoré sa jej pripisujú, sa skúmali aj ako raná predchodkyňa klasickej rétoriky. Anglické preklady jej diel inšpirovali množstvo literárnych adaptácií a stvárnení.

</doc>
<doc id="706204" url="https://sk.wikipedia.org/wiki?curid=706204" title="Demková">
Demková

Demková je potok v regióne Horný Zemplín v Prešovskom kraji v okrese Medzilaborce na území obce Zbudská Belá. Je ľavostranným prítokom vodného toku Belianka. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v strednej časti územia obce Zbudská Belá na južnom svahu lesa a pasienka Nad Bystrou v lesnom extraviláne v okrese Medzilaborce v Prešovskom kraji. 
Opis toku.
Od prameňa tečie juhozápadným smerom zmiešaným lesným a poľnohospodárskym extravilánom cez územie obce Zbudská Belá cez les Maďarské, smer si zachováva až do svojho zaústenia, pravým brehom obmýva úpätie lesa Farský les. Pravým brehom obmýva úpätie vrchu Lesík s , v priberá ľavostranný bezmenný prítok, ľavým brehom obmýva úpätie lesa Demková, v priberá ďalší ľavostranný bezmenný prítok, pravým brehom obmýva úpätie lesa Štefanky. V priberá bezmenný pravostranný prítok pritekajúci z lesa Nad Koštiankou, ľavým brehom obmýva úpätie pasienka Dolina, v v hornej časti intravilánu obce Zbudská Belá ústi do vodného toku Belianka v povodí Laborca ako jej ľavostranný prítok. Pramení, preteká a ústi na území obce Zbudská Belá. Nemá dôležitejšie prítoky. 
Pôvod názvu.
Názov vodného toku má pôvod v názve lesa Demková, územím ktorého potok preteká. Pôvodný význam názvu lesa bolo miesto v užívaní, vo vlastníctve osoby s menom Demko, prípadne ináč s tou osobou spájané. Osobné meno Demko je zdrobnenina domácej prezývky osobného mena Demian, Demän &gt; Demo &gt; Demko alebo Demeter &gt; Demo &gt; Demko. Názov lesa Demková bol bez zmeny prenesený na potok čím bolo utvorené jednočlenné hydronymum Demková ako súčasť početnej skupiny názvov v slovenskej toponymii, najmä hydronymii. Hydronymum Demková bolo štandardizované v roku 1990. V súčasnej slovenskej štandardizovanej hydronymii hydronymum Demková je jedinečným názvom (december 2023).

</doc>
<doc id="706210" url="https://sk.wikipedia.org/wiki?curid=706210" title="Masterpiece (album)">
Masterpiece (album)

Masterpiece (štylizované ako masterpiece.) je štvrtý štúdiový album slovenskej speváčky Simy, ktorý vydalo 7. decembra 2022 hudobné vydavateľstvo Gajlo Records. Album vyšiel po roku od prechádzajúcej nahrávky – EP "Story". Na albume sa nachádzajú spolupráce s Benom Cristovaom a Tinou.
Turné k albumu "Masterpiece Tour" sa uskutočnilo v marci 2023 v troch slovenských a troch českých mestách.

</doc>
<doc id="706212" url="https://sk.wikipedia.org/wiki?curid=706212" title="Mních sázavský">
Mních sázavský

Tzv. Mních sázavský († 12. storočie) bol český anonymný kronikár, jeden z tzv. pokračovateľov Kosmových, autor tzv. "Kroniky Mnícha sázavského".
Kronika vznikla ako doplnenie Kosmovej kroniky o letopisné údaje z rokov 11261162 (obdobie panovania kniežaťa Soběslava I. a Vladislava II.) a o dejiny Sázavského kláštora od jeho založenia svätým Prokopom. Kosmova kronika bola vtedy uložená práve v Sázavskom kláštore, o ktorého existencii sa Kosmas ako zástanca latinského liturgického jazyka vo svojej kronike tendenčne nezmieňuje, lebo ako bohoslužobný jazyk bola v ňom používaná až do roku 1096 cirkevná slovančina. V pokračovaní dejinného pojednávania sa zaoberal okrem všeobecných českých cirkevných dejín aj dejinami sázavského kláštora, najmä za obdobie opáta Silvestra, ktorý zomrel roku 1161, v čase, keď mních dokončuje svoju kroniku.
"Kronika mnícha sázavského" je prvou českou kláštornou kronikou. Zachovala sa v dvoch rukopisoch vo forme prípiskov k jednotlivým rokom Kosmovej kroniky a jej rozšíreniu. Prvým z nich bol tzv. "Drážďanský rukopis" (prelom 12. a 13. storočia), ktorý zhorel počas druhej svetovej vojny, druhým je tzv. Viedenský rukopis zo 14. storočia.
Dlho bola tiež riešená otázka, či kroniku vytvoril jeden alebo celá skupina kronikárov (hovorilo sa dokonca až o štyroch). Dnes sa v súlade so závermi českého historika Václava Novotného považuje kronika za dielo jedného autora.

</doc>
<doc id="706219" url="https://sk.wikipedia.org/wiki?curid=706219" title="Kanovník vyšehradský">
Kanovník vyšehradský

Tzv. Kanovník vyšehradský († 12. storočie) bol český anonymný kronikár, jeden z tzv. pokračovateľov Kosmových.
Autor.
Autor bol s najväčšou pravdepodobnosťou Čech. Poznal zrejme spisy cirkevných otcov (Augustina, Cassiodora, Tertulliana). Mal veľmi blízko ku kniežaťu Soběslavovi, ktorý je ústrednou postavou jeho diela, bol pravdepodobne jeho kaplán alebo osoba spojená s jeho kanceláriou.
Balbín a Pešina označili za autora letopisu pražského kanonika a strahovského mnícha Jaroslava. Proti ich názoru sa postavili Pelzel s Dobrovským. Napokon Palacký prišiel s hypotézou, že autorom je kanonik vyšehradskej kapituly. S jeho názorom sa stotožnili W. Wattenbach a Karel Teige, ktorý ho považuje za kniežacieho kaplána.
Dielo.
Letopis tzv. Kanovníka vyšehradského je dielo nadväzujúce na Kosmovu kroniku. Na rozdiel od Kroniky mnícha sázavského však nezasahuje do Kosmovho textu, ale priamo naňho nadväzuje. Obsahuje dejiny vlády kniežaťa Soběslava I. (11251140), ktorý bol pre autora vzorom hrdinu a ktorému bol bezvýhradne a nekriticky oddaný. Text rukopisu z veľkej väčšiny zachytáva práve osobu tohto panovníka as ním najdôležitejšie cirkevné, politické a verejné udalosti tej dobybitku pri Chlumci (1126), sprisahanie proti Soběslavovi. Po umeleckej stránke nedosahuje úroveň Kosma, na rozdiel od neho bol však Kanovník vyšehradský priamym účastníkom alebo súčasníkom popisovaných udalostí a jeho správy možno označiť napospol za spoľahlivé. Sú teda dôležitým zdrojom poznania stavu stredovekej českej spoločnosti.
Dielo končí začiatkom 40. rokov 12. storočia podrobným popisom Soběslavovej smrti a jeho rozsiahlym oslavným nekrológom.
Dôležité sú tiež kanonikove pozorovania rôznych astronomických javov, ktoré boli veľmi presne zaznamenávané.
Kronika a Uhorsko.
Kronika zachytáva vzťahy českého kniežatstva a uhorského kráľovstva. Manželka českého kniežaťa Soběslava Adelaida bola dcérou nitrianskeho kniežaťa Álmoša.
Neskoršie doplnky letopisu.
Asi za desať rokov po skončení letopisu k nemu pripojil neznámy autor vypísania počiatkov vlády kniežaťa a neskoršieho kráľa Vladislava II. (11401172), ktorého hlavným obsahom je rozprávanie o odboji znojemského údelného kniežaťa Konráda proti Vladislavovi. Rozprávanie obsahuje aj podrobný opis obliehania Pražského hradu na jar 1142. Autor mal vzťah ku kláštoru svätého Juraja na Pražskom hrade, možno išlo o niekoho z kňazov.
Na prelome 13. a 14. storočia pridal neznámy usporiadateľ k dielu Kanovníka letopisné záznamy vedené pri svätovítskej katedrále, ktoré chronologicky usporiadal a pokúsil sa im dať jednotnú formu. Obsahujú udalosti z rokov 11401283 a končí zoznamom českých panovníkov od Přemysla Oráče až po kráľa Václava II. Toto dielo je nazývané ako Druhé pokračovanie Kosmovo.
Prehľad rukopisov tzv. Kanovníka vyšehradského.
Letopis tzv. Kanovníka vyšehradského.
Zachoval sa v piatich rukopisoch, z ktorých najstarší, pochádzajúcej zo začiatku 40. rokov 14. storočia, je nazývaný Kapitulný rukopis alebo tiež Dražický kódex. Za pravdepodobné miesto vzniku je označovaná svätovítska kapitula, darovaný bol biskupovi Jánovi IV. z Dražíc a po jeho smrti uložený v augustiniánskom kláštore v Roudnici, odkiaľ ho v roku 1597 získala späť svätovítska kapitula zásluhou prepošta Jiřího Bartolda Pontana z Breitenbergu.
Múzejný rukopis.
Vznikol na začiatku 15. storočia (pred rokom 1411), za miesto vzniku býva označený roudnický kláštor. Potom patril pražskému kláštoru krížovníkov s červenou hviezdou, ktorí sa za husitskej revolúcie uchýlili do Českých Budějovíc, kde bol rukopis v roku 1840 nájdený. Dnes uložený v Národnom múzeu v Prahe.
Roudnický rukopis.
Je zložený z dvoch častíKosmovej kroniky a Pokračovania. Napísaný v 15. storočí. Miestom vzniku je s najväčšou pravdepodobnosťou roudnický kláštor. V roku 1826 ho objavil František Palacký. Uložený v Univerzitnej knižnici v Prahe.
Fürstenberský rukopis.
Bol napísaný asi aj v roudnickom kláštore v 15. storočí. Podobný kapitulnému rukopisu, ale nie je isté, či bol spísaný podľa neho. Osudy rukopisu nie sú známe. V roku 1755 ho vlastnil kláštor svätá Apra v Toulone a v roku 1827 ho venoval Franz Simon Von Pfaffenhofen fürstenberskej knižnici na Krivokláte.
Břevnovský rukopis.
Pochádza z druhej polovice 16. storočia. Príbuzný s rukopisom Kapitulným, ale nie je to presný odpis. Je spoločne s Roudnickým rukopisom v Univerzitnej knižnici v Prahe.
Rukopisy v edíciách a prekladoch.
Samotný Letopis tzv. Kanovníka vyšehradského a Druhé pokračovanie vydal prvýkrát roku 1752 vo Viedni gróf Jáchym Krakovský z Kolovrat pod názvom "Continuatio chronici Bohemici olim conscripti a Cosma, Pragensis ecclesiae decano, nunc e codice MSto Pragensi. dom. Joachimus S. R. I. Krakowský comes de Kolowrat, Viennae in collegio regio Theresiano nobilium."
Ďalšie vydania už bola spoločné s Kronikou mnícha sázavského.

</doc>
<doc id="706220" url="https://sk.wikipedia.org/wiki?curid=706220" title="Utajený šéf">
Utajený šéf

Utajený šéf je slovenská reality show, ktorá sa od roku 2019 vysiela na TV Markíza. Šou sa už rok predtým objavila na českej TV Nove. Ide o medzinárodný formát šou, v ktorej sa vysokopostavený manažér prestrojí za obyčajného zamestnanca, čím zistí ako ich firma skutočne funguje.
Popis.
Zamaskovaný šéfovia sa na päť dní vmiesia medzi svojich zamestnancov a zistia, čo by sa bez tejto relácie nikdy nedozvedeli! Tým sa zistí, ktorý z podriadených čaká odmena a kto dostane naopak padáka.

</doc>
<doc id="706222" url="https://sk.wikipedia.org/wiki?curid=706222" title="Obyčajné strihanie">
Obyčajné strihanie



</doc>
<doc id="706223" url="https://sk.wikipedia.org/wiki?curid=706223" title="Rozstrihovanie">
Rozstrihovanie



</doc>
<doc id="706224" url="https://sk.wikipedia.org/wiki?curid=706224" title="Vlado Voštinár">
Vlado Voštinár



</doc>
<doc id="706225" url="https://sk.wikipedia.org/wiki?curid=706225" title="Nové bývanie">
Nové bývanie

Nové bývanie je slovenská televízna relácia s Vladom Voštinárom, ktorá pojednáva o nehnuteľnostiach na bývanie. Relácia sa začala vysielať od roku 2007 na TV JOJ.
Opis.
Spolu s inými realitnými maklérmi ponúka moderátor Vlado Voštinár účastníkom relácie tri rôzne možnosti v rámci ich finančnej situácie. Záujemcovia si postupne prezrú vytipované byty či domy, zhodnotia všetky klady a zápory a následne si vyberú tú možnosť, ktorá im najviac vyhovuje. V relácii sa hľadajú budovy rôznych finančných kategórii, aby si klienti všetkých sociálnych vrstiev vedeli vybrať. 

</doc>
<doc id="706227" url="https://sk.wikipedia.org/wiki?curid=706227" title="Lov slov">
Lov slov

Lov slov je slovenská vedomostná súťaž s moderátorom Michalom Ďurišom st. a neskôr ho nahradil stand-up komik Michael Szatmáry. Relácia sa začala vysielať od roku 2023 na Jednotke.
Opis.
Nová krížovkárska relácia v ktorej traja súťažiaci súperia o výhru. 

</doc>
<doc id="706229" url="https://sk.wikipedia.org/wiki?curid=706229" title="Brigitte Macronová">
Brigitte Macronová

Brigitte Macronová, rodená Brigitte Marie-Claude Trogneux (* 13. apríl 1953, Amiens, Francúzsko), je manželkou Emmanuela Macrona, prezidenta Francúzskej republiky od 14. mája 2017. Je učiteľkou literatúry na dôchodku, od roku 2019 je predsedníčkou Nadácie nemocníc (Fondation des Hôpitaux). Médiá ju niekedy neoficiálne označujú ako „prvú dámu Francúzska“.
Životopis.
Dedičstvo.
Brigitte Macronová vlastní dom v Le Touquet v hodnote 1,4 milióna eur.
Vedľa domu vlastní obchodné priestory, ktoré prenajíma. Tieto nehnuteľnosti zdedila po svojom otcovi.
Prvé manželstvo.
Brigitte Trogneux sa 22. júna 1974 vydala za André-Louisa Auzièra (19512019) v Le Touquet-Paris-Plage. André-Louis Auzière pochádzal z Kamerunu, bol bankárom a synom vysokého štátneho úradníka a správcu vo francúzskom Kamerune.
Manželia mali tri deti: Sébastien Auzière (1975), Laurence Auzière (1977) a Tiphaine Auzière (1984). Manželia sa rozišli, keď Brigitte Macronová spoznala Emmanuela Macrona.
Tento rozchod bol sporný. Biografia novinárky Sylvie Bommelovej opisuje, ako sa André-Louis Auzière odmietol zúčastniť na pohrebe svojej matky, aby sa vyhol stretnutiu so svojou bývalou manželkou.
Rozvod bol oficiálne vyhlásený 26. januára 2006. André-Louis Auzière zomrel 24. decembra 2019 vo veku 69 rokov.
Brigitte Macronová je babičkou siedmich vnúčat.
Profesionálna kariéra.
Brigitte Trogneuxová zmaturovala s vyznamenaním v roku 1972 ako 19-ročná na strednej škole v Amiens. Následne získala magisterský titul z literatúry.
Začiatkom 80. rokov pracovala ako tlačová hovorkyňa pre obchodnú komoru Nord-Pas-de-Calais. V roku 1984 sa rodina presťahovala do Truchtersheimu.
V rokoch 1986 až 1991 vyučovala francúzštinu a latinčinu na súkromnej protestantskej strednej škole Lucie Berger v Štrasburgu. Zapájala sa aj do spoločenského a politického života. Kandidovala v komunálnych voľbách v Truchtersheime v roku 1989, ale nebola zvolená. Rodina potom opustila región a usadila sa v Amiens. Vyučovala tu francúzštinu a latinčinu na súkromnej jezuitskej škole La Providence. V roku 2007 sa presťahovala do Paríža, kde vyučovala na súkromnej jezuitskej škole Saint-Louis-de-Gonzague.
Bola učiteľkou francúzštiny pre deti Bernarda Arnaulta.
V septembri 2015 Brigitte Auzière-Macronová prestala učiť, aby sa mohla venovať kariére Emmanuela Macrona.
Stretnutie s Emmanuelom Macronom.
V školskom roku 19921993 viedla dramatický krúžok na strednej škole La Providence. Jej žiakom bol aj Emmanuel Macron, ktorý mal vtedy 15 rokov a bol žiakom 10. ročníka v rovnakej triede ako jej dcéra Laurence Auzière.
Na konci roka organizovala divadelné predstavenie, v ktorom Emmanuel Macron hral strašiaka v adaptácii hry Jeana Tardieua „Komédia jazyka“. Pri ich prvom stretnutí poznamenala, že ju „úplne uchvátila chlapcova inteligencia“. V nasledujúcom školskom roku spolupracovala s Emmanuelom Macronom na prepise hry Eduarda De Filippa „Umenie komédie“, v ktorej účinkovala aj jej najstaršia dcéra Laurence. Brigitte Macronová neskôr povedala, že „písanie nás každý piatok spájalo a neuveriteľne zbližovalo“. Vtedy sa medzi nimi začal romantický vzťah.
Vekový rozdiel (viac ako dvadsaťštyri rokov) medzi nimi vyvolal v rodine Trogneuxovcov škandál, hlavne pretože ich vzťah mohol spadať pod článok 227-27 francúzskeho trestného zákonníka, ktorý zakotvuje trestný čin sexuálneho zneužívania maloletých a ktorý v súčasnosti stanovuje, že učiteľovi, ktorý má sexuálny vzťah so žiakom starším ako 15 rokov, hrozí trest odňatia slobody až na tri roky. Ich vzťah pokračoval diskrétne v Paríži, kde Emmanuel Macron nastúpil do posledného ročníka strednej školy.
Brigitte sa 20. októbra 2007 vydala za Emmanuela Macrona v Le Touquet-Paris-Plage, kde vlastnila dom. Jej nový manžel, v tom čase komisár pre financie, odišiel zo štátnej služby a nastúpil do Rothschildovej banky.
Verejný život manželov Macronovcov.
V roku 2012 vstúpil Emmanuel Macron do politiky. Tento pár vzbudil pozornosť médií, ktoré zaujal najmä ich vekový rozdiel.
Dňa 2. júna 2015 pri príležitosti návštevy španielskeho kráľa Filipa VI. a jeho manželky Letizie Ortizovej s ním Brigitte Macronová prvýkrát pózovala na schodoch Elyzejského paláca.
Brigitte Macronová sa zapojila do prezidentskej kampane svojho manžela v roku 2017. Spočiatku bola všadeprítomná, potom sa stiahla do úzadia, pričom však naďalej zohrávala dôležitú úlohu v Macronovom živote.
Časopis "Paris Match".
Na jar 2016 sa stala Mimi Marchandová, šéfka fotografickej agentúry Bestimage spolupracujúcej s Paris Match, neformálnou poradkyňou Macronovcov.
V apríli 2016 sa Macronovci dostali na titulnú stranu tohto týždenníka, ktorému poskytli súkromné fotografie a exkluzívny rozhovor. Neskôr to považovali za chybu a popreli, že by z ich strany išlo o úmyselnú mediálnu stratégiu.
Po víťazstve Emmanuela Macrona Mimi Marchandová naďalej radila Brigitte Macronovej v Elyzejskom paláci a fotografovať pár mohli len fotografi Best Image.
Predvolebná kampaň.
Počas prezidentskej kampane v roku 2017 zohrávala Brigitte Macronová mimoriadne aktívnu a všestrannú úlohu v rámci hnutia En Marche!, hoci v jeho organizačnej štruktúre nemala osobitnú pozíciu.
V prezidentskej kampani v roku 2022 sa Brigitte Macronová angažovala menej.
Prezidentova manželka.
Emmanuel Macron bol 7. mája 2017 zvolený za prezidenta republiky. Brigitte Macronová sa stala „prvou dámou Francúzska“ v deň inaugurácie svojho manžela, 14. mája 2017, a zriadila si kanceláriu na prízemí Elyzejského paláca, v miestnosti, ktorá už predtým slúžila ako pracovisko Cécilie Sarkozyovej, Carly Bruniovej-Sarkozyovej a Valérie Trierweilerovej.
Funkcia Prvej dámy.
Macronová získala „reprezentatívnu úlohu“ Francúzska popri prezidentovi, najmä na medzinárodných stretnutiach. Môže sa „zúčastňovať na národných a medzinárodných iniciatívach vytvorených spolu s manželkami iných hláv štátov, najmä v boji proti zmene klímy alebo násiliu páchanému na ženách a deťoch“. Bol pre ňu vyčlenený rozpočet vo výške 440 000 eur.
V knihe "Emmanuel Macron, pravdy a legendy", ktorá vyšla v máji 2021, novinár Arthur Berdah opisuje „vzťah dôvery“, ktorý má Emmanuel Macron so svojou manželkou Brigitte Macronovou. Hoci nemá žiadne právne postavenie, podieľa sa na jeho práci, najmä na jeho prejavoch a televíznych vystúpeniach. Podľa novinára má na neho Brigitte Macronová skutočne veľký vplyv.
Nadácia nemocníc.
Dňa 12. júna 2019 bola Brigitte Macronová zvolená za predsedníčku Nadácie nemocníc.
Zahraničná politika.
Koncom augusta 2019 brazílsky prezident Jair Bolsonaro zverejnil na Facebooku urážlivý komentár o vzhľade Brigitte Macronovej. Následne brazílsky minister hospodárstva Paulo Guedes zopakoval urážlivé poznámky na jej adresu a vyhlásil, že je „naozaj škaredá“. Tieto bezprecedentné útoky znamenali ďalšie diplomatické napätie medzi Brazíliou a Parížom po predchádzajúcich vyhláseniach Emmanuela Macrona, v ktorých spochybnil angažovanosť Jaira Bolsonara v oblasti životného prostredia. Na upokojenie diplomatického napätia brazílsky veľvyslanec vo Francúzsku Luis Fernando Serra v rozhovore vyhlásil, že je „krásna, elegantná a očarujúca“. Následne hovorca brazílskeho prezidenta uviedol: „Aby sa predišlo akejkoľvek nesprávnej interpretácii, komentár bol zo sociálnej siete odstránený.“
Štýl obliekania.
O štýle obliekania Brigitte Macronovej na medzinárodných stretnutiach sa pozitívne vyjadrili denníky "Daily Mail, Frankfurter Allgemeine Zeitung" a "The Observer".
Je blízka rodine Bernarda Arnaulta, a keď ide na oficiálnu služobnú cestu, Louis Vuitton ju oblieka zadarmo, čo vyvoláva kontroverziu.
Výzdoba v Elyzejskom paláci.
Podieľala sa aj na výzdobe Elyzejského paláca, kde predstavila súčasných umelcov vrátane koberca od Christiana Jaccarda a kresiel od Érica Jourdana v salóne Murat. Po renovácii prijímacej haly paláca začala renovovať jeden salón ročne.
Žaloby.
V marci 2018 podala kancelária Elyzejského paláca sťažnosť na krádež identity po tom, ako zistila, že meno Brigitte Macronovej sa používa na získavanie zvýhodnených cien v luxusných zariadeniach prostredníctvom falošnej e-mailovej adresy.
V októbri 2021 bol 35-ročný muž, ktorý sa vydával za synovca Brigitte Macronovej, odsúdený na 30 mesiacov odňatia slobody.
Podobizeň Brigitte Macronovej nelegálne využívajú aj viacerí internetoví podvodníci na predaj a propagáciu značiek krémov proti vráskam, ktorých je údajne múzou alebo tvorkyňou.
Kauza Jean-Michel Trogneux.
V decembri 2021 bolo zverejnené video s názvom „Záhada Brigitte Macronovej“. Vo videu tvrdili, že Brigitte Macronová sa narodila ako muž pod menom Jean-Michel Trogneux (meno jej brata). Tvrdia, že jej prvý manžel nikdy neexistoval a že neporodila svoje tri deti. Táto fáma sa na Twitteri rozšírila ako "#JeanMichelTrogneux". Vo februári 2022 podala Brigitte Macronová na parížskom súde sťažnosť na autorky videa Amandine Royovú a Natachu Reyovú. Prípad sa prejednával v januári 2023 a rozsudok bol vynesený vo februári 2023, pričom dostali pokutu po 2 000 eur.
Vyhlásenia.
V auguste 2017 Brigitte Macronová vo svojom prvom rozhovore pre tlač, uverejnenom v časopise Elle, vyhlásila, že chce „bojovať proti vylučovaniu zo spoločnosti, najmä v súvislosti so zdravotným postihnutím, vzdelaním a chorobami“.
V apríli 2019 spustila a prevzala predsedníctvo nadácie "Institut des vocations pour l'emploi", ktorú financuje spoločnosť LVMH a jej cieľom je vytvoriť vzdelávacie centrá pre nezamestnaných mladých dospelých.
V novembri 2019 pri príležitosti obvinení Adèle Haenelovej zo sexuálneho útoku vyjadrila solidaritu s herečkou a ocenila „odvahu tých, ktorí hovoria nahlas“.
Je za lekársky asistovanú reprodukciu, ale proti náhradnému materstvu.
Je za opätovné zavedenie školských uniforiem.
V oblasti kultúry.
V tretej epizóde prvej série amerického televízneho seriálu Emily v Paríži posiela Carla Bruniová Macronovej fotografiu, ktorú na sociálnych sieťach zverejnila Emily Cooperová, a „prvá dáma“ ju zdieľa, čím pomáha Emily vyniknúť v jej marketingovej spoločnosti. Počas epizódy je zobrazená aj v jednej scéne, kde dablérka Macronovej práve dostáva fotografiu.

</doc>
<doc id="706231" url="https://sk.wikipedia.org/wiki?curid=706231" title="Modré svetlo">
Modré svetlo

Modré svetlo, známe aj pod skratkou HEV (eng. High Energy Visible - viditeľné [svetlo] s vysokou energiou), je elektromagnetické žiarenie s vlnovou dĺžkou v rozhraní asi 380-500 nm a tvorí frakciu viditeľného svetla s najvyššou frekvenciu a najkratšou vlnovou dĺžkou. 
Kvôli masívnemu rozmachu umelého osvetlenia a digitálnych technológii sa jeho vplyvom na zdravie v posledných desaťročiach venuje osobitná pozornosť. V súčasnosti najvýznamnejším umelým zdrojom expozície modrému svetlu sú biele LED svietidlá pokryté žltými fosformi. Väčšina zdrojov viditeľného svetla však obsahuje aj modré spektrum.
Vplyv na rastliny.
Modré svetelné spektrum je zásadné pre priebeh fotosyntézy rastlín, jeho význam oproti červenému spektru však závisí od druhu rastliny. Modré svetlo tiež vzbudzuje otváranie prieduchov listov, ktoré majú pre jeho vnímanie špeciálne fotoreceptory. Môže tiež spôsobovať zmeny v tvare a farbe listov alebo ovplyvniť kvitnutie rastliny (či už jeho podporou alebo inhibíciou, v závislosti od druhu rastliny). Taktiež podporuje rast rastlín a už krátkodobé pôsobenie modrého svetla priaznivo vplýva na toleranciu rastlín voči vysokým teplotám.
Vplyv na zrak.
Krátkodobá priama expozícia sietnice jasnému modrému svetlu môže v experimentálnych podmienkach vyvolať makulopatiu alebo dočasnú až trvalú slepotu. Pred takouto expozíciou by sa však človek mal chrániť prirodzenými obrannými mechanizmami organizmu – zatváranie očí a odvrátenie zraku. Isté skupiny osôb (napríklad novorodenci) nemajú tieto mechanizmy dobre vyvinuté, preto treba dbať na to, aby neboli vystavené priamemu pôsobeniu silného modrého svetla na oči. Účinky pri dlhodobých nízkych expozíciách modrému svetlu stále nie sú dobre známe.
Výskumy naznačujú, že poškodenie zraku závisí od svietivosti. Odporúčané limity svietivosti pre expozíciu modrému svetlu - 10000cd/m2 - vydala Medzinárodná komisia pre ochranu pred neionizujúcim žiarením (International Commission on Non-Ionizing Radiation Protection, ICNIRP). Väčšina displejov tieto hodnoty zďaleka nedosahuje, avšak niektoré LED svietidlá ich niekoľkonásobne presahujú. Priame pozeranie do LED alebo iného zdroja s vysokou svietivosťou po dobu niekoľko minút by teda predstavovalo reálne riziko poškodenia zraku. Riziko poškodenia zraku zo slabších zdrojov alebo odrazeného svetla je zanedbateľné, pokiaľ nepresahuje daný limit.
Vplyv na cirkadiánny rytmus.
Modré svetlo zohráva významnú úlohu v správnom nastavení cirkadiánneho rytmu (režimu spánku a bdenia) človeka, pretože má z celkového svetelného spektra najvyšší potenciál pre potláčanie tvorby melatonínu - rastového hormónu, ktorý sa vyplavuje počas spánku. Pomocou denného svetla si tak je organizmus schopný svoje „vnútorné hodiny“ synchronizovať z jemu prirodzeného 24,2-hodinového denného cyklu na 24-hodinový čas. Sila, ktorou je tvorba melatonínu vplyvom modrého potláčaná, závisí od 3 faktorov:
Je možné narušenie prirodzených denných rytmov organizmu dlhodobým vonkajším pôsobením umelého svetla na organizmus v nočných hodinách, napríklad pri práci na nočné zmeny alebo spánku pri zapnutej televízii.
Ochorenia spájané s rozvratom cirkadiánneho rytmu:
Prevencia.
V praxi existuje niekoľko možností, ako môže človek znížiť neblahé účinky modrého svetla na svoj spánok a zdravie. Čo sa displejov týka, niektoré zariadenia a aplikácie umožňujú nastavenie takzvaného „tmavého režimu“, ktorý zmení tradičnú bielu tému pozadia na inverznú čiernu. Obdobným riešením je nastavenie si tapety s žltou alebo červenou tematikou. O čosi efektívnejším riešením je používanie filtrov modrého svetla, či už v podobe softvérového nastavenia, nálepky na obrazovku alebo okuliarov.
Všetky vyššie spomínané opatrenia dokážu znížiť podiel modrého svetla z obrazovky o niekoľko percent, avšak omnoho efektívnejším je obmedzenie niektorého z faktorov pôsobenia modrého svetla. Zníženie intenzity je možné dosiahnuť nastavením nižšieho jasu. Najväčší význam má ale predsa len skrátenie trvania používania zariadení s displejmi vyžarujúcimi modré svetlo vo večerných a nočných hodinách. Vôbec sa neodporúča ich používanie pred spaním.
Čo sa týka umelého osvetlenia, biele svetlo s vysokým podielom modrej zložky je vhodné používať cez deň, v miestnostiach alebo v období, keď do interiéru nepreniká dostatok denného svetla, najmä pri výkone aktivít, ktoré vyžadujú sústredenie, presnosť alebo dobrú viditeľnosť. Na nočné osvetlenie domácnosti je vhodnejšie svetlo so žltými tónmi a nižšou svietivosťou.
Človek by mal spať v miestnosti, ktorá je dobre zatemnená (napríklad pomocou vonkajších roliet alebo zatemňovacích závesov), teda do nej nepreniká svetlo z pouličných lámp, reklamných plôch, či susedných budov. 
Nočné verejné osvetlenie by takisto malo využívať žlté spektrum svetla, namiesto moderných LED svetiel s vysokou svietivosťou, ktoré museli byť na rôznych miestach z bezpečnostných a zdravotných dôvodov zrušené nedlho po svojom nainštalovaní (najmä na niektorých križovatkách).
Súčasný trend.
S vývojom technológií s displejmi produkujúcimi modré svetlo a ich ľahšou dostupnosťou na trhu sa neustále zvyšuje počet ich užívateľov nielen dospelých, ale aj z radov detí a dospievajúcich. Ich nadmerným používaním predovšetkým vo večerných hodinách sa môže narúšať ich prirodzený spánkový cyklus, čo môže narúšať ich vývoj.
Deti vo veku do 17 rokov reagujú na zvýšené sledovanie digitálnych zariadení s produkciou modrého svetla neskorším zaspávaním, kratším a menej kvalitným a prerušovaným spánkom. Tu svoju úlohu zohrávajú biologické a neurologické faktory, ale aj samotné okolité prostredie. Keďže detské oči ešte nie sú plne vyvinuté, deti sú v porovnaní s dospelými na dopad svetla v súvislosti s vnútornými telesnými hodinami senzitívnejšie.
Deti a dospievajúci, ktorí trávia pri elektronických zariadeniach viac času, sú náchylnejší aj na poruchy spánku. 36 % dospievajúcich sa zobudí aspoň raz za noc, aby skontrolovali svoje mobilné zariadenia, 68 % detí spí so svojimi telefónmi na dosah ruky alebo priamo v posteli a 40 % tínedžerov a 26 % rodičov do piatich minút od zobudenia použili mobilné zariadenie, napríklad smartfón alebo tablet. Tento druh prerušovaného spánku má negatívny vplyv na pohodu detí a dokonca aj na akademické výsledky.

</doc>
<doc id="706232" url="https://sk.wikipedia.org/wiki?curid=706232" title="Brigitte Marie-Claude Trogneux">
Brigitte Marie-Claude Trogneux



</doc>
<doc id="706233" url="https://sk.wikipedia.org/wiki?curid=706233" title="Brigitte Trogneuxová">
Brigitte Trogneuxová



</doc>
<doc id="706234" url="https://sk.wikipedia.org/wiki?curid=706234" title="Brigitte Trogneux">
Brigitte Trogneux



</doc>
<doc id="706235" url="https://sk.wikipedia.org/wiki?curid=706235" title="Brigitte Macron">
Brigitte Macron



</doc>
<doc id="706237" url="https://sk.wikipedia.org/wiki?curid=706237" title="O 5 minút 12">
O 5 minút 12

O 5 minút 12 je slovenská diskusná relácia s moderátorom Marekom Gudiakom. Relácia je na televíznych obrazovkách STVR od roku 1999. Ide o politicko-publicistickú reláciu do ktorej si moderátor pozve vždy dvoch nových hostí.

</doc>
<doc id="706238" url="https://sk.wikipedia.org/wiki?curid=706238" title="Tajomstvo mojej kuchyne">
Tajomstvo mojej kuchyne

Tajomstvo mojej kuchyne je slovenská kulinárska relácia s Kamilou Magálovou. Relácia je na televíznych obrazovkách RTVS od roku 2009. Kamila Magálová s vynikajúcim šéfkuchárom Pavlom Pospíšilom predstavujú svoje obľúbené recepty a prezradia tajomstvo svojej kuchyne. 

</doc>
<doc id="706240" url="https://sk.wikipedia.org/wiki?curid=706240" title="Milan „Junior“ Zimnýkoval">
Milan „Junior“ Zimnýkoval



</doc>
<doc id="706242" url="https://sk.wikipedia.org/wiki?curid=706242" title="Alkalóza">
Alkalóza

Alkalóza (lat. "alcalosis") je porucha acidobázickej rovnováhy, ktorá vzniká na základe zníženia koncentrácie vodíkových katiónov v extracelulárnej tekutine (tekutine obklopujúcej bunky tela) a zvýšením pH nad 7,44. Podľa mechanizmu vzniku sa rozlišuje respiračná alkalóza, ktorá je spôsobená nadmerným vylučovaním oxidu uhličitého z organizmu, a metabolická alkalóza, ktorá vzniká nadmerným príjmom alkalických látok, zvýšenými stratami chloridových aniónov alebo draselných katiónov, napríklad pri podávaní diuretík alebo zvracaní.
Typy alkalózy.
Alkalóza nastáva v jednom z dvoch typov. Počas respiračnej alkalózy (RAL) je pH vyššie než 7,44 a parciálny tlak oxidu uhličitého v krvi (pCO2) nižší než 4,8 kPa. U metabolickej alkalózy (MAL) je potom pH vyššie ako 7,45 ako sekundárny dôsledok iného metabolického procesu.
Prevencia a odporúčania.
Prevencia a vybrané opatrenia na zníženie rizika vzniku alkalózy zahŕňajú
Potraviny s vysokým obsahom živín a draslíka môžu pomôcť v boji proti nedostatku elektrolytov. Živiny a draslík sa nachádzajú predovšetkým v ovocí a zelenine ako aj v niektorých ďalších potravinách, ako sú: mrkva, banány , mlieko , fazuľa, špenát a iné.

</doc>
<doc id="706245" url="https://sk.wikipedia.org/wiki?curid=706245" title="FK Velež Mostar">
FK Velež Mostar

FK Velež Mostar je bosniansky futbalový klub sídliaci v meste Mostar. Založený bol v roku 1922. Meno Velež klub získal podľa hory Velež blízko Mostaru. Bol jedným z najúspešnejších bosnianskych klubov v bývalej juhoslovanskej lige, trikrát obsadil 2. a štyrikrát 3. miesto. Okrem toho dvakrát získal Juhoslovanský pohár (1981 a 1986). V sezóne 2005/2006 vyhral druhú bosniansku ligu. Najväčším medzinárodným úspechom klubu je štvrťfinále Pohára UEFA v sezóne 1974/1975.
FK Velež Mostar v európskych pohároch.
zdroj: FK Velež Mostar (Juhoslávia) na kassiesa.net&lt;br&gt;zdroj: FK Velež Mostar (Bosna a Hercegovina) na kassiesa.net

</doc>
<doc id="706246" url="https://sk.wikipedia.org/wiki?curid=706246" title="Historické múzeum (Charmanli)">
Historické múzeum (Charmanli)

Historické múzeum (), známe aj ako Stará pošta () je budova z druhej polovice 19. storočia, dnes slúžiaca ako múzeum, ktorá sa nachádza v meste Charmanli v Chaskovskej oblasti v južnom Bulharsku. 
Budova má pridelený štatút kultúrnej pamiatky miestneho významu.
Lokalita.
Budova historického múzea sa nachádza v centrálnej časti mesta Charmanli na námestí „Văzraždane“ (, doslova "Námestie obrodenia") č. 11.
Dejiny budovy.
Budova bola postavená v priebehu roku 1884.
Pred výstavbou mala budova slúžiť ako škola, nakoniec sa z nej však po dostavaní stala budova poštovej stanice. Od 9. septembra 1944 slúžila zároveň ako sídlo obvodného náčelníka a správy Ľudových milícií. Po postavení novej budovy pošty sa budova stala sídlom charmanlijskej pobočky Agrárno-priemyselného komplexu.
V septembri 1977 získala budova štatút kultúrnej pamiatky miestneho významu.
V roku 1993, po tom, čo bola niekoľko rokov nevyužívaná, sa budova stala sídlom historického múzea (v tom čase ešte múzejnej zbierky).
V roku 2017 prebehli na budove reštauračné práce.
Charakteristika budovy.
Autorom projektu budovy je taliansky architekt Pietro Montani.
Budova je masívna a monilitická, s kamennými základmi. Je dvojposchodová so suterénom.
Stojí na zastavanej ploche 450,61 m². Rovnakú plochu zaujíma aj druhé poschodie. Rozloha suterénu je 263,72 m². Celková rozloha budovy tak dosahuje až 1164,94 m².
Múzeum.
Dejiny múzea.
Prvé úvahy o založení múzejnej zbierky zameranej na artefakty spojené s dejinami mesta a jeho okolia sa medzi dejateľmi charmanlijských komunitných centier objavili v 40. rokoch 20. storočia. V roku 1958 ustanovil Vedúci výbor komunitného centra Družba tzv. Múzejný výbor, ktorého úlohou bolo založiť pri komunitnom centre múzejnú zbierku. 
V roku 1964 sa predstavitelia komunitného centra obrátili na Ministerstvo kultúry so žiadosťou o registráciu múzejnej zbierky pri Ľudovom komunitnom centre Družba v Charmanli. Zbierka bola umiestnená v dvoch miestnostiach v budove z roku 1835 ležiacej vo dvore Chrámu svätého Atanáza (budova pôvodne slúžila ako prvá charmanlijská škola). Múzejná zbierka v tom čase pozostávala z troch tematických oddelení, ktorými boli "Archeológia", "Etnografia" a "Revolučné hnutie a socialistická výstavba". Oficiálne otvorenie múzejnej zbierky pre návštevníkov prebehlo 18. januára 1968 pri príležitosti deväťdesiateho výročia oslobodenia mesta od osmanskej nadvlády. V roku 1993 bola múzejná zbierka premiestnená do budovy tzv. "Starej pošty"teda do súčasných priestorov.
V roku 1995 bola na Ministerstvo kultúry podaná žiadosť o reklasifikáciu múzejnej zbierky na mestské múzeum. Ministerstvo kultúry žiadosť schválilo a v roku 2000 tak vzniklo súčasné charmanlijské historické múzeum. Oficiálne bolo vyhlásené rozhodnutím mestského zastupiteľstva mesta Charmanli č. 327 z 27. októbra 2000, pričom protokolárny list bol podpísaný vtedajšou bulharskou ministerkou kultúry Emmou Moskovovou.
Múzejná zbierka.
Expozičné priestory múzea zaberajú celkovú plochu až 900 m². Múzejná zbierka pozostáva z približne 20 000 expozičných jednotiek. Celá múzejná expozícia je tematicky rozdelená v rámci troch oddelení. Sú nimi: "Archeológia", "Etnografia" a "Nové a najnovšie dejiny".
Zvyšné priestory.
Okrem stálych expozičných priestorov sa v priestore budovy nachádza sála určená pre dočasné výstavy. Zvyšné priestory zaberá múzejný archív a administratívna časť s knižnicou s približne 1500 titulmi.
Štatút a dôvod pamiatkovej ochrany.
Kategória: kultúrna pamiatka miestneho významu
Dátum vyhlásenia: 11. september 1977
Dôvod pamiatkovej ochrany: architektonicko-staviteľská hodnota stavby
Oficiálny názov na zozname kultúrnych pamiatok: "Starata pošta" (, doslova "Stará pošta")

</doc>
