<doc id="81868" url="https://sk.wikipedia.org/wiki?curid=81868" title="Kapitulská ulica (Trnava)">
Kapitulská ulica (Trnava)

Kapitulská ulica je ulica v Trnave, patrí do historického jadra Trnavy, nachádza sa v mestskej časti Trnava-stred a je súčasťou Centrálnej mestskej zóny, ktorá je mestskou pamiatkovou rezerváciou. Park tiahnuci sa pozdĺž nej je určený na oddych. Neďaleko je Námestie sv. Mikuláša. Na začiatku parku je postavený pomník Mikuláša Schneidra Trnavského. Na opačnom konci ulice sa nachádza Západoslovenské múzeum.
História.
17. storočie.
Peter Pázmaň v roku 1619 postavil na Kapitulskej ulici v Trnave prvú budovu šľachtického konviktu, ktorá slúžila ako šľachtický študentský výchovný ústav. Neskôr slúžila ako univerzitná budova pre potreby Trnavskej univerzity.
20. storočie.
Mesto Trnava malo možnosť začiatkom 50. rokov 20. storočia vyhlásiť časť historického jadra za pamiatkovo chránené územie, avšak mesto túto možnosť vtedy nevyužilo a stalo sa tak až koncom roka 1987, kedy bolo historické jadro mesta Trnava vyhlásené za mestskú pamiatkovú rezerváciu, a tým pádom sa Kapitulská ulica stala súčasťou tejto rezervácie.
21. storočie.
V sobotu 13. mája 2017 počas mestského trhu Trnavský rínek, ktorý sa konal na Kapitulskej ulici, organizovala trnavská samospráva participatívne plánovanie úpravy Kapitulskej ulice, kde mohli záujemcovia v stánku Mesta Trnava vyjadriť svoje nápady a pripomienky k zamýšľanej revitalizácii Kapitulskej ulice. Záverečná správa z prieskumu verejnej mienky bola zverejnená v tom istom roku približne o mesiac neskôr na webovom sídle Mesta Trnava. Trnavčania sa v prieskume vyjadrili, že si želajú ponechať Kapitulskej ulici prírodno-relaxačný a historický charakter.

</doc>
<doc id="81878" url="https://sk.wikipedia.org/wiki?curid=81878" title="Pomník Mikuláša Schneidra Trnavského">
Pomník Mikuláša Schneidra Trnavského

Pomník Mikuláša Schneidra Trnavského sa nachádza na Kapitulskej ulici v Trnave. Bol odhalený v roku 2001 pri príležitosti 120. výročia jeho narodenia.

</doc>
<doc id="81886" url="https://sk.wikipedia.org/wiki?curid=81886" title="Mikuláš Schneider Trnavský">
Mikuláš Schneider Trnavský



</doc>
<doc id="81894" url="https://sk.wikipedia.org/wiki?curid=81894" title="Kapitulská ulica v Trnave">
Kapitulská ulica v Trnave



</doc>
<doc id="81912" url="https://sk.wikipedia.org/wiki?curid=81912" title="Psychedelický rock">
Psychedelický rock

Psychedelický rock je štýl rockovej hudby, ktorý je inšpirovaný, alebo aj ovplyvnený psychedelickou kultúrou a opakovanými pokusmi o zvýšenie halucinogénnych skúseností užívaním psychedelických drog. Tento hudobný štýl často využíva nové nahrávacie techniky, efekty, získava inšpirácie z nezápadných zdrojov ako sú rágy a dróny v indickej hudbe.
Jeho priekopníkmi boli hudobníci ako The Beatles, The Byrds a The Yardbirds. Vyvíjal sa medzi britskými a americkými folk a blues rockovými kapelami niekedy v polovici 60. rokov 20. storočia ako boli Grateful Dead, Jefferson Airplane, The Jimi Hendrix Experience, Cream, The Doors a Pink Floyd. Vrchol dosiahol v rokoch 19671969, v období masového rozkvetu éry hippies, "Leta lásky", rockového festivalu vo Woodstocku. Bol spojený s medzinárodným protestnými postojmi generácie 60. rokov. K poklesu popularity psychedelického rocku dochádzalo postupne spolu s meniacimi sa postojmi ich kľúčových predstaviteľov, s ich návratmi ku koreňom či prechodu do nových hudobných oblastí.
Psychedelický rock ovplyvnil vznik psychedelického popu a psychedelického soulu. Bol zároveň spojením medzi na blues a folku založeným rockom a ďalšími modernejšími žánrami ako je progresívny rock, glam rock, hard rock a sám o sebe ovplyvnil vývoj ich subžánrov, z ktorých sa vyvinul heavy metal. Od konca 70. rokov došlo k jeho oživeniu v rozmanitých formách neo-psychédelie.
Charakteristiky žánru.
Ako hudobný štýl sa psychedelický rock v podstate pokúšal napodobňovať účinky, či zvyšovať halucinogénne skúsenosti z užívania psychedelických drog. Do prezentácií zapájal nové elektronické a nahrávacie efekty, rozšírené sóla a improvizácie. Čiastočne ho ovplyvňoval aj východný mysticizmus, ktorý bol v podstate odrazom využívania exotických nástrojov indického pôvodu, či začlenenia prvkov východnej hudby. Medzi jeho základné vlastnosti patria:
Témy skladieb.
Hlavnou témou väčšiny skladieb psychedelického rocku je detstvo, nostalgia, smútok za stratenou nevinnosťou. Psychedelické diela sú silne ovplyvnené surrealizmom. Príkladom môže byť skladba „Living In A Child's Dream“, z roku 1967 austrálskej formácie The Masters Apprentices. Detské hlasy boli použité v mnohých ďalších skladbách tohto žánru ako je napríklad detský dievčenský hlas v hovorenej predohre k skladbe „Hole In My Shoe“ skupiny Traffic.
Názov albumu "The Piper at the Gates of Dawn" skupiny Pink Floyd pochádza zo siedmej kapitoly Barrettovej obľúbenej knihy Kennetha Grahama "The Wind in the Willows". Skladba „Gnome“ na tomto albume je čiastočne inšpirovaná Tolkienovou knihou "Pán prsteňov", a je o ceste hobbita Froda za veľkým dobrodružstvom.
Texty iných skladieb tohto žánru meditujú o existenciálnych témach. Vyjadrujú kritický postoj k fetišizácii materiálnych hodnôt západnej konzumnej kultúry ako napríklad v skladbe „Within You Without You“ Georga Harrisona.
Viacstopové nahrávanie.
Využívanie viacstopového nahrávania v skladbách psychedelického rocku bolo významným medzníkom práce v nahrávacích štúdiách. Ovplyvnilo spôsob produkovania a zvuk celého spektra nahrávok nielen populárnej hudby nasledujúcich rokov až dodnes. Do polovice 60. rokov sa hudobné albumy nahrávali rýchlo a v krátkom čase. Single sa vyrábali naživo a albumy sa väčšinou vyrábali po jednotlivých skladbách za niekoľko hodín. Napríklad prvý album skupiny The Beatles, "Please, Please Me" (1963) bol nahratý počas jedného dňa, oproti tomu ich album "Sgt. Pepper’s Lonely Hearts Club Band" bol nahrávaný viac ako šesť mesiacov počas sedemsto produkčných hodín.
Vizuálna prezentácia.
Psychedélia veľmi významne ovplyvnila vizuálnu prezentáciu populárnych nahrávok špeciálne vzhľad obalov vydávaných hudobných albumov. Do roku 1967 bolo zaužívané pravidlo, že predná strana obalu má obsahovať názov umelca, albumu a jednoduchý portrét. Zadná strana albumu bola čisto textová so zoznamom skladieb a niekoľkými vetami o tvorcoch.
V júni 1967 vydaním albumu "Sgt. Pepper’s Lonely Hearts Club Band" skupiny The Beatles sa tento úzus zmenil. Skupina The Beatles spolu so spolupracovníkmi, ktorými boli Robert Fraser (umelecký vedúci), Peter Blake (grafika) a fotograf Michael Cooper vytvorili obal, ktorý nadlho zmenil spôsob prezentácie diel populárnej hudby. Bol to jeden z prvých pokusov o výtvarné zladenie obsahu albumu s jeho obalom.
V rámci vizuálnej prezentácie boli pre psychedelické koncerty charakteristické aj svetelné show. V počiatkoch sa na nich používali tzv. „Liquid light show“. Šlo o efekt, ktorý vznikal tak, že sa pred projektor priložili sklá, medzi ktorými sa nachádzala farebná tekutina, ktorá sa aj vplyvom sálavého tepla reflektorov pohybovala a vytvárala na pozadí vystupujúce abstraktné obrazy. Umelci, ktorí sa takýmito efektami zaoberali boli vlastne priekopníkmi moderných pódiových show a niektorí sa časom vypracovali na renomované spoločnosti. Medzi najznámejšie mená z tejto brandže patria The Joshua Light Show/Joe's Lights/Sensefex pochádzajú z NY), Tony Martin (SF, NYC), Elias Romero (SF), Mike Leonard "(svetlá pre Pink Floyd)" (UK), The Heavy Water Light Show, Mark Boyle's Lights/Joan Hill (UK), Lymbic System (Mark Hanau) (UK), Glen McKay’s Headlights, The Pig Light Show (NY), Lights by Pablo (NY), The Brotherhood of Light (SF), Little Princess 109 (SF), LSD, Abercrombe Lights (SF), and the Single Wing Turquoise Bird light show. (Kalifornia)
Etymológia.
Termín „psychedelickosť“ použil prvýkrát v roku 1957 anglický psychiater Humphry Osmond ako alternatívny opis pre účinky halucinogénnej drogy v kontexte jej využívania na skúmanie psychiky a psychedelických zážitkov pri experimentálnej psychoterapii. V hudbe sa tento termín použil prvý raz v roku 1964 pri charakteristike piesne „Hesitation Blues“ vo verzii, ktorú nahrala newyorská folková kapela The Holy Modal Rounders.
Prvá kapela, ktorá sa koncom roka 1965 prezentovala tým, že hrá psychedelický rock, pochádzala z Texasu a volala sa 13th Floor Elevators. Prvé noviny, ktoré použili tento termín, boli "Austin American Statesman". 10. februára 1966 uverejnili o kapele článok s názvom „Výnimočný výťah, ktorý spôsobil brieždenie psychedelického rocku“. Prvý album kapely 13th Floor Elevators, ktorý vyšiel v auguste toho istého roku mal názov "The Psychedelic Sounds of the 13th Floor Elevators".
Spoločne s psychedelickým rockom na hudobnej scéne v San Franciscu sa vyvinul aj hudobný žáner acid rock, ktorý je rovnako ovplyvnený užívaním drog. Obidva pojmy boli od roku 1967 v značnej miere frekventované, a často sa aj navzájom zamieňali. Niektorí komentátori odlíšili vplyvy, ktoré vyvolali rôzne psychedelické drogy. Porovnávali ich s extrémnejším subžánrom, acid rockom, ktorý bol charakteristický tým, že sa špecializoval hlavne na zážitky s užívaním LSD, hudba bola omnoho hlučnejšia, viac využívala skreslenie zvukov a skladala sa z dlhých improvizovaných jam session.
História.
Pôvod.
Od druhej polovice 50. rokov písali bítnickí spisovatelia William S. Burroughs, Jack Kerouac a Allen Ginsberg o tom, ako užívali drogy, vrátane marihuany či benzedrínu, s cieľom popularizovať ich užívanie a zvýšiť informovanosť o nich. V tom čase začal byť v Spojených štátoch a Spojenom kráľovstve ako nádejné liečivo na mentálne poruchy experimentálne používaný, vtedy absolútne legálny dietylamid kyseliny lysergovej, ktorý je dodnes známy pod skratkou „LSD“ (v anglicky hovoriacich krajinách sa používa aj ľudový názov „acid“).
Začiatkom 60. rokov obhajovali zástancovia používanie LSD a ďalších halucinogénov ako „novú dimenziu vedomia“. Patrili medzi nich Timothy Leary, Alan Watts, Aldous Huxley a Arthur Koestler, Ich texty podstatne ovplyvnili aj myslenie novej generácie mladých. Medzi džezovými a bluesovými hudobníkmi bolo na začiatku 60. rokov užívanie peyotu, meskalínu a LSD úplne bežné. V tom čase sa aj v textoch folkových a rockových piesní začali bežne objavovať narážky na drogy.
Medzi prvými, ktorí experimentovali vo svojich textoch s odkazmi na drogy, boli aj najpopulárnejší hudobní umelci tých čias, Bob Dylan a The Beatles. Prvú referenciu na tému drôg môžeme u Dylana počuť v songu „Subterranean Homesick Blues“ (1965), ktorého názov má pôvod v titule knihy Jacka Kerouaca, vrátane časti s textom „Johny je v suteréne a mieša si liek“, či v ďalšej skladbe „Mr. Tambourine Man“ z toho istého roku, v ktorej žiada „vezmi ma na výlet po svojej magickej krúžiacej lodi...“. Dylan sa vyjadril, že fajčil len marihuanu, užívanie tvrdých drog poprel, ale vo svojich textoch zjavne odkazuje aj na drogy.
Potom, ako spolu s Dylanom získali prvé skúsenosti s marihuanou, členovia kapely The Beatles začali v roku 1965 experimentovať s LSD. V tomto období predviedli svojmu publiku aj prvé zvukové efekty psychedélie. Už v roku 1964 využili gitarovú spätnú väzbu v skladbe „I Feel Fine“. Na ich albume z roku 1965 s názvom "Rubber Soul" počuť v piesni „Norwegian Wood (This Bird Has Flown)“ indický sitar. V roku 1966 skupina vydala singel „Paperback Writer“, na ktorého „B“ strane v skladbe „Rain“ počuť reverznú audio nahrávku. Narážky na užívanie drog sú v ich piesňach „Day Tripper“ (1965), no na albume z roku 1966, "Revolver", sú v piesni „Tomorrow Never Knows“ ich slová na túto tému o niečo jasnejšie.
Aj album "Pet Sounds" (1966) kapely The Beach Boys obsahuje viacero elementov charakterizujúcich psychedéliu aj s jeho rafinovanými experimentami, psychedelickými textami založenými na emocionálnych pohnútkach a pochybnostiach o sebe samom, využívajúc pritom zvukové efekty konvenčných, ale aj nekonvenčných hudobných nástrojov.
Od polovice 60. rokov sa psychedelický životný štýl rozvíjal aj v Kalifornii, hlavne v San Franciscu. V meste bola prvá významná továreň na LSD, ktorú založil Owsley Stanley. Vo folkových kluboch v blízkosti Berkeley vznikali nové hudobné scény, kaviarne a nezávislé rozhlasové stanice, ktoré masírovali mienku mládeže a priťahovali slobodomyseľných jedincov do svojho centra. Od roku 1964 sa okolo spisovateľa Kena Keseya vytvárala skupina známa ako The Merry Pranksters, ktorá propagovala užívanie psychedelických drôg. Organizovali partie zvané „Acid Tests“. Šlo o série udalostí, ktoré boli založené na braní dávok LSD, sponzorovaných Stanleyom, sprevádzaných svetelnými show, filmovými projekciami a improvizovanou hudbou známou ako „psychedelická symfónia“. Pranksteri napomáhali popularizácii LSD okružnou jazdou po Amerike na psychedelicky vyzdobenom školskom autobuse. Táto kombinácia zainteresovala do distribúcie drôg hlavné postavy beatového hnutia a propagandou zverejnením ich aktivít tak, ako to bolo v prípade vydania Wolfovej knihy "The Electric Kool-Aid Acid Test" (1968).
Z kalifornskej folkovej scény pochádzajú aj The Byrds, ale k psychedélii patrili aj britskí bluesoví hudobníci The Yardbirds. Obidve tieto formácie sú dodnes hodnotené ako vplyvné kapely psychedelického rocku. Pokusy s užívaním drog na psychedelickej hudbe posúvali akustickú, na folku založenú interpretáciu smerom k rocku veľmi rýchlo potom, ako v lete roku 1965 The Byrds zelektrizovali Dylanovu pesničku „Mr. Tambourine Man“. Vytvorili tým folk rockový štandard a zároveň ju dostali na vrchol rebríčkov.
Značný počet na kalifornskej báze odchovaných umlecov nasledovali príklad The Byrds a smerovali k folk rocku, do ktorého prinášali vplyvy psychedélie a vyvinuli tak špecifický štýl označovaný ako „zvuk San Francisca“ („San Francisco Sound“). Zvlášť prominentným produktom tohto vývoja boli The Grateful Dead, Country Joe and the Fish, The Great Society, Big Brother and the Holding Company, The Charlatans, Moby Grape, Quicksilver Messenger Service a Jefferson Airplane. V roku 1966 sa The Byrds singlom „Eight Miles High“ rýchlo presunuli od folk rocku k džezu s indickým vplyvom, podfarbeným textovou líniou ktorá bola referenciou k užívaniu psychotropných látok. Výsledkom takejto priamosti bolo obmedzenie vysielania v rádiách, a vznikla podobná reakcia tej, akú mal aj Dylan, ktorý tiež začal používať elektrické hudobné nástroje, aby hral vlastný folk rock v skladbe „Rainy Day Women ♯12 &amp; 35“ s opakujúcim sa refrénom „Everybody must get stoned!“.
V Spojenom kráľovstve sa kapela The Yardbirds s gitaristom Jeffom Beckom pridávaním zvyšujúceho tempa a improvizovaného rozrušeného gregoriánskeho chorálu posúvala do psychedelickej sféry. Prispeli k tomu aj s pomocou world music a čiastočným vplyvom indickej kultúry do ich skladieb akými boli „Still I'm Sad“ (1965) a „Over Under Sideways Down“ (1966). Podobne je tomu u singlov „Heart Full of Soul“ (1965), „Shapes of Things“ (1966) a „Happenings Ten Years Time Ago“ (1966). Čoskoro boli The Yardbirds nasledovaní aj ďalšími formáciami ako Procol Harum, The Moody Blues a The Nice.
Vývoj v Spojených štátoch.
Hudobná scéna v San Franciscu sa v súvisle vyvíjala v kluboch akými vtedy boli The Fillmore, Avalon Ballroom a The Matrix. Začínali tým, že si na nočné vystúpenia najímali lokálne rockové kapely.
Prvý tzv. „Trips Festival“, ktorý podporovali Merry Pranksters sa konal v januári 1966 v Longshoremen's Hall. Vystúpili tam pred 10 000 divákmi The Grateful Dead a Big Brother and the Holding Company. Hrali to, čo sa dnes označuje ako acid rock aj s charakteristickým siahodlhým neštruktúrovaným inštrumentálnym jam session podporovaným fantáziou namiešanou z LSD. Takisto aj kapela Blue Cheer hrala psychedéliou ovplyvnený rock v blues rockovom štýle.
Jednou z najvýraznejších postáv, ktorá sa zaslúžila o expanziu psychedelického rocku bol promotér Bill Graham, ktorého prvý rockový koncert v roku 1965 mal na svojom zozname Alana Ginsberga a v tom čase neznámu kapelu Jefferson Airplane. Graham sa stal producentom show v The Fillmore, ktoré zatraktívnili väčšinu význačných kapiel psychedelického rocku. Keď sa mu zdalo, že vo Filmoore dosiahol príliš málo, zorganizoval koncert vo Winterland Ballroome, potom vo Fillmore West (San Francisco) a nakoniec vo Fillmore East (v New York City) kde si prišli zahrať všetci dôležití rockoví umelci z USA a Spojeného kráľovstva. Na týchto podujatiach vzniklo niekoľko významných koncertných albumov.
Hoci San Francisco nesporne bolo centrom americkej psychedelickej hudobnej scény, aj mnoho iných amerických miest významne prispelo k tomuto novému žánru. Prvým psychedelickým singlom, ktorý sa v Spojených štátoch dostal do Top 10 bola v júli roku 1966 pieseň „Psychotic Reaction“ od garážovej kapely Count Five z San Jose. V Los Angeles tiež pôsobilo viacero dôležitých psychedelických zoskupení. Okrem The Byrds k nim patrili Iron Butterfly, Love, Spirit, Captain Beefheart and his Magic Band, The United States of America, The West Coast Pop Art Experimental Band a aj Electric Prunes. no Komerčne sa na najvyššie miesta prebili The Doors, Frank Zappa a jeho kapela The Mothers of Invention, ktorá začlenila psychedéliu do svojich prvých dvoch albumov "Freak Out!" (1966) a "Absolutely Free" (1967).
New York tiež na území Štátov prispieval svojimi psychedelickými kapelami, ako boli priekopníci folku The Fugs, The Godz a Pearls Before Swine, no a okrem nich aj Blues Magoos, Blues Project, Lothar and the Hand People a bluesovou hudbou poznačení Vanilla Fudge, ktorí sa stali akousi referenciou pre vývoj začiatkov kapely Deep Purple. V oblasti Detroitu vznikli psychedelické zoskupenia Amboy Dukes, a SRC, a na chcagskej scéne sa vyprofilovali H. P. Lovecraft. Dosť často je v rámci psychedelickej hudobnej scény citovaný Texas, respektíve Austin. Okrem už spomínanej legendy 13th Floor Elevators táto oblasť dala psychedélii umelcov ako sú Bubble Puppy, Lost and Found, The Golden Dawn, The Zakary Thaks a Red Crayola.
Vývoj v Spojenom kráľovstve.
Prezentácia psychedelickej hudby v médiách Spojeného kráľovstva v svojich počiatkoch bola obmedzená na rádiá akým bola legenda Radio Luxembourg a na pirátske rozhlasové stanice akou bola napríklad Radio London a hlavne programov, ktoré organizoval ďalší legendárny spíker, DJ John Peel. Nárastu popularity tejto undergroundovej kultúry bol podporený alternatívnymi na týždennej báze vydávanými publikáciami ako napríklad IT (International Times) a OZ magazine, ktoré prezentovali psychedelickú a progresívnu muziku spolu s novými kultúrnymi prúdmi a príslušným životným štýlom. Súčasťou takejto módy boli dlhé vlasy, tričká v divokých farbách zo šopov ako Mr Fish, Granny Takes a Trip, či staré vojenské uniformy z butikov na Carnaby Street (Soho) a Kings Road (Chelsea).
Netrvalo dlho a začali sa aj verejné performácie v psychedelických kluboch ako boli UFO Club na Tottenham Court Road, Middle Earth Club v Covent Garden, The Roundhouse v Chalk Farm, the Country Club (Swiss Cottage) a the Art Lab (tiež na Covent Garden). Hral sa v nich psychedelický rock a na pozadí ich hudby sa prelínala svetelná show efektu vplyvom tepla sa medzi sklami pred svetelným lúčom prelínajúceho farebného minerálneho oleja. Dôležitou postavou v postupe britskej psychedélie bol americký promotér a nahrávací producent Joe Boyd, ktorý sa do Londýna presťahoval v roku 1966. Bol spoluzakladateľom takých klubových lokalít ako UFO Club, no bol aj producentom prvého singlu pod názvom „Arnold Layne“ ktorý naštartoval komerčný úspech kapely Pink Floyd. Boyd bol aj manažérom folkových a folk rockových umelcov ako boli Nick Drake, Incredible String Band a Fairport Convention.
Britský psychedelický rock mal podobne ako jeho americký príbuzný svoje korene hlavne vo folkovej hudobnej scéne. Vplyvy blues, džezu, hry na východných hudobných nástrojoch a inšpirácie v drogových zážitkoch sa k žánru pripojili niekedy v roku 1964 spolu s tvorbou Daveho Grahama a Berta Janscha. Najväčšia dávka hudobníkov, ktorí sa involvovali do tohto žánru pochádzala od roku 1966 z radov umelcov britskej bluesovej scény, ktorí začali prepadať vplyvom folku, džezu a psychedélii. Boli to hudobníci a hudobné formácie zahŕňajúce osobnosti, ktoré formovali zoskupenia ako Pink Floyd, Traffic, Soft Machine, Cream a The Jimi Hendrix Experience. Kapela The Jimi Hendrix Experience mala síce amerického hudobného lídra, no pôvodne bola produkovaná v Spojenom kráľovstve Chasom Chandlerom zo skupiny The Animals.
Aj ďalšie osobnosti popkultúry sa prikláňali k psychedélii. Kapela The Rolling Stones naráža na tému halucinogénov a psychedélie v roku 1966 v ich singloch „19th Nervous Breakdown“ a neskôr v „Paint It, Black“, kde počuť indické hudobné vplyvy. V roku 1967 vo svojom prvom singli „Here Come the Nice“ sa o drogy pred očami cenzorov obtreli aj The Small Faces a predviedli aj efekt fázovania zvukov v skladbe „Itchycoo Park“.
K britskej psychedélii patrila aj kapela The Crazy World of Arthur Brown, ktorá do tohto žánru pridala surrealistický a teatrálny vplyv. Mala vlastný temný psychedelický až hysterický zvuk. Vizuálnou súčasťou ich vystúpení bol efekt horiacej koruny na hlave speváka, či prejavy trasenia v tranzoch u ostatných hudobníkov. V období druhej polovici 60. rokov 20. storočia bola vzhľadom na históriu modernej kultúry v plnom prúde britská invázia, ku ktorej nesporne patrila postupná akceptácia vplyvov psychedelickej revolúcie. Súčasťou tejto vlny bol bývalý člen The Animals, Eric Burdon, či skupina The Who s ich albumom "The Who Sell Out" (1967), na ktorom nájdeme nahrávky „I Can See for Miles“ a „Armenia City in the Sky“.
Roky najväčšej slávy.
Psychedelický rock dosahoval na vrchol svojej popularity na konci šiestej dekády 20. storočia. V roku 1967 uzrel svetlo sveta singel od skupiny The Beatles na ktorom sa nachádzali dve „A“ strany: „Strawberry Fields Forever“ a „Penny Lane“. V ich úvodoch sa stupňuje britská pastorálna alebo aj nostalgická psychedélia, na ktorú nadviazal projekt, ktorý je najčastejšie označovaný ako ich definitívny psychedelický postoj a vyšiel na albume so súhrnným názvom "Sgt. Pepper's Lonely Hearts Club Band". Najvýraznejším dielom albumu je nahrávka „Lucy in the Sky with Diamonds“, ktorá bola vtedy označovaná za „kontroverznú“. V psychedelickej téme „Chrobáci“ pokračovali aj na nasledujúcom EP "Magical Mystery Tour" a nasledovným singlom na vrcholoch rebríčkov s názvom „Hello, Goodbye“, ktorého „B“ stranou bola pieseň „I Am the Walrus“.
Takisto záhadnou a surrealistickou bola jedna z najvýznamnejších nahrávok „A Whiter Shade of Pale“ od kapely Procol Harum, ktorá 8. júna 1967 dosiahla prvú priečku britských hudobných rebríčkov a zostala tam šesť týždňov. Kapela The Rolling Stones na „Seržanta Peppera“ neskôr v tom istom roku odpovedala albumom "Their Satanic Majesties Request" a skupina Pink Floyd vydala svoj najlepší psychedelický projekt "The Piper at the Gates of Dawn". Medzi ďalšie projekty, ktoré patria k príkladom spojenia psychedélie a folku sa radí aj album "The 5000 Spirits or the Layers of the Onion", ktorý v roku 1967 vydali The Incredible String Band. V decembri roku 1968 vydali The Pretty Things rockovú operu "S.F. Sorrow", v ktorej sú hrané ťažké psychedelické songy ako „Old Man Going“ a „I See You“, ako aj popové hudobné čísla „S.F.Sorrow Is Born“, či „Baron Saturday“. The Small Faces sa v roku 1968 vydaním albumu "Ogdens' Nut Gone Flake" stali priekopníkmi tvorby konceptuálneho albumu, keď na jednom LP vydali sériu skladieb, ktoré sa zaoberali jedným príbehom.
V Amerike počas Leta lásky v zlatej ére hippies roku 1967 bolo vidno obrovské masy mladých ľudí zo Spojených štátov a aj z celého sveta ako sa presúvajú neďaleko San Francisca do štvrti Haight-Ashbury. Vplyvom tohto pohybu populácia na tomto území v krátkom čase narástla z pôvodných 15 000 na asi 100 000 ľudí. Tomuto dianiu predchádzala januárová udalosť v San Franciscu, ktorá dostala názov Human Be-In a na ňu nadviazal jej vrchol, ktorý sa konal od 16. do 18. júna 1967 a je v povedomí svojej generácie pod názvom Monterey Pop Festival. Tento významný event pomohol predstaviť americkej popkultúre hviezdy akými boli Janis Joplin, vtedy speváčka kapely Big Brother and the Holding Company, Jimi Hendrix a skupina The Who. Zo San Francisca sa vtedy do sveta dostalo viacero kľúčových nahrávok, ako bol album "Surrealistic Pillow" od Jefferson Airplane. Tento projekt dal na trh dva single: „White Rabbit“ a „Somebody to Love“, a vďaka ich komerčnému úspechu upútal pozornosť nahrávacieho priemyslu smerom na mestskú hudobnú scénu. Nasledoval prvý veľký hit od The Doors, sedem minútová pieseň „Light My Fire“, ktorá sa stala vzorom pre definíciu žánru a nasledujúci album, "Strange Days", si v porovnaní s „Light My Fire“ iba trochu užili úspech. Kapela Santana, ktorú viedol gitarista Carlos Santana, využili pre svoju psychedelickú hudbu vplyvy latinskoamerických rytmov.
Svoj vrchol všetky tieto trendy dosiahli v roku 1969 na festivale vo Woodstocku, na ktorom sa predstavila väčšina psychedelických umelcov. Vystúpili tam aj osobnosti ako Jimi Hendrix, Jefferson Airplane a The Grateful Dead. Vo filme sa stal psychedelický rock idealizovaný v snímke "Easy Rider" (1969), ktorá má v playliste svojho soundtracku skladbu „Born to be Wild“ od kapely Steppenwolf.
Medzinárodná expanzia.
Na začiatku bol psychedelický rock doménou dvoch hlavných centier: Spojeného kráľovstva a Spojených štátov. Koncom 60. rokov sa však táto hudba šírila po svete vrátane krajín kontinentálnej Európy, Austrálie a Oceánie, Ázie a Strednej a Južnej Ameriky.
Koncom 60. rokov na kontinentálnej Európe vystupovali psychedelické kapely napríklad v Holandsku to boli The Outsiders, v Dánsku boli priekopníkmi žánru Steppeulvene, naproti tomu Nemci sa začali zaoberať fúziou elektronickej hudby psychedélie a avantgardy. V roku 1968 sa v Essene začínali prvýkrát organizovať hudobné festivaly, na ktorých sa hral špecifický Nemecký rock ("Internationale Essener Songtage"), a v Západnom Berlíne bol Hansom-Joachimom Roedeliusom a Conradom Schnitzlerom založený Zodiak Free Arts Lab, ktorý pomohol nadobudnúť kultový status zoskupeniam ako Tangerine Dream a Amon Düül. Na území vtedajšieho Česko-Slovenska dochádzalo k postupnému uvoľňovaniu totalitnej moci. Politická situácia po roku 1967 sa do histórie zapísala ako Pražská jar. Jej dôsledkom dochádzalo aj ku kultúrnemu uvoľňovaniu a formovaniu psychedelickej hudobnej scény, ktorej najvýraznejšími predstaviteľmi boli The Primitives Group, či The Plastic People of the Universe.
S prienikom beatlemánie vznikali skupiny aj v ďalších krajinách Spojeného kráľovstva ako boli Austrália, či Nový Zéland. Tak ako aj iné vplyvy ani tieto skupiny neobišla inšpirácia britskou psychedéliou. V druhej polovici 60. rokov patrila medzi najúspešnejšie austrálske hudobné skupiny formácia imigrantov z európskych krajín s názvom The Easybeats. Kapela vznikla v Sydney a bola prvou, ktorá v roku 1966 v Londýne nahrala medzinárodný hit „Friday on My Mind“. V tomto meste skupina zostala a nahrávala svoje popové skladby s nádychom psychedélie až do roku 1970, kedy sa definitívne rozpadli. Podobnú cestu nasledovalo aj ďalšie zoskupenie z Brisbane s názvom Bee Gees. Ich album "Bee Gees' 1st" z roku 1967 nahrali v Londýne. Obsahoval folkové, rockové a psychedelické prvky silne ovplyvnené tvorbou The Beatles a mali na ňom tri dôležité hitové single. Iná formácia, The Twilights, pochádzajúca z Adelaide tiež vykonala cestu do Londýna, nahrala sériu drobných hitov, ktoré mali v sebe absorbované prvky psychedelickej scény. Potom sa vrátili nahrať coververzie piesní The Beatles. Použili na ne sitar. Potom ešte v roku 1968 skompletizovali konceptuálny album "Once upon a Twilight". Najúspešnejšou novozélandskou skupinou bola The La De Das. Na motív klasickej rozprávky Oscara Wildeho vyprodukovala v roku 1968 konceptuálny popový album "The Happy Prince", ktorý ale vo svete a ani v Spojenom kráľovstve neprerazil.
Aj v Kambodži bola aktívna psychedelická hudobná scéna, ktorá preberala vplyvy psychedelického rocku a soulu odpočúvaného z rozhlasových vysielaní pre intervenčné okupačné vojská vo Vietname. Medzi priekopníkov takejto kmérskej hudby vtedy patrili Sinn Sisamouth a Ros Sereysothea. Na amerických základniach v Južnej Kórei bol považovaný za krstného otca kórejského rocku Shin Jung-Hyeon, rockový gitarista a pesničkár patriaci medzi vedúce osobnosti psychedelickej, pop rockovej kultúry krajiny. Nasledovala ho kapela San Ul Lim (Horská ozvena), ktorá miešala dokopy miestnu ľudovú hudbu a psychedelický rock. Turecko so svojim špecifickým žánrom, známym ako Anatolian rock malo umelca menom Erkin Koray, ktorý kombinoval klasickú tureckú hudbu, témy stredného východu so svojim psychedéliou poháňaným rockom. Pomohol tým s rozbehom tureckej rockovej hudobnej scény s umelcami ako sú Cem Karaca, Mogollar a Baris Manco.
Aj Latinská Amerika sa stala pre psychedelický rock úrodnou pôdou. V roku 1966 sa v Brazílii sformovala psychedelická kapela Os Mutantes, ktorá sa spočiatku do povedomia publika mimo územie krajiny nedostala, no neskôr sa aj medzinárodne stala kultovou. Koncom 60. rokov vznikali aj v Mexiku, hlavne v jeho severných častiach Baja California a Tijuana kapely, ktoré boli ovplyvnené špecifickým mexickým rockom, funkom a psychedéliou. Medzi významných predstaviteľov tejto vlny patrili Three Souls in my Mind, Love Army, El Ritual a Los Dug Dug's. V Čile medzi rokmi 1967 až 1973, t. j. medzi koncom vlády prezidenta Freia Montalvu koncom vlády Salvadora Allendeho, vznikol kultúrny pokrok, počas ktorého sa sformovalo niekoľko čilských hudobných skupín spájajúcich folklórnu hudbu s ťažkým psychedelickým rockom. V roku 1967 tam Los Mac vydali album "Kaleidoscope Men", ktorý sa stal inšpiráciou pre ďalšie kapely ako Los Jaivas a Los Blops. Los Blops neskôr v roku 1971 nadviazali spoluprácu s Victorom Jarom na jeho albume "El derecho de vivir en paz". Medzitým v argentínskom hlavnom meste, Buenos Aires, v narastajúcej psychedelickej scéne vznikli tri z ich najdôležitejších rockových kapiel: Los Gatos, Manal a Almendra.
Úpadok.
S koncom 60. rokov 20. storočia aj vplyv psychedelického rocku postupne upadal. V roku 1966 sa stalo LSD v Spojených štátoch a aj Spojenom kráľovstve ilegálnym. V roku 1969 vrahovia manželky Romana Polańského, Sharon Tate, a ďalších piatich ľudí vo vile, kde bývala, či následne potom manželov LaBiancovcov, t. j. sekta na čele s Charlesom Mansonom krvou svojich obetí okrem iného čmárala po stenách názov skladby „Helter Skelter“ od skupiny The Beatles. Drogy a psychická posadnutosť, ktorá žáner sprevádzala začali odvracať verejnú mienku od neho ako aj od hnutia hippies. V decembri toho istého roku sa konal "Festival v Altamonte". Na túto akciu prišlo 300 000 fanúšikov, vystupovali na ňom: Santana, Jefferson Airplane, The Flying Burrito Brothers, Crosby, Stills &amp; Nash a celú akciu mali ukončiť The Grateful Dead. Akciu usporiadali The Rolling Stones, o ktorých sa na nej nakrúcal aj film. Rolling Stones tento festival začínali. O poriadok sa „starali“ členovia motocyklového gangu Hells Angels. Pomáhali si pritom železnými tyčami a nožmi. Ubodali pritom jedného z fanúšikov, osemnásťročného černošského chlapca Mereditha Huntera. Spolu s ním, ako aj s autonehodami a jedným utopeným, si celá táto akcia vyžiadala štyroch mŕtvych.
Psychedélia naberala na zlom obraze v očiach zainteresovaných aj potom ako sa z jej lídrov závislých na LSD stávali stratené existencie, trpiace na duševné poruchy. Prvými obeťami LSD boli Brian Wilson (The Beach Boys), Brian Jones líder kapely Rolling Stones, Peter Green z kapely Fleetwood Mac a Syd Barrett, líder a zakladateľ Pink Floyd. Kto z nich neumrel na predávkovanie, zostal po zvyšok života postihnutý schizofréniou a svojim osudom v podstate pomohol ostatným kolegom z kapiel zmeniť ich umelecké smerovanie. Aj ďalšie kapely šli do úpadku. Rozpadli sa Jimi Hendrix Experience a Cream. Jimi Hendrix nahral svoj album "Band of Gypsies" a krátko na to v septembri roku 1970 zomrel v Londýne na predávkovanie liekmi, v októbri 1970 ho nasledovala s nadmernou dávkou heroínu speváčka Janis Joplinová a nasledujúci rok, v júli 1971, bola vo svojom parížskom byte vo vani nájdená mŕtvola lídra The Doors, Jima Morrisona. Veľa z tých umelcov, ktorí prežili zmenili svoje smerovanie od psychedélie späť k základom rockovej hudby, tzv. „roots rocku“, revivalovému hudobnému štýlu, ktorý mal bližšie ku klasickému rokenrolu, folku, či country. Iní tento žáner pripájali do progresívnej podoby, či dávali dôraz na rífy ťažkého („hard“) rocku.
Aj v roku 1966, ešte počas éry psychedélie, bol na čele tých, ktorí chceli návrat ku koreňom Bob Dylan, ktorý vtedy v Nashville nahral album "Blonde on Blonde". Táto nahrávka a ďalšie dva "John Wesley Harding" (1967) a "Nashville Skyline" (1969) sa stali základom pre vznik žánru, ktorý dostal názov country folk. Dylanov príklad nasledovali The Byrds, ktorí spolu Gramom Parsonsom v roku 1968 nahrali album "Sweetheart of the Rodeo", ktorý sa stal jedným zo vzorov pre definíciu country rocku. Tento žáner koncom 60. rokov začal ovládať kalifornskú hudobnú scénu a stal sa doménou folk rockových umelcov ako napríklad Hearts and Flowers, Poco a New Riders of the Purple Sage. Ďalší, ktorí sa vracali k hudobným koreňom inou cestou boli populárne kapely ako Kanaďania The Band a pesničkári z Kalifornie, Creedence Clearwater Revival. The Grateful Dead sa ku svojim koreňom vrátili nahrávkami "Workingman's Dead" a v roku 1970 "American Beauty". Superskupina Crosby, Stills and Nash, sformovaná v roku 1968 členmi The Byrds, Buffalo Springfield a The Hollies sa spojila v roku 1970 na podnet Neila Younga aby nahrala projekt "Deja Vu", ktorý sa pobral preč od psychedelického klišé a dal dôraz na politické komentáre podfarbené vokálnymi harmóniami.
Po smrti manažéra Briana Epsteina a nepopulárnom surrealistickom filme "Magical Mystery Tour" sa skupina The Beatles vrátila v roku 1968 k svojim koreňom nahrávkou "The Beatles". V roku 1969 pokračovali úspešným albumom "Abbey Road" a nakoniec v roku 1970 pred ich rozpadom aj projektom "Let It Be". V roku 1968 naštartovali svoj návrat ku koreňom aj The Rolling Stones albumom "Beggar's Banquet" a v tomto trende pokračovali až do albumu "Exile on Main St." (1972). Skupina Fairport Convention v roku 1969 vydala album "Liege and Lief", v ktorom od Amerikou ovplyvneného folk rocku urobila odklon smerom k zvuku založenom na britskom, respektíve keltskom, zvuku založila hudobný žáner electrofolk. Podľa ich vzoru začali fungovať aj ďalšie zoskupenia ako napríklad Steeleye Span a Fotheringay.
Medzi kapely, ktoré si aj po roku 1970 udržali určitý psychedéliou ovplyvnený folkový štýl patria Comus, Mellow Candle, Nick Drake, The Incredible String Band, Forest a Trees. Pri psychedelickom folku zostal pri svojich dvoch sólových projektoch aj bývalý líder kapely Pink Floyd, Syd Barrett.
Vplyv psychedelického rocku.
Iné žánre.
Potom ako kapela The Beatles spopularizovala svojimi nahrávkami pre širšie masy psychedéliu, začali sa súčasťou populárnej kultúry stávať módne doplnky v štýle hippie a v hudobnej produkcii začalo byť počuť zvuky sitar, prebudených gitár a páskových efektov. Medzi prvé diela populárnej hudby so zvukom a textom psychedelického rocku patrí singel „Good Vibrations“ od kapely The Beach Boys. Škótsky folkový spevák Donovan zelektrizoval svoj hudobný prejav a vydal svoje úspešné single: prvý „Sunshine Superman“ (jednotka v USA aj v Británii), ktorý nasledovali „Mellow Yellow“ (1966) a „Atlantis“ (1968). V ich duchu nasledovali aj ďalšie popové zoskupenia vrátane The Electric Prunes, The Blues Magoos a Strawberry Alarm Clock. Na medzinárodnej úrovni boli predstaviteľmi psychedelického popu Bee Gees a The Easybeats. Psychedelický zvuk preberali aj pôvodne bublegum popové kapelky The Monkees a The Lemon Pipers.
Jimi Hendrix bol príkladom pre afroamerických hudobníkov, z ktorých najviac bolo organizovaných pod hudobným vydavateľom Motown Records. Hudobný žáner ovplyvnený psychedéliou 60. rokov, ktorý sa u týchto hudobníkov vyprofiloval bol nazvaný „psychedelický soul“. Témou, ktorá bol v týchto dobách v popredí záujmu tejto generácie bolo hnutie za občianske práva. Oproti acid rocku, bol ich štýl temnejší a mal politicky motivovaný podtón. Stavba žánru na funkovom podklade Jamesa Browna začala niekde v v roku 1968 tvorbou kapiel Sly and the Family Stone a The Temptations. Umelcami, ktorí ich nasledovali boli Supremes, The Chambers Brothers, The 5th Dimension, Edwin Starr a Undisputed Truth.
Projekty George Clintona, zoskupenia s názvami Funkadelic a Parliament, a ich rôzne napodobeniny sa chopili žánru na takej vysokej úrovni, že funky sa stalo jedným z kľúčových vzorov aj pre ďalšie kapely 70. rokov. Vyprodukovali viac ako štyridsať singlov, z ktorých tri sa dostali do amerických Top 10 a nahrali aj tri platinové albumy.
Kým popularita psychedelického rocku koncom 60. rokov upadala, v začiatku 70. rokov sa dostával na svoj vrchol popularity psychedelický soul, ktorý koncom dekády so zmenou žiadaných hudobných trendov zanikal. Umelci ako Earth, Wind and Fire, Kool and the Gang a Ohio Players, ktorí začínali s psychedelickým soulom sa zamerali na funky žáner, ktorý nakoniec nahradili módnou vlnou štýlu disco.
Rocková hudba.
Veľa kapiel, ktoré boli významné svojim zanietením pre psychedelický rock sa v 70. rokoch stali významnými predstaviteľmi progresívneho rocku. Ako príklad môžeme uviesť Pink Floyd, Soft Machine a členov skupiny Yes. V roku 1969 bol považovaný za príklad prechodu od psychedélii k progresívnemu rocku album "In the Court of the Crimson King" od kapely King Crimson. Napríklad kapela Hawkwind sa snažila udržať výslovne psychedelický kurz aj počas 70. rokov, no utlmili psychedelické prvky v prospech širšieho experimentovania. Zaradenie džezových vplyvov do hudby skupín ako Soft Machine, tiež prispelo do rozvoja jazz rocku aj u kapiel ako Colosseum, či podobnej slovenskej legendy, ktorú poznáme pod názvom Collegium musicum.
Potom ako sa posúvali od svojich psychedelických začiatkov a pridávali dôraz na efekty elektronického experimentovania, nemecké kapely ako Kraftwerk, Tangerine Dream, Can a Faust rozvinuli charakteristický štýl elektronickej hudby, ktorý vo svojom jazyku nazvali „kosmische musik“, internacionálne skôr známy, či definovaný, ako „krautrock“.
Používanie elektronických syntetizátorov v začiatkoch 70. rokov nemeckou kapelou Popol Vuh spolu s účinkovaním postáv ako je Brian Eno (nejaký čas člen Roxy Music) sa stali základom pre rozvoj hudobného žánru dnes označovaného ako synth rock. V Japonsku v roku 1974 vyšiel Osamu Kitajimovi psychedelický album "Benzaiten". Použil na jeho nahrávanie elektronické nástroje ako syntetizátor a elektronické bicie a pri jednej nahrávke spolupracoval s Haruomi Hosonom, ktorý neskôr v roku 1977, ešte pod názvom „Yellow Magic Band“, založil skupinu Yellow Magic Orchestra.
Psychedelický rock so svojimi skreslenými gitarami, komplikovanejšími sólami a smelšími kompozíciami je zjavným mostom medzi blues-rockom a neskorším heavy metalom. Medzi americké skupiny, ktoré hrali hlučný psychedelický rock, ktorý sa postupne vyvíjal do raného heavy metalu patrili Amboy Dukes a Steppenwolf. Anglicko dalo tejto hudbe okrem iných aj dvoch pôvodných členov kapely Yardbirds. Boli nimi Jeff Beck a Jimmy Page, dvaja gitaristi, ktorí založili skupiny The Jeff Beck Group a Led Zeppelin. Veľmi dôležitými umelcami, ktorí začínali ako bluesoví intepreti hrajúci psychedelickým štýlom, boli Black Sabbath, Deep Purple, Judas Priest a UFO.
Psychedelický rock patrí tiež k základu, z ktorého pochádza glam rock. Jeho zakladateľ, Marc Bolan, prešiel k tomuto žánru vývojom z psychedelického folku do hudobného zoskupenia, pozostávajúceho väčšinou z dvojice kľúčových hudobníkov, ktorí si dali spoločný názov T. Rex. Od roku 1970 sa stali prvou glam rockovou popstar. Z raných psychedelických nápadov Davida Bowieho sa vyvinul jeho tiež glam rockový projekt postavy menom Ziggy Stardust.
Neo-psychedelia.
70. a 80. roky.
Aj v takzvanom „strednom prúde“ sa stávalo, že sa niektorí hudobníci pokúšali prezentovať ako interpreti neo-psychedélie. V strede 80. rokov to bol napríklad Prince a aj niektoré diela, ktoré nahral v 90. rokoch Lenny Kravitz mali tieto náznaky, no mali v sebe vplyvy alternatívnych, či indie-rockových kapelách. K oživeniu psychedlického rocku prispeli koncom 70. až začiatkom 80. rokov niektoré kapely post-punkovej hudobnej scény. Boli nimi napríklad aj The Teardrop Explodes, Echo and the Bunnymen, The Church, The Soft Boys, Siouxsie and the Banshees, The Cure, The Glove, a The Legendary Pink Dots.
V Spojených štátoch sa vďaka hudobnému hnutiu Paisley Underground, ktoré prichádzalo z Los Angeles začiatkom 80. rokov, spojili kapely ako Dream Syndicate, The Bangles a Rain Parade. Kapela XTC, pôvodne hrajúca v štýle New Wave od roku 1985 publikovala nahrávky pod pseudonymom The Dukes of Stratosphear. Dokonca aj gothic rocková kapela The Damned začlenila psychedéliu k svojmu zvuku.
Koncom 80. rokov uzrel v Spojenom kráľovstve svetlo sveta subžáner alternatívneho rocku, shoegazing, ktorý na seba nabral aj inšpirácie z psychedélie 60. rokov. Kritik Simon Reynolds označuje toto kultúrne hnutie za „rozmazanú vyrážku neo-psychedelických kapiel“. So svojim závalom zvukov, v ktorých boli jednotlivé nástroje a dokonca aj spev na nerozoznanie, boli nasledované lídermi žánrov ako boli noise popové a dream popové skupiny My Bloody Valentine (často považovaní za „zakladateľov shoegaze“), The Jesus and Mary Chain a Cocteau Twins. Medzi v Spojenom kráľovstve uznávanými umelcami patria kapely ako Ride, Lush, Chapterhouse a The Boo Radleys.
90. roky do súčasnosti.
V 90. rokoch 20. storočia uzavrela nahrávacia spoločnosť Elephant 6 zmluvy s kapelami, ktoré hrali eklektický psychedelický rock a folk. Patrili medzi ne The Apples in Stereo, The Olivia Tremor Control, Neutral Milk Hotel, Elf Power a of Montreal. Ďalšie alternatívne zoskupenia, ktoré nasledovali psychedéliu od 90. rokov boli The Brian Jonestown Massacre, Porno For Pyros a Super Furry Animals.
Nový hudobný žáner stoner rock čerpal z psychedelického rocku, blues-rocku a doom metalu. Bežne využíval spomalené tempo a podladené gitary v ťažkých basových zvukoch, s melodickými vokálmi a v retro produkcii. Spopularizovali ho kalifornské skupiny Kyuss a Sleep.
V Spojenom kráľovstve na madchesterskej scéne ovplyvňovali raný zvuk britpopové kapely 90. rokov ako boli Blur. The Verve mixovali psychedéliu 60. rokov s estetikou shoegazingu. Skupina Oasis tiež čerpala z popovej a rockovej psychedélie 60. rokov, zvlášť v roku 2000 pri produkcii albumu "Standing on the Shoulder of Giants". V novom miléniu nasledovali neo-psychedéliu kapely, ktoré priamo emulovali zvuk 60. rokov. Patrili k nim The Black Angels, Tame Impala, Pond, a The Essex Green, kým skupiny ako Animal Collective aplikovali experimentálny prístup kombinácie žánrov 60. rokov so súčasnými.
Aj v novom miléniu vznikali moderné festivaly zamerané na psychedelickú hudobnú scénu. Z novodobých podujatí sú to napríklad v roku 2008 Austin Psych Fest v Texase, ale aj Liverpool Psych Fest v Spojenom kráľovstve.

</doc>
<doc id="81913" url="https://sk.wikipedia.org/wiki?curid=81913" title="Zoznam štátnych hymien">
Zoznam štátnych hymien

Toto je zoznam hymien štátov, závislých území a ich častí. Celky, ktoré už neexistujú alebo nie sú nezávislými štátmi, sú zobrazené malým písmom. Slovenské preklady nie sú oficiálne a sú len približné. Poradie nemusí zodpovedať abecede, keďže anglické názvy sú často odlišné od slovenských. 

</doc>
<doc id="81914" url="https://sk.wikipedia.org/wiki?curid=81914" title="Farad">
Farad

Farad (značka F) je jednotkou elektrickej kapacity podľa medzinárodnej sústavy SI. Bola pomenovaná podľa anglického fyzika a chemika Michaela Faradaya. 
Elektrický kondenzátor má kapacitu 1 farad, ak sa nabije elektrickým prúdom jedného ampéru za 1 sekundu na elektrické napätie 1 voltu.
formula_1. 
Jedna ampérsekunda zodpovedá jednému coulombu, preto platí tiež, že elektrický kondenzátor má kapacitu 1 farad, ak sa pri napätí 1 voltu nabije nábojom jedného coulombu. formula_2.
Farad je relatívne veľká jednotka, a väčšina elektrických kondenzátorov v bežnej praxi majú kapacity medzi niekoľkými pF a μF. Až od roku 1990 sú na trhu lacné kondenzátory, ktoré majú elektrickú kapacitu 1 F a viac.
Jednotku Farad je tiež možné popísať pomocou nasledovných vzorcov:
formula_3. 
kde A=ampér, V=volt, C=coulomb, J=Joule, m=meter, N=newton, s=sekunda, W=watt, kg=kilogram, Ω=ohm, H=henry.

</doc>
<doc id="81921" url="https://sk.wikipedia.org/wiki?curid=81921" title="Milan Lechan">
Milan Lechan

Milan Lechan (* 16. marec 1943, Michalovce) je slovenský básnik a humorista, autor literatúry pre deti a mládež.
Životopis.
Vzdelanie získaval v Humennom, kde v roku 1960 zmaturoval, neskôr pokračoval v štúdiu na Filozofickej fakulte Univerzity P. J. Šafárika v Prešove, kde študoval odbor slovenčina – ruština. V rokoch 1967 – 1995 pracoval ako tlačový redaktor do vydavateľstve Osveta v Martine, od roku 1996 pracuje v Knižnom centre v Žiline.
Tvorba.
V literárnej tvorbe sa sústreďuje na písanie poézie a krátkych humoristicko-satirických foriem, aforizmov, sentencií a epigramov. Knižne debutoval v roku 1970 zbierkou vyše dvesto aforizmov "Je to láska". Nasledujúca knižná publikácia "Smiem prosiť?" (1978, 1984) je zbierkou krátkych satirických próz, veršovaných humoristických textov, aforizmov, sentencií a ponášok. V básnickej zbierke "Žena, ulica, dlaň, kosť" (1982) si zachoval všetky atribúty svojského videnia sveta a poetiky, rovnako ako aj v knižke krátkych humoristických básničiek a rečňovaniek, žiackych výrokov, vtipov a aforizmov zo školského prostredia "Učebnica na prestávku" (1988). Kombináciou všetkých krátkych humoristicko-satirických útvarov vrátane poézie je aj zbierka "Pelé-melé-lechan" (1991). Ako recesista a parodik mnohých negatívnych javov našej spoločnosti sa prejavil v zbierke "Milan Lechan a iné básne" (1994), bohato naplnenej invenčným pohrávaním sa so slovom. V roku 1998 vydal básnickú zbierku "Laškovanie s (h)láskou", ktorá je vycibrenou poetickou analýzou života, a predovšetkým lásky skrz humoristicko-satirickú optiku. Sústavne spolupracuje s humoristicko-satirickými časopismi a humoristickými rubrikami iných časopisov a denníkov, ako aj so všetkými štúdiami Slovenského rozhlasu, pre ktoré okrem pravidelnej spolupráce napísal viacero širšie koncipovaných humoristických relácií.

</doc>
<doc id="81924" url="https://sk.wikipedia.org/wiki?curid=81924" title="Lechan">
Lechan



</doc>
<doc id="81925" url="https://sk.wikipedia.org/wiki?curid=81925" title="GDI">
GDI

Môže znamenať:

</doc>
<doc id="81926" url="https://sk.wikipedia.org/wiki?curid=81926" title="PCL">
PCL

PCL môže znamenať:

</doc>
<doc id="81929" url="https://sk.wikipedia.org/wiki?curid=81929" title="Mascarpone">
Mascarpone

Mascarpone je jemný, krémový čerstvý syr vyrábaný zo smotany pôsobením kyseliny vínnej. Pochádza z Lombardie (slovo "Mascherpa" označovalo v tamojšom dialekte syr ricotta), dnes sa však vyrába po celom Taliansku. Mascarpone sa používa ako prísada do dezertov (napr. tiramisu) a tort.
Mascarpone je bielej farby, čerstvý vonia ako smotana a často sa zmiešaný so syrom ricotta používa namiesto masla. Rýchlo sa kazí, preto sa zvykol vyrábať v zime. Tento syr ľahko dostane príchuť iného jedla a preto je potrebné ho skladovať oddelene.
Mascarpone sa dá kúpiť v obchode, niektorí vyrábajú akúsi imitáciu: Zohrejeme 1 liter smotany na približne 90°C, pridáme 5 ml kyseliny citrónovej alebo zodpovedajúce množstvo citrónovej šťavy a zmes pomaly premiešavame cca. 10 minút, až kým sa smotana nezrazí. Zmes necháme odkvapkať v utierke. 

</doc>
<doc id="81933" url="https://sk.wikipedia.org/wiki?curid=81933" title="Scanner">
Scanner



</doc>
<doc id="81935" url="https://sk.wikipedia.org/wiki?curid=81935" title="Graphical Device Interface">
Graphical Device Interface



</doc>
<doc id="81938" url="https://sk.wikipedia.org/wiki?curid=81938" title="Shasta (sopka)">
Shasta (sopka)

Shasta je v súčasnosti neaktívna sopka, nachádzajúca sa v Kalifornii, USA. Je to druhý najvyšší vrch Kaskádových vrchov (4 317 m) a siedmy najvyšší vrch Kalifornie. Hora je významným duchovným miestom pôvodných obyvateľov Ameriky, ako aj pútnickým miestom novších náboženstiev (New Age).
Vek sopky sa odhaduje na 600 000 rokov. Približne pred 300 000 rokmi došlo k obrovskej erupcii a deštrukcii celej severnej strany hory, pozostatkom tejto katastrofy je údolie Shasta Valley. Zvyšky pôvodnej stavby vulkánu možno nájsť na južnej strane hory - silne erodované andezitové a dacitové lávy z krátera Sargeants Ridge.
Počas posledných 10 000 rokov sopka eruptovala s prestávkami 800 rokov s postupným skracovaním intervalov (600 rokov). Posledná erupcia bola zaznamenaná v roku 1786. Nakoľko na sopke sa stále vyskytujú aktívne fumaroly a horúce pramene, nedá sa považovať za úplne vyhasnutú, ale len za spiacu, s rizikom možnej erupcie.

</doc>
<doc id="81941" url="https://sk.wikipedia.org/wiki?curid=81941" title="Bryndzové halušky">
Bryndzové halušky

Bryndzové halušky sú slovenské národné jedlo. Pripravujú sa zo zemiakov, múky, soli, bryndze a slaniny. Častým doplnkom bryndzových halušiek je pohár kyslého mlieka, mlieka, alebo žinčice.
Podstatnou súčasťou halušiek sú zemiaky, ale tie sa na Slovensku udomácnili až niekedy v 19. storočí. Presne v tom istom storočí, v ktorom sa datuje úpadok ovčiarstva na Slovensku. Každodenným jedlom boli kaše, najmä jačmenná, pohánková a prosná. Obľúbené boli aj strukoviny, údeniny a hlúboviny. To, čo robí bryndzové halušky národným jedlom Slovákov, je ich jedinečnosť v rámci celosvetovej gastronómie.
Príprava.
Základ tvoria postrúhané surové zemiaky zmiešané s múkou a soľou (niekedy sa dáva aj vajíčko, ale halušky sú vtedy tvrdšie). Takto pripravené cesto sa následne vo forme halušiek, teda malých kúskov, uvarí vo vode. Uvarené halušky sa zmiešajú s bryndzou, polejú sa 3-5 lyžicami vody, v ktorej sa varili halušky a dochutia opraženou slaninou. Podľa chuti sa môže pridať aj kyslá smotana.

</doc>
<doc id="81942" url="https://sk.wikipedia.org/wiki?curid=81942" title="Tambora (sopka)">
Tambora (sopka)

Tambora je aktívna sopka ležiaca na ostrove Sumbawa patriacom Indonézii. Je známa najničivejšou erupciou v moderných dejinách. Od apríla do polovice júla roku 1815 zasiahli produkty jej explózie Molucké ostrovy, Jávu, Sumatru a Borneo a vyžiadala si asi 92 000 ľudských životov. Nasledujúci rok bol známy ako "„Rok bez leta“" pre veľké množstvo sopečného popola v atmosfére.
Erupcia v roku 1815.
Sopka začala eruptovať 10. apríla. Obrovský výbuch vyvrhol približne 100 km3 pyroklastických trachyandezitov. Pred explóziou mala sopka výšku približne 4 200 m, po výbuchu len 2 850.
Hoci je erupcia označovaná ako najničivejšia, v minulosti sa vyskytli ešte väčšie (napr. Taupo na Novom Zélande z roku 181, čo dokladajú záznamy Rimanov a Číňanov o dramatických zmenách počasia z toho obdobia, ako aj rádiometrické datovanie, prípadne vznik kaldery Toba na Sumatre pred 75 000 rokmi, ktorá vyvrhla 2 800 km3 materiálu a podľa niektorých vedcov zapríčinila aj nástup poslednej doby ľadovej.
Dôsledky.
Erupcia zničila všetku vegetáciu na celom ostrove. Približne 10 000 ľudí zahynulo priamo následkom erupcie, zvyšok zomrel na rôzne infekcie. Sopka vyvrhla do stratosféry enormné množstvá prachu a popola, čo zapríčinilo zníženie priemerných teplôt o 0,3 °C. Ešte niekoľko rokov po erupcii mala obloha pri východe Slnka zelené odtiene.
Vyskytli sa aj teórie, že erupcia podmienila vznik velocipéda (predchodcu bicykla), pretože bol nedostatok ovsa pre kone a nastal problém s dopravou.

</doc>
<doc id="81943" url="https://sk.wikipedia.org/wiki?curid=81943" title="Ivan Krno">
Ivan Krno

Dr. Ivan Krno, po emigrácii Dr. Ivan Kerno, (* 26. september 1891, Myjava – † 17. apríl 1961, New York) bol významný slovenský právnik a diplomat v službách medzivojnového Česko-Slovenska.
Narodil sa na Myjave v rodine advokáta dr. Janka Krnu (18601926) a jeho manželky Emílie rod. Fajnorovej. Vyštudoval právo v Budapešti a Paríži a ako prvý zložil advokátsku skúšku v slovenskom jazyku po vzniku Česko-Slovenska.
Po vzniku ČSR pôsobil ako diplomat na veľvyslanectvách vo Viedni, Budapešti a Paríži. Bol členom česko-slovenskej delegácie pri vyjednávaní o Trianonskej mierovej zmluve (ako tajomník Štefana Osuského), neskôr bol vyslancom Česko-Slovenska v pri medzinárodnom súde v Haagu v Holandsku a zúčastnil sa tiež ako člen delimitačnej komisie Prvej viedenskej arbitráže v roku 1938.
V rokoch 19461952 pôsobil ako prvý právny poradca Organizácie Spojených národov a námestník generálneho tajomníka OSN pre právne otázky. Po Februári 1948 ostal žiť v emigrácii v USA. 

</doc>
<doc id="81944" url="https://sk.wikipedia.org/wiki?curid=81944" title="Tambora">
Tambora

Tambora môže byť:

</doc>
<doc id="81945" url="https://sk.wikipedia.org/wiki?curid=81945" title="Jozef Klinko">
Jozef Klinko



</doc>
<doc id="81949" url="https://sk.wikipedia.org/wiki?curid=81949" title="Unzen">
Unzen

Unzen je aktívna sopka, nachádzajúca sa na ostrove Kjúšu (polostrov Šimabara) v Japonsku, asi 40 km východne od mesta Nagasaki. Známa je najväčšou sopečnou katastrofou v Japonsku - v roku 1792 vyvolal kolaps jedného z lávových dómov cunami, ktoré si vyžiadali približne 15 000 obetí na životoch.
Polostrov Šimbara je vulkanicky aktívny asi milión rokov. Sopka začala rapídne rásť pred 200 000 rokmi. Početné andezitové a dacitové lávové prúdy, dómy a pyroklastiká vytvorili pomerne komplexnú vulkanickú štruktúru s niekoľkými vulkanickými centrami.
Po katastrofe v roku 1792 sa sopka dlhší čas neozvala, bola pokladaná za vyhasnutú. Až v novembri roku 1989 sa najskôr zemetraseniami a neskôr aj freatickými erupciami (november 1990) prebrala k životu. Erupcia nevyprodukovala veľké objemy lávy, ale množstvo pyroklastík si vyžiadalo evakuáciu a 3. júna 1991 usmrtil pyroklastický prúd, ktorý zbehol po úbočí, skupinu 43 vedcov a novinárov, medzi nimi aj známych vulkanológov Katiu a Mauriceho Krafftových. Erupcie pokračovali až do roku 1995, zničili asi 2 000 domov.

</doc>
<doc id="81950" url="https://sk.wikipedia.org/wiki?curid=81950" title="1. čs. samostatný stíhací letecký pluk">
1. čs. samostatný stíhací letecký pluk



</doc>
<doc id="81952" url="https://sk.wikipedia.org/wiki?curid=81952" title="Shasta">
Shasta

Shasta môže byť:

</doc>
<doc id="81954" url="https://sk.wikipedia.org/wiki?curid=81954" title="Solaris Operating Environment">
Solaris Operating Environment



</doc>
<doc id="81955" url="https://sk.wikipedia.org/wiki?curid=81955" title="Rabaul">
Rabaul

Rabaul je prístavné mesto v Papue-Novej Guinei, do roku 1994 hlavné mesto provincie Východná Nová Británia. Má 3885 obyvateľov (2000), leží na najsevernejšom bode ostrova Nová Británia.
Dejiny.
Počas druhej svetovej vojny bolo mesto v januári 1942 obsadené Japoncami. V novembri 1943 bolo mesto vystavené intenzívnym náletom amerického letectva. Boje o oblasť prebiehali do konca vojny.
Mesto bolo do roku 1994 hlavným mestom provincie (žilo tu asi 17 000 ľudí). V roku 1994 došlo v dôsledku erupcie blízkej rovnomennej sopky. Pri erupcii uniklo do ovzdušia veľké množstvo sopečného popola, ktorého usadenie v okolí spôsobilo kolaps asi 80% budov v meste Rabaul a jeho okolí. Po erupcii bolo hlavné mesto provincie presunuté do mesta Kokopo, asi o 20 km ďalej. Rabaul je neustále ohrozený vulkanickou činnosťou. 

</doc>
<doc id="81956" url="https://sk.wikipedia.org/wiki?curid=81956" title="Carlisle">
Carlisle

Carlisle môže byť:

</doc>
<doc id="81957" url="https://sk.wikipedia.org/wiki?curid=81957" title="Quiet Internet Pager">
Quiet Internet Pager

QIP je IM klient podporujúci protokol ICQ a v najnovšej testovacej verzii aj XMPP. QIP (Quiet Internet Pager) je šírený zdarma a ponúka pokročilé funkcie ako napríklad posielanie súborov, anti-spamovú ochranu a ochranu proti zahlcovaniu (anti-flood), pripomínač narodenín alebo zaznamenávanie a históriu konverzácií.
Tento klient nie je náročný na pamäťové prostriedky (využíva cca 6 MB RAM), je malý, skinovateľný, voľne šíriteľný, prenosný, dostupný vo viacerých jazykových mutáciách (aj slovenčina a čeština) a podporuje systém prídavných modulov (plug-in).
QIP v kódovom označení Infium prináša aj podporu UNICODE, podporu pre viacerých protokolov ako je XMPP (podľa oficiálneho oznámenia QIP-u budú postupne pridávané ďalšie), podporu pre viacero používateľských účtov, individuálne nastavenia pre rôzne kontakty, šifrovanie histórie konverzácií, podporu PNG a mnoho ostatných vylepšení... Pre QIP Infium je k dispozícii aj slovenská lokalizácia.

</doc>
<doc id="81961" url="https://sk.wikipedia.org/wiki?curid=81961" title="Serif">
Serif

Serif alebo pätka písmena (písma) je v typografii štrukturálny detail na konci ťahu, ktorý tvorí písmená a symboly. "Pätkový font" (alebo "font s pätkami") obsahuje pätky, "bezpätkový font" ("sans serif"; z franc. "sans" = bez) ich neobsahuje.
Niektoré typografické zdroje nazývajú bezpätkové fonty "groteskné" či z nem. "grotesk" alebo "gotické" a pätkové fonty "roman"; bežne sa však už takéto označenie nepoužívajú, iba v niektorých konkrétnych názvoch fontov (napríklad Times New Roman).

</doc>
<doc id="81962" url="https://sk.wikipedia.org/wiki?curid=81962" title="Pätka">
Pätka

Pätka môže byť:

</doc>
<doc id="81963" url="https://sk.wikipedia.org/wiki?curid=81963" title="Pätkový font">
Pätkový font



</doc>
<doc id="81964" url="https://sk.wikipedia.org/wiki?curid=81964" title="Font s pätkami">
Font s pätkami



</doc>
<doc id="81966" url="https://sk.wikipedia.org/wiki?curid=81966" title="Bezpätkový font">
Bezpätkový font



</doc>
<doc id="81968" url="https://sk.wikipedia.org/wiki?curid=81968" title="Kaskádové vrchy">
Kaskádové vrchy

Kaskádové vrchy (nesprávne "Kaskádové pohorie"; po angl. Cascade Range; skrátene Cascades, kanadská časť sa nazýva aj Cascade Mountains alebo Canadian Cascades), je horské pásmo, tiahnúce sa v smere juh-sever po západnom pobreží Severnej Ameriky, od severnej Kalifornie, cez Oregon a Washington až po rieku Fraser v Britskej Kolumbii v Kanade. Z Európanov preskúmal pohorie ako prvý kapitán George Vancouver, ktorý aj pomenoval viacero štítov. Neskôr prešla cez pohorie expedícia Lewisa a Clarka, využila pritom rieku Columbia.
Kaskádové vrchy sú zaujímavé výskytom sopečnej činnosti (jediným na území kontinentálnych USA - bez Havajských ostrovov a Aljašky). Nachádzajú sa tu vyhasnuté, ale aj aktívne sopky (Rainier, Hood, Shasta, Lassen Peak, Saint Helens atď.). Kaskádové vrchy sú súčasťou tichomorského prstenca sopiek, nazývaného Ohnivý kruh. Pre pôvodných obyvateľov Ameriky sú nevyčerpateľnou studnicou povier a mýtov, taktiež sú domovom jedného z mýtických zvierat - Bigfoota.
Geografia.
Juh pohoria je nižší (priemer ) a užší (30), sever je naopak vyšší a širší. Pohoriu dominujú sopky, ktoré často prevyšujú okolité vrchy až dvojnásobne – nazývajú sa aj "High Cascades" (doslova „vysoké kaskády“). Najvyšší vrch je Mount Rainier (). Najvyššie štíty v severnej časti pohoria sú pokryté celoročným ľadom.
Vodstvo.
Cez Kaskádové vrchy sa predierajú dve rieky: v americkej časti rieka Columbia a v kanadskej Fraser. Rieka Columbia tiekla územím ešte skôr a ako sa pohorie postupne zdvíhalo, prerezávala ho a vytvorila nádherné scenérie.
Geológia.
Pohorie sa začalo formovať v pliocéne. Jeho vznik, ako aj pretrvávajúca vulkanická aktivita je zapríčinená subdukciou platne Juan de Fuca pod severoamerickú platňu. Pred 50 miliónmi rokov tvorila platňa "Juan de Fuca" minikontinent, ktorý sa neskôr spojil so Severnou Amerikou.
Chránené územia.
V pohorí sa nachádzajú štyri národné parky a veľa iných chránených území.

</doc>
<doc id="81971" url="https://sk.wikipedia.org/wiki?curid=81971" title="Baccara">
Baccara

Baccara bola španielska ženská populárna hudobná skupina zložená z dvoch členiek, Mayte Mateos (7. marec 1951) a María Mendiola (4. apríl 1952 11. september 2021). Bola veľmi úspešná hlavne v 70. a 80. rokoch 20. storočia. 
Mendiola a Mateos najskôr pôsobili ako tanečnice v španielskej národnej televízii. V roku 1976 Mendiola navrhol vytvorenie dua, ktoré sa prvýkrát volalo „Venuša“. Počas vystúpenia v hoteli „Tres islas“ na ostrove Fuerteventura videl Mendiolu a Mateos nemecký producent Leon Dean. Leon Dean pozval Mariu Mendiolu a Mayte Mateos do Nemecka, aby nahrali piesne v štúdiu. Duo dostalo nové umelecké meno "Baccara", podľa druhu tmavočervenej ruže. 
Ich hudba je zmesou štýlov disko a pop, spievajú anglicky s typickým španielskym prízvukom. Preslávili sa najmä skladbami "Yes Sir, I Can Boogie" a "Sorry, I'm A Lady".
V roku 1978 Baccara reprezentovala Luxembursko na súťaži Eurovision Song Contest s piesňou "Parlez-vous français?" . 3. marca 1979 Baccara vystúpila v Nemeckej demokratickej republike v televíznej relácii "Ein Kessel buntes". V roku 1980 sa objavili nezhody medzi dvoma pôvodnými členkami dua.
Pôvodná zostava dua sa rozdelila v roku 1981. Odvtedy každá z dvoch členiek pôvodného dua vystupovala s rôznymi javiskovými partnerkami. Používali umelecké mená Baccara 2000 a New Baccara, ale počas troch desaťročí existovali dve rôzne zostavy s rovnakým umeleckým menom "Baccara".
Baccara od Mayte Mateos (1983 - teraz).
Mayte Mateos vystupovala na pódiu a nahrávala v štúdiu s viac ako 12 rôznymi partnerkami počas posledných 40 rokov. Koncom deväťdesiatych rokov vystupovala Mayte Mateos spolu s austrálskou speváčkou a herečkou Jane Comerford.
V roku 1999 Mayte Mateos a Cristina Sevilla pod umeleckým menom Baccara 2000 vydali album "Baccara 2000" na nemeckom vydavateľstve BMG. Album produkoval Thorsten Brötzman , ktorý predtým pracoval ako klávesák s Thomasom Andersom.
V roku 2004 sa Mayte Mateos a Cristina Sevilla zúčastnili Melodienfestivalu vo Švédsku s piesňou "Soy tu Venus" . Neskôr v roku 2004 vydali Mateos a Sevilla album "Soy tu Venus" vo švédskom vydavateľstve „Lionheart“.
Od roku 2005 vystupuje Mayte Mateos spolu s Paloma Blanco. V roku 2008 vydali Mateos a Blanco album "Satin... in black and white" na nemeckom labeli „Edel“. Album produkovali Ralf Soja a Frank Dostal, producenti prvých troch albumov pôvodnej zostavy dua Baccara v sedemdesiatych rokoch. Napriek tomu album nebol komerčne úspešný.
Po pandémii Mateos vystúpil iba 3-krát. Jedno živé vystúpenie Baccara od Mayte Mateos sa uskutočnilo v roku 2022 v rodnom meste Mayte Logroño v Španielsku. Jedno živé vystúpenie bolo oznámené v júli 2022 v Bacău v Rumunsku – neskôr však bolo zrušené. Dve živé vystúpenia Baccara od Mayte Mateos v roku 2023 sa konali na ostrove Malorka, kde teraz Mayte Mayteos žije. Nie je známe, či Mayte Mateos stále vystupuje v iných krajinách.
Baccara Márie Mendioly (1985-2021).
Od roku 1985 do roku 2008 spolupracovala Maria Mendiola s Maryse Pérez. Od roku 1985 do roku 1989 používali umelecké meno New Baccara. 
Mendiola a Pérez pod týmto umeleckým menom vydali piesne "Fantasy boy", "Call me up" , "Talisman" a "Touch me" . Piesne produkoval Luis Rodriguez, koproducent Modern Talking a C.C. Catch. Tieto piesne priniesli "New Baccara" veľkú popularitu v Latinskej Amerike. V roku 1990 Mendiola a Perez vydali album "F.U.N." na nahrávacej značke "Dureco".
Od roku 1991 Mendiola a Pérez vystupovali pod menom "Baccara". V roku 1993 Baccara Márie Mendioly vydala singel "Wind beneath my wings" na britskom vydavateľstve „Loading bay“. Singel sa stal vo Veľkej Británii klubovým hitom. Pod názvom Baccara, Mendiola a Pérez aktívne koncertovali vo východnej Európe. V roku 1997 vystúpila Mendiolova Baccara v Budapešti v Maďarsku v televíznom programe „Top Show“. V septembri 2003 sa zúčastnili na festivale „Summer stop“ v estónskom Talline. V roku 2004 vystúpila Baccara Márie Mendioly na festivale „Discoteka 80s“ v Moskve v Rusku.
V roku 2008 musela Maryse Pérez prestať vystupovať pre svoje zdravotné problémy. Od roku 2011 do roku 2021 Maria Mendiola vystupovala s Cristinou Sevillou, ktorá v rokoch 1999 až 2004 spolupracovala s ďalšou pôvodnou členkou dua Baccara - Mayte Mateos. V roku 2012 Mendiola a Sevilla ako Baccara vystúpili na festivale „Legendy Retro FM“ v Moskve v Rusku.
V roku 2017 vydala Baccara Márie Mendioly singel a album "I belong to your heart", produkovaný Luisom Rodriguezom, na nahrávacej značke „Team 33 Music“. Singel "Gimme your love" nasledoval v roku 2018.
V roku 2019 Baccara Márie Mendioly pokračovala vo svojom turné po východnej Európe. V marci vystúpili na festivale "Martisor" v moldavskom Kišiňove. V júni 2019 vystúpila Baccara Márie Mendioly na "Retro Music Festivale" v Bukurešti v Rumunsku. V októbri 2019 vystúpili na "Arena Retro Party" v Budapešti v Maďarsku.
V roku 2020 Mendiola a Sevilla ako Baccara znovu nahrali prvý Baccara hit "Yes sir I can boogie" pre škótskeho remixéra Georgea Bensona. Singel bol vydaný ako „GBX featuring Baccara“.
Maria Mendiola zomrela v Madride 11. septembra 2021.
Baccara Cristiny Seville (2022 - teraz).
Po smrti Márie Mendioly Cristina Sevilla pokračovala vo vystupovaní ako „Baccara“ s novou javiskovou partnerkou Helen de Quiroga . De Quiroga predtým pracovala ako sprievodná vokalistka s takými umelcami, ako sú Alejandro Sanz a Miguel Boze, podieľala sa na muzikáli „Cats“ a na nahrávkach španielskych soundtrackov pre filmy od Disney "The little Mermaid" a "Lion King". 
Prvé vystúpenie novej zostavy Baccara na pódiu sa uskutočnilo vo februári 2022 v Kyjeve na Ukrajine. V júni 2022 vystúpili Sevilla a de Quiroga ako Baccara na prezentácii kolekcie výletných lodí Christian Dior v Seville v Španielsku. 
V júli 2022 vystúpila Baccara Cristiny Seville naživo na festivale "MaDo" v Madride v Španielsku; na festivale "Doune the rabbit hole" v Škótsku; a na "Guilfeste" v Guilforde, v Spojenom kráľovstve. V auguste 2022 Baccara Cristiny Seville vystúpila na festivale "Küüslaugufestival" v Kuremaa v Estónsku.
V septembri 2022 vydali digitálny singel "Don’t let this feeling go away" na nahrávacej značke „Team 33 music“. V októbri 2022 Sevilla a de Quiroga vystúpili naživo ako Baccara na výstave záhrad a kvetov v Brandenburgu v Nemecku a objavili sa na „Elle Cancer Ball“ v Madride v Španielsku.
V novembri 2022 Baccara Cristiny Seville odcestovala do Spojených štátov, aby predviedla dve predstavenia spolu s Ginou T.

</doc>
<doc id="81973" url="https://sk.wikipedia.org/wiki?curid=81973" title="Fraser">
Fraser

Fraser môže byť:

</doc>
<doc id="81976" url="https://sk.wikipedia.org/wiki?curid=81976" title="Tatra Prezident">
Tatra Prezident

Tatra Prezident (1994) – v rámci ďalšej modernizácie Tatry 613, ktorá bola vo výrobe už 20 rokov, uvažovalo vedenie závodu Tatra Kopřivnice o jej následníkovi. Do úvahy prichádzali dve varianty – výrazná modernizácia vozidla T-613 s maximálnym využitím existujúcich komponentov, alebo celkom nový voz, predbežne označovaný ako Tatra 625.
V rámci prvej varianty modernizácie bol dizajnérom Václavom Králom navrhnutý a vo firme Ecorra Lubina postavený prototyp vychádzajúci z varianty Tatra 613-4 MiLong a pomenovaný po prvom kopřivnickom automobile. Vznikol tak prototyp majúci charakteristické črty predošlej verzie T613, pritom však nesúci niektoré výrazné znaky. Najnápadnejšou zmenou je predná časť karosérie, stred ktorej svojím prelisom tvarovo pripomína staršie kopřivnické modely s motorom vpredu (Tatra 11), s využitím hlavných svetlometov vozidiel Volvo. Zadné blatníky dostali plný oblúkový výkroj a zadná časť vozidla bola zdvihnutá a mohutnejšia, čím vozidlo získalo klinovitý vzhľad, v tej dobe veľmi používaný. Naopak, ploché predné čelo a nekryté stierače pôsobili zastarane. Taktiež viaceré detaily karosérie boli modifikované, rovnako ako aj interiér. Mechanické časti vozidla však ostali nezmenené.
Vývoj prototypu bol ukončený vzhľadom na rozhodnutie o predčasnom zastavení vývojových prác. Napríklad nebola doriešená modernizovaná vyhrievacia a klimatizačná sústava, ktorá sa objavila až v neskoršej Tatre 700.
Od zamýšľanej verejnej prezentácie prototypu Prezident bolo nakoniec upustené. Automobil bol predstavený iba v úzkom kruhu (napr. českému prezidentovi Václavovi Havlovi) a po následnom rozhodnutí o zastavení jeho vývoja sa stal súčasťou zbierok podnikového múzea Tatra v Kopřivnici, kde je zaradený do stálej expozície. 
Vedenie spoločnosti sa nakoniec rozhodlo ísť cestou intenzívnejšej inovácie, a tak vznikol opäť modernizovaný model Tatra 613-5, označený ako Tatra 700. Koncepciu však výraznou mierou prebral od svojho predchodcu z roku 1974 - Tatru 613.
Niektoré nové prvky prototypu Prezident sa však predsa objavili v sériovej výrobe - na poslednom prevedení Tatry 613 v modelovom ročníku ´95 .

</doc>
<doc id="81977" url="https://sk.wikipedia.org/wiki?curid=81977" title="Rainier">
Rainier

Rainier môže byť:

</doc>
<doc id="81979" url="https://sk.wikipedia.org/wiki?curid=81979" title="Medzinárodný súdny dvor">
Medzinárodný súdny dvor

Medzinárodný súdny dvor (MSD) (po anglicky "International Court of Justice" (ICJ), po francúzsky "Cour Internationale de Justice" (CIJ)) je hlavný súdny orgán Organizácie Spojených národov a jedným z jej šiestich hlavných orgánov. Bol zriadený Štatútom Medzinárodného súdneho dvora, ktorý tvorí súčasť Charty OSN. Je zložený z 15 sudcov. Medzinárodný súdny dvor má sídlo v holandskom Haagu a je príslušný na riešenie sporov medzi štátmi a na vydávanie poradných posudkov k právnym otázkam.
Sídlo.
Sídlo Medzinárodného súdneho dvora je Mierový palác v Haagu. V Mierovom paláci bolo sídlo aj predchodcu MSD - Stáleho dvora Medzinárodnej spravodlivosti.
Zloženie.
Voľby do Medzinárodného súdneho dvora sa konajú každé tri roky, keď sa volí 1/3 súdu, teda päť sudcov. Podľa článku 2 Štatútu sa sudcom MSD môže stať vysoko morálna osoba, ktorá má kvalifikáciu zastávať najvyššie súdne funkcie vo svojom štáte alebo je uznávaným odborníkom v oblasti medzinárodného práva. Sudcov Medzinárodného súdneho dvora volí na deväťročné funkčné obdobie v súbežnej voľbe Valné zhromaždenie a Bezpečnostná rada OSN. Úspešný kandidát musí získať nadpolovičnú väčšinu hlasov v oboch orgánoch. 
Súčasní sudcovia.
Podľa seniority:
Funkcionári súdu.
Od februára 2015 je predsedom MSD francúzsky sudca Ronny Abraham. Podpredsedom súdu je sudca zo Somálska Abdulqawi Ahmed Yusuf. Tajomníkom súdu je Philippe Couvreur, Belgicko.
Právomoc.
Medzinárodný súdny dvor je oprávnený rozhodovať spory medzi štátmi a podávať poradné posudky na žiadosť iných orgánov OSN a odborných medzinárodných organizácií v rôznych právnych otázkach, súvisiacich s ich činnosťou.
Stranami v spore predloženom MSD môžu byť výlučne štáty, ako subjekty medzinárodného práva.
Právomoc (jurisdikcia) MSD je konsenzuálna, závisí od súhlasu štátov v spore. V zmysle čl. 36 ods. 1 Štatútu MSD sa právomoc dvora vzťahuje na všetky právne spory, ktoré mu strany predložia, a zároveň na všetky otázky osobitne predvídané v Charte OSN alebo v platných zmluvách a dohovoroch. 
MSD koná len na základe podnetu zúčastnených strán. Konanie pred MSD je jedným z prostriedkov mierového urovnávania medzinárodných sporov, ktorého voľba sa však ponecháva na vôľu štátov v spore.
O obligatórnu (záväznú) jurisdikciu MSD ide v tom prípade, pokiaľ je právomoc MSD daná už v okamihu vzniku sporu medzi štátmi. MSD je vtedy oprávnený začať konanie na základe návrhu jednej zo strán. Obligatórna právomoc MSD môže byť založená:
Konanie.
Konanie pred MSD môže byť:
V sporovom konaní rozhoduje MSD konečným rozsudkom záväzným pre sporné strany, ktorý nemožno napadnúť opravným prostriedkom. Žiadosť o preskúmanie rozsudku možno podať len v prípade, pokiaľ vyjde najavo skutočnosť rozhodujúceho významu, ktorá v čase vydania rozhodnutia nebola známa MSD, ani strane, ktorá žiada o preskúmanie rozsudku.
V posudkovom konaní rozhoduje MSD na žiadosť iných orgánov OSN a odborných medzinárodných organizácií len o právnych otázkach, ktoré súvisia s ich činnosťou. Poradné posudky MSD nie sú právne záväzné, majú odporúčací charakter.
MSD a Slovenská republika.
Slovenská republika sa ako samostatný štát stala členom OSN, a tým aj zmluvnou stranou Charty OSN a Štatútu MSD, 19. januára 1993 (Česko-Slovensko bolo pôvodným členom OSN od 24.októbra 1945).
V roku 1993 SR spoločne s Maďarskom predložila na MSD spor o Sústavu vodných diel Gabčíkovo - Nagymaros. MSD vyniesol rozsudok v uvedenej veci 25. septembra 1997. Rozsudok bol pre SR priaznivý a je považovaný za výrazné víťazstvo SR v uvedenom spore.
SR uznala záväznú príslušnosť MSD vyhlásením prezidenta s účinnosťou od 28. mája 2004.
V roku 2002 bol za sudcu MSD zvolený JUDr. Peter Tomka, CSc. na 9 ročné funkčné obdobie 2003 - 2012. Od 6. februára 2009 vykonával funkciu podpredsedu MSD na trojročné funkčné obdobie. V roku 2011 bol opätovne zvolený na ďalšie 9 ročné funkčné obdobie 2012 - 2021. Od 6. februára 2012 do 5. februára 2015 zastával funkciu predsedu MSD. 
V MSD pôsobil v prípade Korfský prieliv (Spojené kráľovstvo vs. Albánsko) ako sudca ad hoc Slovák Igor Daxner. Ďalší dvaja sudcovia MSD sa narodili na území Slovenska: Thomas Buergenthal (USA) a Géza Herczeg (Maďarsko). 

</doc>
<doc id="81980" url="https://sk.wikipedia.org/wiki?curid=81980" title="Wolémia">
Wolémia

Wolémia (lat. "Wollemia") je rod z čeľade araukáriovité ("Araucariaceae") s jediný druhom wolémia vznešená ("Wollemia nobilis"). Je to vzácny strom vyskytujúci sa v utajenom biotope v juhovýchodnej Austrálii. 
Opis.
Wolémia vznešená je vždyzelený strom dosahuje výšku 2540 m. Vetvenie je unikátne - bočné vetvy nemajú vedľajšie výhony. Po niekoľkých rokoch každá vetva končí buď šišticou (samčou alebo samičou), alebo prestane rásť. Keď prestane rásť, alebo keď šištica dozreje, vetva odumrie. Nové vetvy potom vyrážajú zo spiacich očiek na hlavnom kmeni. Listy sú sploštené ihlice, 38 cm dlhé a 25 mm široké. Semenné šištice sú zelené, rozpadavé a dozrievajú asi 1820 mesiacov po opelení.
Objavenie.
Objav wolémie vznešenej v septembri roku 1994 v odľahlej časti pohoria Blue mountains, iba 150 kilometrov od Sydney v Austrálii, bol oslavovaný ako botanický nález storočia. Objaviteľom tohto druhu bol David Noble. Pri zostupe do hlbokej rokliny v pralese v Novom Južnom Walese objavil skupinu zvláštnych ihličnanov. Odobral vzorky vetiev a kôry, ktoré porovnával v múzeách s fosíliami a zistil, že ide o živú fosíliu (relikt). Originálny porast, ktorý objavili zamestnanci Centra pre národné parky a ochranu prírody Nového Južného Walesu a dnes je súčasťou národného parku Wollemi National Park, pozostával iba z 23 dospelých stromov. Dodnes sa našlo 100 jedincov tohto ihličnanu na troch miestach. 
Podľa Červeného zoznamu 2000 je to kriticky ohrozený druh. Bol to zároveň aj významný objav nového rodu, ktorý je príbuzný araukáriám ("Araucaria") a damarovníkom ("Agathis"), ktoré boli dovtedy jedinými zástupcami starobylej čeľade araukáriovité ("Araucariaceae"). Fosílne nálezy tejto skupiny rastlín sa datujú do obdobia spred 200 miliónov rokov, do čias dinosaurov. Tento pozoruhodný druh prežil bezpečne tisícky rokov až do svojho objavenia.
Hoci je presné miesto jeho nálezu držané v tajnosti, stále existuje riziko, že bude odhalené. Zvyšuje to obavy z možného zavlečenia chorôb a vzniku požiarov v dôsledku ľudskej činnosti. Záhradnícky výskum zistil vhodné spôsoby rozmnožovania, čo umožnilo vytvoriť záložnú zbierku v podmienkach ex situ, ktorá má podporiť ochranu druhu v prírode. Spôsoby jeho rozmnožovania nie sú známe. Celosvetový dopyt po tomto fascinujúcom starobylom strome viedlo k rozsiahlemu programu jeho rozmnožovania. Očakáva sa, že plány na uvoľnenie rastlín pre záhradnícke pestovanie budú predstavovať nádejný model toho, ako môže ísť ochrana ruka v ruke s pestovaním ohrozených rastlín.
Na Slovensku je možné rastlinu vidieť v bratislavskej ZOO, v časti DinoPark, v Botanickej záhrade UPJŠ v Košiciach a tiež v bratislavskej Botanickej záhrade.

</doc>
<doc id="81981" url="https://sk.wikipedia.org/wiki?curid=81981" title="Magnetizmus (rozlišovacia stránka)">
Magnetizmus (rozlišovacia stránka)

Magnetizmus môže byť:

</doc>
<doc id="81982" url="https://sk.wikipedia.org/wiki?curid=81982" title="Baker">
Baker

Baker môže byť:

</doc>
<doc id="81983" url="https://sk.wikipedia.org/wiki?curid=81983" title="Kormorán ušatý">
Kormorán ušatý

Kormorán ušatý alebo kormorán uškatý ("Phalacrocorax auritus") je jediný severoamerický druh kormorána, vyskytujúci sa na pobreží aj vo vnútrozemí. Podobne ako ostatné druhy čeľade kormoránovitých, aj on má štíhle telo, hadovitý krk a veľké nohy s plávacími blanami. Počas krátkeho obdobia jari má na hlave nápadné perové ozdoby v podobe ušiek. Rozmnožená populácia tohto kormorána začala spôsobovať v chove rýb na Mississippi škody.

</doc>
<doc id="81984" url="https://sk.wikipedia.org/wiki?curid=81984" title="Hmyz">
Hmyz

Hmyz (zriedkavé názvy: ektognátny hmyz, ektognáty; mimo taxonómie aj: insekty; lat. Insecta, Ectognatha, Amyocerata) je taxón (najčastejšie hodnotený ako trieda) šesťnôžiek (Hexapoda).
Terminológia.
Názov Ectognatha má okrem významu, v ktorom je použitý v tomto článku (teda Ectognatha = Archaeognatha + Zygentoma + Pterygota), ešte druhý, užší význam: Ectognatha = Archaeognatha + Zygentoma (t.j. Ectognatha sú len švehly v širšom zmysle, lat. Thysanura v širšom zmysle). Tento druhý význam slova Ectognatha je síce dnes zriedkavý, ale z formálneho taxonomického hľadiska je správnejší než prvý význam. Pozri aj nižšie kapitolu Systematika.
Aj názov hmyz (Insecta) a insekty má viacero významov - pozri hmyz (rozlišovacia stránka).
Početnosť.
Hmyz zahŕňa vyše milióna opísaných druhov – viac než zostatok živočíšnej ríše. Odhaduje sa, že ďalšie státisíce druhov ešte čakajú na svoje objavenie a opis.
Etymológia.
Latinské meno hmyzu "Insecta" je množné číslo slova "insectum", ktoré znamená vrezané/narezané (zviera). Vzniklo na základe rozdelenia tela hmyzu na hlavu (vznikla zo šiestich telových článkov), hruď (vznikla z troch telových článkov) a bruško (z 11 viditeľných článkov a na konci môže mať cerkusy alebo iné prívesky). 
Anatómia.
Pozri aj charakteristiku v článku šesťnôžky. 
Hmyz je jedinou skupinou článkonožcov, ktorá môže mať vyvinuté aj krídla. Celé telo aj s končatinami je pokryté kutikulou s chitínom.
Telo je zložené z troch častí: hlava, hruď a bruško:
Tráviaca sústava: Tráviaca sústava sa skladá z ústnej dutiny, hltanu, pažeráka, žalúdka (žľaznatého alebo žuvacieho), čreva a análneho otvoru.
Dýchacia sústava: Hmyz dýcha vzdušnicami (tracheami). Vzdušnice sú sústavou rozvetvených rúrok spevnených chitínom, ktoré zasahujú do všetkých tkanív a rozvádzajú do nich vzdušný kyslík. Vďaka tomu svaly hmyzu nemusia pracovať na kyslíkový dlh.
Cievna sústava: Majú otvorenú cievnu sústavu s rúrkovitým srdcom, v ktorej prúdi hemolymfa (zmes krvi a lymfy). Ich krv je bezfarebná, pretože neobsahuje dýchacie farbivá (hemoglobín a hemocyanín) pretože krv nerozvádza kyslík ani oxid uhličitý.
Nervová sústava je rebríčková a tvorí ju: veľký mozgový uzol, nadhltanový uzol, podhltanový uzol a niekoľko malých uzlov v brušku.
Vylučovacia sústava: Vylučujú cez Malpigiho žľazy.
Výskyt.
Hojnosť hmyzu je daná viacerými faktormi: ide o malé živočíchy, takže môžu obsadzovať mikrohabitaty, ktoré sú pre iné živočíchy nedostupné. Vo vhodných podmienkach sa veľmi rýchlo rozmnožujú – takto reagujú na vzrast ponuky potravy. Napríklad jeden pár chrobákov druhu "Callosobruchus maculatus" (zrniarka škvrnitá) je teoreticky schopný v priebehu 432 dní vyprodukovať toľko potomstva, že by zabralo všetok priestor na Zemi. Reálne sa to nedeje, pretože ponuka potravy je limitovaná a okrem toho existuje vnútrodruhová aj medzidruhová konkurencia.
Životné cykly.
Hmyz začína svoj život ako vajíčko, z ktorého sa vyvíja buď priamo, alebo prostredníctvom larvy. Po vyliahnutí nasleduje niekoľko spôsobov dospievania a to prostredníctvom niekoľkých zvliekaní (hmyz s nedokonalou premenou), alebo kompletnou prestavbou celého tela (hmyz s dokonalou premenou). Dĺžka jednotlivých štádií medzi druhmi značne varíruje. Napríklad severoamerické cikády rodu "Magicicada" potrebujú 17 rokov, aby dosiahli dospelého štádia, zatiaľ čo muchy z čeľade vrtivkovité (Tephritidae) dospievajú za necelé dva týždne. Keď jedince dosiahnu pohlavnú zrelosť, pomocou sexuálnych pachov a zvukov nájdu partnera.
Význam hmyzu.
Hmyz delíme podľa významu pre človeka na 4 skupiny:
Systematika.
V súčasnosti sa používa obyčajne nasledovný systém (znak "/" oddeľuje synonymá) :
trieda hmyz/ektognáty (Insecta/Ectognatha):
Niektoré (skôr staršie) systémy majú takéto delenie (porov. podrobnejšie v článku šesťnôžky):&lt;br&gt;
trieda hmyz/ektognáty (Insecta/Ectognatha):
Iné delenie, ktoré sa dnes už málo používa, je takéto:&lt;br&gt;
trieda hmyz/ektognáty (Insecta/Ectognatha):
Iné varianty systematiky Ectognatha pozri aj v článku šesťnôžky.

</doc>
<doc id="81985" url="https://sk.wikipedia.org/wiki?curid=81985" title="Salmonelová artritída">
Salmonelová artritída

Salmonelová artritída je zápalové ochorenie kĺbu alebo kĺbov, spôsobené baktériou z rodu Salmonella. Môže mať 2 formy:
Externé odkazy.
[[Kategória:A02 Iné infekcie salmonelami]]
[[Kategória:Zápalové ochorenia]]

</doc>
<doc id="81987" url="https://sk.wikipedia.org/wiki?curid=81987" title="Kaskádové pohorie">
Kaskádové pohorie



</doc>
<doc id="81988" url="https://sk.wikipedia.org/wiki?curid=81988" title="Meteorit">
Meteorit

Meteorit alebo zriedkavo povetroň je teleso, ktoré vznikne po dopade meteoroidu na Zem alebo na iné kozmické teleso s pevným povrchom. Prevažná väčšina meteoritov sú kamenné chondrity, existujú však aj železné meteority. Aby meteorit dopadol na zem, musí byť priemer meteoroidu minimálne jeden meter a jeho hmotnosť minimálne jedna tona. Musí sa okrem toho pohybovať malou rýchlosťou, t. j. 10 až 20 km/s. Z celého meteoroidu dopadne na zemský povrch iba niekoľko kilogramov, pretože prevažná väčšina hmoty sa roztaví a vyparí preletom cez atmosféru.
Druhy meteoritov.
Železný meteorit.
Železné meteority sú zložené prevažne z minerálu železa a tenitu, ale môžu obsahovať aj tetratenit, karbidy Fe-Ni (napr. cohenit), fosfidy Fe-Ni (napr. schreibersit, nikelsfosfid), sulfidy (troilit), grafit, diamant a pod. Keďže sa veľmi ťažko odparujú, tvoria väčšinu meteoritov, ktoré boli na Zemi nájdené, pritom však najviac meteoritov, ktoré preletia atmosférou, tvoria kamenné.
Najväčší železný meteorit bol nájdený v Namíbii pri meste "Grootfontein". Je známy ako Hoba.
Kamenný meteorit.
Kamenný meteorit alebo aenolit sa delí na dva typy – chondrit a achondrit. Najväčší kamenný meteorit bol objavený na severovýchode Číny v oblasti "Jilin".
Chondrit.
Chondrit je typ kamenného meteoritu, ktorý vzniká nahromadením prachu z materskej hmloviny. Máva hnedošedú farbu a býva zrnitý. Po prvýkrát ho pozoroval v roku 1772 Antoine Lavoiser. Skladá sa zo základnej hmoty a z guľovitých útvarov, ktoré sa nazývajú chondruly. Obidve časti chondritov sú zložené najmä z forsteritu, enstatitu a iných pyroxénov, živcov, chromitu, chlórapatitu, merrillitu, železa, tenitu a troilitu. Chondrity sa delia na uhlíkaté, obyčajné a enstatitové. 
Achondrit.
Achondrit je meteorit šedej farby zložený z plagioklasu, olivínu a pyroxénu. Na rozdiel od chondritov, achondrity väčšinou neobsahujú chondrule. Po prvýkrát sa o ňom zmienil nemecký bádateľ Gustav Rose. Rozlišuje sa eukrit, diogenit a howardit.
Kamenno-železný meteorit.
Je to najvzácnejší typ meteoritu, ktoré vznikajú zmesou kamenného materiálu a železo-niklovej zliatiny. Svojím zložením pripomínajú kamenné zliatiny.
Meteority na Slovensku.
Na území Slovenska bolo zaznamenaných 10 potvrdených nálezov meteoritov. Polovica z nich pochádza z 19. storočia. Zastúpené sú len v 3 zbierkach slovenských inštitúcií (Prírodovedné múzeum SNM, Mineralogická zbierka Katedry mineralógie a petrológie Prírodovedeckej fakulty UK, Slovenské múzeum ochrany prírody a jaskyniarstva) a v niekoľkých súkromných zbierkach slovenských zberateľov.
V roku 1814 bol nájdený meteorit pri obci Lenartov v Bardejovskom okrese.
24. júla 1837 dopadol meteorit pri obci Divina v dnešnom Žilinskom okrese.
V roku 1840 objavili miestni šľachtici, že kováč z obce Slanica (dnes zaplavená Oravskou priehradou), blízko Námestova používa na výrobu nástrojov veľmi kvalitnú oceľ. Ako sa neskôr ukázalo pochádzala z pôvodne asi 500 až vážiaceho železného meteoritu, ktorý je označovaný Oravská Magura alebo Magura.
9. mája 1895 zaznamenali pád meteoritu pri obci Veľké Borové (okres Liptovský Mikuláš) s hmotnosťou 5,9 kg. Ide o LL-chondrit, orientovaný celotvar s jemnou natavenou kôrou. Základná hmota je svetlá a obsahuje tmavšie sklovité chondrule. Hlavná časť meteoritu je uložená v Národnom múzeu v Budapešti.
V roku 1994 objavil pri obci Rumanová v Nitrianskom okrese kombajnista kameň, ktorý ho neskôr odovzdal agronómovi z miestneho družstva. Kameň sa nakoniec dostal do rúk odborníkov, ktorí preukázali, že ide o kamenný meteorit. 
Dopad dosiaľ najmladšieho meteoritu nájdeného na Slovenskom území zaznamenali 28. februára 2010 astronómovia na Východnom Slovensku. Jeho prvé fragmenty našli 20. marca 2010 a v priebehu nasledujúcich dní v katastrálnom území obce Vyšný Klátov západne od Košíc. Neskôr nájdené fragmenty sa nachádzali hlavne v katastrálnom území mesta Košice. Astronómovia našli 64 fragmentov meteoritu, z ktorých najväčší mal priemer a hmotnosť okolo . Meteorit označovaný ako Košice mal pôvodne pri prieniku do atmosféry priemer asi a vážil niekoľko ton. Najväčší z nich má takmer 12 centimetrov a váhu 2,19 kilogramu, najmenší 0,8 centimetra a váhu 0,57 gramu.
Ďalšie meteority boli nájdené pri Smoleniciach (kovový meteorit nájdený v roku 2012) a Uhrovci (kamenný meteorit nájdený v roku 2012).
25. júna 2022 zaznamenali jasný bolid v oblasti juhozápadného Slovenska pozorovacie stanice Európskej bolidovej siete na Morave a v hvezdárne v Hurbanove. Neskôr bolo na základe pozorovanej trajektórie vypočítané miesto jeho dopadu pri obci Pusté Úľany (okr. Galanta). 20. augusta 2022 bol nájdený malý kamenný meteorit.

</doc>
<doc id="81989" url="https://sk.wikipedia.org/wiki?curid=81989" title="Skýti">
Skýti

Skýti boli príslušníci rôznych iránskych kmeňov, ktoré v 8.4. storočí pred Kr. kočovali od severného Čiernomoria na dolný Dunaj, ktorých neskôr vytlačili Sarmati. 
V časoch Rímskeho cisárstva mal pojem Skýti širší významoznačovali sa tak všeobecne kmene na severe Ázie a východnej Európy (a severná Ázia sa potom označovala ako Skýtia).
Dejiny.
Od 8. stor. pred Kr. žili Skýti v rozsiahlych priestoroch pri severnom pobreží Čierneho mora od ústia Dunaja až po Don. Podľa najdôležitejšieho starovekého svedectva, Herodotovho, sídlili Skýti pôvodne v Ázii a boli odtiaľ vytlačení inými kmeňmi; sami vypudili zo severného Černomoria Kimerijcov (Kimmeriov) do Malej Ázie, tiahli za nimi, dobyli Médiu, Sýriu a Palestínu a vládli niekoľko desaťročí v Prednej Ázii (v severnom Iráne a Arménsku).
Začiatkom 6. stor. pred Kr. ich odtiaľ vyhnali Médi. V severnom Černomorí vytvorili kmeňový zväz, ktorý zahrnul aj početné miestne kmene a predstavoval v 6. stor. pred Kr. významnú politickú silu. Na jeho čele bol kočovný kmeň tzv. „kráľovských“ Skýtov.
V 6./5. stor. pred Kr. Skýti prenikli až ku Karpatom, do Sedmohradska a Dobrudže. Roku 513/12 odolali úspešne vpádu perského kráľa Dareia I. na svoje územie. Roku 495 podnikli odvetnú výpravu na Trácky Chersonézos. So vznikom silnej tráckej ríše boli Skýti zo západného Černomoria vytlačení.
V polovici 4. stor. pred Kr. sa vytvorilo skýtske kráľovstvo so strediskom na dolnom Dnepre (na mieste dnešnej osady Kamenskoje gorodišče).
V 2. polovici 4. stor. pred Kr. vtrhli do Skýtie Sarmati, ktorí sídlili pôvodne na východ od Donu, a postupne sa jej z väčšej časti zmocnili. Na rozhraní 3. a 2. stor. pred Kr. preniesli stredisko skýtskeho kráľovstva do Skýskeho Neapola na Tauridskom Chersonéze (= Kryme). V moci Skýtov zostal stepný Krym a priľahlé územia až asi po Olbiu.
Nápor Skýtov na grécke kolónie v severnom Černomorí koncom 2. stor. pred Kr. vyvolal zásah pontského kráľa Mithradata VI. Skýti síce boli porazení, ale skýtske kráľovstvo si aj naďalej uchovalo značnú vojenskú moc, s ktorou musel Rím rátať aj v prvých storočiach nášho letopočtu. Výboje Skýtov zosilnili najmä za vlády rímskeho cisára Nerona (5468), kedy sa im podrobila Olbia. Keď začali ohrozovať Chersonézos, stretli sa s Rimanmi a boli nimi porazení; od tej doby boli aj na území bosporskej šije rozmiestnené rímske posádky. Za vlády Antonina Pia (138161) zaútočili Skýti opäť na Olbiu, ktorej Rimania prišli na pomoc.
Tlak barbarských kmeňov, označovaných prameňmi obyčajne ako 'skýtske', na severnom Černomorí sa vystupňoval počas krízy v 3. stor., v období rokov 230270 (tzv. skýtsko-sarmatské vojny s Rímom). V dobe najväčšej expanzie (267270) zaútočili barbari aj na Grécko. Rímska ríša však ešte stačila skonsolidovať svoje sily a nápor odrazila. V Skýtskom Neapole a v mestečkách na dolnom Dnepre si Skýti udržali vládnuce postavenie do 3. stor., kedy skýtske kráľovstvo zaniklo. V pol. 3. stor. vpadli do severného Černomoria gótske kmene a v posledných desaťročiach 4. stor. Huni.

</doc>
<doc id="81990" url="https://sk.wikipedia.org/wiki?curid=81990" title="Médovia">
Médovia



</doc>
<doc id="81991" url="https://sk.wikipedia.org/wiki?curid=81991" title="Tuhé teleso">
Tuhé teleso

"Tuhé teleso môže byť aj synonymum výrazu pevné teleso, teda teleso v pevnom skupenstve, pozri pod pevná látka."
Tuhé teleso alebo dokonale tuhé teleso je ideálne teleso z pevnej látky, ktoré pri pôsobení síl nemení svoj tvar – nedeformuje sa, ale tieto sily majú iba pohybový účinok. Považujeme ho za tzv. "kontinuum" = spojité prostredie, čiže neberieme do úvahy časticovú štruktúru látok.
Každé skutočné teleso môže vykazovať deformáciu (nech je akokoľvek pevné) pri pôsobení sily, preto v skutočnosti tuhé teleso "neexistuje".
Tento abstraktný pojem sa používa k teoretickému skúmaniu čisto pohybových účinkov síl na teleso v prípadoch, keď sa nedá nahradiť hmotným bodom, pretože jeho rozmery a tvar nemôžeme zanedbať, príp. je nutné vziať do úvahy tiež jeho rotáciu, a pritom sú deformačné účinky síl zanedbateľné.

</doc>
<doc id="81992" url="https://sk.wikipedia.org/wiki?curid=81992" title="Médi">
Médi

Médi alebo Médovia boli staroveký národ iránskeho pôvodu, ku ktorému patrili pôvodne obyvatelia strednej časti dnešného Iránu, ktorí sa začiatkom 1. tis. pred Kr. presunuli do oblasti juhozápadného dnešného Iránu (Médie). 
Médov prvýkrát spomínajú pramene v roku 836 pred Kr. Po zrážkach s Asýrčanmi a Urartejcami sa médske kmene spojili. Zjednotil ich podľa Herodota vraj Deiokes, syn Fraortov, ktorý sa stal kráľom a vládol 53 rokov. Médi vytvorili veľkú ríšu - ďalej pozri: Médska ríša.

</doc>
<doc id="81993" url="https://sk.wikipedia.org/wiki?curid=81993" title="Inerciálna vzťažná sústava">
Inerciálna vzťažná sústava

Inerciálna vzťažná sústava je vzťažná sústava, v ktorej platí 1. Newtonov pohybový zákon, t. j. že telesá, na ktoré nepôsobí žiadna sila, alebo výslednica síl je nulová, zostávajú v pokoji alebo v rovnomernom priamočiarom pohybe.
Všetky inerciálne vzťažné sústavy zostávajú voči sebe v pokoji alebo v rovnomernom priamočiarom pohybe.
Sústavy, v ktorých neplatí 1. Newtonov pohybový zákon sa nazývajú neinerciálne vzťažné sústavy.

</doc>
<doc id="81994" url="https://sk.wikipedia.org/wiki?curid=81994" title="Priamočiary pohyb">
Priamočiary pohyb

 "V kontexte pohybu sústavy hmotných bodov resp. telesa je priamočiary pohyb synonymum pre priamočiary posuvný pohyb, teda pohyb, pri ktorom sa body sústavy resp. telesa pohybujú po rovnobežných priamkach, pozri napr. pod posuvný pohyb. "
Priamočiary pohyb hmotného bodu je pohyb hmotného bodu, ktorého trajektóriou je časť priamky (teda rovná čiara). 
Ekvivalentné definície sú:
Značky.
Vysvetlivky značiek (podrobne pozri v článku rýchlosť (fyzikálna veličina)):
Druhy.
Priamočiary pohyb sa, tak ako akýkoľvek pohyb, dá deliť podľa veľkosti tangenciálneho zrýchlenia (|at|), resp. podľa veľkosti rýchlosti (|v|), na:
Alternatívne sa priamočiary pohyb, tak ako akýkoľvek pohyb, dá deliť podľa celkového zrýchlenia (a), ale špecificky v prípade priamočiareho pohybu takto dostaneme de facto to isté delenie ako je uvedené vyššie (keďže pri priamočiarom pohybe je smer vektorov konštantný (takže Δat=Δ|at| a Δv=Δ|v|) a navyše a = at). Čiže dostaneme:
Podrobnejšie o deleniach pohybov pozri v článku rýchlosť (fyzikálna veličina).
Vzorce (kinematika).
"Dlhšia verzia nasledujúcej tabuľky je uvedená v článku rýchlosť (fyzikálna veličina) ".
Vysvetlivky značiek v tabuľke:
Poznámky k tabuľke: &lt;br&gt;
1.Ak je nejaká ľubovoľná veličina „z“ konštantná, tak samozrejme možno vždy pre ňu písať z = z0, kde 0 znamená v čase t0, čiže ak je napr. |v|=konšt., tak platí aj |v|=|v0|, ak je v = konšt., tak platí aj v = v0 a pod. &lt;br&gt;
2. Δt=t – t0; Δs= s – s0; Δ|v|=|v| -|v0| &lt;br&gt;
3.Samozrejme vždy platí, že: 
4. Znakom s sa v tejto tabuľke presnejšie myslí sb (teda krivočiara súradnica). &lt;br&gt;
5. (*) Naďalej však samozrejme platí všeobecný vzorec |v|=|ds|/dt&lt;br&gt;
6. (**) Naďalej však samozrejme platí všeobecný vzorec |at|= d|v|/dt (resp. |a|=d|v|/dt) &lt;br&gt;
7. (***) Tento vzorec dostaneme dosadením vzorca |v|=|v0|+/-|at,0|.Δt do vzorca formula_1 (ktorý vyplýva z |v|=|ds|/dt) a následným integrovaním.&lt;br&gt;
8.(****) Naďalej však samozrejme platí všeobecný vzorec at= dv/dt resp. a=dv/dt)
Silové pôsobenie (kinetika).
Rovnomerne priamočiary pohyb.
Rovnomerne priamočiary pohyb je jediný druh pohybu, pri ktorom je a = 0 (inak povedané: v je konštantné). 1. Newtonov pohybový zákon (na základe vzorca F = m.a , kde F je sila a m je hmotnosť, pričom m je konštantné a je &gt;0) hovorí, že F=0 práve vtedy, keď a=0, pričom a =0 logicky nastáva buď ak v =0 (t.j. že hmotný bod je v pokoji) alebo ak v = konšt.(t.j. hmotný bod je v rovnomerne priamočiarom pohybe). Čiže z 1. Newtonovho pohybového zákona vyplýva: 
Rovnomerne premenný priamočiary pohyb.
Rovnomerne premenný priamočiary pohyb je typický príklad pohybu s konštantným nenulovým a (iným príkladom je napr. šikmý vrh). Z 2. Newtonovho pohybového zákona v jeho variante pre konštantnú hmotnosť, t.j. zo vzorca F=m.a (kde m je konšt. a je &gt;0), vyplýva, že ak je hmotný bod v pohybe s konštantným nenulovým a (napr. v rovnomerne premennom priamočiarom pohybe), tak naňho pôsobí konštantná (výsledná) sila. 
Nerovnomerne premenný priamočiary pohyb.
Nerovnomerne premenný priamočiary pohyb je príklad pohybu s nekonštantným nenulovým a. Z 2. Newtonovho pohybového zákona v jeho variante pre konštantnú hmotnosť, t.j. zo vzorca F=m.a (kde m je konšt. a je &gt;0), vyplýva, že ak je hmotný bod v pohybe s nekonštantným nenulovým a (napr. v nerovnomerne premennom priamočiarom pohybe), tak naňho pôsobí nekonštantná (výsledná) sila. &lt;br&gt;
Smer a orientácia vektorov.
Vektor F a vektor a majú vždy rovnaký smer a orientáciu (vyplýva to priamo z F=m.a, m&gt;0). Vektor v (t.j. smer a orientácia pohybu) a vektor a majú pri priamočiarom (rovnomerne alebo nerovnomerne) zrýchlenom pohybe rovnaký smer aj orientáciu, ale pri priamočiarom (rovnomerne alebo nerovnomerne) spomalenom pohybe majú rovnaký smer a opačnú orientáciu (Poznámka: Smer znamená konkrétnu „čiaru“ na ktorej leží vektor, orientácia znamená „vpred“ alebo „vzad“ na tejto „čiare“). Z toho vyplýva pre priamočiary pohyb, že:
Spomínaný rovnaký smer vektora v a vektora a platí len pre priamočiary pohyb, z toho vyplýva, že priamočiary pohyb možno definovať aj ako pohyb, pri ktorom má (výsledná) sila rovnaký smer ako je smer pohybu (t.j. smer vektora F (a a) je rovnaký ako smer vektora v), pričom do pojmu smer tu zahŕňame aj hraničný prípad, t.j. prípad, keď je F (a a) nulový.

</doc>
<doc id="81995" url="https://sk.wikipedia.org/wiki?curid=81995" title="Skýtia">
Skýtia

Skýtia (tiež "Skythia"; po grécky "Skythiá", po latinsky "Scythia") môže byť:

</doc>
<doc id="81996" url="https://sk.wikipedia.org/wiki?curid=81996" title="Kimerovia">
Kimerovia

Kimerovia (iné názvy Kimérovia, Kimmeriovia, Kimerijci, Kimeri, Kiméri) boli indoeurópske kmene, ktoré boli predchodcami Skýtov v dnešnom južnom Rusku a okolí.
V 8. storočí pred Kr. ich z južného Ruska vyhnali Skýti. Kimerovia ustúpili do Anatólie a v rokoch 696 - 695 pred Kr. dobyli Frýgiu. Pri útoku na lýdske Sardy a na maloázijské grécke osady boli v druhej polovici 7. storočia pred Kr. zrejme za asýrskej pomoci porazení a vytlačení do severovýchodnej Malej Ázie, kde splynuli s miestnymi kmeňmi.

</doc>
<doc id="81997" url="https://sk.wikipedia.org/wiki?curid=81997" title="Kimerijci">
Kimerijci



</doc>
<doc id="81998" url="https://sk.wikipedia.org/wiki?curid=81998" title="Kimeri">
Kimeri



</doc>
<doc id="81999" url="https://sk.wikipedia.org/wiki?curid=81999" title="Kimmeriovia">
Kimmeriovia



</doc>
<doc id="82000" url="https://sk.wikipedia.org/wiki?curid=82000" title="Skýtsky Neapol">
Skýtsky Neapol

Skýtsky Neapol alebo Skýtska Neapolis bolo od 3. storočia pred Kr. centrum skýtskeho panstva na Kryme a dolnom Dnepri, od roku 1831 stotožňované s hradiskom Kermenčuk pri dnešnom Simferopoli. Mesto zaniklo v 3. storočí.
Z osady sa postupne stalo veľké mestské centrum obklopené kyklopskými hradbami. Významnou stavbou je skýtske mauzóleum z konca 2. storočia pred Kr. 

</doc>
<doc id="82001" url="https://sk.wikipedia.org/wiki?curid=82001" title="Skýtska Neapolis">
Skýtska Neapolis



</doc>
<doc id="82002" url="https://sk.wikipedia.org/wiki?curid=82002" title="Korpus (jazykoveda)">
Korpus (jazykoveda)

Korpus textov v jazykovede je ohraničený súbor jazykových výpovedí zaznamenaných písmom alebo na zvukovom nosiči, ktorý spracováva na vedecko-výskumné a učebné ciele; množina textov používaných na lingvistický opis a argumentáciu; v užšom zmysle elektronická databáza jazykových prvkov spolu s prostriedkami efektívneho vyhľadávania.
Lingvisti na základe autentického jazykového materiálu opisujú predovšetkým významy a funkcie slov i ďalších jazykových prostriedkov. Bežným používateľom môže korpus poslúžiť ako zdroj poznania reálneho fungovania jazykových prostriedkov, nenahrádza však kodifikačné ani gramatické príručky.
Typy korpusov.
Jednotlivé korpusy sa líšia mnohými parametrami, predovšetkým:
Reprezentatívnosť korpusu.
Jednou z dôležitých vlastností korpusov je ich reprezentatívnosť. Reprezentatívne korpusy sa zameriavajú na prezentáciu konkrétneho národného jazyka v celom jeho rozsahu, preto sa pri ich budovaní kladie veľký dôraz na zastúpenie rozličných jazykových variet, typov a žánrov textov z rozličných časových období a od rozličných autorov.
Budovanie korpusu.
Budovanie korpusu má viacero etáp:
Využitie korpusu.
Korpusy sa používajú v rôznych vedeckých výskumoch a aplikáciách korpusovej lingvistiky.
Odbor lingvistiky, ktorého predmetom sú jazykové fenomény zisťované na základe korpusov, teda na príklade veľkého množstva reálnych textov, v ktorých sa slová a jazykové javy nachádzajú v prirodzených kontextoch. Na základe analýzy korpusových textov môže byť overená väčšina lingvistických teórií a môžu vzniknúť aj nové hypotézy a teórie. Aplikačnou zložkou je lexikografické využitie: veľa korpusov bolo vytvorených na podporu tvorby slovníkov a lexikografi sú v súčasnosti najčastejšími používateľmi korpusov.
Niektoré výsledky zo spracovania korpusov, ako sú zoznamy slov, spoločné umiestnenia slov (kolokácie), frekvencia slov atď., sa používajú aj v nelingvistických aplikáciách. Sem patria napr. systémy na spracovanie textov (automatická kontrola pravopisu, strojový preklad textov), systémy na rozpoznávanie reči atď.
Korpus môže byť dobrým zdrojom fráz a viet potrebných pri výučbe cudzích jazykov. Učebný počítačový program môže obsahovať klasický slovník spolu s menším korpusom, v ktorom možno jednotlivé slová prezerať v kontexte, v akom sa reálne vyskytujú.

</doc>
<doc id="82003" url="https://sk.wikipedia.org/wiki?curid=82003" title="Korpus">
Korpus

Korpus môže byť:

</doc>
<doc id="82007" url="https://sk.wikipedia.org/wiki?curid=82007" title="Bitka pri Megide">
Bitka pri Megide

Bitka pri Megide alebo bitka pri Megidde môže byť:

</doc>
<doc id="82009" url="https://sk.wikipedia.org/wiki?curid=82009" title="Korpus (databáza textov)">
Korpus (databáza textov)



</doc>
<doc id="82015" url="https://sk.wikipedia.org/wiki?curid=82015" title="Ohm (jednotka)">
Ohm (jednotka)

Ohm je jednotkou elektrického odporu podľa medzinárodnej sústavy SI.
Označuje sa Ω (veľké grécke písmeno omega). Jednotka je pomenovaná podľa nemeckého fyzika 
Georga Simona Ohma, objaviteľa zákonitosti medzi elektrickým napätím, elektrickým prúdom a elektrickým odporom, ktorý dnes nazývame Ohmov zákon.
Vodič má odpor jeden ohm, ak po priložení napätia jedného voltu, vodičom preteká elektrický prúd jedného ampéra.
formula_1
Obrátená hodnota elektrického odporu, sa nazýva elektrická vodivosť "G", a je meraná v jednotkách siemens (S).
formula_2

</doc>
<doc id="82018" url="https://sk.wikipedia.org/wiki?curid=82018" title="Ohm">
Ohm

Ohm môže byť:

</doc>
<doc id="82019" url="https://sk.wikipedia.org/wiki?curid=82019" title="João Ricardo">
João Ricardo

João Ricardo, celým menom João Ricardo Pereira Batalha Santos Ferreira, (* 7. január 1970 Luanda) je angolský futbalový brankár. V angolskom drese hral na Majstrovstvách sveta 2006 v Nemecku, kde odchytal všetky tri zápasy, ktoré odohrala. 
João Ricardo je potomkom portugalských prisťahovalcov, do Portugalska sa s rodinou a s väčšinou bielych Angolčanov odsťahoval v roku 1974, keď mal iba štyri roky. Futbal začal hrať v meste Leiria, v ktorom našiel svoj adoptívny domov. V súčasnosti je bez angažmánu, pomáha svojmu otcovi v stolárstve. Aj napriek tomu sa stal brankárskou jednotkou angolskej reprezentácie na Majstrovstvách sveta v Nemecku v roku 2006. Na tomto turnaji sa zaskvel hlavne v zápase - , ktorý aj jeho zásluhou skončil prekvapivo 0:0. V tomto zápase bol vyhlásený za najlepšieho hráča a tým sa stal prvým brankárom, ktorý na tomto šampionáte získal takéto ocenenie.

</doc>
<doc id="82020" url="https://sk.wikipedia.org/wiki?curid=82020" title="João Ricardo Pereira Santos">
João Ricardo Pereira Santos



</doc>
<doc id="82021" url="https://sk.wikipedia.org/wiki?curid=82021" title="João Ricardo Pereira Batalha Santos Ferreira">
João Ricardo Pereira Batalha Santos Ferreira



</doc>
<doc id="82022" url="https://sk.wikipedia.org/wiki?curid=82022" title="Piestová skupina">
Piestová skupina

Piestová skupina je súhrné označenie pre piest a súčasti s ním spojené v piestových strojoch. Piestovú skupinu okrem piestu tvoria:

</doc>
<doc id="82026" url="https://sk.wikipedia.org/wiki?curid=82026" title="Trabant (automobil)">
Trabant (automobil)

Trabant je jedna zo značiek automobilov vyrábaných v minulosti automobilkou Sachsenring v saskom meste Zwickau. V 80. rokoch sa stal mimoriadne populárnym aj v niekdajšom Česko-Slovensku. Okrem NDR bol zvlášť rozšírený aj v Maďarsku. Odhaduje sa, že spolu sa ich vyrobilo 3,2 miliónov kusov. Auto malo neekologický, vzduchom chladený dvojtaktný dvojvalcový motor s objemom 600 cm3. Ako palivo slúžila zmes benzínu a oleja . Keďže nemalo ukazovateľ stavu paliva, bola pridaná mierka (palička), ktorá po zasunutí do nádrže ukázala hladinu paliva. Priemerná spotreba bola asi 6 litrov/100 km. 
Prvým typom bol Trabant 600 s oblými tvarmi karosérie a jeho nástupcom bol hranatejší Trabant 601 s hrdým názvom Limousine alebo Combi. Prevodovka bola 4 stupňová s radiacou pákou pod palubnou doskou. Karoséria bola dvojdverová plus zadné dvere vo verzii Combi, mala oceľový skelet s prilepenými plátmi plastu, vďaka čomu si získal ironickú prezývku PVC jaguár alebo BMV (Bakelitové Motorové Vozidlo). Bol určený pre 4 osoby. Vyrábal sa aj vo verzii pre invalidov - tzv. Hycomat, ktorá mala ovládanie spojky na radiacej páke, ako aj vo verziách pre armádu a políciu, ako otvorené terénne vozidlo s plátennou strechou a s nezávislým benzínovým kúrením (bufíky). Pred ukončením výroby sa vyrábal aj so štvortaktným motorom Volkswagen a s nádržou na benzín nie v motorovom priestore, ale v zadnej časti vozidla. Tiež elektroinštalácia bola v 80. rokoch zmenená zo 6 V na 12 V.
Jeho nevýhodou bolo teplovzdušné kúrenie s výmenníkom tepla na výfukovom potrubí, ktoré bolo účinné len so spusteným motorom, kedy vrtuľa na chladenie motora časť vzduchu hnala do kabíny.
ZWIKAU AWZ P70
Bolo auto ktoré bolo predchodcom Trabanta. Motor mal objem 700 ccm3, chladený vyduchom. Max. rýchlosť auta bola približne 100km/h. Auto sa vyrábalo ešte s drevenou karosériou a vyrábalo sa od roku 1955 do roku 1958. Malo 4 rýchlosti a jeden prevodový stupeň vzad.
TRABANT 500
Auto sa začalo vyrábať v roku 1958 ako náhrada za Zwikau AWZ P70. Auto dostalo názov podľa vtedy nedávno vypustenej družice Sputnik. Trabant znamenalo po latinsky (sprievodca, súputník, družica). Auto dostalo motor dvojtaktný motor o objeme 500 ccm3 s max. rýchlosťou do 90 km/h a štyrmi prevodmi. Trabant mal motor vpredu s predným náhonom a motor bol chladený vzduchom (vtedy ešte nemal kúrenie). Auto už malo oceľový rám. Výroba skončila v roku 1960.
TRABANT 600
Bol nástupca Trabantu 500 s objemom motora 600 ccm3. Mal rovnakú karosériu ako Trabant 500. Trabant dostal silnejší motor o výkone 19kw a 24Hp. Mal 4-rýchlostnú prevodovku, motor chladený vzduchom a už dostal kúrenie. Max. rýchlosť už bola okolo 120 km/h kvôli ľahkej karosérií z . Vyrábal sa od roku 1960 do roku 1964. Pomenovanie 600 sa udávalo od objemu motora.
TRABANT 601
Vyrábal od roku 1964-1990 s menšími vizuálnymi úpravami. Získal motor z Trabantu 600 a mal novú karosériu ktorá mal o 50% väčší výhľad. Mal 4-rýchlostnú prevodovku a vzduchom chladený motor. Mal predný náhon, motor vpredu a boli 2 výbavové a karosárske verzie. boli 2 výbavy: Standart a Deluxe. Deluxe verzia mala zadné vyhrievané sklo, viac rýchlostí pre stierače, ostrekovače a chrómové nárazníky. Nasávanie studeného vzduchu nemal, mal iba rúrku do ktorej sa počas väčších rýchlostí dostával studený vzduch pomocou nárazu vetra.
TRABANT 1.1
Mal objem motora 1100 ccm3 a dostal motor od Volkswagen. Motor bol štvortaktný, vodou chladený a štvorvalcový. Mal karosériu od Trabant 601. Vyrábal sa len od roku 1990-1991. Potom výroba skončila kvôli nízkemu záujmu o Trabanta.

</doc>
<doc id="82027" url="https://sk.wikipedia.org/wiki?curid=82027" title="Strom">
Strom

Strom je rastová forma cievnatých rastlín. Zaraďuje sa medzi dreviny, čiže rastliny s trvácimi drevnatými stonkami a obnovovacími púčikmi umiestnenými nad vrcholom pôdy. Stonky stromov sú celé drevnaté. Od krov sa líšia vyššou výškou v dospelosti a väčšinou aj tým, že sa rozkonárujú až v určitej výške nad povrchom pôdy.
Nadzemná časť stromu sa skladá z kmeňa, prípadne viacerých kmeňov, ktorý sa v určitej výške nad zemou delí na jednotlivé vetvy. Horná časť stromu, kde dochádza k vetveniu, sa nazýva koruna. Listy stromov sa zakladajú tesne pod vrcholom a po dorastení listu meristematické (delivé) pletivo zaniká, zatiaľ čo v stonkách a koreňoch pretrváva. Veľkosť listov je teda obmedzená, veľkosť stoniek a koreňov u stromov neobmedzená. Teoreticky môžu teda stromy rásť donekonečna, ale pod vplyvom parazitov a ťažby dreva trvá ich život priemerne desaťročia, storočia, len vo výnimočných prípadoch tisícročia.
Všetky stromy sú suchozemské a fotoautotrofné rastliny, čo znamená, že ich výživa prebieha vďaka fotosyntéze. Mnohé však žijú v symbióze s inými organizmami, hlavne mikroorganizmami a hubami. Symbiotické spojenie prebieha väčšinou v oblasti koreňov.
Podľa stavby listu sa tradične delia na ihličnaté – zástupcovia triedy "Pinophyta" a listnaté – väčšinou zástupcovia "Magnoliophyta". Toto delenie však nie je presné, lebo aj ihlica je list. Rovnako nepresné je aj ďalšie delenie na opadavé a neopadavé, pretože aj ihlice opadávajú, aj keď väčšinou nie každý rok. 
Stromy majú dôležitý hospodársky význam, predovšetkým tvorbou dreva, iné sú pestované pre ich plody, alebo estetickú funkciu. Sú tiež významnou zložkou ekosystémov, ovplyvňujú lokálnu klímu a poskytujú potravu a útočište množstvu živočíchov.
Rast a vývin.
Ontogenéza stromu začína najčastejšie zygotou, bunkou vzniknutou splynutím dvoch pohlavných buniek. Niektoré stromy sa však rozmnožujú vegetatívne, napríklad poliehavými výhonkami. Zygota sa postupne delí a vzniká embryo. Rýchlosť jeho vývinu závisí aj na vonkajších podmienkach, pri drevinách trvá v priemere viac než rok. Embryo je ukryté v semene, ktoré mu poskytuje ochranu, výživu a nezriedka (napr. u javorov) sa podieľa aj na jeho rozšírení vďaka krídlu, ktoré zabezpečí ich unášanie vzdušným prúdením. Stromy majú veľkú nadprodukciu semien – napríklad breza vysadená na ploche jedného hektára vyprodukovala až 103 miliónov semien. Niektoré dlhovekejšie rastliny ich však vyprodukujú podstatne menej, napríklad dub len 250 000. Klíčivosť semena je takisto ovplyvnená nielen druhom dreviny, ale aj vonkajšími podmienkami. Niektoré semená (napr. topoľa) sú schopné vyklíčiť hneď po dozretí, iné potrebujú najprv istý čas vegetovať vo vhodnom prostredí.
Po vyklíčení sa na výhonku nad povrchom pôdy objavia najprv útvary známe ako klíčne listy. Pri ihličnatých stromoch je klíčnych listov viacero a majú ihlicovitý tvar. Všetky listnaté stromy sú dvojklíčnolistové, preto sa u nich objavujú dva klíčne listy. Klíčne listy sú často tvarovo odlišné od obyčajných, tzv. asimilačných listov, ktoré sa objavia až neskôr.
Charakteristickým znakom mladých drevín je intenzívny výškový rast. Ten môže byť nepretržitý – počas celého roka, alebo s prestávkami v obdobiach vegetačného pokoja. Najviac novej hmoty pribúda vo dne (66 %), zvyšok v noci (34 %). Najintenzívnejší rast vykazujú stromy zhruba v desatine svojho života, potom sa začína postupne spomaľovať. Keďže stromy sú dlhoveké, pohlavne dozrievajú neskôr ako krátkoveké rastliny. Pomaly rastúce druhy začnú prvýkrát plodiť až v tridsiatom-štyridsiatom roku života, buk a jedľa takmer až v päťdesiatom roku. Nie všetky druhy kvitnú a plodia každý rok, závisí to od ich druhu, ale aj od podmienok okolia, medzi ktoré patrí znečistenia prostredia. Napríklad hrab alebo jarabina kvitnú a plodia každý rok, smrek raz za tri až štyri roky, dub za päť až šesť rokov a buk raz za šesť až osem rokov. Kvety stromov možno zjednodušene rozdeliť na vetroopelivé a hmyzoopelivé. Ihličnany netvoria pravé kvety a mechanizmus ich oplodnenia je odlišný ako u listnatých rastlín.
Stromy na Slovensku.
Podľa Národnej inventarizácie a monitoringu lesov, koordinovanej Národným lesníckym centrom je na Slovensku viac ako miliarda stromov s priemerom kmeňa vyšším ako 10 cm.
Zvyšovanie povedomia o význame stromov v životnom prostredí má za cieľ celoslovenská súťaž Strom roka, každoročne umožňujúca širokej verejnosti upozorniť na staré, vzácne či ohrozené stromy.
138/2010 Z. z. Zákon o lesnom reprodukčnom materiáli v prílohe 1 obsahuje zoznam 68 stromov a ich skratiek (aj latinských) lesných drevín a ich krížencov určených na umelú obnovu lesa a zalesňovanie a na iné lesnícke účely. Zoznam pôvodných stromovitých druhov drevín Slovenska (stromov a krov) obsahuje 67 druhov aj s ich latinskými názvami vydala Štátna ochrana prírody Slovenskej republiky.

</doc>
<doc id="82030" url="https://sk.wikipedia.org/wiki?curid=82030" title="Robin Söderling">
Robin Söderling

Robin Söderling, celým menom Robin Bo Carl Söderling (* 14. august 1984, Tibro, Švédsko) je švédsky tenista. Jeho najvyššie umiestnenie v rebríčku ATP je 4. miesto, ktoré dosiahol 15. novembra 2010. Je pravák, hráva obojručný bekhend. Do profesionálneho tenisu vstúpil v roku 2001. Počas svojej kariéry vyhral 9 turnajov ATP v dvojhre a 1 turnaj vo štvorhre. 

</doc>
<doc id="82033" url="https://sk.wikipedia.org/wiki?curid=82033" title="Miloslav Mečíř">
Miloslav Mečíř

Miloslav Mečíř (* 19. máj 1964, Bojnice) je bývalý slovenský profesionálny tenista, olympijský víťaz zo Soulu 1988. Počas svojej kariéry vyhral i 11 titulov na okruhu ATP. Jeho najvyššie umiestnenie v rebríčku bolo 4. miesto, ktoré dosiahol 22. februára 1988. Po ukončení aktívnej kariéry pôsobí ako nehrajúci kapitán slovenského daviscupového mužstva, ktoré sa v roku 2005 prebojovalo do finále.
Syn Miloslav sa takisto venuje tenisu.

</doc>
<doc id="82036" url="https://sk.wikipedia.org/wiki?curid=82036" title="Miloslav Mečíř ml.">
Miloslav Mečíř ml.

Miloslav Mečíř ml. (* 21. január 1988) je slovenský tenista, syn olympijského víťaza Miloslava Mečířa. 

</doc>
<doc id="82037" url="https://sk.wikipedia.org/wiki?curid=82037" title="Martin Kližan">
Martin Kližan

Martin Kližan (* 11. júl 1989, Bratislava) je súčasný slovenský tenista. Vo dvojhre vyhral 6 turnajov kategórie ATP, 6 turnajov kategórie ATP Challenger a 4 turnaje ITF Futures. Vo štvorhre vyhral po 4 turnaje kategórie ATP, ATP Challenger a ITF Futures. V súčasnosti ho trénuje Martin Hromec. Tenis hrá ľavou rukou.
Životopis.
Je synom Milana a Dariny Kližanovcov. Jeho matka je odborná asistentka na Katedre jazykov Farmaceutickej fakulte Univerzity Komenského v Bratislave a otec pracuje ako generálny manažér. Má sestru Natáliu, ktorá do dvanástich rokov hrávala tenis a v súčasnosti pracuje v Londýne. Jeho bratranec Radovan Kaufman bol slovenský paralympijský reprezentant v cyklistike, ktorý získal zlatú medailu v cyklistických pretekoch na 1 km s pevným štartom v olympijskom rekorde na Letných paralympijských hrách 2000 v Sydney.
Kariéra.
V minulosti ho trénoval aj bývalý slovenský tenista Karol Kučera či bývalý český tenista Martin Damm. Jeho obľúbeným povrchom je antuka a obľúbeným úderom forhend.
Mládežnícka.
Tenis začal hrať ako trojročný spolu s otcom Milanom. V roku 2005 sa stal Talentom roka na Slovensku v ankete Slovenského tenisového zväzu. V tom istom roku 2005 triumfoval na Majstrovstvách Európy do 16 rokov vo dvojhre i štvorhre (s partnerom Andrejom Martinom). S týmto tenistom sa prebojoval do finále v juniorskej kategórii Wimbledonu 2006, v ňom prehrali s americkou dvojicou Kellen Damico, Nathaniel Schnugg. V roku 2006 vyhral juniorský grandslamový turnaj French Open. Vo finále vtedy vyhral nad Philipom Besterom z Kanady 2 : 0 na sety (6 : 3, 6 : 1). V Paríži štartoval vôbec prvýkrát a víťazstvom sa stal vôbec prvým mužom zo Slovenska s triumfom v juniorskej dvojhre na turnaji tzv. veľkej štvorky.
Jeho mládežníckym tenisovým vzorom bol Rus Marat Michajlovič Safin a Chorvát Goran Ivanišević.
2012.
Na Australian Open neštartoval, hoci podľa postavenia v rebríčku ATP mohol hrať kvalifikáciu.
Martin Kližan po druhýkrát v kariére štartoval na US Open. V prvom kole zdolal Kolumbíjčana Alejandra Fallu 3 : 0 na sety (6 : 4, 6 : 1, 6 : 2). Na turnaji pokračoval v druhom kole, kde vyhral nad piatym nasadeným Francúzom Jo-Wilfried Tsonga 3 : 1 na sety (6 : 4, 1 : 6, 6 : 1, 6 : 3). Po prvýkrát v kariére postúpil do tretieho kola grandslamového turnaja. V treťom kole nastúpil proti tridsiatemu druhému nasadenému Jérémymu Chardymu z Francúzska. Vyhral 3 : 0 (6 : 4, 6 : 4, 6 : 4). Po Dominikovi Hrbatom sa tak stal od Australian Open 2006 prvým Slovákom, ktorému sa podarilo dostať do štvrtého kola grandslamového turnaja. Vo štvrtom kole prehral proti Chorvátovi Marinovi Čilićovi 0 : 3 (5 : 7, 4 : 6, 0 : 6).
Vo štvorhre nastúpil spolu so Jérémym Chardym, no vypadli už v prvom kole. Prehrali so španielskym párom Marcel Granollers, Marc López 0 : 2 na sety (4 : 6, 2 : 6).
2013.
V tomto roku vyhral svoj prvý turnaj vo štvorhre, dňa 27. júla 2013 v chorvátskom meste Umag s partnerom Davidom Marrerom.
2014.
Australian Open.
V januári na grandslamovom turnaji Australian Open nastúpil ako druhý nasadený hráč v kvalifikácii. Vypadol v poslednom kole kvalifikácie, avšak do hlavnej súťaže postúpil ako lucky loser.
V prvom kole kvalifikácie vyhral nad Nemcom Andreasom Beckom 2 : 1 na sety (6 : 7 (4 : 7), 7 : 6 (8 : 6), 6 : 2) . V druhom kole zdolal Francúza Enza Couacauda 2 : 0 na sety (7 : 6 (7 : 3), 6 : 3)
V záverečnom, finálovom, kole prehral s Rakúšanom Dominicom Thiemom 0 : 2 na sety (2 : 6, 5 : 7) . Do hlavnej súťaže však napokon postúpil ako lucky loser po odhlásení sa Španiela Nicolása Almagra. V prvom kole porazil trinásteho nasadeného Američana Johna Isnera, ktorý za stavu 0 : 2 na sety (2 : 6, 6 : 7 (6 : 8)) a za stavu 0 : 0 na gemy v treťom sete a 30 : 0 na podaní Martina Kližana zápas skrečoval. V druhom kole vyhral nad kvalifikantom zo Slovinska Blažom Rolom 3 : 1 na sety (6 : 3, 6 : 4, 5 : 7, 7 : 6 (7 : 2)). Zápas za stavu 2 : 0 na sety organizátori prerušili kvôli teplu, neskôr za stavu 2 : 1 na sety a 4 : 3 bez brejku v prospech Martina Kližana prerušili pre dážď. V treťom kole prehral s Francúzom Stéphanom Robertom 0 : 3 na sety, ktorý do hlavnej súťaže postúpil ako lucky loser. 
French Open.
Na rozdiel od Australian Open, na French Open neštartoval v kvalifikácii, ale na základe rebríčkového postavenia bol automaticky kvalifikovaný do hlavnej súťaže. V prvom kole ako nenasadený hráč zdolal deviateho nasadeného Japonca Keia Nišikoriho 3 : 0 na sety. V prvom sete servoval Kei Nišikori na víťazstvo v sete, avšak Martin Kližan mu prelomil podanie k 40. V tajbrejku nakoniec vyhral 7 : 4. V druhom aj v treťom sete vzal japonskému tenistovi dvakrát podanie. Druhý set získal pomerom 6 : 1 a tretí 6 : 2. V druhom porazil Robina Haasea z Holandska pomerom 3 : 2 na sety.
Na zápas prvého kola štvorhry spoločne s Rakúšanom Dominicom Thiemom nastúpili dňa 27. mája. Ich súpermi bol americko-nemecký pár Nicholas Monroe / Simon Stadler. Zápas prehrali 0 : 2 na sety, prvý set prehrali 3 : 6, pričom v šiestej hre stratili svoje podanie. 
Bavarian International Tennis Championships.
Dňa 4. mája hral finále turnaja Bavarian International Tennis Championships v nemeckom meste Mníchov. Vyhral nad Talianom Fabio Fogninim 2 : 1 na sety (2 : 6, 6 : 1, 6 : 2). V prvom sete stratil podanie v úvodnej hre, následne súperovi prelomil podanie, avšak ani ďalšie dve nasledujúce podania si neudržal. V druhej polovici prvého setu začal viditeľne prejavovať bolesť brušnej oblasti. Po prvom odohranom sete išiel do šatne. V druhom sete prelomil súperove podanie v druhej hre a následne aj v šiestej, a set nakoniec vyhral 6 : 1. V treťom sete prelomil podanie Fabia Fogniniho v úvodnej hre. V nasledujúcej odvrátil brejkbalovú príležitosť a gem získal trestným bodom protivníka pri svojej výhode. Aj v nasledujúcej hre prelomil súperovo podanie a viedol už 3 : 0. Za stavu 4 : 1 odvrátil dva brejkbaly. Tretí set nakoniec vyhral pomerom 6 : 2.
Na turnaji vyhral kvalifikáciu. V prvom kole kvalifikácie zdolal Kazacha Jevgenija Jevgenieviča Koroľova 2 : 0 na sety (6 : 3, 7 : 5).
Ostatná časť sezóny.
31. januára nastúpil na druhý zápas 1. kola euroafrickej zóny Davisovho pohára medzi Slovenskom a Lotyšskom. Vyhral nad 569. hráčom sveta Andišom Juškom 3 : 2 na sety (6 : 4, 6 : 7 (4 : 7), 6 : 3, 4 : 6, 8 : 6), napriek tomu, že v piatom sete prehrával 3 : 5 a súper podával na víťazstvo v zápase. Po prvom hracom dni zvýšil stav stretnutia v prospech Slovenska na 2 : 0 zápasy. Nastúpil aj na posledný zápas, za stavu 4 : 0 zvíťazil nad 16-ročným Artursom Lazdinšom 2 : 0 na sety (6 : 3, 6 : 3).
V novembri 2014 sa v rozhovore pre Denník Šport vyjadril na adresu svojho súpera Sergeja Kozlova z 1. kola turnaja ATP vo Valencii 2014, že bol taký slabý, že vedel, že s ním nemôže prehrať.
2015.
Na Australian Open vypadol v druhom kole po tom, čo skrečoval zápas proti Joãovi Souzovi z Portugalska za stavu 1 : 2 na sety.
Spočiatku nechcel nastúpiť na daviscupový zápas 1. kola 1. skupiny euroafrickej zóny proti Slovinsku, avšak 1. marca oznámil zmenu rozhodnutia. V roku 2015 nestratil ani jeden set v zápasoch Davisovho pohára.
2016.
V septembri 2016 sa ospravedlnil z účasti v zápase o účasť vo svetovej skupine Davisovho pohára proti Austrálii z dôvodu zdravotných problémov s nohou. Deň po skončení tohto daviscupového zápasu nastúpil Martin Kližan na turnaji Moselle Open kategórie ATP World Tour 250 vo francúzskom meste Méty proti domácemu hráčovi a zároveň držiteľovi divokej karty Julienovi Benneteauovi. Prehral 0 : 2 na sety (2 : 6, 1 : 6). Neskôr ho z dôvodu neakceptovania ospravedlnenia zo zápasu proti Austrálii Výkonný výbor Slovenského tenisového zväzu podmienečne vylúčil s platnosťou na jeden rok zo slovenského daviscupového tímu a udelil mu pokutu 20 000 eur.
V decembri 2016 otvorene kritizoval fungovanie Národného tenisového centra v Bratislave.
2017.
Martin Kližan otvoril sezónu na turnaji Aircel Chennai Open v indickom meste Chennai. Ako štvrtý nasadený hráč mal v prvom kole voľný žreb, v druhom kole prehral s britským tenistom Aljažom Bedenem po troch tajbrejkoch 1 :2 na sety (6 : 7 (3 : 7), 7 : 6 (7 : 3), 6 : 7 (2 : 7)). Následne hral na turnaji Apia International v Sydney, kde bol vo dvojhre nasadený ako siedmy hráč. Zápas prvého kola proti Rusovi Andrejovi Alexandrovičovi Kuznecovovi skrečoval za stavu 6 : 2, 1 : 6 a 0 : 3. Na tomto turnaji prehral v prvom kole aj vo štvorhre. Nastúpil s partnerom Mariuszom Fyrstenbergom z Poľska a vyradila ich srbská dvojica Viktor Troicki, Nenad Zimonjić 0 : 2 na sety (3 : 6, 4 : 6).
Na prvom grandslamovom turnaji roka, na Australian Open štartoval ako nenasadený. Vypadol hneď v prvom kole po tom, čo prehral so štvrtým nasadeným hráčom, Švajčiarom Stanom Wawrinkom 2 : 3 na sety (6 : 4, 4 : 6, 5 : 7, 6 : 4, 4 : 6). Martin Kližan vyhrával v piatom sete 4 : 3 a 40 : 15 pri svojom podaní, ale tento náskok nedokázal využiť vo svoj prospech. Počas tohto zápasu zasiahol v piatom sete Stan Wawrinka Martina Kližana nepríjemne smečom do tela. Vo štvorhre nastúpil s partnerom Mariusz Fyrstenberg z Poľska proti francúzskej dvojici Julien Benneteau, Jérémy Chardy. Prehrali 0 : 2 na sety (6 : 7 (1 : 7), 1 : 6).
V januári 2017 ho nehrajúci kapitán Miloslav Mečíř nominoval na stretnutie 2. kola 1. skupiny euroafrickej zóny Davisovho pohára 2017 proti Maďarsku spolu s Jozefom Kovalíkom, Lukášom Lackom a Andrejom Martinom. Už skôr oznámil, že s ním môže na tento zápas počítať. Pri príležitosti zverejnenia cien vstupeniek sa vyjadril, že cena je vysoká a že rozdá fanúšikom 50 vstupeniek zadarmo. Neskôr rozdal vstupenky na piatkové a na sobotňajšie zápasy.
Umiestnenia na konci roka.
"(Poznámka: Rok: Dvojhra / Štvorhra.)"
Kritika.
V januári 2022 sa na Martina Kližana zniesla kritika po zverejnení statusu na Instagrame, kde zaútočil na sexuálnu orientáciu bývalej tenistky Martiny Navrátilovej kvôli jej vyjadreniu sa na adresu tenistu Novaka Djokoviča ohľadne jeho odmietavého postoja k očkovaniu. Kližan sa oprel do Navrátilovej a nazval ju „"najznámejšia tenisová lesbička"“ a s opovrhnutím sa vyjadril k jej sexuálnej orientácii: „"Neviem či si je pani Navrátilová vedomá ako vôbec funguje najdôležitejší proces na svete a to proces rozmnožovania ľudskej rasy, ale ak si náhodou číta tento status, tak nie pani Navrátilová, novorodenca nevie počať žena so ženou a ani muž s mužom".“ Týmto vyjadrením si vyslúžil nomináciu v ankete Homofób roka 2021, ktorú organizuje Inštitút ľudských práv a umiestnil sa v nej na 5. mieste.

</doc>
<doc id="82038" url="https://sk.wikipedia.org/wiki?curid=82038" title="Ľudovít Lancz">
Ľudovít Lancz

Ľudovít Lancz (* 2. jún 1964, Veľká Mača – † 20. júl 2004, Bratislava) bol slovenský futbalista, hrajúci na poste stredového hráča. Pochádzal z Veľkej Mače. Známy je predovšetkým zo Slovana Bratislava, s ktorým získal jeden federálny a dva slovenské tituly. Pôsobil i v Artmedii Petržalka a neskôr v nižšej rakúskej lige.
Kariéra.
V roku 1979 začal hrať futbal v doraste ZŤS Petržalka, a to až do roku 1983. V rokoch 1983 – 1984 vybojoval postup ZŤS do I.ligy, za ktorú ju aj v ďalšej sezóne hral. Ako vojak základnej vojenskej služby hral za v rokoch 1985-86 za Duklu Praha. Následne vystriedal viacero slovenských i zahraničných klubov: Dukla Banská Bystrica (1986 – 1987), Inter ZŤS Bratislava (1987 – 1990), Inter Bratislava (1990 – 1991), Slovan Bratislava (1991 – 1992; tu sa stal federálnym majstrom ČSFR), Angers (1992 – 1993, francúzska II.liga), Slovan Bratislava (1993 – 1995; kde sa stal dvakrát majstrom Slovenska), Artmedia Petržalka (1995 – 1996). V rokoch 1996 – 2004 hral v Rakúsku nižšie súťaže (Stoob, Kittsee...)
V pohári UEFA CUP 02. 10. 1991 v zápase Real Madrid – Slovan Bratislava dal v 89. min vyrovnávajúci gól na 1:1.
Dvakrát reprezentoval Česko-Slovensko na kvalifikačnom zápase proti Albánsku 16. 10. 1991 v Olomouci, kde ČSFR zvíťazila 2:1 a Lancz dal v 39. minúte gól. Druhýkrát nastúpil 4. 12. 1992 v zápase Egypt – Česko-Slovensko v Káhire, ktorý skončil výsledkom 2:0.
Smrť.
20. júla 2004 spáchal samovraždu skokom zo svojho bytu na 11. poschodí na Andrusovovej ulici v Petržalke. Manželke a dcére poslal rozlúčkovú SMS. Je pochovaný v obci Veľká Mača (okres Galanta).

</doc>
<doc id="82039" url="https://sk.wikipedia.org/wiki?curid=82039" title="Peter Dubovský (futbalista)">
Peter Dubovský (futbalista)

Peter Dubovský (* 7. máj 1972, Bratislava – † 23. jún 2000, Ko Samui, Thajsko) bol slovenský futbalový útočník, jedna z najvýznamnejších postáv tohto športu na Slovensku. Zahynul tragicky na dovolenke v Thajsku. 
Na jeho počesť je pomenované každoročné ocenenie pre najlepšieho slovenského futbalistu do 21 rokov - Cena Petra Dubovského.
Klubová kariéra.
S futbalom začal v klube FK Vinohrady Bratislava, v roku 1989 prestúpil do Slovana Bratislava. V roku 1992 získal so Slovanom titul a stal sa kráľom strelcov s 27 gólmi, v nasledujúcej sezóne prvenstvo zopakoval. Zaznamenal 24 gólov. Následne ho vyhlásili za najlepšieho slovenského futbalistu. V belasom drese odohral 93 zápasov, strelil 59 gólov. V roku 1993 s ním podpísal kontrakt jeden z najlepších svetových klubov Real Madrid, ktorému Peter Dubovský strelil gól v poháre UEFA 2 roky predtým. V prvej sezóne za Real odohral 26 zápasov, v ďalších už jeho úloha bola postupne nahradená vzostupom sedemnásťročného Raúla Gonzáleza. V roku 1995 prestúpil do Realu Oviedo, kde si opäť našiel stabilnú pozíciu v základnej zostave.
Reprezentačná kariéra.
V česko-slovenskej reprezentácii debutoval v roku 1991 ako devätnásťročný, v 14 zápasoch strelil 9 gólov. Za Slovensko odohral 33 zápasov a vsietil 12 gólov a bol jeho prirodzeným lídrom. Pamätný je jeho hetrik zo súboja proti Rumunsku v novembri 1993 v Košiciach (5:2).

</doc>
<doc id="82042" url="https://sk.wikipedia.org/wiki?curid=82042" title="Tenista">
Tenista



</doc>
<doc id="82043" url="https://sk.wikipedia.org/wiki?curid=82043" title="Tenistka">
Tenistka



</doc>
<doc id="82045" url="https://sk.wikipedia.org/wiki?curid=82045" title="Futbalista">
Futbalista



</doc>
<doc id="82046" url="https://sk.wikipedia.org/wiki?curid=82046" title="Futbalistka">
Futbalistka



</doc>
<doc id="82047" url="https://sk.wikipedia.org/wiki?curid=82047" title="Anglický kokeršpaniel">
Anglický kokeršpaniel

Anglický kokeršpaniel je psie plemeno pochádzajúce zo Spojeného kráľovstva. V systematike FCI sa radí do 8. skupiny.
Vzhľad.
Stavba tela.
Anglický kokeršpaniel dorastá do výšky 38 - 41 cm v kohútiku, čím sa radí medzi stredne veľké plemená. Stavba tela tejto rasy je robustná. Temeno a nos sú rovnakej dĺžky, ňufák je hranatý. Oči nesmú byť svetlo sfarbené, majú mať tmavohnedý alebo tmavoorieškový odtieň. Uši sú nasadené nízko, sú dlhé a porastené dlhou, hodvábnou srsťou. Chvost je nesený v jednej rovine s chrbtovou líniou.
Srsť.
Typická je pre toto plemeno hustá, hodvábna srsť vyžadujúca si zvýšenú starostlivosť. Môže byť zafarbená rôzne, jednofarebné jedince okrem znaku na hrudi nesmú mať na tele bielu farbu.
Povaha.
Anglický kokeršpaniel je temperamentný pes. Je spoločenský, no nie je plne od človeka závislý, skôr samostatný. Nezvykne sa dostávať do konfliktu s inými zvieratami či ľuďmi. Zle vychovaný jedinec môže prejavovať svoju dominantnosť voči ľuďom. Je učenlivý a inteligentný, no nikdy nebude slepo počúvať príkazy, býva tvrdohlavý. U tejto rasy je potrebná dôsledná a trpezlivá výchova. Najmä u jednofarebných jedincov chovatelia popisujú vrodenú poruchu správania prejavujúcu sa zvýšenou agresivitou voči svojmu okoliu bez akéhokoľvek podnetu. Túto poruchu sa však už cieleným chovom podarilo odstrániť, pri výbere chovateľa a následne šteňaťa však treba byť obozretný.
Využitie.
Má veselú povahu, stále pohybuje chvostom, zvlášť vtedy keď sleduje pachovú stopu, je nebojácny v hustom poraste. Ďalšou vlastnosťou je jeho športovnosť a zdatnosť, aktívna a živá nátura. Musíte byť pripravený poskytnúť dospelému kokrovi každý deň najmenej hodinu voľného pohybu. Miluje lesy, kopce, polia. Veľmi rád pláva. Potrebuje mať príležitosť bežať plnou rýchlosťou aby mohol zachytiť vône, ktoré pôsobia na jeho inštinkty loveckého psa. Je nežný a milujúci, ale plný života a energie.
Anglický kokeršpaniel je obľúbené plemeno, vhodné na rôzne kynologické športy, dodnes využívané poľovníkmi na sliedenie a donášanie. Je vhodný najmä pre starších ľudí, má pomalú chôdzu. Občas sú tieto psy aj lenivé.Vie dobre plávať a nebojí sa vody.

</doc>
<doc id="82051" url="https://sk.wikipedia.org/wiki?curid=82051" title="Škoda 100">
Škoda 100

Škoda 100/110 je rad osobných automobilov nižšej strednej triedy, ktoré boli vyrábané československou automobilkou Automobilové Závody Mladá Boleslav, n. p. v rokoch 1969-1977. Nahradili model 1000 MB a 1100 MB. V roku 1972 boli zmodernizované kľučky dverí, veko nádrže, lišta na prednom čele a pribudol nasávač vzduchu na zadnom stĺpiku.
História.
V roku 1969 vstúpil do výroby modernizovaný variant automobilu Škoda 1000 MB. Súčasťou modernizácie bol facelift karosérie a strojného podvozku. Nová Škodovka dostala na prednú nápravu kotúčové brzdy a dvojokruhový systém bŕzd (okrem prvej série). Vzhľadom k politickým tlakom nebolo možné podstúpiť rozsiahlejší vývoj a modernizáciu automobilu, ktorý sa postupne stával zastaraným.
Tesne pred spustením výroby automobilu Škoda 100 vypukol v továrni AZNP v Mladej Boleslavi rozsiahly požiar, ktorý zničil 50 000 metrov štvorcových výrobných hál starej fabriky a nepriamo tak ohrozil počiatok výroby nového automobilu. Pracovníkom továrne sa však podarilo dopad škôd minimalizovať a dňa 25. augusta 1969 z linky zišli prvé automobily modernizovaného modelového radu.
Spoločné črty.
Podvozok.
Bezrámová konštrukcia, nezávisle zavesenie všetkých kolies - predné na priečnych lichobežníkových polonápravách, zadné kyvadlové polonápravy na pozdĺžnych kyvných ramenách; pruženie vpredu aj vzadu vinutými pružinami s teleskopickými tlmičmi, vpredu priečny skrutný stabilizátor. Prevádzkové brzdy kvapalinové, dvojokruhové, predné kotúčové, zadné bubnové okrem prvej série, ktorá mala brzdový systém prevzatý zo Škody 1000 MB, teda jednookruhový s prednými aj zadnými bubnovými brzdami. Nový brzdový systém prispel k zvýšeniu pasívnej bezpečnosti. Riadenie skrutkou a maticou s pevným hriadeľom volantu, spojenie prevodky volantu s hriadeľom pomocou pružnej spojky periflex.
Karoséria.
Samonosná oceľová, štvordverová (sedan). Predné sedadlá sú posuvné pozdĺžne, umožňujú nastavenie sklonu a lôžkovú úpravu. Zadné sedadlá sú sklopné dopredu, čím sa odkryje príručný batožinový priestor s objemom . Predné dvere majú sťahovacie okná a výklopné trojuholníkové sklá, zadné dvere majú pevné zasklenie. U modelu 110 LS bolo možné získať dvere so sťahovateľnými oknami. Hlavný batožinový priestor je umiestnený pod prednou kapotou.
Motorizácia.
Pohon automobilu zabezpečuje radový štvorvalcový karburačný vodou chladený motor, uložený pozdĺžne za zadnou nápravou v jednom bloku s rozvodovkou a prevodovkou. O prípravu zmesi sa stará jednokomorový spádový karburátor Jikov 32-BST, od roku 1970 karburátor Jikov 32-BS. Motor 110 LS bol vybavený karburátorom Jikov 32 DDSR.
K dispozícii boli 3 výkonové varianty motorizácie v dvoch objemových triedach.
Motor Škoda 100.
Tento motor bol základným variantom motorizácie modelového radu Škoda 100/110. Pri zdvihovom objeme dosahoval výkon 30,9 kW a bol najslabšou ponúkanou motorizáciou. V podstate sa jednalo o motor identický s motorom Škoda 1000 MB.
Motor Škoda 110.
Ako vyššia úroveň motorizácie sa dodával pre model Š 110. Oproti základnému motoru mal zvýšený zdvihový objem na , čo mu umožňovalo dosiahnuť výkon 35,3 kW.
Motor Škoda 110 LS.
Najvyššia úroveň motorizácie ponúkaná v tomto modelovom rade bol motor pre Š 110 LS. Mal rovnaký zdvihový objem ako motor v Š 110, ale vďaka odlišnému vačkovému hriadeľu, vahadlám ventilov a karburátoru dosahoval výkon 38 kW. Prípravu zmesi pre tento motor na rozdiel od predošlých dvoch motorov zabezpečoval dvojitý spádový karburátor Jikov DDSR, podobný neskorším karburátorom EDSR, použitým v modelovej rade Škoda 105/120. Tento motor bol montovaný aj do obľúbeného kupé Škoda 110 R.
Prevodové ústrojenstvo.
Automobily tohto modelového radu disponovali jedinou prevodovkou, ale k dispozícii boli 2 druhy stáleho prevodu. Oba stále prevody sa montovali na kyvné polosi.
4 stupňová manuálna prevodovka, stály prevod 4,44.
Je prevodovka, ktorá sa používala počas celej výroby modelovej rady ako sériové prevodové ústrojenstvo. V prvých rokoch výroby sa prevodovka odlišovala odlišným umiestnením spínača spiatočkových svetiel v stredovom tuneli, ale v predposlednej výrobnej sérii bolo umiestnenie tohto spínača zmenené a nachádzal sa podobne, ako v neskorších modeloch, priamo v telese prevodovky. Prevodové stupne boli odstupňované nasledujúco:
4 stupňová manuálna prevodovka, stály prevod 4,6.
Je prevodovka, ktorá sa montovala na želanie, má rovnaké odstupňovanie, ako sériová prevodovka, ale má iný stály pomer. Tento prevod sa nazýva tzv. "horský prevod".
Úrovne vnútornej výbavy.
Automobily tohto modelového radu boli ponúkané v troch úrovniach vnútornej výbavy. Jednotlivé úrovne sa líšili množstvom ozdobných prvkov v exteriéri, úrovňou vnútornej výbavy a niektorými luxusnými prvkami výbavy.
Standard (Škoda 100).
Táto úroveň výbavy bola najnižšia dodávaná. Obsahovala základné vybavenie chrómovanými dielmi. Chrómované boli puklice kolies, nárazníky. Čalúnenie sedačiek bolo koženkové. Zadné dvere mali pevné sklá.
de Luxe (Škoda 100 L, Škoda 110 L).
V tejto úrovni výbavy boli doplnené prvky vnútornej a vonkajšej výbavy. Oproti základnej úrovni výbavy boli doplnené ozdobné lišty na prednej maske a bolo možné na želanie namontovať ozdobné lišty na bok auta. Sedačky boli čalúnené látkou a dodával sa cyklovač stieračov.
de Luxe Sport (Škoda 110 LS).
Je najvyššia úroveň výbavy automobilu dostupná v tomto modelovom rade. Obsahovala všetko to, čo úroveň výbavy de Luxe, ale navyše bol namontovaný druhý pár predných svetlometov, elektrický ostrekovač predného skla (v ostatných úrovniach výbavy bol ručný) a sťahovateľné sklá v zadných dverách. Súčasťou tejto výbavy bol aj motor 110 LS so zvýšeným výkonom.
Prehľad modelov.
Škoda 100.
Základný model celého radu, ktorý nebolo možné doplniť o výbavu na želanie. Dodával sa s výbavou standard (Škoda 100) alebo de Luxe (Škoda 100 L).
Škoda 110.
Výkonnejšia motorizácia modelového radu, pri ktorej boli dostupné súčasti výbavy na želanie. Dodával sa s výbavou de Luxe (Škoda 110 L) alebo de Luxe Sport (Škoda 110 LS) s ešte výkonnejšou motorizáciou.
Počet kusov.
Celkovo bolo vyrobených 819 787 týchto automobilov.

</doc>
<doc id="82053" url="https://sk.wikipedia.org/wiki?curid=82053" title="S/2005 P 1">
S/2005 P 1



</doc>
<doc id="82054" url="https://sk.wikipedia.org/wiki?curid=82054" title="S/2005 P 2">
S/2005 P 2



</doc>
<doc id="82072" url="https://sk.wikipedia.org/wiki?curid=82072" title="Silvia Hroncová">
Silvia Hroncová

Mgr. Silvia Hroncová (rod. Baránová; * 22. júl 1964, Bratislava) je slovenská kultúrna manažérka a teatrologička.
Životopis.
Štúdium.
V rokoch 19831988 absolvovala štúdium filozofie/estetiky a divadelnej vedy na Divadelnej fakulte Vysokej školy múzických umení a Filozofickej fakulte Univerzity Komenského v Bratislave.
Profesné pôsobenie.
Ústav umeleckej kritiky a divadelnej dokumentácie, Bratislava.
Do roku 1996 pracovala v Ústave umeleckej kritiky a divadelnej dokumentácie v Bratislave, pričom sa zameriavala na súčasnú slovenskú drámu a národnostné divadlá na Slovensku.
"Divadlo v medzičase".
V rokoch 19961998 bola šéfredaktorkou novozaloženého odborného teatrologického časopisu "Divadlo v medzičase" s podtitulom "Revue o súčasnom divadle", vydávaného Združením divadelníkov na Slovensku. Venovala sa rozhovorom, divadelným festivalom, hodnotila sezóny maďarskojazyčných divadiel (Jókaiho divadlo v Komárne, Divadlo Thália v Košiciach), príležitostne sa venovala aj recenzistike. Svoje texty publikovala aj v časopisoch "Teatro", "Javisko", "Kultúrny život" a v denníku "SME". Od roku 2002 je členkou redakčnej rady českého teatrologického časopisu "Svět a divadlo".
Divadelný ústav, Bratislava.
V rokoch 19992006 zastávala post riaditeľky Divadelného ústavu Bratislava, ktorý sa venuje výskumu dejín slovenského a európskeho profesionálneho divadla. V tejto pozícii iniciovala vydanie desiatky diel pôvodnej a prekladovej teatrologickej literatúry, kurátorsky spolupracovala pri viacerých ročníkoch svetovej výstavy scénografie a divadelnej architektúry. Veľkú pozornosť venovala divadlám národnostných menšín na Slovensku. Pri Divadelnom ústave zriadila alternatívnu divadelnú scénu Štúdio 12, založila festival pôvodnej tvorby Nová Dráma / New Drama, založila kníhkupectvo zamerané na umeleckú literatúru Prospero. Spolupracovala s divadelnými ústavmi v Európe, v Divadelnom ústave v rokoch 20032006 zodpovedala za koordináciu európskych fondov KULTÚRA 2000 – Kultúrny kontaktný bod.
Slovenské národné divadlo, Bratislava.
V 20062009 pôsobila ako generálna riaditeľka Slovenského národného divadla (SND). V roku 2007 otvorila novú budovu SND, zodpovedala za dostavbu a kolaudáciu budovy, presun z Divadla P. O. Hviezdoslava a Malej scény, za prechod troch umeleckých súborov SND (činohra, opera, balet) do novej budovy a spustenie prevádzky. Prizvala k spolupráci európske divadelné osobnosti z oblasti činohry, opery a baletu, iniciovala medzinárodné koprodukcie s významnými opernými domami v zahraničí (Teatr Wielki Opera Narodowa) a priviedla na Slovensko významné zahraničné súbory (Comédie-Française, Nederlands Dans Theater). V roku 2009 v spolupráci s Asociáciou Divadelná Nitra sa Slovenské národné divadlo stalo po prvý raz v histórii Slovenska miestom stretnutia celosvetovej siete IETM – International Network for Contemporary Performing Arts.
Film Europe Media Company, Bratislava a Praha.
V rokoch 20092013 bola programovou riaditeľkou Film Europe Media Company SK &amp; CZ. Spolupodieľala sa na spustení vysielania a tvorbe programovej štruktúry prvej európskej televíznej stanice Film  Europe Channel (dnes Film Europe a Film Europe+), ktoré sú výnimočnými európskymi filmovými kanálmi svojho druhu v Európe a dnes vysielajú na Slovensku a v Česku. V roku 2013 sa výraznou mierou podieľala na rekonštrukcii a sprevádzkovaní kina Film Europe v priestoroch  Pisztoryho paláca,ktoré funguje dodnes.
Opera Národného divadla a Štátna opera v Prahe.
V auguste 2013 sa stala riaditeľkou Opery Národného divadla a Štátnej opery v Prahe. Súčasne s ňou bol do vedenia súborov menovaný nový umelecký šéf Petr Kofroň (hudobný skladateľ). Riadila dva najväčšie operné súbory v Česku. Po zlúčení Štátnej opery s Operou Národného divadla Praha, ktoré sa uskutočnilo v roku 2012, zodpovedala za transformáciu obidvoch operných súborov, za efektívne nastavenie ekonomických ukazovateľov. Podieľala sa na procese kompletnej rekonštrukcie historickej budovy Štátnej opery, iniciovala medzinárodné operné koprodukcie s prestížnymi svetovými opernými domami (Teatr Wielki Opera Narodowa, San Francisco Opera, Badisches Staatstheater Karlsruhe). Zodpovedala aj za prípravu a koordináciu zahraničných zájazdov Opery Národného divadla a Štátnej opery (Japonsko, 2014, 2016, 2019, Nemecko 2018). V rokoch 20132019 bola aktívnou účastníčkou medzinárodnej opernej siete Opera Europa a v rokoch 2017 a 2018 bola členkou poroty prestížnej opernej súťaže FEDORA so sídlom v Paríži. V máji 2019 sa postu riaditeľky Opery vzdala.
Film Europe Media Company, Bratislava a Praha.
Do 14. mája 2023 bola výkonnou riaditeľkou mediálnej spoločnosti Film Europe na Slovensku a v Česku, podieľala sa na nedávnom otvorení nového kultúrneho priestoru v Prahe Edison Filmhub (2019) a pripravovala otvorenie nového kultúrneho priestoru Edison Filmhub v Bratislave. Podieľala sa na kultúrnom a ekonomickom manažmente celej mediálnej spoločnosti.
Stará škola Kokava, Kokava nad Rimavicou.
Od roku 2020 bola predsedkyňou občianskeho združenia Stará škola Kokava. V obci Kokava nad Rimavicou stála pri oživení historickej budovy Starej školy. Zámerom bolo nielen záchrana budovy z roku 1913, ale aj založenie galérie skla a posilnenie kultúrneho života, turistického ruchu a povedomia o regiónoch Gemer, Malohont a Novohrad. Stará škola od roku 1913 do 1990, slúžila na vzdelávanie, najprv ako meštianka, neskôr poľnohospodárska škola, Lesnícka majstrovská škola.
Správne rady.
Od roku 2022 do 14. mája 2023 bola predsedníčka správnej rady Kreatívneho inštitútu Trenčín – Správna rada.Predsedkyňa / 2022 – 14. 5. 2023 Taktiež od roku 2022 do 14. mája 2023 bola členkou správnej rady Divadla P. O. Hviezdoslava. Od roku 2022 do 14. mája 2023 bola členkou správnej rady Vysokej školy výtvarných umení.
Politické pôsobenie.
12. mája 2023 prezidentka Zuzana Čaputová oznámila členov vlády Ľudovíta Ódora, Silvia Hroncová bola nominovaná na ministerku kultúry. Na poste ju vystriedala 25. októbra Martina Šimkovičová.

</doc>
<doc id="82073" url="https://sk.wikipedia.org/wiki?curid=82073" title="Dejiny Ruska">
Dejiny Ruska

Prvá písomná zmienka o Rusku pochádza z 10. storočia a je uvedená v staroruských dokumentoch z 10. – 15. storočia pod názvom "Россiя" alebo "Россiа". Tento termín, ktorý sa používal od roku 1517 označoval iba severovýchodné územie krajiny (t. j. Ruské zeme), ktoré nepatrilo Poľsku a Veľkému litovskému kniežatstvu, boli však spojené s Veľkým moskovským kniežatstvom do jedného štátu. V 14. storočí sa Ruskom v povedomí západných krajín označovalo územie "Moskovskej Rusi", ktorého obyvateľmi boli "Moskviti".
Oficiálny názov štátu – „Rusko“ – zaviedol Peter I. v roku 1721, keď vytvoril Ruské impérium.
Dňa 1. septembra 1917 bola v Rusku vyhlásená republika, ale fakticky sa ňou stalo už 3. marca 1917 po vypuknutí Februárovej revolúcie.
V období od 10. januára 1918 do 30. decembra 1922 bolo ruské územie súčasťou Ruskej sovietskej federatívnej socialistickej republiky a následne Zväzu sovietskych socialistických republík (30. december 192225. december 1991).
Dňa 12. júna 1990 poslanci Najvyššieho sovietu RSFSR prijali Deklaráciu o štátnej suverenite Ruskej federácie. Začiatkom decembra (8. december 1990) sa predstavitelia RSFSR, Ukrajiny a Bieloruska na stretnutí v Bielovežskej rezervácii dohodli na spoločnom rozpustení ZSSR a vytvorení Spoločenstva nezávislých štátov. Dňa 25. decembra 1991 zaniknutý štátny útvar Zväz sovietskych socialistických republík dostal nový názov – Ruská federácia.
Územie Ruska (7. storočie pred Kristom5. storočie).
V období 7. storočia pred Kristom5. storočia žili na území európskej časti Ruska ako aj medzi riekami Volga a Oka ugrofínske a baltské kmene, čo dokazuje rozvoj diakovskej kultúry v tejto oblasti.
Na časti dnešného územia Ruskej federácie v období 1. storočia pred Kristom existovali dva štáty – Bosporský štát a štát Skýtov.
V období po sťahovaní národov (3.7. storočie) sa na severe a strede východoeurópskej nížiny usadili slovanské kmene (Veneti a Anti) z oblasti na juhu Čierneho mora, Volgy a severného Donu. V rokoch 552745 zeme východnej časti európskeho Ruska patrili Tureckej ríši. V polovici 7.10. storočia sa na území dolného Povolžia, severného Kaukazu a v oblasti Azovského mora rozprestierala ríša Chazarov. Južné časti Ruska začiatkom 8. storočia (v roku 926) boli súčasťou štátu Balhov.
Do tohto obdobia siahajú aj počiatky zrodu Povolžského Bulharska (9. storočie13. storočie) a podľa niektorých ruských historikov v týchto miestach vznikol v 9. storočí Ruský chanát.
Stará Rus (5. storočie9. storočie).
Stará Rus (po rusky: "Русь") je prvý historický názov zemí východných Slovanov.
Staroruský štát (9. storočie13. storočie).
V 9. storočí sa vo východnej Európe vytvoril Staroruský štát, tzv. Kyjevská Rus alebo Kyjevská zem (po rusky: "Древнерусское государство", "Киевская Русь", "Киевская земля", po staroseversky: "Garðaríki").
Podľa Povesti dávnych liet je vznik Staroruského štátu spätý s pozvaním kmeňa Slovanov varjagským kniežaťom Kyjevskej Rusi Rurikom ("Hrorekr") do Novgorodu. Rurik bol zvolený za prvé knieža Staroruského štátu preto, lebo bol nekonfliktný panovník a nezaujímal sa o spory druhých štátov a tiež aj kvôli jeho umu a sile, ktorá sa mohla porovnávať so švédskymi Vikingami.
Medzitým Rurikov syn Igor spolu s vojvodom Olegom a jeho družinou prevzali moc v Kyjeve, mieste vtedajšej križovatky ciest „zo Škandinávie do Grécka“ a obchodných ciest do západnej Európy z východu a založili tu dynastiu Rurikovcov. V roku 988 za vlády Vladimíra I. prijali kresťanstvo východného obradu.
Dejiny Kyjevskej Rusi sa delia na 5 období:
Prvé obdobie (do roku 882).
V polovici 8. storočia sa škandinávske a slovanské kmene usadili na severozápade Ruska a založili tu Ladožskú a Lubšinskú pevnosť. Od roku 780 po rieke Volga začínajú obchodovať s Bulharmi a pravdepodobne aj Chazarmi. Podľa Povesti dávnych liet v roku 850 Kyjev obsadili Askold a Dir, ale archeologické vykopávky nezaznamenali žiadnu prítomnosť Škandinávcov z tohto obdobia na území dnešného Kyjeva. Našlo sa iba niekoľko slovanských dedín. Podľa letopisu v roku 862, v období občianskych vojen medzi kmeňmi Slovanov a Ugrofínov, prišiel na toto územie Varjag Rurik.
Druhé obdobie (882911).
Podľa Povesti dávnych liet moc v Kyjeve ovládol Oleg, vodca Varjagov, a zavraždil Askolda a Dira. Obchodné kontakty s okolitým svetom sa odohrávajú v dolnej časti štátu, pri ceste známej ako „cesta zo Škandinávie do Grécka“. Kmene Slovanov, Ugrofínov a Baltov sú v tomto období daňovníkmi Kyjevskej Rusi.
Tretie obdobie (9111054).
Nastal rozvoj ranofeudálnej monarchie sprevádzaný rozvojom výrobných síl, feudálnych vzťahov a úspešnými vojnami proti Byzancii a Varjagom. V roku 1036 panovník Jaroslav I. Múdry porazil Pečenehov pri Kyjeve. V tomto období boli do Kyjevskej Rusi spojené všetky východoslovanské kmene. Za vlády Jaroslava I. vznikli prvé ruské zákony (tzv. Ruská pravda).
Štvrté obdobie (10541093).
V tomto období sa začali objavovať prvé citeľné znaky rozpadu Kyjevskej Rusi a kríza špecifického systému vlády. V roku 1068 začínajú turecké kmene (v ruských dejinách známi ako Polovci) podnikať prvé vojenské výpady na územie Staroruského štátu. V bitke na rieke Alta porazili vojsko kniežaťa Izjaslava Jaroslaviča a vyplienili kniežatstvo na juhu Ruska.
Piate obdobie (10931132).
Obdobie sa charakterizuje upevnením feudálnej monarchie. Opäť vzniká viac-menej jednotný štát, ale rozvoj feudálnych centrov a zvýšená aktivita veľmožov sa snažili o jeho postupné osamostatnenie. V roku 1111 knieža Vladimír II. Monomach porazil kmene Pečenehov pri rieke Salnica. V roku 1132 sa v Staroruskom štáte začal proces feudálnej drobivosti územia na menšie štátiky a Kyjevská Rus prestala existovať.
Rozdrobenosť ruských krajín (13. storočiepolovica 15. storočia).
V 13. storočí ruské kniežatstvá, Povolžské Bulharsko ako aj druhé štáty východnej Európy podrobili niekoľkým nájazdom mongolo-tatárskej ríše pod vedením Batuchána (12371242), Švédov a Nemcov (1240).
Mongolo-tatárske vpády na ruské územie zapríčinili úbytok vyše polovice obyvateľstva. Mestá Kyjev, Vladimír, Suzdaľ a iné centrá bývalej Kyjevskej Rusi boli zničené. Rozvitá mestská štruktúra Kyjevskej Rusi, ktorú Škandinávci nazývali „Štátom miest“ (Garðaríki), bola zdevastovaná. Obyvateľstvo, ktoré prežilo nájazdy sa uchýlilo na severovýchode krajiny, v oblasti riek Volga a Oka. Po stránke sociálno-ekonomickej Kyjevská Rus v mnohom zaostávala za inými krajinami sveta.
V roku 1349 Poľsko k svojmu územiu pripojilo Halič, a tak začali Poliaci a Litovci obsadzovať západné oblasti ruských krajín, oslabené od nájazdov Tatárov. Litovské knieža Gediminas si podmanilo Pinské kniežatstvo a víťazstvami nad ruskými kniežatami postupne získalo Kyjev a jeho okolie. Gediminasov syn Algirdas k územiu pripojil oblasť mesta Černigov a sever územia ruskej krajiny. Podnikol tri výpravy na Moskvu, v ktorých však nebol úspešný. Jeho nasledovník Vytautas si v roku 1394 podrobil Riazanské kniežatstvo a v roku 1402 aj Smolensk. Veľká časť územia Kyjevskej Rusi sa tak ocitla v sústave litovského veľkokniežatstva. Rozdrobené Novgorodské kniežatstvo a severovýchodné kniežatstvo sa stali závislé na Poľsku.
Bitka na Kulikovom poli v roku 1380, kde vojská Dmitrija Donského porazili vojská Zlatej Hordy, bola len dočasným víťazstvom. O dva roky Mongoli obnovili trestnou výpravou svoju moc a vynútili si platenie daní. Definitívne boli vytlačení až v roku 1480.
Moskovský štát a Ruské cárstvo (16. storočie1721).
V 14.16. storočí po obsadení Novgorodu sa okolo Moskvy vytvoril centralizovaný štát – Moskovské veľkokniežatstvo -, do ktorého patrili severné územia Ruska a severozápadné kniežatstvá bývalého Staroruského štátu, kedysi podriadené Moskovskej Rusi.
Od roku 1547 do roku 1721 sa Rusko oficiálne nazývalo Ruské cárstvo (po rusky: "Царство Русское"). Jeho územie sa rozprestieralo od Starej Rusi na východe až k územiu bývalých moskovských kniežatstiev na západe krajiny.
Vláda Ivana IV. Hrozného a obdobie do konca 16. storočia.
V roku 1547 bolo moskovské knieža Ivan IV. Hrozný korunovaný za knieža Moskovského kniežatstva. Pri príležitosti korunovácie nového panovníka Moskovský kniežatstvo zmenil názov na Ruské cárstvo. 
Ivan IV. Hrozný bol na zahraničnopolitickej scéne pomerne úspešný. V roku 1552 definitívne pripojil Kazaň. Stredná a dolná časť Povolžia bola pripojená spolu s Kazaňou k Ruskému cárstvu. V roku 1554 sa začala vojna so Švédskom, ktorá trvala až do roku 1557. Toho istého roku podpísali zmluvu s Ruským cárstvom o pripojení k jeho územiu Chabardínci. V celej krajine nastala poľnohospodárska kríza (tzv. "Veľký hlad").
Medzi rokmi 15581583 trvala prvá vojna proti Švédsku, Poľsku a Veľkému litovskému kniežatstvu o prístup k Pobaltiu a Baltskému moru (tzv. Livónska vojna, po rusky: "Русско-ливонская война"). Rusko začalo vojnu v januári 1558. Už v prvých rokoch vojny padla Narva a Derpt a ruské vojská postúpili až k Tallinnu. Ale v roku 1559 boli nútení uzatvoriť mier. Livónski feudáli využili toto prímerie na uzatvorenie dohody s poľským kráľom Žigmundom II. Augustom, na základe ktorého územie Livónska a oblasti rižskej arcidiecézy (rižské kniežatstvo) boli pod protektorátom poľského kráľa.
V tom istom roku (1559) Dánsko obsadilo Kurlandské a Eselvikské kniežatstvo. V roku 1560 ruské vojská obsadili pevnosť Alūksne a mesto Viljandi. Livónska armáda neodolalo tlaku ruského vojska a pri meste Ergems bola porazená. Livónsko sa rozpadlo a nemeckí feudáli severného Estónska prešli pod nadvládu Švédska.
Ivanovi IV. Hroznému napokon v roku 1561 konštantínopolský patriarcha oficiálne priznáva titul cár. Začala sa druhá etapa Livónskej vojny.
Na začiatku druhej etapy Livónskej vojny muselo Rusko viesť vojnu s Poľskom, Veľkým litovským kniežatstvom a Švédskom. Zo začiatku sa im darilo – v roku 1563 získali mesto Polack. V júni roku 1566 prišli do Moskvy litovskí poslovia s požiadavkou rozdelenia Livónska, s čím ale cár Ivan IV. nesúhlasil a chcel pokračovať v boji o prístup k Pobaltiu.
Litva a Poľsko sa v roku 1569 stali súčasťou Poľsko-litovského štátu, čo spôsobilo Rusku problémy ako na severe, kde sa znova vyostrili vzťahy so Švédskom, tak aj na juhu, odkiaľ sa hrnuli Turci v roku na Astrachaň (1569) a Moskvu (1571).
 V roku 1574 vojská Ivana IV. Hrozného obsadili pevnosť Cesis a tiež niekoľko iných miest vo východnom Lotyšsku. Nový panovník Poľsko-litovského štátu – Štefan Bátori – uskutočnil v roku 1579 vojenský protiútok a obsadil Polack a v roku 1581 dokonca aj Pskov.
 V tom istom roku (1581) získali Švédi Narvu a Karéliu. Hrdinská obrana Pskova ruským vojskom v rokoch 15811582 sa pričinila o priaznivejší vývoj udalostí vo vojne pre Rusko. Následkom toho bola v roku 1582 na 10 rokov uzatvorená mierová zmluva medzi Jánom Zápoľským a Ivanom IV. Hrozným, na základe ktorej sa Polacko a Livónsko stali súčasťou Poľsko-litovského štátu a bývalé ruské územia sa znova vrátili cárovi Ivanovi IV.
 V roku 1583 bola podpísaná mierová zmluva medzi ruským cárom a Švédskom (tzv. Plusské prímerie), ktorá ukončila Livónsku vojnu. Mesto Narva, Kingisepp a Ivangorod znova patrili Rusku.
 Časté nájazdy krymských Tatárov a hrozba ich útoku na Povolžie boli v konečnom dôsledku nepriaznivé pre vývoj Ruského cárstva, jeho snahu vyhrať Livónsku vojnu a dostať sa tak k Baltskému moru a Pobaltiu.
V roku 1562 nastala v Rusku zmena pravidiel dedenia majetku a zeme. Pre šľachtické rody platilo, že strácajú majetok a pôdu v prospech štátu v prípade, ak nenapísali závet alebo nemali blízkych príbuzných. Na rody kniežacie sa toto pravidlo vzťahovalo iba vtedy, ak nemali mužského potomka.
Ivan Hrozný čelil vzrastajúcej moci bojarov tým, že v roku 1565 založil svoje súkromné vojsko (po rusky: "кромешники") a ohraničil cárske územie (tzv. opričnina, po rusky: "опричнина"). Sprvoti sa chcel vzdať nároku na trón a titulu cár, ale potom ako dostal zvláštnu právomoc od delegácie duchovenstva v krajine, vrátil sa na trón za určitých podmienok. V roku 1571 vypracoval zákonník, v ktorom limitoval požiadavky ruskej šľachty (tzv. Stoglav, po rusky: "Стоглав").
 V roku 1571 krymský Tatár Devlet I. Girej so 120 000 armádou napadol územie Moskovského štátu. Začala sa Rusko-krymská vojna. V máji 1571 vypálil Moskvu. Chán Devlet I. žiadal od Ivana IV. Hrozného, aby obnovil nezávislosť Kazanského a Astrachanského chánstva a vrátil trón dynastii Girai. V roku 1572 však bolo vojsko Devleta I. Gireja porazené Michailom Ivanovičom Borotinským v bitke pri dedine Molodia. Práve v tomto vojenskom konflikte sa ukázala slabosť cárovej opričniny. Pre jej nesolventnosť sa ju Ivan IV. Hrozný rozhodol v roku 1572 rozpustiť. Nedokázala totiž byť cárovi k dispozícii kompletná, keď ju potreboval.
Cár tiež podporoval objaviteľské a dobyvačné cesty. Už v roku 1558 udelil obchodníckej rodine Stroganovovcov patent na kolonizáciu oblastí pozdĺž rieky Kama. Rokoch 15781579 kozák Jermak Timofejevič so svojim oddielom podnikol dve výpravy na Sibír. Cár v tom istom období podporoval rozvoj obchodu s Holandskom. Ivan IV. Hrozný zomrel v roku 1584. V krajine vzniklo politické a mocenské vákuum, ktoré využil Boris Godunov, ktorý sa ujal vlády na úkor slabého kráľovho nástupcu.
V roku 1589 bol v Rusku ustanovený moskovský patriacha.
17. storočie.
Začiatok 17. storočia v Rusku charakterizovalo obdobie bezvládia (tzv. Obdobie smuty (15981613), po rusky: "Смутное время"). V prvej polovici 17. storočia však získali nevoľníci v Rusku viaceré práva.
V septembri 1609 poľský kráľ Žigmund III. Vasa obsadil Smolensk. O rok neskôr (1610) bolo vojsko Dmitrija Ivanoviča Šujského porazené vojskami hajtmana Stanisław Żółkiewského a blížili sa k Moskve. Ruskí veľmoži sa dohodli, že na trón v týchto pohnutých časoch vymenujú Vladislava IV. Vasu pod podmienkou, že zachová nezávislosť Moskovského štátu a príjme pravoslávie.
V noci z 20. na 21. septembra 1610 Stanisław Żółkiewski dobyl Moskvu. Po polročnom obliehaní padol aj Smolensk. V roku 1611 donskí kozáci pod vedením kniežaťa Dmitrija Timofejeviča Trubeckého tiahli na Moskvu a vytlačili poľskú armádu do Kremľa. V auguste roku 1612 sa pri Moskve objavili spojenecké vojská Dmitrija Požarského, ktoré 22.24. augusta 1612 porazili poľskú armádu idúcu svojim krajanom do Kremľa na pomoc. Poľské vojsko obkľúčené v moskovskej pevnosti sa tak stalo korisťou vojska Dmitrija Požarského a padlo do zajatia.
V januári 1613 sa v Moskve konal všeľudový zjazd vrstiev obyvateľstva vrátane roľníkov. Na zjazde sa malo rozhodnúť o budúcom panovníkovi Moskovského štátu spomedzi štyroch kandidátov – Vasilij Ivanovič Šujskij, Ivan Michajlovič Vorotinskij, Dmitrij Timofejevič Trubeckoj a Michail Fjodorovič Romanov. Dňa 7. februára 1613 bol za panovníka zvolený Michail Fjodorovič Romanov a obdobie smuty sa tak v ruských dejinách skončilo. Ale bolo treba splniť rôzne zložité úlohy, a to obnoviť Moskovský štát a jeho poriadok.
Toho roku (1613) Poľsko získalo niekoľko miest v smolenskej oblasti a tiež oblasti na severe Ruska. Pokus dobyť Smolensk však nevyšiel. Keď v roku 1617 poľský kráľ tiahol na Moskvu, jeho vojská obsadili Dorogobuž a Viazmu, ale tverskú oblasť získali vojská ruské.
V roku 1618 sa poľské vojská snažili dobyť mesto Možajsk, od ktorého sa potom odrazili smerom na Moskvu, kde sa ku nim pridali záporožskí kozáci. Po neúspešnom útoku na Moskvu a Kláštor sv. Trojice sa poľský kráľ dohodol s Michailom Romanovom na prímerí. Toto prímerie vošlo do dejín Ruska ako Deulínske prímerie. Na jeho základe na obdobie 14,5 roka sa Poľsko vzdalo smolenskej, černigovskej a severskej oblasti v prospech Ruska.
Počas vlády Michaila Romanova sa začala postupne osídľovať Sibír a v polovici 17. storočia aj pobrežie Ochotského mora a Čukotka. Vznikali tu nové mestá – Jenisejsk, Kuzneck, Krasnojarsk, Jakutsk. V roku 1645 Vasilij Pojarkov objavil severné pobrežie polostrova Sachalin a o tri roky neskôr (1648) ruský geograf Semion Ivanovič Dežnev prišiel až k Beringovmu prielivu. Panovník pripojil na základe autonómnej republiky územie Ukrajiny, ktoré sa tak stalo súčasťou Moskovského štátu.
Počas vlády Alexeja I. sa zvýšil vplyv Západu, kde sa v tom čase rýchlo rozvíjal obchod. Technologická a vojenská prevaha západoeurópskych krajín, ktoré navyše kolonizovali krajiny po celom svete bola očividná. Rusko, takmer zbavené prístavov a možnosti obchodovať po mori, bolo nútené reorganizovať svoju armádu a zefektívniť orgány štátnej moci.
Ruské impérium (18. storočiezačiatok 20. storočia).
Ruská ríša bol štátny útvar na území dnešného Ruska a priľahlých oblastí v rokoch 17211917. Tento štátny útvar vznikol po vyhratej Severnej vojne a jeho zakladateľom bol Peter I. Veľký (16821725). Územie Ruského impéria bolo absolutistickým štátom, s monarchistickým variantom vlády. S rozlohou a 181 537 800 obyvateľmi (údaj z roku 1916) bolo najväčším štátom, aký kedy bol na svete založený. Jeho územie siahalo od Severného ľadového oceánu na severe do Čierneho mora na juhu a od Baltského mora na západe do Tichého oceánu na východe krajiny.
18. storočie.
Reformy Petra I. z konca 17. storočia a začiatku prvej štvrtiny 18. storočia mali veľký vplyv na sociálno-ekonomický a kultúrny rozvoj krajiny. Príkladom pre takéto reformy bolo Petrovi I. absolutistické Švédsko. Víťazstvom v Severnej vojne (17001721) získalo Rusko prístup k Baltskému moru.
Karélia a Livónsko boli znova pod mocou panovníka Petra I. Veľkého, ktorý 27. mája 1703 na brehu rieky Neva založil mesto Petrohrad – v rokoch 17081918 hlavné mesto Ruska. Po jeho smrti v roku 1725 nastáva v období rokov 17251801 tzv. obdobie palácových prevratov.
Počas vlády Kataríny II. Veľkej (1762 – 1796) Ruské impérium získalo prístup k Čiernemu moru. Panovníčke sa podaril jeden z cieľov svojej vlády, keď z tejto oblasti vyhnala Osmanskú ríšu.
Prvá rusko-turecká vojna.
V rokoch 17681774 trvala rusko-turecká vojna, v ktorej sa bojovalo v oblasti Besarábie, Moldavska a Kaukazu. V septembri 1769 sa ruským vojskám podarilo obsadiť mestá Chotin, Jasy a Galac na pobreží Čierneho mora. Ďalší ich postup nezastavila ani turecká flotila, ktorú vojská porazili v roku 1771.
 V januári 1770 padlo ukrajinské mesto Brailov a v lete toho roka niekoľko moldavských a tureckých miest. Turci tak boli nútení podpísať v roku 1772 mierovú zmluvu. O rok neskôr (1773) však vojenské operácie pokračovali.
 V roku 1774 na základe mierovej zmluvy podpísanej medzi Ruským impériom a Osmanskou ríšou impérium dostalo územia okolo Kaspického mora. Krymský chanát vyhlásil nezávislosť od Osmanskej ríše a prešiel pod kontrolu Ruského impéria. To sa zaviazalo chrániť balkánskych a kaukazských kresťanov, ktorí sa nachádzali v poddanstve Turkov. Konečne tak prestali nájazdy tureckých kmeňov na Rusko z juhu.
Druhá rusko-turecká vojna.
Príčina druhej Rusko-tureckej vojny bola v tom, že Turecko chcelo naspäť územie polostrova Krym a nesúhlasilo s podmienkami Küçük Kaynarckej mierovej zmluvy z obdobia prvej Rusko-tureckej vojny (17681774). Na stranu Ruského impéria sa pripojilo Rakúsko-Uhorsko.
 Rakúsko-Uhorské vojská vtrhli na územie dunajských kniežatstiev. V decembri 1787 gróf Grigorij Alexandrovič Potemkin bleskovo obsadil ukrajinské mesto Očakov. Vo viacerých nasledujúcich bitkách sa vyznamenal ruský generál A. V. Suvorov. 22. decembra 1790 obsadili ruské vojská Izmail. Turci boli nakoniec v roku 1791 prinútení Küçük Kaynarckú mierovú zmluvu potvrdiť a Ruskému impériu dať mestá na Krymskom polostrove a na ľavom brehu rieky Dnester.
Tri delenia Poľska.
Počas obdobia medzi rokmi 1772 a 1795 boli k Ruskému impériu pripojené bieloruské a ukrajinské územia, ktoré boli kedysi po mongolsko-tatárskych nájazdoch súčasťou Kyjevskej Rusi a tiež litovské a lotyšské územia. Neskôr po štvrtom delení Poľska, Ruské impérium získalo aj veľkú časť Varšavského vojvodstva.
Povstanie Jemeliana Pugačova (1773 – 1775).
V roku 1773 sa začalo Povstanie Jemeliana Pugačova. Sprvoti to bolo povstanie uralských kozákov, ktorí boli nespokojní, pretože stratili svoje práva. Neskôr malé povstanie prerástlo na rozsiahlu vojnu, ktorá zachvátila oblasť Orenburského kraja, Uralu a Povolžia.
19. storočie a začiatok 20. storočia.
V 19. storočí sa v dôsledku pripojenia severných území, Povolžia, Uralu, Sibíri a Ďalekého východu, ktoré sa stali súčasťou Ruského impéria v 16. – 19. storočí, stalo impérium mnohonárodnostným štátom.
Dňa 22. decembra 1801 Pavol I. podpísal Manifest o pripojení Gruzínska k Ruskému impériu uverejnený 18. januára 1801. Pripojenie do značnej miery prispelo k tomu, aby sa gruzínsky národ vyhol genocíde a násilnej asimilácii zo strany Turecka a Perzie.
Dňa 24. marca 1801 (12. marec 1801) bol na panovníka Pavla I. spáchaný atentát. Atentátnici, ktorí boli v Petrohrade na anglickej misii, takto vyjadrili nespokojnosť so spoluprácou panovníka s Francúzskom, ktorá bola príčinou zhoršenia záujmov Anglicka o dobré vzťahy s veľkými ruskými zemepánmi, závisiacimi od vývoja anglického trhu.
Tretia rusko-turecká vojna.
V roku 1806 ruské vojská napadli dunajské kniežatstvá s cieľom prekaziť Osmanskej ríši snahy o kruté zverstvá vykonávané na obyvateľstve v Srbsku, začala sa tak ďalšia rusko-turecká vojna. Na Kaukaze sa ruskej armáde podarilo potlačiť nájazd tureckých vojsk na Gruzínsko. Týmto krokom získali mestá Anapa a Poti a za Dunajom Orsovo, Ruse, Giurgiu, Turno a Pleven. V roku 1811 maršal Michail Illarionovič Kutuzov zastavil postup vojska vezíra bej Ahmeda. O rok neskôr (1812) bola v Bukurešti uzatvorená mierová zmluva, podľa ktorej Ruské impérium dostalo územie Besarábie.
Vojny s Francúzskom.
Rusko bolo súčasťou protifrancúzkej koalície už na konci 18. storočia. V roku 1799 však z koalície pre nezhody vystúpilo. Alexander I. však čoskoro prehodnotil svoje stanovisko a do bojov opäť zasiahol. 2. decembra 1805 sa Napoleonovým vojskám podarilo poraziť spojené rakúsko-ruské vojská v bitke pri Slavkove a Rusko onedlho z koalície opäť vystúpilo.
Vlastenecká vojna.
Po bitke pri Slavkove zostalo jediným súperom Francúzska v Európe Anglicko. Napoleon sa proti nemu rozhodol bojovať ekonomicky – blokádou. V roku 1812 obvinil Rusko z porušovania tejto blokády a napadol ho. Začala sa Ruská Vlastenecká vojna. Napoleon úspešne prenikol na ruské územie a Rusi začali používať taktiku spálenej zeme. Vo veľkej bitke pri Berezine si vybojoval cestu do Moskvy, tú však po jeho príchode stihli Rusi zapáliť. V nasledujúcej bitke pri Borodine utrpel Napoleon Bonaparte rozhodujúcu porážku a z jeho 600 tisícovej armády zostalo ledva 50 tisíc. Ruská armáda tak nakoniec odrazila útok napoleonského vojska. Západné oblasti Ruského impéria v nej utrpeli značné škody.
Nasledujúc ústup Napoleona I., v januári 1813 ruské vojská prekročili rieku Nemunas, vpadli do Pruska a začali oslobodzovať Nemecko od francúzskych okupačných vojsk. Dňa 4. marca 1813 oslobodili Berlín a 27. marca (1813) obsadili Drážďany. Za pomoci pruských partizánov oslobodili aj Hamburg.
 V dňoch 16. – 19. októbra 1813 sa odohrala bitka, ktorá do svetových dejín vošla pod názvom ako Bitka národov alebo bitka pri Lipsku. V ruských dejinách je toto obdobie známe pod názvom Európsky osloboditeľský pochod ruskej armády (po rusky: "Европейской освободительной поход русской армии"). Francúzske vojská Napoleona I. boli spojenými rusko-prusko-rakúskymi vojskami porazené, a tak dňa 31. marca 1814 mohli ruské vojská vstúpiť do Paríža.
Povstanie dekabristov a sociálna kríza v krajine.
V rokoch 18181819 bolo v niektorých Pobaltských guberniách zrušené poddanské právo. Z poddaných roľníkov bezzemkov sa stali hospodárski proletármi. Práve tieto problémy boli príčinou trhlín v sociálno-ekonomickom rozvoji rôznych častí Ruského impéria.
Po smrti cára Alexandra v roku 1825 sa časť ruských armádnych dôstojníkov pokúsila o odstránenie cára Mikuláša I. z ruského trónu v tzv. Povstaní dekabristov (po rusky: "Восстание декабристов"). Povstanie však bolo neúspešné a jeho organizátori potrestaní. Následná politika nového cára ďalej prehlbovala spoločenskú a ekonomickú krízu v krajine.
Rusko-perzská vojna.
Dňa 16. júla 1826 sa perzská armáda usadila pri hranici Ruského impéria v Karabachu. O tri dni neskôr ruské 8 000 vojsko zaútočilo na 35 000 armádu Peržanov a vyhnalo ju za rieku Araks. Začala sa tak Rusko-perzská vojna (Rusko-iránska vojna).
V máji nasledujúceho roku (1827) sa ruské vojská vydali smerom na Arménsko, obsadili mesto Ečmiadzi a niekoľko pevností a zablokovali Jerevan. Pokus perzských vojsk odraziť útok ruskej armády na Jerevan skončil neúspechom – mesto padlo po bleskovom útoku 1. októbra 1827. Podľa Turmenčajskej mierovej zmluvy z roku 1828, ktorá vojnu ukončila, boli k Ruskému impériu pripojené oblasti severného Azerbajdžanu a východného Arménska. Obyvateľstvo týchto oblastí aktívne podporovalo ruskú armádu počas vojny proti Iránu. Pre arménske obyvateľstvo víťazstvo Rusov vo vojne znamenalo koniec mnohovekového náboženského a národného útlaku Peržanov.
Štvrtá rusko-turecká vojna.
Ruská armáda sa pokúša ukončiť nadvládu Osmanskej ríše v Grécku. Začiatok 4. rusko-tureckej vojny sa datuje dňom 8. október 1828, kedy Rusi zničili tureckú flotilu pri meste Pilos v Grécku za pomoci spojencov – Anglicka a Francúzska. Na území Európy vojenské operácie ruskej armády pokračovali obsadením miest v Rumunsku a Bulharsku. V oblasti Kaukazu boli oslobodené územia, ktoré obývalo arménske a gruzínske obyvateľstvo. Postupne sa začali oslobodzovať aj severovýchodné oblasti Bulharska (Dobrič a Silistra). Vojna sa skončila podpisom mierovej zmluvy 2. septembra 1829 v Adrianopolise.
Obsadzovanie strednej Ázie a iné udalosti polovice 19. storočia.
Vojny, ktoré Rusko viedlo na Kaukaze v rokoch 18281864, mali za cieľ nadviazať kontakty s Gruzínskom a Arménskom. Bojové operácie však plynuli veľmi pomaly, pretože protivníkom ruskej armády pomáhali Turecko a Anglicko.
V rokoch 18391895 sa územie Ruského impéria rozrástlo o oblasti dnešného Kazachstanu, Turkménska a okolitých oblastí.
V roku 1849 sa ruská armáda podieľala na potlačení vývoja revolúcie v Rakúsku.
Krymská vojna.
Hlavnou príčinou ďalšej vojny bolo to, že Osmanská ríša nechcela splniť požiadavky na priznanie práv gréckokatolíckej cirkvi na sväté miesta v Palestíne a tiež privilégiá pravoslávnych kresťanov s Osmanskej ríši. Boje sa začali v roku 1853. Rusko viedlo vojnu proti Turecku, Anglicku, Francúzsku a Sardínii. Rakúsko-Uhorsko v tejto vojne bolo v pozícii neutrálneho štátu.
Západné štáty vo vojne podporovali Turecko, pretože mali záujem o ekonomické a politické obchody na Kaukaze a Balkáne, nehľadiac na osmanskú politiku prenasledovania a mučenia kresťanov. 18. decembra 1853 pri Čiernom mori viceadmirál Pavel Stepanovič Nachimov porazil tureckú eskádru Osmana pašu. Na Kaukaze pokračovali boje medzi tureckými pašami a ruskou armádou (17. júl 1854 a 24. júl 1854). V novembri 1855 bolo oslobodené turecké mesto Kars, ktorého obyvateľmi boli Arméni a Gruzínci.
8. apríla 1854 začala Anglicko-francúzska flotila bombardovať opevmnenie Odesy. Následne 1. septembra 1854 sa anglické, francúzske a turecké vojská vylodili na Kryme. Po 11 mesiacoch dlhej obrany Sevastopoľu sa v auguste 1855 ruské vojská museli mesta vzdať.
Na kongrese v Paríži bola 18. marca 1856 podpísaná mierová zmluva, podlľa ktorej Ruské impérium stratilo právo podporovať kresťanov v Osmanskej ríši a muselo sa vzdať všetkých pevností na pobreží Čierneho mora a vojenskej flotily v tejto oblasti.
Krymská vojna ukázala veľkú technickú zaostalosť Ruského impéria oproti západným krajinám. Cár následne v Ruskom impériu v roku 1861 zrušil nevoľníctvo, vývoj kapitalizmu v krajine sa začal zrýchľovať.
Šiesta rusko turecká vojna.
Útlak obyvateľstva Osmanskou ríšou v Bosne a Hercegovine vyvrcholil povstaním v roku 1875. Ďalšie povstanie v Bulharsku roku 1876 bolo Osmanskou ríšou kruto potlačené. Tieto udalosti boli príčinou prečo Ruské impérium 12. apríla 1877 vyhlásilo Osmanskej ríši vojnu. Rusko v boji proti Turkom podporovalo Rumunsko a Čierna Hora. Vojna je označovaná ako 6. rusko-turecká vojna (po rusky: "Вторая Восточная война").
Ruské vojská o sile 220 000 vojkov prekročili 10. – 21. júna 1877 Dunaj pri dedine Zimnica a v druhej bitke pri Šipčenskom priesmyku porazili tureckú armádu a obsadili Nikopolis. Po dobytí mesta Pleven zaútočili na 250 000 osmanskú armádu. Výsledkom bitky bolo oslobodenie Sofie 23. decembra 1877 a obsadenie Adrianopolisu 8. januára 1877. Takto si otvorili cestu ku Konštantínopolu. Ale Anglicko znepokojené opätovným postupom ruských vojsk v oblasti pohrozilo ruským vojskám a začalo mobilizáciu vojsk.
Dňa 19. februára 1877 bola v meste San Stefano podpísaná mierová zmluva, na základe ktorej sa Čierna Hora a Rumunsko stali nezávislými krajinami. Bulharsko a Bosna a Hercegovina dostali autonómiu. Ruské impérium získalo oblasti s arménsky a gruzínsky hovoriacim obyvateľstvom. S výsledkom zmluvy nebolo spokojné Anglicko ani Rakúsko-Uhorsko, ktoré vyhásili Ruskému impériu vojnu.
Za účasti nemeckého cisára Viliama I. sa v Berlíne konal kongres (13. jún 1878 – 13. júl 1878), ktorý usporiadal územia Ruského impéria. Územie Bulharska sa malo rozdeliť na dve časti (vazalské kniežatstvo a tureckú provinciu Východnú Ruméliu). Bosna a Hercegovina pripadla Rakúsko-Uhorsku. Tento výsledok vojny pobúril ruské obyvateľstvo, ktoré malo čím ďalej tým viac revolučnejšie nálady.
Rusko-japonská vojna.
V roku 1904 vypukla rusko-japonská vojna, ktorú Ruské impérium prehralo. Porážka ruských vojsk pri Port Arthure podnietila medzi obyvateľstvom revolučnú náladu, ktorá prerástla do prvej ruskej revolúcie v rokoch 1905 – 1907 (po rusky: "Первая Русская Революция"). V roku 1905 preto cár povolil vytvorenie prvého ruského parlamentu - Ruskej štátnej dumy.
V roku 1906 sa stal predsedom rady ministrov Piotr Stolypin. Ten inicioval viaceré reformy, medzi inými aj pozemkovú reformu. Ešte v roku 1906 bolo vydané tzv. Nariadenia o možnosti vystúpenia z poddanskej roľníckej občiny, čo spôsobilo, že sa ruskí roľníci reálne po 45 rokoch od zrušenia nevoľníctva (v roku 1861) po vykúpení z poddanstva mohli sťať slobodnými občanmi.
Prvá svetová vojna.
V čase, keď ešte neprebehla celková mobilizácia vojakov, sa Rusko rozhodlo zabrániť rozpadu francúzskych vojsk na západnom fronte, ale slabá technická vybavenosť ruskej armády a sledovanie jej strategických plánov západnými krajinami boli výsledkom mnohých strát Ruského impéria vo vojne, obzvlášť v rokoch 1914 – 1915. Hlavnými bojiskami vojakov ruskej armády bola oblasť na východnom fronte pri Baltskom mori až k Zakaukazsku k tureckým, nemeckým a rakúsko-uhorským vojskám.
Vstup Ruska do prvej svetovej vojny na určitý čas posunul do úzadia sociálne a ekonomické problémy obyvateľstva. Všetko obyvateľstvo sa najprv spojilo do spoločného boja proti nepriateľom krajiny a zomklo sa okolo vlády a cára. Tento stav však netrval dlho, porážky na nemeckom fronte, smrť státisícov obyvateľov krajiny na frontoch, zhoršujúca sa ekonomická situácia a bieda miliónov ľudí pomaly prerastali do masových nepokojov. Priemysel krajiny pracujúci na plné obrátky pre front neprodukoval dostatok spotrebného tovaru, čo rapídne zvýšilo jeho cenu. Rástla inflácia, hodnota rubľa rýchlo klesala. V roku 1916 prehrmela transportná a palivová kríza, spôsobená presmerovaním väčšiny železničnej dopravy do oblasti bojov, pričom nezostal dostatok železničných súprav na zásobovanie miest. Ešte horšie však bolo to, že roľníkom na vidieku sa takmer nedostávalo spotrebného tovaru, čo viedlo k tomu, že prestali dodávať svoje poľnohospodárske výrobky na trh. Prvýkrát v novodobej histórii sa v Rusku objavili rady na chlieb. Riešenie krízy nebolo úspešné.
Porážky na frontoch viedli k celkovej únave spoločnosti z vojny. Množili sa štrajky robotníkov v mestách a vzbury roľníkov na vidieku. Na frontoch sa vojaci často bratali s nepriateľskými vojakmi, množili sa dezercie. Zlá situácia v krajine rozvírila aj národnostné nepokoje. V roku 1916 povstali niektoré národy v Strednej Ázii, ich vodcovia sa chystali osamostatniť od Ruska a vytvoriť si vlastné chánstva. Revoluční agitátori používali všetky dostupné prostriedky na diskreditáciu každého kroku, ktorý vládne kruhy podnikli.
Opierajúc sa o protivojnové nálady v spoločnosti sa menševici na čele s Jurijom Osipovičom Cederbaumom (L. Martov), či Eseri pod vedením Viktora Michajloviča Černova snažili realizovať nastolenie demokracie a ukončenie vojny. Naproti nim si boľševici želali likvidáciu cárskeho zriadenia a na to neváhali rozpútať občiansku vojnu. Poslanci IV. štátnej dumy sa v novembri 1916 dohodli na vytvorení novej vlády „národnej dôvery“, tú však Mikuláš II. neschválil. Počas zimy na prelome rokov 1916 a 1917 nespokojnosť ďalej rástla. Namiesto riešenia problémov boli ministri neustále odvolávaní, cár a jeho rodina sa navyše obklopovala rôznymi indivíduami ako bol napríklad nepopulárny mních Rasputin, čo len zvyšovalo odpor ľudu k jeho vláde.
Februárová a októbrová revolúcia.
Nespokojnosť v krajine vyvrcholila Februárovou revolúciou (po rusky: "Февральская революция"). Cár Mikuláš sa 14. marca 1917 vzdal trónu v prospech svojho bratranca Michaila Alexandroviča, ten však ponuku odmietol, čím sa definitívne skončila vláda dynastie Romanovcov na cárskom tróne. Novovymenovaná vláda však nedokázala dostatočne rýchlo vyriešiť problémy krajiny čo využili najmä boľševici. 7. novembra 1917 (podľa juliánskeho kalendára 25. október 1917) sa útokom na Zimný palác začala Októbrová revolúcia (po rusky: "Октябрьская революция", "Октябрьский переворот", "Октябрьское вооруженное восстание"). V tejto revolúcii boľševici vzali moc v krajine do svojich rúk a vyhlásili moc Sovietu ľudových zástupcov (po rusky: "Совет народных депутатов"). Postupne znárodnili všetky podniky a banky. Ustanovili monopol politickej moci Veľkej komunistickej strany boľševikov, ktorá sa časom spojila s centralizovaným štátnym aparátom.
 Boľševici vydali tri dôležité dekréty:
Vedúce osobnosti boľševickej revolúcie v nej bojovali proti tomu, čo podľa nich formovalo Ruské impérium. Predchádzajúcu vládu obvinili z podpory cára a kontrarevolučnej činnosti. Nastali veľké represálie ruskej pravoslávnej cirkvi, ktorých výsledkom boli mnohé popravy. 3. marca 1918 bol podpísaný Brestlitovský mier, čím sa skončili boje prvej svetovej vojny na východnom fronte.
Ruská občianska vojna.
Proti boľševikom sa však postavila značná časť spoločnosti. Následne vypukla Občianska vojna (tzv. Vojna bielych proti červeným, po rusky: "Гражданская война"), v ktorej bojovali medzi sebou boľševici (červení) a podporovatelia predrevolučného Ruského impéria (bieli). Okrem nich sa do vojny zapojilo aj 14 zahraničných štátov vrátane česko-slovenských légií.
Výsledkom vojny trvajúcej od roku 1918 do roku 1922 bolo potvrdenie komunistických princípov organizácie spoločenstva. Počas revolúcie a občianskej vojny boli k Poľsku pripojené oblasti západnej Ukrajiny a Bieloruska. Na územiach fínskeho kniežatstva, ktoré predtým patrili Ruskému impériu vznikli nezávislé štáty. Posledná etapa vojny sa odohrala pri protiboľševickej vzbure námorníkov v Kronstadte (1918 – 1921).
Sovietsky štát.
V januári vznikla Ruská sovietska federatívna socialistická republika (RSFSR) a v júli pri Jekaterinburgu bola zavraždená cárska rodina dynastie Romanovcov.
20. roky 20. storočia.
Toto obdobie niektorí nazývajú Jar národov Ruska. Obdobie je charakteristické rozkvetom národností, keď boľševici začali viesť politiku v oblasti vedy a kultúry. Lenin sa pokúsil riešiť hospodársku krízu v krajine tzv. Novou ekonomickou politikou (po rusky: "Новая экономическая политика", tzv. "НЭП"), ktorá začala prechod k všestrannej ekonomike. Boľševici začali tolerovať návrat súkromného obchodu do podnikania. Politická moc v krajine bola sústredená do rúk Všezväzovej komunistickej strany boľševikov (po rusky: "Всесоюзная коммунистическая партия большевиков", "ВКПб"), predchodkyne KS ZSSR.
Občianska vojna však pokračovala. Ústredná moc Sovietskeho Ruska ustanovila kontrolu nad Zakaukazskom a krajinami v strednej Ázii. Turecké a japonské vojská, ktoré mali záujem o tieto oblasti boli nútené opustiť územie ďalekého východu, Arménska a Azerbajdžanu opustiť. 30. decembra 1922 vznikol Zväz sovietskych socialistických republík. Pôvodnými členmi ZSSR boli RSFSR, Ukrajina, Bielorusko a federácie zakaukazského regiónu. Do roku 1929 v Sovietskom Rusku vládol stabilný ekonomický rast zapríčinený nejednotnosťou názorov na ekonomickú politiku a vnútrostraníckym bojom v komunistickej strane, ktorý sa však odklonil od Leninovej Novej ekonomickej politiky. Lenin, ktorý už posledné roky svojho života vládol iba formálne zomrel v roku 1924.
30. roky 20. storočia.
Po Leninovej smrti sa podarilo získať moc v komunistickej strane Josifovi Stalinovi. Obdobie bolo charakteristické represáliami voči fiktívnym nepriateľom krajiny, masovým prenasledovaním a zatýkaním občanov a atmosférou teroru proti vlastnému obyvateľstvu. Stalin ukončil politiku NEPu a začal kolektivizáciu a industrializáciu. Kolektivizácia, spojená s odporom a obavami roľníkov bola zavedená brutálnym spôsobom. Jej odporcovia, označení za kulakov, boli prenasledovaní, väčšina z nich bola presídlená, niektoré exemplárne prípady boli riešené popravami. V rokoch 1932 – 1933 na území Ukrajiny a v poľnohospodárskych oblastiach Ruska (Tambovská a Saratovská oblasť, Povolžie a Kubáň) nastal veľký hladomor, za ktorý bola zodpovedná Stalinova bezohľadná politika. Na vidieku zomreli stovky tisíc ľudí. Hladomor však nebolo cítiť v mestách.
V roku 1935 ZSSR vstúpil do Európskeho spoločenstva národov.
V roku 1935 došlo k vražde Sergeja Kirova, Stalinovho spolupracovníka, ale zároveň skrytého konkurenta v strane. Stalin vzniknutú situáciu využil aby mohol začať prenasledovať svojich odporcov v rámci Komunistickej strany. Prenasledovanie skutočných i domnelých oponentov režimu vyvrcholilo počas tzv. veľkého teroru,rozpútanom na základe Ježovovho rozkazu 00447 v Rusku známom aj ako "ježovščina". Súčasťou perzekúcií boli i čistky v armáde, ktoré mali za následok likvidáciu veľkej časti dôstojníckeho zboru červenej armády. Popravení boli napr. Tuchačevskij, Jegorov, Bľucher, Jakir a Uborevič. Armáda zostala v predvečer vojny vedená viacerými neschopnými boľševickými vodcami nepripravená.
Obdobie druhej svetovej vojny.
Na základe dohovoru Nemecka a ZSSR (pakt Ribbentrop-Molotov - tomuto predchádzala tzv. Rappalská zmluva) boli k Sovietskemu zväzu pripojené územia západnej Ukrajiny a Bieloruska, ktoré predtým patrili Poľsku. Stalo sa tak po tom, čo 17. septambra 1939 sovietske armády napadli Poľsko bojujúce už vyše 2 týždňov proti nemeckému vpádu. Stalin v tom istom období rozšíril záujmy krajiny aj do Poblatia. Najprv napadol Fínsko (tzv. Zimná vojna), pričom dosiahol žiadaný posun hraníc na sever od Leningradu. Na jar 1940 vstúpili sovietske jednotky aj do Lotyšska, Estónska a Litvy, na ktorú sa pakt s Nemeckom už pritom nevzťahoval.
Nemecko-sovietska vojna.
22. júna 1941 po tom ako Nemecko bez vyhlásenia vojny napadlo ZSSR sa začala najväčšia nepretržitá ozbrojená kampaň vojny. Sovietsky zväz vstúpil do protihitlerovskej koalície po boku Veľkej Británie a USA, ktoré mu poskytovali v najťažšom období významnú hospodársku pomoc. Začiatok vojny sa niesol v znamení ťažkých porážok sovietskych vojsk (bitka o Minsk, bitka o Kyjev). Vojská osi boli však na všetkých hlavných osiach postupu nakoniec zastavené, pred Leningradom, Moskvou aj Rostovom nad Donom. Leningrad sa však na 900 dní ocitol v obkľúčení (tzv. blokáda Leningradu). Obrat vo celej vojne nastal po bitke pri Stalingrade a po Kurskej bitke. Hitler po týchto porážkach najprv vyhlásil v Nemecku totálnu mobilizáciu a na obsadenom území prikázal aplikovať taktiku spálenej zeme. Nemci na sovietskom území síce vyprovokovali silnú partizánsku vojnu, no mnoho ľudí si naklonili aj na svoju stranu. V období kedy začali neúspechy Wehrmachtu rásť začal Hitler podporovať Ruskú oslobodeneckú armádu, ktorá bojovala proti sovietskej moci.
Aj keď nemecké sily neboli už od roku 1943 evidentne dostatočné na udržanie dobytých oblastí, ich vytláčanie z krajiny si vyžiadalo obrovské obete. V decembri 1943 sa uskutočnila Teheránska konferencia, na ktorej sa riešila požiadavka otvorenia druhého vojnového frontu v Západnej Európe. V tej dobe však už začínalo byť evidentné, že nacistické Nemecko už obranu východného forntu nezvláda. V lete 1944 sovietske vojská roprášili veľkú časť nemeckej skupiny armád Stred a urobili prvá rozhodný skok na ceste do Berlína. Ich ofenzíva sa zastavila až v auguste pred bránami Varšavy na Visle. Vo februári 1945 nasledoval ďalší silný útok z týchto pozícií, ktorý sa zastavil okrem brehoch rieky Odry niekoľko desiatok kilometrov pred Berlínom.
Na Jaltskej konferencii (Krymská konferencia) začiatkom roku 1945 ZSSR, USA a Anglicko rokovali o povojnovom usporiadaní Európy.
Dňa 8. mája 1945 nemeckí najvyšší predstavitelia podpísali bezpodmienečnú kapituláciu. Druhá svetová vojna sa na území Európy skončila. Vo vojne položilo život vyše 26 miliónov obyvateľov ZSSR. Ani spojenectvo s USA , Britániu nebránilo Stalinovi na Postupimskej konferencii v decembri nárokovať si pripojenie všetkých území, ktoré nadobudol za spojenectva s Adolfom Hitlerom k ZSSR.
Povojnové obdobie.
Po skončení vojny sa vzájomné vzťahy medzi bývalými spojencami začali rýchlo zhoršovať. ZSSR začalo výrazne zasahovať do vnútorných záležitostí krajín ktoré oslobodilo. V roku 1947 začali USA aplikovať doktrínu Harryho Trumana o angažovaní USA v boji za slobodu a demokraciu vo svete (tzv. Trumanova doktrína). Postupné zhoršovanie vzťahom malo za následok v začiatok studenej vojny (1947 – 1989) a koniec spolupráce ZSSR s Anglickom a USA.
50. roky 20. storočia.
V roku 1953 Stalin zomrel. Výsledkom následného politického boja bol nástup Nikitu Sergejeviča Chruščova. Jeho nástup znamenal pre občanov Sovietskeho zväzu liberalizáciu a výrazné zmiernenie represálií na obyvateľstve štátu. Ako prvý politik sa odhodlal kritizovať spôsob riadenia ZSSR a tiež kult Stalinovej osobnosti. V roku 1956 sa uskutočnil XX. zjazd KS ZSSR, na ktorom Chruščov spustil vlnu destalinizácie a otvorene kritizoval kult osobnosti. Výsledkom destalinizácie bol tzv. politický odmäk (po rusky: "Политическая оттепель"). Chruščov sa tiež pokúsil o viaceré ekonomické reformy, ktoré neboli úspešné.
60. a 70. roky 20. storočia.
V roku 1960 bolo v oblasti Sverdlovska zostrelené americké špionážne lietadlo U-2, jeho pilot Garry Powers bol zajatý. Studená vojna sa ďalej stupňovala až do Kubánskej krízy, kedy vážne hrozila otvorená konfrontácia medzi USA a ZSSR.
V roku 1961 Sovietsky zväz uskutočnil prvý let človeka do vesmíru. Prvým astronautom sa stal Jurij Alexejevič Gagarin.
V roku 1964 bol Chruščov odvolaný z postu predsedu Komunistickej strany a odsunutý do úzadia. Nastala éra návratu konzervatívcov a počiatky stagnácie politiky ZSSR. Charakter obdobia určovalo aj udržiavanie poriadku politiky satelitných štátov pomocou tzv. politiky dlhého biča a krátkeho dvora. Do popredia strany sa postupne dostal Leonid Iľjič Brežnev.
V roku 1968 predstavitelia ZSSR spolu s ďalšími piatimi krajinami Varšavskej zmluvy potlačili vojenskou intervenciou demokratizačné procesy v Česko-Slovensku.
V roku 1969 sa odohrala séria Čínsko-sovietskych pohraničných konfliktov, ktorá mala za následok ochladenie vzťahov ZSSR a Číny, pričom sa svet dostal na pokraj jadrovej vojny. Nakoniec však prekvapivo zvíťazil zdravý rozum a obe strany si dokázali sadnúť ku spoločnému stolu.
V roku 1979 dal Brežnev rozkaz na uskutočnenie prevratu v Afganistane. Sovietska intervencia v Afganistane nakoniec prerástla do dlhotrvajúceho a krvavého konfliktu.
Demokratizácia pomerov v ZSSR.
Po krátkom období vlády Andropova a Černenka v rokoch 1985 – 1986 nastúpil na post prvého tajomníka strany Michail Sergejevič Gorbačov, ktorý začal s realizáciou dávno potrebných hospodársko-ekonomických a politických reforiem. Veľké hospodárske a ekonomické reformy v krajine sa začali pod heslom (po rusky: "ГЛАСНОСТЬ – ПЕРЕСТРОЙКА – УСКОРЕНИЕ"). Bola zrušená cenzúra. Informačné prostriedky začali informovať verejnosť o politických veciach (glasnosť). Politická prestavba (perestrojka) a zrýchlenia ekonomického vývoja (uskorenie), mali priblížiť krajinu vyspelým Európskym krajinám. Gorbačov sa tiež zaslúžil o znovuzrodenie vzťahov so Západnými krajinami a o vstup ich investícii do súkromného hospodárstva. Zastával teóriu, že nemusí byť všetko dopredu naplánované, niektoré veci môže udržiavať trh. Táto jeho teória však doviedla Sovietsky zväz k začiatku jeho hospodárskeho konca. Hospodárske problémy krajiny prehĺbili národnostné rozpory a zapríčinili rozpad krajiny.
Nové Rusko (začiatok 90. rokov 20. storočia – súčasnosť).
Rozpad ZSSR.
12. júna 1990 Zjazd ľudových poslancov prijal Deklaráciu o štátnej suverenite Ruskej federácie. V tej dobe bola v ZSSR zlá vnútropolitická situácia, ktorá mala za následok snahy predstaviteľov viacerých republík o osamostatnenie. 17. marca 1991 sa preto konalo všenárodné referendum o zachovaní Sovietskeho zväzu.
 Referenda sa zúčastnilo okolo 80 % obyvateľov, z ktorých sa 76,4 % vyslovilo za zachovanie zväzu. Výsledky referenda v jednotlivých republikách:
Orgány moci Gruzínska, Lotyšska, Litvy, Moldavska, Arménska a Estónska zabránili konaniu referenda na svojich územiach. Preto centrálne republikové komisie referenda vznikli iba v tých oblastiach miestach, kde to okolnosti dovolili.
Dňa 12. jún 1991 sa konali prezidentské voľby, ktoré vyhral Boris Nikolajevič Jeľcin, ktorý bol následne zvolený za prezidenta RSFSR.
S dianím v krajine nebola spokojná najmä stará konzervatívna časť vedenia komunistickej strany. 18. augusta 1991 skupina vysokopostavených funkcionárov zorganizovala pokus o rekonštrukciu sovietskeho štátneho systému. Do dejín Ruskej federácie sa táto udalosť dostala pod názvom Augustový puč, udalosti sa odohrávali od 18. do 25. augusta 1991. Funkcionári sa sformovali do Štátneho výboru pre výnimočný stav, ktorého úlohou bolo zachrániť krajinu pre rozpadom Sovietskeho zväzu vytvorením Zväzu suverénnych štátov na princípe federácie. V Moskve ale aj v ďalších mestách sa proti takémuto jednaniu postavila veľká časť verejnosti, ktorá zabránila postupu komunistami vedených vojenských jednotiek. Puč si vyžiadal tri ľudské životy. Jednanie konzervatívnych komunistov vzbudilo veľkú nevôľu spoločnosti a pripravilo pôdu pre rozpad krajiny.
8. decembra 1991 prezidenti RSFSR, Ukrajiny a Bieloruska podpísali Dohodu o vzniku Spoločenstva nezávislých štátov. Dohoda bola potvrdená Białowieżskou dohodou, v ktorej tri republiky ako zakladateľky ZSSR, podpisujúce v roku 1922 Zväzovú zmluvu sa dohodli, že "„Zväz sovietskych socialistických republík ako subjekt medzinárodného práva a geopolitická reália ukončuje svoju existenciu.“"
25. decembra 1991 Najvyššia Rada RSFSR oficiálne premenovala Ruskú sovietsku federatívnu socialistickú republiku (RSFSR) na Ruskú federáciu (RF). O 19:38 sa v Kremli vymenila vlajka Sovietskeho zväzu za novú ruskú trikolóru.
Štatút osobitnej Ruskej federácie ako obnovenej federácie bol zakotvený vo Federatívnej zmluve, ktorá bola podpísaná 31. marca 1992 medzi Ruskou federáciou a jej takmer všetkými subjektami federácie okrem Tatarstanu a Čečenska. Dňa 10. apríla 1992 bola táto zmluva pripojená k Ústave Ruskej federácie. 31. decembra 1991 sa Zväz sovietskych socialistických republík oficiálne rozpadol.
Liberalizáciou cien sa 2. januára 1992 začala radikálna ekonomická reforma. Tovar na trhu síce bol, ale životná úroveň obyvateľstva z dôvodu hyperinflácie prudko klesala. V dôsledku rozpadu ZSSR došlo k pretrhnutiu výrobných reťazcov, čo malo vážne dôsledky na ekonomiku Ruskej federácie, ktorá bola na bode mrazu až do vypuknutia krízy v roku 1998. Podľa údajov Národnej banky Ruska v polovici roka 1993 žilo na hranici chudoby okolo 39 % – 49 % obyvateľstva krajiny.
Vypukla konštitučná kríza Ruskej federácie (1992 – 1993). Októbrové udalosti roka 1993 sa pričinili o ukončenie 76 ročnej nezávislosti RSFSR vyhlásenej Októbrovou revolúciou v roku 1917 a zrovnoprávnili Ruskú federáciu s inými západnými krajinami.
V dňoch 3. – 4. októbra 1993 v Moskve rebelanti spáchali atentát na Najvyššiu Radu RSFSR. Tejto udalosti predchádzala vzájomná konfrontácia a vyjadrenie nedôvery prezidenta RSFSR Najvyššej rade RSFSR. Výsledkom tejto akcie bolo zrušenie právomoci Najvyššieho Sovietu RSFSR prezidentom Borisom Jeľcinom dňa 9. októbra 1993. Ruská fedrácia sa vyhlásila za priamu pokračovateľku ZSSR. Zachovala si tak miesto v Bezpečnostnej rade Organizácie spojených národov.
Ruská federácia.
V septembri roku 1993 bol nariadením prezidenta zrušený systém Najvyššieho Sovietu RSFSR a v decembri toho roku (1993) bola prijatá nová – doteraz platná – Ústava Ruskej federácie. 
Na konci 90. rokov postihla Rusko ekonomická kríza. Spôsobila pokles hodnoty rubľa a zníženie životnej úrovne obyvateľstva. Obdobie bolo charakteristické aj častými výmenami predsedov vlád. Na tomto poste sa ich vystriedalo až päť.
Dňa 31. decembra 1999 Boris Jeľcin abdikoval na post prezidenta Ruskej federácie a úlohou prezidenta poveril len nedávno zvoleného premiéra Vladimira Putina. Nový prezident bol potvrdený vo funkcii voľbami v marci 2000. Za vlády druhého prezidenta Ruskej federácie sa stabilizoval rozpočet krajiny a zároveň stúpli investície z 11 miliárd (2000) na 53 miliárd (2005) ročne. Na reformách sa výrazne podieľali Putinovi poradci German Gref a Alexej Kudrin. Čiastočne to spôsobil rast svetových cien ropy ale aj rozsiahle ekonomické reformy, ktoré jednak zaviedli rovnú 13% daň, čo okamžite zlepšilo výber daní, na druhej strane zaťažili rozvíjajúci sa sektor ťažby ropy, o ktorý sa v nasledujúcom období začal výrazne opierať ruský rozpočet. Realizovaná bola aj pozemková reforma, čo umožnilo po prvý krát od sovietskej kolektivizácie súkromným osobám predaj a kúpu pôdy. Putin postupne odstavil bývalých blízkych spolupracovníkov a rodinu Jeľcina, tzv. "semju", ako aj viacerých skorumpovaných gubernátorov, napr. povestného Jevgenia Nazdratenka z Primorského kraja. Súhra týchto krokov, a vysoké ceny ropy postupne postavili ekonomicky zdevastovanú krajinu na nohy. V roku 2004 sa Vladimir Putin stal druhýkrát prezidentom Ruskej federácie. Okrem ekonomických reforiem sa Putin pokúšal o reformu armády, ktorou bol poverený minister obrany Sergej Ivanov. Počiatočné roky Putinovej vlády boli v zahraničí hodnotené ako tzv. riadená demokracia.
Dňa 2. decembra 2007 sa konali voľby do Ruskej štátnej dumy. Dňa 2. marca 2008 sa konali prezidentské voľby. V nich sa najprv očakávala kandidatúra premiéra Ruskej federácie Viktora Zubkova, no neskôr Putin odporučil za svojho nástupcu Dmitrija Medvedeva, ktorý vo voľbách nakoniec vyhral. Medvedev nastúpil na post prezidenta 7. mája 2008.
Putin pôsobil v rokoch 2007 až 2012 ako premiér. V tomto období zmenil ústavu a predĺžil funkčné obdobie budúceho prezidenta na 6 rokov. Následne v roku 2012 znovu opäť kandidoval za prezidenta. V roku 2008 Rusko opäť ťažko zasiahla ekonomická kríza.
Na prelome rokov 2013 a 2014 došlo na Ukrajine k občianskym nepokojom, ktoré vyústili do zvrhnutia proruského prezidenta Janukovyča. Rusko využilo oslabenie svojho suseda a v marci 2014 obsadilo bez strát na životoch polostrov Krym. Na Kryme následne prebehlo referendum, v ktorom sa väčšina obyvateľstva vyjadrila za pripojenie k Ruskej federácii. Krym a prístav Sevastopoľ boli oficiálne pričlenené k Rusku ako nové federálne subjekty. Avšak väčšina západných a európskych krajín tento akt neuznala a uvalila na Rusko ekonomické sankcie. V rovnakej dobe sa rozhoreli boje medzi proruskými separatistami a ukrajinskými silami na východnej Ukrajine v Doneckej a Luhanskej oblasti (rusko-ukrajinská vojna). Obe strany sa opakovane pokúsili riešiť konflikt cestou prímeria (prvá a druhá minská dohoda). Rusko bolo viackrát obviňované z eskalácie konfliktu a podpory proruských separatistov na ukrajinskom území.
24. februára 2022 ruské vojská otvorene napadli Ukrajinu z okupovaného Krymu, Ruska a Bieloruska. Prvotný ruský útok zaznamenal najväčšie úspechy na južnom fronte (obsadený Cherson, Beďansk, Melitopoľ a po viac než mesačných bojoch aj Mariupoľ). Tieto územia Rusko spolu s Doneckou a Luhanskou oblasťou následne anektovalo. Útok zo severu na Kyjev sa podarilo ukrajinským silám odraziť a ruské vojská ešte začiatkom apríla 2022 ustúpili späť do Bieloruska. Ukrajincom sa podarilo udržať všetky väčšie mestá ako Charkov, Sumy a Černihiv. Vojna priviedla Rusko do veľkej medzinárodnej ekonomickej a politickej izolácie. V dôsledku veľkých strát a vojenských neúspechov bolo Rusko nútené v 21. septembra 2022 vyhlásiť čiastočnú mobilizáciu, prvý krát od druhej svetovej vojny.
Poznámky.
 V roku 6370 (862) vyhnali Varjagov za more a začali si sami vládnuť. Nebolo medzi nimi pravdy, búrili sa medzi sebou a bojovali. I povedali si: "„Nájdeme si knieža, ktoré by nám vládlo a súdilo nás podľa práva.“" Išli teda k Varjagom (k Rusom). Títo Varjagovia sa nazývali Rusmi, ako sa Švédi nazývajú Švédmi a iní Normanmi a Angličanmi a ešte iní Holanďanmi – tak i títo. I povedali Slovanom: "„Zem naša je veľká a úrodná, ale poriadku v nej nieto. Prídite nám vládnuť.“" Zobrali teda troch bratov i prišli. I usadil sa starší – Rurik – v Novgorode a druhý – Sineus – na Bielom jazere a tretí – Truvor – v Izborsku. Od týchto Varjagov potom prevzali názov "Ruská zem". O dva roky umreli Sineus i brat jeho Truvor. Rurik teda rozdal mužom svojim mestá. Tomu Polack, tamtomu Rostov a druhému Biele jazero. A všetkým Varjagom obývajúcim tieto zeme vládol Rurik. "Povesť dávnych liet – 12. storočie".

</doc>
<doc id="82076" url="https://sk.wikipedia.org/wiki?curid=82076" title="Rast a vývin rastlín">
Rast a vývin rastlín

Vývin rastlín je zložitý proces v ktorom sa z jednej bunky vytvára celé telo rastliny. Rozoznávame dve fázy vývinu. Vegetatívna fáza znamená vytvorenie koreňov, stonky a listov. Generatívna fáza zahrňuje kvitnutie a tvorbu plodov, čiže pohlavné rozmnožovanie rastlín. Rast a vývin rastlín je regulovaný rastlinnými hormónmi, alebo inými regulačnými látkami.
Vývin je charakterizovaný dvoma základnými procesmi:
Rastliny, ako aj ostatné mnohobunkové organizmy vznikajú z jednej oplodnenej vajcovej bunky, ktorú nazývame „zygota“ (samčie pohlavné bunky nazývame peľ). Po rozdelení zygoty sa niektoré bunky špecializujú, iné ostávajú naďalej deliacimi sa bunkami. Zhluk takýchto buniek nazývame meristémom. Meristém ostáva stále zachovaný na vrchole koreňov a stoniek, preto môžu rastliny rásť počas celého svojho života. Listy a kvety majú na rozdiel od koreňov a stoniek rast determinovaný – teda po dosiahnutí určitej veľkosti prestávajú rásť. Tieto orgány potom postupne vstupujú do "senescencie", odmumierajú a opadajú (napr. opad listov, alebo kvetných lupienkov).
Bunky, ktoré vznikajú delením meristému postupujú do fázy objemového rastu. Bunky naberajú vodu, čím sa zvyšuje ich osmotický tlak. Keďže rastlinné bunky sú obklopené pevnými bunkovými stenami, musí dôjsť počas objemového rastu k ich rozvoľňovaniu. To prebieha tak, že vplyvom zvýšenej kyslosti prostredia sa väzby medzi jednotlivými vrstvami celulózy uvoľnia a posunú sa v horizontálnom smere. Takto dochádza k predlžovaniu buniek.
Bezprostredne po predlžovaní dochádza k diferenciácii, k ktorom bunky nadobúdajú svoju budúcu funkciu. Väčšina buniek napriek svojim odlišným funkciám má trvalo zachovanú celú genetickú informáciu. V umelých podmienkach možno teda z každej rastlinnej bunky regenerovať celú rastlinu. Túto vlastnosť buniek nazývame "totipotencia". Výnimkou sú len vodivé bunky floému – sitkovice, ktoré zabezpečujú transport organických látok a v zrelom štádiu nemajú bunkové jadro.
Rast rastlín je regulovaný hormónmi rastlín, napr. auxínmi, giberelínmi a cytokinínmi. Preto sú tieto hormóny niekedy nazývané aj rastovými látkami. Sú bežne používané v pestovateľskej praxi najmä na uľahčenie zakoreňovania odrezkov.

</doc>
<doc id="82077" url="https://sk.wikipedia.org/wiki?curid=82077" title="Marián Chudovský">
Marián Chudovský

Marián Chudovský (* 5. február 1959, Banská Bystrica) je slovenský operný režisér. Od júla 2012 do 1.8.2018 bol generálnym riaditeľom Slovenského národného divadla.
Životopis.
V roku 1978 ukončil štúdium na gymnáziu v Banskej Bystrici, 1979-1984 študoval odbor hudobné umenie (podľa OSUDu odbor réžia na Hudobnej fakulte) VŠMU v Bratislave. V roku 1984-1988 pôsobil ako režisér a dramaturg opery ŠD v Košiciach, 1986-1988 ako umelecký šéf a režisér ŠD v Košiciach, 1988-1989 umelecký šéf Opery SND Bratislava, 1989-1991 režisér Opery SND, 1991-1993 umelecký šéf a režisér DJGT v Banskej Bystrici, 1993 riaditeľ letného divadelného festivalu Zámocké hry zvolenské, 1993-1996 režisér spevohry NS v Bratislave, 1996-2002 režisér TV Markíza.
Od 1. septembra 2002 do roku 2006 vykonával funkciu riaditeľa Opery Slovenského národného divadla v Bratislave. Medzitým bol dočasne menovaný generálnym riaditeľom SND. Túto funkciu vykonával od 1. januára 2006 do 1. júna 2006. V rokoch 2006 - 2008 bol režisérom Opery SND (do 31. 8. 2008), potom v slobodnom povolaní. 
Od júla 2012 je generálnym riaditeľom SND.
V Opere SND ako režisér inscenoval Verdiho Rigoletta (1987), Traviatu (1992) a Macbeth (2003) I Due Foscari (2010), Cilèaovu Adrianu Lecouvreur (1989), Čajkovského Pannu Orleánsku (2001), Bizetovu Carmen (2002), operetu Franza Lehára Veselá vdova (2005), dvojtitul: Mascagni Sedliacka česť – Leoncavallo Komedianti (2006), Musorgského Borisa Godunova (2008)
Medzi jeho ďalšie profilové inscenácie možno zaradiť:
A. Dvořák: Čert a Káča (ŠD Košice 1984, ND Praha 1990), G. Donizetti: Nápoj lásky (ŠD Košice 1986), G. Verdi: Il Due Foscari (ŠD Košice 1987), L. Janáček: Příhody lišky Bystroušky (ŠD Košice 1988), B. Britten: Zneuctenie Lukrézie - The Rape of Lucretia (KO Bratislava 1988), G. Donizetti: La Favorita (DJGT Banská Bystrica 1992), J. Offenbach: Hoffmannove poviedky (ŠD Ostrava 1992), L. Janáček: Její pastorkyňa (ŠO Banská Bystrica 1999), P. Mascagni: Sedliacka česť - Cavalleria rusticana, R. Leoncavallo: Komedianti - Pagliacci (ŠO Banská Bystrica 2000), G. Puccini: La Bohème (Vest Norges Opera Bergen – Nórsko 2004), B. Smetana: Braniboři v Čechách (JO ND Brno 2004), C. Saint-Saëns: Samson a Dalila (ND Praha 2006), B. Smetana: Hubička (ND Praha 2007), G. Donizetti: Lucia di Lammermoor (ŠD Košice 2009), G. Bizet: Carmen (NDM Ostrava 2010)

</doc>
<doc id="82078" url="https://sk.wikipedia.org/wiki?curid=82078" title="Jefferson (sopka)">
Jefferson (sopka)

Jefferson je vyhasnutá sopka, nachádzajúca sa v štáte Oregon v USA v pohorí Kaskádové vrchy. Je to druhá najvyššia hora Oregonu. Pomenovaný je podľa Thomasa Jeffersona, v poradí tretieho prezidenta USA, ktorý bol jedným zo sponzorov expedície Lewisa a Clarka do Kaskádových vrchov.
Sopka sa vytvorila v dvoch vulkanických cykloch, prerušených zaľadnením a následnou eróziou. Prvý nastal približne pred 290 000 rokmi a vytvorila andezitovo - dacitový vulkán, pravdepodobne vyšší ako súčasný vrchol. V druhom cykle sopka produkovala hlavne lávové prúdy, sprevádzané početnými lahármi. Posledná malá erupcia nastala približne pred 1 000 rokmi, odvtedy sopka nejaví žiadne známky aktivity a je považovaná za vyhasnutú.

</doc>
<doc id="82079" url="https://sk.wikipedia.org/wiki?curid=82079" title="Kormorán modrooký">
Kormorán modrooký

Kormorán modrooký (, predtým "Phalacrocorax atriceps") je výrazne sfarbený, čierno-biely kormorán s modrým očným krúžkom. Žije výlučne na južnej pologuli. Najčastejšie sa vyskytuje na skalnatom pobreží ostrovov. Je veľmi spoločenský a v zime vytvára početné kŕdle, ktoré lovia na otvorenom mori. V lete spravidla loví samotársky. Kormorán modrooký vytvára niekoľko poddruhov, ktoré sa od seba mierne líšia sfarbením.

</doc>
<doc id="82080" url="https://sk.wikipedia.org/wiki?curid=82080" title="Sula modronohá">
Sula modronohá

Sula modronohá () je druh vtáka z čeľade sulovité.
Je to charakteristický morský vták s nápadne modrými nohami. Je jedným s desiatich druhov veslonožcov, ktoré tvoria čeľaď sulovitých. Podobne ako príbuzné druhy, aj sula modronohá má štíhle telo, adaptované na lov ponáraním zo strmhlavého letu, ako i úzke krídla, ktoré pred nárazom na hladinu natiahne dozadu. Samec je trochu menší a ľahší ako samica, výborne loví v plytkých príbrežných vodách. Niekedy sa za potravou ponárajú malé skupiny. Ich najčastejšou korisťou sú ryby, predovšetkým lietajúce, rôzne druhy sardiniek a tichomorských makrel, ale aj hlavonožce. Sula modronohá je jedným zo vzácnejších druhov s pomerne malým areálom rozšírenia. Dosť malé sú aj jej presuny, napríklad populácia z Galapág prelieta nanajvýš k Ekvádoru.

</doc>
<doc id="82081" url="https://sk.wikipedia.org/wiki?curid=82081" title="Rastlinný hormón">
Rastlinný hormón

Rastlinné hormóny (tiež nazývané fytohormóny, alebo rastové látky) sú chemické zlúčeniny, ktoré sa tvoria v rastlinách v malej koncentrácii, vylučujú do okolia buniek, transportujú do inej časti rastliny a tam vyvolávajú určitý efekt. Sú to signály komunikácie medzi bunkami.
Rastlinné hormóny sa vo veľkej miere syntetizujú len v určitej, konkrétnej časti rastliny (napr. rastový vrchol rastliny, koreň ...), hoci v menšej miere ich môžu tvoriť takmer všetky rastlinné bunky. Transport hormónov je väčšinou pasívny v cievnych zväzkoch rastlín (môžu sa trasportovať floémom alebo xylémom). Jedinou známou výnimkou je auxín, ktorý sa transportuje aj aktívne, smerom od vrcholu nadol z jednej bunky do druhej (existujú špecifické prenášače na auxín).
V cieľových bunkách vstupujú hormóny do špecifickej väzby s určitými bielkovinami, ktoré nazývame receptory. Následne sa spúšťa reťazec reakcií, ktoré vedú ku charakteristickej odpovedi cieľovej bunky. Mechanizmus fungovania hormónov v rastlinách je veľmi podobný mechanizmu hormonálneho účinku u živočíchov (vrátane človeka).

</doc>
<doc id="82082" url="https://sk.wikipedia.org/wiki?curid=82082" title="Burda (pohorie)">
Burda (pohorie)

Burda alebo staršie Kováčovské kopce je plošne najmenší geomorfologický celok na Slovensku, súčasť subprovincie Vnútorné Západné Karpaty a Matransko-slanskej oblasti.
Polohopis.
Pohorie Burda sa nachádza na juhozápadnom Slovensku, na hraniciach s Maďarskom. Na území Slovenska hraničí s Podunajskou pahorkatinou na západe (podcelok Ipeľská pahorkatina). Južnú hranicu tvorí koryto Dunaja, ktorý sa prerezáva cez Vyšehradskú bránu a oddeľuje Burdu od maďarského pohoria Pilis, východnú hranicu tvorí koryto rieky Ipeľ, ktorý oddeľuje Burdu od maďarského pohoria Börzsöny. Severozápadnú časť pohoria ohraničuje Bajtavská brána, ktorá delí Burdu od Ipeľskej pahorkatiny, časti Zalabský chrbát. Maximálna dĺžka pohoria je , maximálna šírka len . Najvyšším vrchom pohoria je Plešivec () v centrálnej časti, relatívne výškové rozdiely dosahujú 180 až .
Geologické pomery.
Burda je sopečným pohorím, zaraďovaným k neogénnym vulkanitom. Vulkanická činnosť sa odohrávala vo vodnom prostredí, pričom centrá vulkanizmu sa nachádzali v susedných pohoriach Börzsöny a Pilis. Geologické podložie je tvorené andezitovými pyroklastikami (vulkanické brekcie, zlepence a pieskovce) zo skupiny neogénnych až kvartérnych vulkanitov, miestami je prekryté sprašami. Na území vystupujú na povrch tri výraznejšie "extruzívne dómy" (lávové kopy). Juhovýchodná časť, pri sútoku Dunaja s Ipľom, je tvorená ílovcami, pieskami, pieskovcami, štrkmi a zlepencami z obdobia spodného miocénu.
Georeliéf.
Pohorie Burda je stredohorský krajinný celok. Vyznačuje sa plošinatými chrbtami rozrytými dolinami (najďalej dovnútra pohoria zasahuje Veľká dolina). Výsledkom mrazového zvetrávania v kvartéri sú strmé skalné steny (najmä na južných svahoch pohoria), kužeľovité formy a rozsadliny, na úpätí ktorých sa nahromadili kamenné moria a iné sutinové polohy zvetralín. Po okrajoch pohoria ležia krátke výmoľové doliny a rokle vyerodované periodickými vodnými tokmi.
Klíma.
Územie patrí do teplej klimatickej oblasti (A), do suchej podoblasti (záporný index zavlaženia, menej ako −20) a do teplého, suchého okrsku A1 s miernou zimou a s dlhším slnečným svitom. Počet letných dní je viac ako 50 ročne, priemerný ročný úhrn zrážok sa pohybuje v rozmedzí 550 – . Priemerná teplota vzduch v januári dosahuje −4 až −3 °C v centrálnej časti, kým po obvode pohoria je to −3, −2 °C. Priemerná teplota vzduchu v júli je 19 – 20 °C v centrálnej časti a 20 – 21 °C po obvode pohoria.
Vodstvo.
Z hydrografického hľadiska je oblasť významná odstredivosťou vodných tokov, sieť vodných tokov je kvôli priepustnosti horninového podložia pomerne krátka. Ide o dva krátke prítoky Bajtavského potoka v severozápadnej časti, krátky vodný tok na juhu, v oblasti osady Kováčov a najdlhší potok Dolná (dlhý cca ). Ostatné vodné toky sú len periodické. Územie je odvodňované do Hrona, Ipľa a Dunaja.
Pôdy.
Pôdy patria prevažne k anhydromorfným pôdam, z pôdnych typov sú to hnedozeme a rendziny, kým okrajové polohy susediace s nivami riek sú pokryté semihydromorfnými fluvizemami.
Rastlinstvo.
Z fytogeografického pohľadu tvorí Burda spolu s pohorím Börzsöny jeden fytogeografický celok. Je súčasťou oblasti panónskej flóry (Pannonicum), obvodu pramatranskej xerotermnej flóry (Matricum). Je významnou lokalitou výskytu teplomilných drevín: dub cerový, dub plstnatý, jaseň mannový, javor tatársky, mechúrnik stromový, višňa mahalebková, mandľa nízka, bršlen bradavičnatý, klokoč perovitý. Na severných svahoch rastú dubovo-hrabové lesy, agáty a bučiny na malých plochách.
V podraste možno nájsť napr.: prilbicu jedhojovú, nátržník rozložitý, blyskáč jarný cibuľkonosný, na južných skalnatých svahoch rozchodník prudký Krajinov, druhy rodu kavyľ (pôvabný, chlpatý, tenkolistý), poniklec veľkokvetý, poniklec černastý, mak pochybný bielokvetý, na suchých výslnných stráňach mliečnik panónsky, ľadenec slovenský, hadinec taliansky, zlatobrada južná. Úplne tu chýbajú kalcifilné druhy. Burda predstavuje typ stredohorskej krajiny s teplomilnou vegetáciou, na úpätí so subtypom poľnohospodársko-vinohradníckej krajiny. Z hľadiska výškových vegetačných stupňov sa tu vyskytuje dubová zóna, jej horská podzóna (sopečnej oblasti). Juhovýchodné a západné svahy pokrývajú vinice.
Živočíšstvo.
Fauna pohoria Burda je súčasťou provincie stepí, panónskeho úseku. Početne rozšírené sú najmä teplomilné druhy. Z hmyzu napr. sága stepná, koník stepný, modlivka zelená, svrček spevavý, cikáda mannová; z plazov vzácna krátkonôžka štíhla, jašterica zelená, užovka stromová. Z vtákov tu žijú napr. výrik obyčajný, výr skalný, murárik červenokrídly. Cicavce reprezentuje diviak lesný, srnec lesný, jeleň lesný, muflón hôrny a mačka divá.
Ochrana prírody.
Na území pohoria sa nachádzajú dve národné prírodné rezervácie: Burdov (pôvodne Kováčovské kopce – juh) a Leliansky les (pôvodne Kováčovské kopce – sever). Kováčovské kopce – juh (aktuálne Burdov) – NPR vyhlásená v roku 1966 na výmere . Súčasťou je andezitová pahorkatina s najbohatšou teplomilnou biocenózou na Slovensku. Teplomilné dúbravové lesy sa striedajú s lesostepou a enklávami skalnej stepi. Rastie tu mnoho vzácnych rastlinných druhov panónskej flóry, ktoré sa vyskytujú iba tu, resp. tu majú najsevernejšiu hranicu rozšírenia na území Slovenska (napr. ibiš taurský). Rovnako vzácne je aj xerotermné živočíšne spoločenstvo. Zachovali sa zaujímavé bralnaté útvary, skalné steny, veže, okno. Kováčovské kopce – sever (aktuálne Leliansky les) – NPR vyhlásená v roku 1966 na ploche . Ochraňuje sa severná časť pohoria. Andezitové podložie je prekryté sprašovými nánosmi rôznej mocnosti, na svahoch a dnách úžľabín sú mohutné sprašové pokrovy. Predstavuje dôležitý doklad výskytu buka v skupine lesných typov bukových dúbrav v najnižších polohách štátu.
Turistika.
Územím pohoria vedú tri značkované turistické trasy. Červeno-značený z obce Kamenica nad Hronom južnými svahmi NPR Burdov k železničnej zastávke Kováčov, najdlhší modro-značený z osady Kováčov, okrajom obce Chľaba, cez Veľkú dolinu, popod Kráľovu horu () a pripája sa k černo-značenému chodníku. Žlto-značený turistický chodník je krátkou spojkou od železničnej zastávky Kováčov do rekreačnej osady Kováčov. Možnosti ubytovania poskytuje rekreačné stredisko Kováčov a podnikové chaty v oblasti železničnej stanice Kamenica nad Hronom. Jedinou chatou vnútri pohoria je chata Ipeľ, prístupná po asfaltovej ceste z obce Bajtava.
Obce.
Na juhozápadnom okraji pohoria leží Kamenica nad Hronom, z ktorej vedie cesta južným úpätím pohoria a popri Dunaji do obce Chľaba na juhovýchodnej strane pohoria. Na severnej strane pohoria ležia dve obce: Bajtava a Leľa. Bajtava leží pri ceste II/564 od Salky do Kamenice nad Hronom a Štúrova. Leľa sa nachádza na odbočke z tejto cesty za Bajtavou. Všetky obce sú súčasťou okresu Nové Zámky.

</doc>
<doc id="82083" url="https://sk.wikipedia.org/wiki?curid=82083" title="Anaheim Mighty Ducks">
Anaheim Mighty Ducks



</doc>
<doc id="82086" url="https://sk.wikipedia.org/wiki?curid=82086" title="Zalabský chrbát">
Zalabský chrbát

Zalabský chrbát je geomorfologickou časťou Podunajskej pahorkatiny a jej podcelku Ipeľská pahorkatina. Zaberá zvlnené územie severne od Štúrova.
Polohopis.
Nachádza sa na juhovýchodnom okraji Podunajskej pahorkatiny a v južnej časti jej podcelku Ipeľská pahorkatina. Zaberá pás zvlneného územia medzi Ipeľskou nivou na východe a Hronskou nivou na západe. Južne pokračuje Ipeľská pahorkatina časťou Bajtavská brána a severne nadväzuje Santovská pahorkatina. Západným okrajom preteká potok Perec, južným Bajtavský potok, ktoré odvádzajú vodu z tejto časti pahorkatiny do Hrona, východnú časť odvodňujú menšie prítoky Ipľa.
Zalabský chrbát zasahuje do okresov Nové Zámky a Levice v Nitrianskom kraji. Z obcí sa tu nachádza Zalaba, Sikenička, Pavlová, Salka a Malá nad Hronom. Južný a východný okraj lemuje cesta II/564 zo Štúrova do Levíc, západnou časťou prechádza cesta III. triedy, spájajúca tunajšie obce. Severným okrajom vedie popri ceste aj železničná trať Zvolen – Čata.
Chránené územie.
V juhovýchodnej časti sa nachádza prírodná rezervácia Sovie vinohrady, vyhlásená v roku 1993 na ploche . Predstavuje enklávu teplomilnej vegetácie s najbohatším výskytom katranu tatárskeho na Slovensku. Rastie tu tiež chránený mechúrnik stromový a ďalšie chránené druhy rastlín. Svahy na okraji Zalabského chrbta sú porastené vinicami.
Turizmus.
Oblasť patrí medzi turisticky pokojnejšie a ponúka možnosti na nenáročné prechádzky a cyklotúry. Pahorkatinou vedie Pohronská cyklomagistrála, využívajúca vhodné podmienky zvlnenej krajiny. Nie sú tu žiadne značené turistické chodníky, no z Bíne cez Pavlovú do Salky vedie Mariánska cesta.

</doc>
<doc id="82087" url="https://sk.wikipedia.org/wiki?curid=82087" title="Deklinačná kružnica">
Deklinačná kružnica

Deklinačná kružnica, nazývaná niekedy ako "hodinová kružnica", je kružnica na nebeskej sfére, ktorá prechádza jej stredom a oboma svetovými pólmi a je kolmá na svetový rovník. Na Zemi zodpovedá poludníku. Pretože nebeská sféra sa zdanlivo otáča, stotožňuje sa s miestnym poludníkom každý okamih iná deklinačná kružnica.
Vzdialenosť deklinačnej kružnice od miestneho poludníka sa nazýva hodinový uhol, vzdialenosť od jarného bodu je rektascenzia. Pozdĺž deklinačnej kružnice sa meria deklinácia bodu, napríklad hviezdy.

</doc>
<doc id="82088" url="https://sk.wikipedia.org/wiki?curid=82088" title="Sula hnedá">
Sula hnedá

Sula hnedá () je druh vtáka z čeľade sulovité.
Podobne ako ostatné suly, je výborne uspôsobená na život a lov na mori. Má štíhle vretenovité telo, pod kožou vzdušné vaky (tlmia náraz na hladinu pri ponáraní zo strmhlavého letu) a dlhý končistý zobák, ktorý jej umožňuje bezpečne uchopiť rybu. Vrhá sa z výšky až 30 metrov, takže prenikne aj do väčšej hĺbky, kde „torpéduje“ húfy kalmarov či rýb. Vďaka svojim dlhým silným krídlam je aj dobrým letcom. Samce tohto druhu suly ako jediné z čeľade sulovitých tokajú počas letu.

</doc>
<doc id="82089" url="https://sk.wikipedia.org/wiki?curid=82089" title="Konstantin Konstantinovič Rokossovskij">
Konstantin Konstantinovič Rokossovskij

Konstantin Konstantinovič Rokossovskij (, ; * 21. december 1896, Telehany, Minská gubernia, Ruské impérium – † 3. august 1968, Moskva, Sovietsky zväz) bol sovietsky vojvodca poľsko-ruského pôvodu, jeden z najvýznamnejších sovietskych veliteľov počas druhej svetovej vojny. Maršal Sovietskeho zväzu, maršal Poľska, minister obrany Poľska a dvojnásobný nositeľ titulu "Hrdina ZSSR".
Život.
Mladosť.
Narodil sa 21. decembra 1896 ako syn strojvodcu Poliaka Ksaweryho Rokossovského a pravoslávnej učiteľky Antoniny Ovsiannikovovej. Čoskoro po narodení Konstantina sa jeho rodičia presťahovali do Varšavy. Niektoré zdroje uvádzajú ako miesto narodenia Varšavu. Roku 1905 mu umrel otec, a rodina ostala bez prostriedkov. Po skončení štvorročného štúdia na učilišti odišiel Rokossovskij pracovať do továrne na pančuchy. V roku 1911 mu zomrela aj matka. 14-ročný Konstantin zostal spolu so svojou sestrou ako sirota.
Prvá svetová vojna a občianska vojna.
Po začiatku 1. svetovej vojny vstúpil 18-ročný Konstantin Rokossovskij do dragúnskeho jazdeckého pluku. Pisár pluku po letmom pohľade na jeho otcovské meno premenoval radšej Konstantina Xavieroviča na Konstantina Konstantinoviča. Za krátku dobu jeho vojenskej činnosti mu bol pred nastúpenou jednotkou udelený za odvahu a dôvtip v boji Kríž sv. Juraja 4. triedy. Za ďalšie tri roky služby dosiahol Konstantin hodnosť poddôstojníka, a bol vyznamenaný ďalšími troma Krížmi sv. Juraja. V októbri 1917 vstúpil do Červených gárd a neskôr do Červenej armády. V roku 1919 vstúpil do komunistickej strany. Počas občianskej vojny bol veliteľom samostatného jazdeckého pluku a samostatnej divízie. Už vtedy sa tento mladý dôstojník vyznačoval odvahou, čestnosťou a skromnosťou, čo z neho robilo vzorného vojaka. Jeho inak skvelá kariéra mala iba jednu chybu: bol Poliak.
Medzivojnové obdobie.
Po skončení občianskej vojny slúžil v jednotkách na zabajkalsku. V rokoch 1931 až 1936 slúžil na Ďalekom východe v jednotkách špeciálneho určenia ktoré ochraňovali Východočínsku železnicu, do jej predaja Japonsku v roku 1935.
V roku 1936 bol povýšený do hodnosti generála a stal sa veliteľom jazdeckej brigády. Ale už roku 1937 bol falošne obvinený so spolupráce s poľskou a japonskou tajnou službou a uväznený v Leningrade. Vo väzení bol tri roky. Napriek tvrdému vypočúvaniu nikdy nepodal krivé svedectvo voči iným osobám a obhajoval svoju nevinu. Prepustený bol v roku 1940, kedy mu pomohol bývalý podriadený gen. G. K. Žukov. K. K. Rokossovského v Červenej armáde rehabilitovali, vrátili pôvodnú hodnosť a čoskoro poverili velením mechanizovanej jednotky.
Druhá svetová vojna.
Po napadnutí ZSSR do 11. júla 1941 velil 9. mechanizovanému zboru. Zbor sa účastnil bojov pri Dubne na Ukrajine. Napriek rozporuplným rozkazom na protiútok, v dôsledku nemeckého prečíslenia nariadil svojim vojskám prejsť do obrany. Neskôr bol poverený zacelením obrany na úseku frontu po białystokcko–minskej operácii, smerom na Smolensk. S pomocou 90 tankov, dvoch pechotných plukov, štyroch delostreleckých plukov a častí 38. streleckej divízie zastavil nemecký postup 7. a 17. tankovej a 20. motorizovanej divízie pri Viazme, čím získal čas na umožnil ústup viacerým sovietskym jednotkám. 
V septembri 1941 bol priamo na Stalinov rozkaz poverený velením 16. armády Západného frontu. Bola mu pridelená skupina štábnych dôstojníkov, rádiostanica a dva automobily. 16. armádu si mal sám zozbierať z ustupujúcich a rozbitých jednotiek, ktoré stretne na ceste z Moskvy na front do Jarceva. 16. armáda mala kryť Volokalmský smer, ktorým postupoval čelný (resp. severný) útok Nemcov na Moskvu. Práve na tomto smere bola situácia veľmi zložitá, keďže sovietske jednotky iba dezorganizovane ustupovali a nepriateľovi nekládli organizovaný odpor. Rokossovskij zastavoval ustupujúce jednotky ako len mohol a pokúšal sa ich nasadiť na Volokolamský smer. V zúfalej situácii použil i jednotku študentov z vojenského učilišťa, 316. streleckú divíziu pod vedením generála I.V. Panfilova, či 3. jazdeckú brigádu L.M. Dovatora. Tak sa mu čoskoro podarilo vytvoriť súvislý front, ktorý už nebolo také jednoduché zlikvidovať obchvatom. Jeho jednotky, vedomé si toho, že bránia Moskvu sa úporne bránili a spomalili postup nemeckých vojsk. V 316. streleckej divízii gen. Panfilova, ktorá sa v týchto bojoch obzvlášť vyznamenala vznikol aj známy mýtus o panfilovcoch - malom oddiele vojakov, ktorí pri obrane dôležitej križovatky zničili 50 nemeckých tankov. (Jednotky na Rokossovského úseku frontu v zúfalých bojoch skutočne zničili niekoľko desiatok nemeckých tankov, nejednalo sa však o malý oddiel, ale úspechy celých plukov. V dobe svojho vzniku však podobné propagandistiké akcie zvyšovali morálku armády.) Rokossovskij si v týchto bojoch vyslúžil veľkú vojenskú autoritu.
30. septembra 1942 bol Kostantin Rokossovskij poverený velením Stalingradského frontu. Jedného z troch dôležitých frontov, ktorých úlohou bolo obkľúčiť nemecké vojská bojujúce v Stalingrade - operácia Uran. Tá sa začala 19. novembra 1942 a už o niekoľko dní uzavrela mocnú obruč okolo 6. armády generála Paulusa a častí 4. tankovej armády. Rokossovského jednotky boli následne poverené likvidáciou tohto obkľúčenia pri Kalači na Done. Neskôr bol jeho Stalingradský front hlavnou silou, ktorá mala zlikvidovať obkľúčené nemecké jednotky. 8. januára 1943 ponúkol Konstantin Rokossovskij podmienky kapitulácie obkľúčeným Nemeckým jednotkám, aby sa vyhol zbytočnému krviprelievaniu. Napriek tomu, že bola jeho ponuka odmietnutá ponúkol ju Nemcom v priebehu niekoľkých dní znovu. Tí ju však opäť odmietli. 31. januára 1943 zobrali Rokossovského jednotky do zajatia aj samotného poľného maršala Paulusa. V Stalingrade zajali sovietske jednotky ďalších 24 generálov, 2 500 iných dôstojníkov a takmer 90 000 vojakov. 2. februára 1943 sa jeho vojskám vzdali posledné fanaticky sa brániace nemecké jednotky v Traktorovom závode. Tým sa fakticky skončila bitka o Stalingrad.
Rokossovskému bol ešte počas bitky 28. januára 1943 ako jednému z prvých dôstojníkov v Červenej armáde udelený Rad Suvorova. V tej dobe už zastával hodnosť generálplukovníka.
Vo februári 1943 bol Rokossovskij poverený velením Stredného frontu, ktorému pripadla dôležitá úloha pri následných letných bojoch roku 1943 pri Kursku. Z prichádzajúcich správ bolo jasné, že práve tu Nemci zasadia svoj nasledujúci úder. Velenie niektorých frontov bolo presvedčené, že práve preto je potrebné prejsť do rozsiahlej ofenzívy skôr než nacistické vojská. Konstantin Konstantinovič však bol iného názoru a tvrdil, že na to je potrebná dvoj, až trojnásobná početná prevaha, ktorú však sovietske vojská nemali. Na zastavenie pripravovanej nemeckej ofenzívy preto navrhoval, okamžitý prechod do obrany. Na tom sa nakoniec zhodli aj ostatní velitelia na čele so Stalinom, a hlavným silám prikázali okamžite sa opevniť. Sovietske vojská a civilisti vybudovali niekoľko línií obrany. Rokossovského vojská nakoniec úspešne ubránili severnú časť oblúka a neskôr prešli spolu s ostatnými frontmi do protiofenzívy, uštedriac Nemcom ťažkú porážku.
Po Kurskej bitke bol Konstantin Konstantinovič opäť povýšený, teraz už na armádneho generála. Stal sa známym medzi vojakmi na celom východnom fronte, jeho meno nebolo neznáme ani medzi západnými Spojencami. Ako energický, nebojácny aj v tých najvypätejších situáciach ale i priateľský a priamy v jednaní s ľuďmi bol medzi obyčajnými vojakmi veľmi obľúbený. Tam kde sa objavil, bol vždy prirodzenou autoritou. Taktiež údajne veľmi imponoval ženám. Keď sa raz doniesli zvesti o jeho vzťahoch s istou známou umelkyňou až do Kremľa, sám Stalin sa ho s úsmevom spýtal, či súdruh Rokossovskij vie, čia žena je pani Serovová.
Jeho vojenský talent sa znovu prejavil v plnej miere pri realizácii "operácie Bagration" v lete 1944. Plán na oslobodenie Bieloruska vypracoval Stalin spolu s Žukovom a Vasilevským. 22. mája 1944 prebiehalo v Kremli zoznámenie s týmto plánom. Rokossovského 1. bieloruský front, mal hrať v tejto operácii hlavnú úlohu. Po objasnení jednotlivých úloh, Rokossovskij navrhol určité vylepšenia, ktoré boli podľa jeho názoru lepšie ako pôvodne navrhovaný plán útoku na Bobrujsk. Navrhoval totiž komplikovanejší variant útoku na oblasť z dvoch smerov. Stalin, ktorý skôr preferoval jednoduchšie plány mu navrhol, aby si svoje rozhodnutie šiel radšej premyslieť do vedľajšej miestnosti. Keď ho poslali si plán premyslieť ešte raz, pochopil že riskuje, keď nesúhlasí s plánom, ktorý navrhujú traja maršali. Vo vzduchu už bolo cítiť vôňu popraviska, keď Rokossovskij tretí raz vkročil do miestnosti. A na priamu otázku Stalina, kto má teda pravdu, odpovedal: "ja", čím ho veľmi prekvapil. Čoskoro plán prijal aj Stalin. (Ako sa neskôr vyjadril jeden z prítomných dôstojníkov, za tento čin vzdoru Stalinovi, mal byť Rokossovskému udelený i tretí titul Hrdinu ZSSR.)
22. júna 1944 začali vojská Červenej armády operáciu Bagration, dovtedy najväčšiu pozemnú operáciu v históriách vojen. Len za prvý týždeň bojov boli zničené vojská o sile 25 nemeckých divízií. Na druhý deň Stalin pochopil, že Rokossovského nápad bol priam geniálny. (Sovietske vojská zaútočili na neprechodnom úseku frontu, kde ich útok Nemci neočakávali.) Už 29. júna 1944 bola Konstantinovi Konstantinovičovi Rokossovskému udelená maršalská hviezda, 30. júla titul Hrdina ZSSR. Počas bojov bola 11. júla zajatá skupina 105 000 nemeckých vojakov a dôstojníkov, bola to najväčšia skupina nemeckých vojakov, ktorá sa dovtedy vzdala sovietskym vojskám. V nemeckom fronte vznikla veľká niekoľko široká medzera. Časť tejto skupiny zajatcov potom nechal Stalin demonštratívne pochodovať Moskvou.
Čoskoro vojská 1. bieloruského frontu začali postupovať do Poľska. Po takmer troch mesiacoch ťažkých bojov, pri tom postúpili o viac ako . Ich zásobovacie a tylové jednotky boli rozťahané cez celé Bielorusko a polovicu Poľska. Armáda sa nakoniec na Visle v dôsledku nemeckého protiútoku musela zastaviť. Rokossovského vojská potrebovali doplniť svoje preriedené rady, zásoby i opraviť techniku. Práve v tej dobe na rozkaz z Londýna začala Armia Krajowa povstanie vo Varšave. Rokossovskij sa tak musel (pravdepodobne na príkaz Stalina) nečinne prizerať ako jednotky SS masakrujú jeho krajanov v meste, v ktorom vyrastal. Sovietsky front sa v tejto oblasti zastavil na niekoľko mesiacov.
V novembri 1944 bol poverený velením 1. bieloruského frontu Georgij Žukov, jemu teraz mala pripadnúť česť dobyť Berlín. Rokossovskij mal veliť 2. bieloruskému frontu, ktorý ho kryl zo severu v oblasti Pomoranska. Tak mal dôvod cítiť sa ukrivdený. Tento príkaz však nariadil osobne Stalin.
24. júna 1945 bolo z poverenia Stalina Rokossovskému a Žukovovi udelené velenie prehliadky na Červenom námestí v Moskve. Od júna 1945 do októbra 1949 velil Severnej skupine vojsk rozmiestnenej v Poľsku. 
Povojnové obdobie.
V roku 1949 sa poľský prezident Bolesław Bierut obrátil na Stalina, so žiadosťou, aby Rokossovský mohol opustiť Sovietsku armádu a stať sa ministrom obrany Poľska. V rokoch 1949 až 1956 vykonal Konstatin Rokossovský veľa práce pri reorganizácii, zvýšení bojaschopnosti a obranyschopnosti Poľskej ľudovej armády. Napriek tomu, že mal zo začiatku problémy s komunikáciou v poľskom jazyku, po dlhej dobe pobytu v ZSSR bol členom poľského Politbyra a prvým námestníkom miniterského predsedu Poľska. Po smrti Stalina a Boleslava Beruta sa vzťahy Poľska a ZSSR zmenili. Vzrastali protisovietske nálady, a tak Rokossovskij požiadal poľskú vládu o uvoľnenie zo všetkých postov.
V rokoch 1956 - 1957 a 1958 - 1962 zástupca ministra obrany ZSSR, ktorým bol vtedy G. K. Žukov. V roku 1962, keď odmietol vo svojich spomienkach nadbiehať Chruščovovi bol pozbavený funkcie zástupcu ministra obrany, ktorý bol v tej dobe takisto odvolaný. Následne od apríla 1962 pôsobil ako generálny inšpektor Skupiny inšpektorov ministerstva obrany ZSSR. V rokoch 1956 - 1968 pôsobil ako kandidát členstva do CK KPSS, Pôsobil tiež ako člen Najvyššieho sovietu ZSSR 2. a 5.-7. zvolania.
Deň pred smrťou dopísal svoju knihu memoárov: "Vojenský dlh" (1968). Pochovaný pri kremeľskej stene na Červenom námestí.

</doc>
<doc id="82090" url="https://sk.wikipedia.org/wiki?curid=82090" title="Izidor Kotulič">
Izidor Kotulič

PhDr. Izidor Kotulič CSc. (* 5. január 1927, Sedlice – † 15. január 2012, Pezinok ) bol slovenský jazykovedec.
Životopis.
Narodil sa 5. januára 1927 v Sedliciach v okrese Prešov. Hneď po skončení vysokoškolských štúdií (slovenský jazyk–história) v roku 1952 prišiel do Jazykovedného ústavu Slovenskej akadémie vied, v ktorom pracoval 40 rokov, až do odchodu do dôchodku v roku 1992.
V rokoch 1952 – 1953 pracovník Ústavu slovenského jazyka Slovenskej akadémie vied a umení v Bratislave,1953 – 1964 pracovník Ústavu slovenského jazyka Slovenskej akadémie vied v Bratislave, v r. 1967 – 1990 pracovník Jazykovedného ústavu Ľudovíta Štúra SAV v Bratislave na funkciách odborný pracovník, vedecký pracovník, samostatný vedecký pracovník, vedúci vedecký pracovník.V období rokov 1959 – 1965 zástupca riaditeľa ústavu, 1962 – 1969 a 1981 – 1983 vedúci oddelenia dejín slovenského jazyka. V r. 1978-1980 lektor slovenského jazyka na Filozofickej fakulte univerzity v Novom Sade, Juhoslávia. V r. 1962 – 1968 tajomník vedeckého kolégia jazykovedy SAV. V r. 1980 – 1984 člen komisie pre obhajoby kandidátskych dizertačných prác vo vednom odbore slovenský jazyk.Od roku 1992 bol na dôchodku. Zomrel 15. januára 2012 v nemocnici v Pezinku.
Štúdium.
Študoval v r. 1948 – 1952 na Filozofickej fakulte Slovenskej Univerzity v Bratislave (slovenský jazyk - dejepis). V roku 1956 ašpirant - CSc., 1967 doktorát - PhDr. 
Odborná vedecká činnosť.
Je autorom mnohých odborných a vedeckých prác. Má osobné zásluhy o vybudovanie základov a o ďalší rozvoj výskumu dejín slovenského jazyka v SAV; osobitne významný je jeho zakladateľský vklad do budovania pramennej základne výskumu dejín slovenčiny, do organizovania široko založených archívnych výskumov, do budovania zbierok pramenného materiálu z transliterovaných rukopisov a ich kópií, kartotéky pre "Historický slovník slovenského jazyka" a fototéky. Viaceré výsledky výskumov Izidora Kotuliča z oblasti historického hláskoslovia, historickej morfológie a lexikológie, z historickej dialektológie, onomastiky, vývinu jazykovednej terminológie a pravopisu i tzv. vonkajších dejín slovenčiny znamenajú bádateľský prínos do daných oblastí skúmania. Osobitne obľúbenou témou Izidora Kotuliča bola problematika tzv. kultúrneho jazyka slovenskej národnosti. 
Ocenenia.
V roku 1984 Čestná medaila Mateja Bela za zásluhy v historických vedách, 1987 Strieborná čestná plaketa Ľudovíta Štúra za zásluhy v spoločenských vedách. 

</doc>
<doc id="82091" url="https://sk.wikipedia.org/wiki?curid=82091" title="Akademický titul">
Akademický titul

Akademický titul je čestná hodnosť udeľovaná vysokou školou alebo univerzitou absolventom vysokoškolského štúdia. V širšom zmysle je to čestná hodnosť udeľovaná vysokoškolsky vzdelanému človeku po splnení istých, najmä vedomostných požiadaviek.
Akademické tituly z pohľadu Slovenskej republiky.
Akademické tituly sa na Slovensku udeľujú na základe zákona č. 131/2002 o vysokých školách a zákona č. 133/2002 o Slovenskej akadémii vied a podľa osobitného predpisu – zákona č. 53/1964 Zb. o udeľovaní vedeckých hodností a o Štátnej komisii pre vedecké hodnosti v znení zákona č. 324/1996.
Akademické tituly v užšom zmysle.
"Ak nie je uvedené inak, titul sa píše pred menom."
Akademické tituly v širšom zmysle.
Okrem vyššie uvedených titulov sem patria:
V najširšom zmysle aj tituly udeľované SAV (predtým aj ČSAV): akademik SAV, člen korešpondent SAV, riadny člen akademik SAV.

</doc>
<doc id="82092" url="https://sk.wikipedia.org/wiki?curid=82092" title="STS-1">
STS-1

STS-1 bol prvý americký orbitálny kozmický let v rámci programu Space Shuttle. Zároveň išlo o prvú misiu raketoplánu "Columbia" a prvý kozmický let raketoplánu vôbec. Vzhľadom na to, že americký raketoplán nebol koncipovaný na let bez posádky, išlo o prvý prípad, kedy kozmickému letu s ľudskou posádkou nepredchádzali žiadne nepilotované skúšobné misie. Let STS-1 sa tak stal najriskantnejším skúšobným letom v dejinách kozmonautiky a letectva vôbec. Jeden z odhadov dával dvojici astronautov šancu na prežitie 9:1. "Columbia" vyštartovala 12. apríla 1981 z Kennedyho vesmírneho strediska a naspäť na Zem sa vrátila 14. apríla, kedy po 37 obletoch Zeme pristála na Edwardsovej leteckej základni v Kalifornii. Veliteľom raketoplánu bol veterán kozmických letov, 50-ročný John Young. Vo funkcii pilota letel 43-ročný námorný kapitán Robert Crippen. Cieľom letu bolo dokázať, že myšlienka viacnásobne použiteľného vesmírneho dopravného prostriedku je reálna. Žiadna iná kozmická loď dovtedy nebola schopná vzlietnuť do vesmíru viac než jedenkrát. 
Zaujímavosťou je, že 12. apríl je dátumom ďalšieho slávneho výročia v histórii kozmonautiky. Presne 20 rokov pred prvým štartom "Columbie", 12. apríla 1961, sa dostal do vesmíru prvý človek, sovietsky kozmonaut Jurij Gagarin. Tento deň bol tiež vyhlásený za Medzinárodný deň letu človeka do vesmíru.
Posádka.
Záložná posádka.
Záložná posádka potom letela na nasledujúcej misii STS-2:
Priebeh letu.
Zloženie posádky misie STS-1 bolo oficiálne oznámené 11. marca 1978 s tým, že let bol naplánovaný na jún 1979. Problémy s gyroskopmi, dlaždicami tepelnej ochrany, softvérom a mnohé ďalšie spôsobili viaceré odklady termínu štartu, ktorý nakoniec mal meškanie takmer dva roky. Začiatkom roka 1981 bol raketoplán "Columbia" pripravený na svoj prvý skúšobný let. V piatok 10. apríla už bolo všetko pripravené na štart spolu s Johnom Youngom a Robertom Crippenom na letovej palube raketoplánu, ale kvôli chybnej synchronizácii jedného z palubných počítačov "Columbie" sa muselo odpočítavanie prerušiť, a termín štartu sa odložil. Young a Crippen tak museli po šiestich a pol hodinách čakania vystúpiť z raketoplánu. Zaujímavosťou je, že Crippen bol toho názoru, že riešenie vtedy ešte neznámeho problému zaberie minimálne niekoľko týždňov až mesiacov. Počas soboty 11. apríla si Young precvičoval pristátia pomocou lietadla Shuttle Training Aircraft, ktoré vďaka kombinácii konštrukčných úprav a príslušného softvéru v elektronickom systéme riadenia dokázalo verne simulovať priblíženie a pristátie raketoplánu. Celkovo vykonal v tento deň 11 cvičných priblížení na pristátie. Spolu s Crippenom sa potom počas dňa dozvedeli, že problém s počítačmi raketoplánu sa podarilo vyriešiť a nový termín štartu je zajtra.
V nasledujúci deň bolo všetko opäť pripravené na najriskantnejší skúšobný let v dejinách kozmonautiky a letectva vôbec. Dovtedy sa všetky kozmické lode najprv skúšali v bezpilotnom režime a až potom v nich letela ľudská posádka, ale americký raketoplán nebol koncipovaný na bezpilotný let. V tomto prípade nešlo len o samotnú kozmickú loď, ale o celú štartovaciu zostavu, čiže raketoplán (orbiter), hlavnú palivovú nádrž ET na kvapalné pohonné látky a dva pomocné štartovacie motory SRB na tuhé palivo. Young a Crippen sa v podstate chystali zveriť svoje životy do rúk inžinierov a počítačových simulácií, ale ak sa niekto počas výpočtov, konštrukcie, stavby alebo príprav splietol, sú obaja mŕtvi. Teoreticky možnosť záchrany posádky existovala, ale všetci veľmi dobre vedeli, že ani katapultážne sedadlá, prevzaté zo strojov SR-71 Blackbird, nedokážu astronautov v 99% prípadov zachrániť. Young sa k tomu vyjadril: "„Každý, kto sedí na špici najväčšieho systému s kyslíkovodíkovým palivom na svete, a vie, že sa chystajú spodok zapáliť a zároveň nemá aspoň malé obavy, nerozumie tak úplne celej situácii...“" V tento deň Younga a Crippena prebudili o 03:00 miestneho času. Po raňajkách, ku ktorým sa už tradične podával steak a vajíčka, nasledovala krátka lekárska prehliadka. Potom si astronauti obliekli skafandre, vyšli z Budovy operácií a testov ("Operations and Checkout Building") a nasadli do špeciálne upravenej dodávky, ktorá ich doviezla k 14 km vzdialenému štartovaciemu komplexu 39A. O 05:20 technici ukončili uzavretie raketoplánu. Obaja astronauti ležiaci v sedadlách striedavo pozorovali pelikány, ktoré lietali nad lagúnami, a striedavo sledovali údaje na obrazovkách počítačov. 
Misia STS-1 nakoniec úspešne odštartovala v nedeľu 12. apríla 1981 o 07:00:03,867 miestneho času (12:00:03,867 svetového času) zo štartovacieho komplexu 39A v Kennedyho vesmírnom stredisku. Bez toho, aby si to Young a Crippen mohli uvedomiť, ocitli sa hneď v prvých okamihoch letu len kúsok od katastrofy. Systém na zaplavenie rampy vodou, ktorý mal potlačiť efekt zvukových vĺn na konštrukciu štartovacej zostavy, bol poddimenzovaný. Tlakové vlny poškodili jeden zo spodných závesov, ktoré pútali "Columbiu" k nádrži ET. Záves sa našťastie iba ohol, ak by sa úplne odlomil, nasledovala by deštrukcia celej zostavy. Rovnaké tlakové vlny tiež dočasne vychýlili zo správnej pozície veľkú klapku na spodku zadnej časti raketoplánu, ktorá sa používala ako aerodynamické vyváženie. Tlak v hydraulickom okruhu klapky tak na malý okamih prekročil bezpečnostné limity, ale z nepochopiteľného dôvodu dodávateľ hydraulického systému nechal do "Columbie" namontovať silnejšie rúrky, než vyžadovala špecifikácia. Astronautom to zachránilo život. Young sa po misii k tomu vyjadril: "„Keby som vedel, že sa klapka vychýlila tak ďaleko zo svojej pozície, došiel by som k záveru, že hydraulické potrubie popraskalo a systém je mimo prevádzky. Doviedol by som stroj do bezpečnej výšky, ktorá ešte stále bola prípustná na katapultáž, a zatiahol by som za katapultážne madlo.“" Young sa potom pri rôznych príležitostiach opakovane vyjadroval, že katapultáž zo štartujúceho raketoplánu by znamenala rozsudok smrti, pretože spaliny horiacich motorov SRB by astronautov a ich padáky úplne spálili.
Po 2 minútach a 11 sekundách sa od štartovacej zostavy oddelili motory SRB a na padákoch dopadli do Atlantického oceánu, asi 250 kilometrov od pobrežia. Odtiaľ ich lode dotiahli späť na kozmodróm, kde ich potom pripravili k ďalšiemu použitiu. V čase 8 minút a 34 sekúnd od štartu došlo k vypnutiu hlavných štartovacích motorov SSME. "Columbia" vtedy letela rýchlosťou 28 080 km/h po počiatočnej dráhe vo výške 24 – 150 km. Hlavná palivová nádrž ET sa oddelila od raketoplánu v čase 9 minút a 2 sekundy po štarte. Jej zvyšky dopadli do Indického oceánu. V čase 10 minút, 32 sekúnd po štarte astronauti vykonali manéver OMS-1 a v T+44 minút, 2 sekundy nasledoval OMS-2. Po týchto manévroch sa raketoplán dostal na kruhovú obežnú dráhu vo výške 245,8 – 247,6 km. Ďalšie dva manévre v čase T+6 hodín, 20 minút a T+7 hodín, 5 minút "Columbiu" presunuli na eliptickú dráhu vo výške 273,9 – 274,1 km.
Hlavná náplň letu bola úplne technická, pretože hlavným zmyslom prvej misie "Columbie" bolo preveriť správanie konštrukcie a systémov pri lete vo vesmíre. Dôležitou operáciou bolo otvorenie dverí nákladového priestoru. Otvorením dverí bola podmienená správna funkcia chladiaceho systému, ktorého radiátory boli na ich vnútornej strane. Správnu funkciu pohonného mechanizmu dverí astronauti overili dvojakým otvorením a zatvorením. Raketoplán bol po väčšinu letu v polohe „na chrbte“, ktorá posádke umožňovala vizuálne pozorovania zemského povrchu. Na začiatku druhého dňa letu posádka vyskúšala po dobu tri a štvrť hodiny gravitačnú stabilizáciu, pri ktorej bol raketoplán namierený pozdĺžnou osou k Zemi. Ukázalo sa, že tento spôsob stabilizácie ušetrí v priemere 4 kg paliva za hodinu letu.
Prípravy na pristátie začali Young a Crippen asi 6 hodín pred brzdiacim manévrom. K nemu došlo 14. apríla o 17:22 UTC nad Indickým oceánom. Posádka potom otočila raketoplán okolo priečnej osi a zafixovala ho s pozdĺžnou osou zdvihnutou o 40° k horizontu. V tejto polohe "Columbia" vstúpila o 28 minút neskôr vo výške 120 km a 7 070 km od miesta pristátia do horných vrstiev atmosféry rýchlosťou 24-krát vyššou než rýchlosť zvuku. Na exponovaných miestach plášťa sa teplota zvýšila na 1 480 °C a ionizovaný plyn spôsobil na 17 minút stratu spojenia. Raketoplán preletel pobrežie Kalifornie vo výške 43 km rýchlosťou 8 026,2 km/h a od severozápadu sa priblížil k Edwardsovej leteckej základni, určenej na pristátie. Nad základňu priletel vo výške 16 km už takmer rýchlosťou zvuku. Vo výške 10 km Young vykonal náklon o 35° a začal tiahlu ľavú zatáčku o 210°, po ktorej sa pri klesaní 60 m/s dostal do kurzu pristávacej dráhy 23 na dne vyschnutého soľného jazera. Po vysunutí podvozku vo výške 120 m sa "Columbia" dotkla zeme presne v čase 18:20:55,427 UTC (10:20:55,427 miestneho času). Pristávacia rýchlosť 338 km/h mala vertikálnu zložku len 30 cm/s. Dojazd do úplného zastavenia raketoplánu meral 2 741 metrov.
Dôkladná poletová prehliadka ukázala celkovo dobrý stav stroja. Na povrchu plášťa sa zistilo asi 300 drobných mechanických poškodení, ale potrebné bolo vymeniť len 3 dosky tepelnej ochrany. Úspešné vykonanie prvého zo štyroch skúšobných letov raketoplánu tak dokázalo reálnosť myšlienky viacnásobne použiteľného vesmírneho dopravného prostriedku.

</doc>
<doc id="82094" url="https://sk.wikipedia.org/wiki?curid=82094" title="MgA.">
MgA.



</doc>
<doc id="82097" url="https://sk.wikipedia.org/wiki?curid=82097" title="MDDr.">
MDDr.



</doc>
<doc id="82101" url="https://sk.wikipedia.org/wiki?curid=82101" title="Doktor pedagogiky">
Doktor pedagogiky

PaedDr. znamená paedagogicae doctor, akademický titul doktor pedagogiky. Po absolvovaní dodatočného rigorózneho štúdia, obhájení rigoróznej práce a úspešného absolvovania rigoróznej štátnej skúšky získava tento titul absolvent magisterského študijného programu pedagogickej, filozofickej, prírodovedeckej, alebo inej fakulty v príslušnom študijnom odbore učiteľstva konkrétneho predmetu. Titul PaedDr. nahradzuje magisterský titul.

</doc>
<doc id="82102" url="https://sk.wikipedia.org/wiki?curid=82102" title="PharmDr.">
PharmDr.



</doc>
<doc id="82105" url="https://sk.wikipedia.org/wiki?curid=82105" title="RNDr.">
RNDr.



</doc>
<doc id="82107" url="https://sk.wikipedia.org/wiki?curid=82107" title="ThLic.">
ThLic.



</doc>
<doc id="82109" url="https://sk.wikipedia.org/wiki?curid=82109" title="Doktor všeobecnej medicíny">
Doktor všeobecnej medicíny



</doc>
<doc id="82112" url="https://sk.wikipedia.org/wiki?curid=82112" title="Doktor sociálnych vied">
Doktor sociálnych vied



</doc>
<doc id="82113" url="https://sk.wikipedia.org/wiki?curid=82113" title="Bitka pri Megide (609 pred Kr.)">
Bitka pri Megide (609 pred Kr.)

Bitka pri Megide alebo bitka pri Megidde bola vojenská konfrontácia medzi silami starovekého Egypta a Judského kráľovstva, ktorá sa odohrala v roku 609 pred Kr.. Egypt pod vedením Necha II. spolu s Asýriou bojoval proti Babylončanom.
Egypťania, ktorí sa ponáhľali na pomoc svojim asýrskym spojencom boli zastavení na "Via Maris" pri Megide armádou Judskeho kráľovstva, vedenou jeho kráľom Joziášom. Egypťania zvíťazili a Joziáš v boji zahynul. Napriek tomu však Egypt nakoniec nebol schopný zabrániť víťazstvu Novobabylonskej ríše nad Asýrčanmi o 4 roky neskôr, v tzv. bitke pri meste Karchemiš.

</doc>
<doc id="82114" url="https://sk.wikipedia.org/wiki?curid=82114" title="Sula biela">
Sula biela

Sula biela ("Morus bassanus" alebo "Sula bassana") je druh vtáka z čeľade sulovité.
Je to morský vták s ladným aerodynamickým tvarom tela, dlhými, úzkymi končistými krídlami a dýkovitým zobákom. Je perfektne uspôsobená na torpédovité ponáranie za rybami. Hniezdi v hustých kolóniách na strmých neprípustných skalných útesoch nad morom. Vzájomné správanie partnerov má veľa rozmanitých prejavov, ktoré sa uplatňujú počas celého obdobia hniezdenia. Pár, ktorý sa raz utvorí, hniezdi spolu roky, pričom sa každoročne vracia hniezdiť na to isté miesto. Pohlavnú dospelosť dovŕšia suly vo veku troch až piatich rokov. Samica znáša jedno belasobiele vajce. Inkubáciu zabezpečujú obaja partneri. Mladé suly opúšťajú hniezdo vo veku troch mesiacov a spolu s rodičmi odlietajú z hniezdiska. Spočiatku sú hnedé, biele sfarbenie dospelcov dosiahnu až ako päťročné. Sula biela je typický morský vták. Jej sfarbenie je oslnivo biele, okrem čiernych špičiek krídel a žltohnedej zadnej časti hlavy a krku, ktoré kontrastujú s belasými očami a zobákom. Hniezda sú v kolónii rozmiestnené tak, že vtáky hniezdiace na susediacich hniezdach na seba nedosiahnu. Kolónie súl bielych sú osídlené veľmi husto, takže útesy z diaľky vyzerajú, akoby ich pokrýval sneh. Sula biela je pri obrane svojho hniezda veľmi bojovná. Silným zobákom rozdáva údery a štípance. Len málo morských vtákov má také zložité prejavy správania ako sula biela. Lov potravy torpédovaním z výšky a ceremoniál toku sú vyslovene dramatické; veľmi vyvinuté sú aj prejavy rodičovskej starostlivosti o potomstvo. Počas úchvatného ceremoniálu toku partneri šermujú zobákmi, kým sa samici nepodarí utíšiť samca. Sula z výšky 45 metrov vďaka vynikajúcemu stereoskopickému zraku odhadne polohu a vzdialenosť vyhliadnutej ryby. Potom strmhlav pretne hladinu rýchlosťou až 100 km/h. Mláďa sa načahuje do pažeráka rodiča, ktorý mu vyvrhne rybu.

</doc>
<doc id="82118" url="https://sk.wikipedia.org/wiki?curid=82118" title="Michaëlla Krajiceková">
Michaëlla Krajiceková

Michaëlla Krajiceková (* 9. január 1989, Delft, Holandsko) je holandská tenistka, po otcovi českého pôvodu. Je mladšou sestrou niekdajšieho wimbledonského víťaza Richarda Krajiceka (majú spoločného spomínaného otca). Jej prezývka je "Kleine Kraai - Malá Kraai". V súčasnosti žije v meste Almere.
Tenisová kariéra.
V roku 2004 sa stala juniorskou svetovou jednotkou. V máji 2005 dosiahla finále vo štvorhre na turnaji WTA (Estoril) spolu so Slovenkou Henrietou Nagyovou. O mesiac neskôr obdržala ako mimoriadny talent až tri divoké karty na Wimbledon. Rozhodla sa hrať v ženskej dvojhre a zmiešanej štvorhre so svojím bratom. Žiaľ, týždeň pred začiatkom sa zranila a odhlásila sa.
2005.
9. októbra 2005 vyhrala v uzbeckom Taškente svoj prvý titul na okruhu WTA, keď vo finále zdolala domácu Akgul Amanduradovovú.
2006.
V úvode roku 2006 sa úspešne predstavila na Hopmanovom pohári v austrálskom Perthe, keď sa spolu s Petrom Wesselsom z kvalifikácie prebojovali až do finále, v ktorom po veľmi tuhom boji podľahli favorizovanému americkému páru, ktoré tvorili Taylor Dent a Lindsay Davenportová. Michaella si svojím tenisovým prejavom získala v Austrálii mnoho fanúšikov.
Na tomto turnaji vyhrala 3 z jej 5 zápasov v dvojhre, porazila Lisu Raymondovú, Giselu Dulkovú a Annu-Lenu Groenefeldovú, prehrala so Samathou Stosurovou a Šuaj Pengovou. V zmiešanej štvorhre zaznamenala bilanciu 3-2 (pomohla poraziť páry Reid/Stosurová, Peng/Sunová, Groenefeldová/Kiefer prehrala s Raymondová/Dent, Dulková/Gaudio). 
Skvelú formu potvrdila na turnaji v tasmánskom Hobarte, kde získala svoj druhý titul, vo finále zmietla Ivetu Benešovú 6:2 6:1
Na Australian Open 2006 dosiahla tretie kolo (jej najväčší úspech na grandslame) V prvom kole zdolala Portoričanku Kristinu Brandiovú, v druhom mladú Indku Saniu Mirzovú. Žiaľ, v treťom kole vzdala s Amélie Mauresmovou za stavu 2:6 kvôli úpalu.
Tretí titul získala 24. júna 2006 na domácej tráve (Hertogenbosch), keď vo finále zdolala mierne favorizovanú Rusku Dinaru Safinovú s prehľadom 6:3 6:4.
Vo Wimbledone 2006 vypadla s Austrálčankou Samanthou Stosurovou po prehre 5:7 3:6 už v prvom kole.

</doc>
<doc id="82119" url="https://sk.wikipedia.org/wiki?curid=82119" title="Michaella Krajicek">
Michaella Krajicek



</doc>
<doc id="82123" url="https://sk.wikipedia.org/wiki?curid=82123" title="Michaella Krajiceková">
Michaella Krajiceková



</doc>
<doc id="82124" url="https://sk.wikipedia.org/wiki?curid=82124" title="Doktor obojakého práva">
Doktor obojakého práva



</doc>
<doc id="82125" url="https://sk.wikipedia.org/wiki?curid=82125" title="Petrovec (mesto)">
Petrovec (mesto)

Petrovec alebo v Srbsku aj Báčsky Petrovec ( –  "Bački Petrovac") je mesto v srbskej Vojvodine so silným zastúpením Slovákov, ktoré prináleží do rovnomennej obce. Nachádza sa od Nového Sadu. V roku 2002 tu žilo cca 6 700 obyvateľov, z čoho bolo 88 % Slovákov. Prví Slováci prišli do Petrovca z Málinca v roku 1745 a priviedol ich Matej Čáni.
Významné objekty.
Je v ňom situované slovenské gymnázium "Jána Kollára", (založené roku 1919 ako prvé gymnázium s vyučovacím jazykom slovenským mimo územia Slovenska a najväčšie gymnázium mimo Slovenska kde sa vyučuje po slovensky) a vysunuté oddelenie somborskej Učiteľskej fakulty. Ale nachádza sa tu aj budova Matice slovenskej v Srbsku a Galéria Zuzany Medvedovej, prvej slovenskej akademickej maliarky vo Vojvodine.
Populácia mesta.
Etnické zloženie z roku 1910:
Populácia mesta:

</doc>
<doc id="82126" url="https://sk.wikipedia.org/wiki?curid=82126" title="Burda">
Burda

Burda môže byť:

</doc>
<doc id="82128" url="https://sk.wikipedia.org/wiki?curid=82128" title="Konstantin Rokossovskij">
Konstantin Rokossovskij



</doc>
<doc id="82130" url="https://sk.wikipedia.org/wiki?curid=82130" title="João Pereira">
João Pereira

João Pereira, známy pod prezývkou Jamba (* 10. júl 1977, Benguela), je angolský futbalista hrajúci na poste obrancu. Meria 182 cm, váži 78 kg. Pravidelne hrá za Angolu, za ktorú hral aj na Majstrovstvách sveta 2006 v Nemecku.
Prezývka "Jamba" v jazyku umbundu, ktorým sa hovorí v južnej Angole, znamená slon.

</doc>
<doc id="82131" url="https://sk.wikipedia.org/wiki?curid=82131" title="Jamba">
Jamba



</doc>
<doc id="82132" url="https://sk.wikipedia.org/wiki?curid=82132" title="Podnestersko (neuznaný štát)">
Podnestersko (neuznaný štát)

Podnestersko alebo Zadnestersko (nesprávne "Transnistria", "Podnesterie" rus. Приднестровье – "Pridnestrovie", ukr. Придністров'я "– Prydnistrovia", mold., rum. "Transnistria"), dlhý tvar Podnesterská moldavská republika (rus. "Приднестровская Молдавская Республика", ukr. "Придністровська Молдавська Республіка", mold. "Republica Moldovenească Nistreană"/"Република Молдовеняскэ Нистрянэ") je medzinárodne neuznaný, ale inak fakticky samostatný štát vyhlásený začiatkom roku 1992 v Moldavsku na území s prevažne ruským obyvateľstvom na ľavom brehu rieky Dnester. Z pohľadu Kišiňova ide o autonómnu teritoriálnu jednotku Moldavska pod názvom "Administratívno-teritoriálne jednotky na ľavom brehu Dnestra". Má rozlohu 4 163 km² a 465 200 obyvateľov (údaj z roku 2020).
Historicky nebolo územie na ľavom brehu Dnestra súčasťou Moldavska a ako samostatná administratívna jednotka vzniklo až v roku 1924 ako Moldavská autonómna sovietska socialistická republika (MASSR) v rámci ZSSR. Počas druhej svetovej vojny ZSSR obsadil Besarábiu a pričlenil ju k MASSR, čím vznikla Moldavská sovietska socialistická republika (MSSR). V roku 1990, keď už bolo jasné, že ZSSR sa rozpadáva, sa prevažne ruské obyvateľstvo Podnesterska obávalo nezávislosti Moldavska a jeho zjednotenia s Rumunskom, a tak vyhlásili Podnesterskú moldavskú SSR ako samostatnú republiku ZSSR. O rok neskôr sa Moldavsko osamostatnilo a v marci 1992 vypukla krátka vojna, ktorá sa skončila prímerím v júli. Vláda v Kišiňove následne udelila Podnestersku rozsiahlu autonómiu, ktorá však separatistom nestačila a ďalej trvali na nezávislosti. Odvtedy ide o tzv. zamrznutý konflikt, akých je v postsovietskom regióne niekoľko. 
Podnestersko má vlastnú vládu, ústavu, armádu, menu či cestovné pasy. Používa vlastné štátne symboly — vlajku, znak či hymnu. Napriek tomu ho však oficiálne neuznal žiaden iný medzinárodne uznaný štát na svete — diplomatické vzťahy s ním udržujú iba dve postsovietske čiastočne uznané krajiny Južné Osetsko a Abcházsko (do svojho zániku aj Náhorný Karabach). Región sa nachádza pod silným vplyvom Ruska a viackrát sa vyskytli aj hlasy volajúce po jeho anexii Ruskou federáciou po vzore Krymu. Od roku 1995 je navyše v Podnestersku umiestnených približne 1400 ruských vojakov, poverených udržiavať mier v regióne.
Charakteristika.
Nezávislosť Podnesterska dodnes neuznal nijaký štát ani medzinárodná organizácia. Urobili tak iba separatistické regióny ako Abcházsko, Južné Osetsko a Náhorný Karabach, hoci samy majú problémy s medzinárodným uznaním. Ich vlajky sú vztýčené na stožiaroch na hlavnom námestí v Tiraspole. V zime v rokoch 1991 – 1992 prebehla krátka vojna medzi moldavskou armádou a podnesterskými ozbrojenými silami, ktoré boli podporené sovietskou 14. armádou, umiestnenou v Podnestersku. Moldavská armáda nebola dosť silná na to, aby premohla tamojšie ozbrojené skupiny. Podnestersko zaberá asi 17 % územia krajiny, na jeho území žije asi 600 000 obyvateľov a dodnes nad ním vláda v Kišiňove nemá akúkoľvek kontrolu. V hlavnom meste Podnesterska Tiraspole existuje paralelne ďalšia vláda, ktorá si vytvorila vlastný režim, majúci prakticky všetky znaky suverénneho štátu – od polície a súdov cez vlastnú menu až po armádu, ktorá je zárukou nedotknuteľnosti jeho územia. Neschopnosť moldavskej (kišiňovskej) vlády konať na území PMR sa prejavila napr. v roku 2004, keď boli napriek protestom v Podnestersku zavreté všetky školy, ktoré vyučovali v moldavčine. Najrozšírenejším jazykom je ruština. Po anglicky sa rozpráva veľmi málo.
Podnestersko tvorí výrazný destabilizačný činiteľ v regióne. Sústreďuje sa v ňom obchod so zbraňami (odchádzajúca ruská 14. armáda zanechala v krajine skoro 40 000 ton munície), ktoré sa v oblasti vo veľkej miere vyrábajú. Najviac sa jej nachádza v severnej časti územia pri obci Kolbasna v tesnej blízkosti ukrajinských hraníc. Vojenské objekty ruskej armády sa nachádzajú aj v Tiraspole. Sú označené veľkým logom ruskej armády a je zakázané ich fotografovať. Väčšina zbraní prúdi do Abcházska a Južného Osetska cez ukrajinskú Odesu. Okrem obchodu so zbraňami profituje tiraspolská vláda aj z pašovania ropy, alkoholu, tabaku do okolitých štátov. Ochrannú ruku nad Podnesterskom drží Rusko. Jeho vojaci sa nachádzajú aj na hraničnom pásme rozdeľujúcom Podnestersko a Moldavsko.
Dejiny.
Problém Podnesterska je pre Moldavsko veľmi ošemetný, je totiž časť súčasného Moldavska, ktoré k nemu historicky, kultúrne ani jazykovo nepatrí. K Moldavsku bolo pričlenené umelo počas komunistickej vlády. Podnestersko pôvodne prináležalo k Ukrajine a volalo sa Moldavská autonómna sovietska socialistická republika. Existovalo vlastne iba ako dôvod sovietskej vlády pre zjednotenie Besarábie so ZSSR. Po pripojení Besarábie k ZSSR však spolu s Podnesterskom vytvorila Moldavskú SSR. Počas socializmu v Sovietskom zväze Moldavská autonómna sovietska socialistická republika, rovnako ako mnoho iných sovietskych republík, prešla obdobím rusifikácie, počas ktorého sa v Podnestersku usídlilo asi 300 000 Rusov a veľa Moldavcov hovoriacich po rumunsky bolo poslaných do pracovných táborov na Sibír alebo do iných republík Sovietskeho zväzu. Počas tohto obdobia sa Podnestersko stalo veľmi rusifikovaným územím a zároveň ekonomickým centrom Moldavska, stavala sa tu väčšina priemyselných či energetických závodov. Konflikt medzi autoritami v Kišiňove a časťou obyvateľov Podnesterska (s Rusmi a Ukrajincami) sa začal v rokoch 1989—1990 a týkal sa štátneho jazyka. Úrady v Kišiňove chceli zaviesť ako štátny jazyk rumunčinu (ktorá má latinskú abecedu), to však bol problém pre menšiny (Rusov, Ukrajincov) z Podnesterska hovoriace po rusky a ukrajinsky, ktoré používajú cyriliku, ale i pre Gagauzov z južného Moldavska hovoriacich po gagauzsky. 
V septembri 1990 sa Podnestersko vyhlásilo za súčasť Sovietskeho zväzu. V auguste 1991 vyhlásilo Moldavsko nezávislosť od Sovietskeho zväzu, no v decembri toho istého roku si Podnestersko zvolilo za prezidenta Igora Smirnova a na základe referenda vyhlásilo nezávislosť od Moldavska. V roku 2006 v krajine prebehlo referendum, v ktorom sa väčšina obyvateľstva vyjadrila za odtrhnutie od Moldavska a postupné pripojenie k Rusku, tieto snahy sa stupňujú najmä po zmene politickej situácie v Moldavsku v priebehu roku 2009.

</doc>
<doc id="82133" url="https://sk.wikipedia.org/wiki?curid=82133" title="Salmonelová meningitída">
Salmonelová meningitída

Salmonelová meningitída alebo salmonelový zápal mozgových blán je veľmi vzácnym typom meningitídy, ktorá je vyvolaná baktériou rodu Salmonella. Salmonelová meningitída spôsobuje menej ako 1 % bakteriálnych meningitíd u novorodencov a menej ako 0,3 % u starších detí a dospelých. Ohrození sú najmä predčasne narodení a jedinci s poruchami imunity.
Zvláštnosťou tohto typu meningitídy je, že zdrojom infekcie bol v niekoľkých prípadoch plaz chovaný v domácnosti. Preto by sa kontaktu s takýmito zvieratami mali vyhýbať deti do 5 rokov, tehotné ženy, starší ľudia a ľudia s poruchami imunity. Pri prípadnom kontakte sa odporúča zvýšená osobná hygiena a vybavenie terária by sa nemalo nachádzať ani čistiť v kuchyni.

</doc>
<doc id="82134" url="https://sk.wikipedia.org/wiki?curid=82134" title="Diego Maradona">
Diego Maradona

Diego Armando Maradona (* 30. október 1960, Lanús, Argentína – † 25. november 2020, Tigre, Argentína) bol argentínsky futbalista. Mnohými je považovaný za jedného z najlepších a najtalentovanejších svetových hráčov všetkých čias. Na oficiálnych stránkach FIFA bol zvolený s 93,6% za "hráča storočia". S národným mužstvom zvíťazil vo finále majstrovstiev sveta v roku 1986 v Mexiku a bol druhý na majstrovstvách sveta v roku 1990 v Taliansku.
Pochádzal z chudobnej štvrte a postupne sa z drsnejších pomerov vypracoval na futbalovú hviezdu. Maradona bol malého, zavalitého vzrastu. Jeho krátke silné nohy a nízko položené ťažisko mu dávali výhodu pri krátkom rýchlom behu; navyše mal veľký talent pre prácu s loptou. Jeho hra ľavou nohou bola natoľko kvalitná, že nemal konkurenciu. Doteraz je najlepší z hráčov futbalu.
Okrem obrovskej slávy a uznania mal tiež problémy v osobnom živote. Bol závislý od kokaínu a pohyboval sa v zločineckom podsvetí.
Osobný život.
Diego Armando Maradona sa narodil 30. októbra 1960 na Poliklinike Evita v obci Lanús. Bolo to piate dieťa a prvý syn Diega Maradonu st. a Dalmy Salvadory Francovej. Vyrastal vo Villa Fiorito, chudobnej štvrti, ktorá sa nachádza na juhu Buenos Aires. Odmalička sa hrával s loptou, usiloval sa o útočnú hru a kritizoval vzrastajúci trend obranného "catenaccia".
7. novembra 1989 si zobral za ženu Claudiu Villafañeovú, s ktorou má dve deti, Dalmu Nereu (* 1987) a Gianninu Dinoru (* 1989). V roku 2004 sa rozviedli. Maradona má nemanželského syna Diega Sinagru, ktorý je profesionálnym futbalistom.
Maradona podporoval ľavicové ideológie. Bol osobným priateľom Fidela Castra. Na ruke mal tetovanie Che Guevaru a podporoval venezuelského politika Huga Chavéza a jeho politickú ideológiu. Sám považuje svoj postoj za protiimperialistický. Zúčastnil sa aj demonštrácie proti Georgovi Bushovi.
Jeho športové úspechy boli počas jeho kariéry zatienené jeho závislosťou od drog. Od polovice 80. rokov až do roku 2004 bol závislý od kokaínu. Od ukončenia kariéry sa zhoršoval jeho zdravotný stav. V januári 2000, počas dovolenky v Uruguaji musel byť hospitalizovaný pre problémy so srdcom. Do roku 2005 naberal na váhe, trpel obezitou. 6. marca 2005 v Kolumbii podstúpil operáciu žalúdka, po ktorej sa jeho váha čiastočne upravila.
Zomrel na srdcový infarkt v Argentíne.
Hráčska kariéra.
Klubová úroveň.
Vo veku 10 rokov ho vybrali skauti klubu Argentinos Juniors, keď hrával za mestský klub "Estrella Roja". Stal sa súčasťou juniorského tímu Argentinos Juniors, ktorý mal prezývku "Los Cebollitas" ("Malé cibuľky"). Ako 12-ročný hráč udivoval fanúšikov, keď počas polčasu futbalových zápasov ukazoval svoje schopnosti s loptou.
20. októbra 1976, desať dní pred oslavou svojich 16. narodením, debutoval v prvom mužstve Argentinos Juniors. Tu hral až do roku 1981, kedy prestúpil do Boca Juniors. Už nasledujúci ročník získal s klubom argentínsky ligový titul.
Po MS 1982 prestúpil do katalánskeho veľkoklubu FC Barcelona, za vtedy rekordných, 5 miliónov libier. V roku 1983 získal v drese Barcelony, pod vedením trénera Césara Luisa Menottiho, pohár Copa del Rey a španielsky superpohár. Maradona tu však prežíval ťažké časy. Najskôr ochorel na hepatitídu a neskôr bol obeťou brutálneho faulu Andoniho Goikoetxeu, pri ktorom utrpel ťažkú zlomeninu nohy. Toto zranenie ohrozilo jeho kariéru, ale Maradonova fyzická sila a vôľa mu umožnili návrat na trávnik. Počas svojho pôsobenia v Barcelone sa dostával často do konfliktu s manažmentom tímu a klubovým prezidentom Josepom Núñezom. Tieto konflikty vyústili do jeho požiadavky v roku 1984 prestúpiť z Barcelony.
V roku 1984 tak prestúpil do talianskeho klubu Serie A SSC Neapol za 6,9 milióna libier, čo bol ďalší prestupový rekord. V Neapole dosiahol vrchol svojej klubovej kariéry. Stal sa hviezdou a jeho pôsobenie znamenalo aj historicky najúspešnejšiu éru klubu. Ten dvakrát vyhral Serie (1986/87 a 1989/90) a dvakrát získal druhé miesto (1987/88 a 1988/89). K ďalším úspechom Maradonovej éry v Neapole patrí zisk Coppa Italia v roku 1987 a zisk Pohára UEFA v roku 1989. Maradona bol najlepším strelcom Serie A v roku 1988.
Počas pôsobenia v Neapole sa však prehĺbili jeho osobné problémy. Naďalej užíval kokaín a od klubu dostal pokutu 70 000 dolárov za meškanie a neúčasť na tréningoch. Ďalším škandálom bolo narodenia nemanželského syna a jeho vzťahy s neapolskou mafiou, Camorrou.
Po tom, čo neprešiel testom na kokaín dostal 15 mesačný zákaz činnosti a odišiel z Neapola. V sezóne 1992 – 93 sa stal hráčom FC Sevilla. Na trávnik tak nastúpil po dvoch rokoch prestávky v profesionálnom futbale. V roku 1993 sa stal hráčom Newell's Old Boys a v roku 1995 sa vrátil na dva roky do Boca Juniors.
Medzinárodná úroveň.
V debutoval už v roku 1977, keď mal iba 16 rokov. Keď mal 18, hral za Argentínu na Mládežníckych majstrovstvách sveta. Tento turnaj nakoniec Argentína vyhrala a Maradona bol vyhlásený za hviezdu turnaja. 2. júna 1979 strelil v zápase proti svoj prvý reprezentačný gól.
Na MS 1982 odohral Maradona všetkých päť stretnutí. Argentínske mužstvo, ktoré bola obhajcom titulu, však v druhom kole podľahlo a , a bolo tak vyradené z turnaja.
Maradonova veľká reprezentačná chvíľa prišla na MS 1986 v Mexiku, kde ako kapitán viedol Argentínu až k víťazstvu. Bol dynamickým a dominantným hráčom turnaja. Jeho legenda vzrástla obzvlášť po strelení dvoch gólov vo štvrťfinálovom zápase proti . Tento zápas sa hral v 4 roky po Vojne o Falklandy, takže napätie medzi oboma národmi bolo o to silnejšie. Opakovaný záber prvého Maradonovho gólu ukázal, že ho dosiahol rukou, no gól napriek tomu platil. Maradona uviedol, že tento gól bol "„trochu Maradonova hlava a trochu božia ruka“". Stal sa známym ako „la mano de Dios“ („božia ruka“). Jeho druhý gól v tomto zápase zvolila FIFA za gól storočia. Maradona si prebral loptu na svojej polovici ihriska, prešiel polovicu ihriska, obišiel piatich anglických obrancov, anglického brankára a strelil loptu do brány. V ďalších zápasoch pokračoval vo výborných výkonoch a po víťazstve nad doviedol Argentínu druhýkrát v histórii k titulu majstra sveta.
Na nasledujúcich majstrovstvách Italia '90 hral po zranení členku a už nebol takým dominantným hráčom. Celkovo sa však prebojoval s Argentínou do finále, kde však podľahla Západnému Nemecku po diskutabilnej penalte z 85. minúty 1 – 0. Na MS 1994 v USA hral len v dvoch zápasoch, neprešiel testom na efedrín. Maradona argumentoval, že efedrín sa v jeho krvi nachádzal ako dôsledok pitia energetického nápoja Rip Fuel, ktorý mu podával jeho osobný tréner.
Trénerská kariéra.
Koncom roku 2008 sa stal reprezentačným trénerom Argentíny. Ako prvý na túto správu reagoval Carlos Tévez, ktorý sa vyjadril, že čo môže byť lepšou motiváciou ako trénovať pod Diegom, a poradil mu, nech myslí hlavou, a nie srdcom"." Prvý zápas v pozícii trénera absolvoval v novembri toho istého roku proti Škótsku. Argentína vyhrala 1:0. Počas zápasu došlo k incidentu, pri ktorom sa ho jeden z fanúšikov Anglicka pokúsil zabiť mačetou za gól rukou, ktorý strelil vo štvrťfinále Majstrovstiev sveta 1986 medzi Anglickom a Argentínou.
V marci 2009 ho niektorí fanúšikovia klubu Boca Juniors obvinili zo zrady, keďže neinformoval priamo hráča klubu Juana Romána Riquelmeho o dôvodoch, pre ktoré ho nepozýva do reprezentácie, ale vyjadril sa len pre noviny. Podľa Riquelmeho, Maradona nezdvíhal telefón a jeho správanie sa ho veľmi dotklo. Preto sa rozhodol ukončiť reprezentačnú kariéru.
Maradona viedol Argentínu na majstrovstvách sveta 2010 v Južnej Afrike, kde po štyroch víťazstvách mužstvo prehralo vo štvrťfinále s 4 – 0. 28. júla 2010 sa Argentínska futbalová federácia rozhodla ukončiť pôsobenie Maradonu ako reprezentačného trénera.

</doc>
<doc id="82135" url="https://sk.wikipedia.org/wiki?curid=82135" title="Diego Armando Maradona">
Diego Armando Maradona



</doc>
<doc id="82137" url="https://sk.wikipedia.org/wiki?curid=82137" title="Mediamatika">
Mediamatika

Dôraz sa kladie najmä na:
Mediamatika je študijný program, ktorý:
Kde študovať mediamatiku :

</doc>
<doc id="82138" url="https://sk.wikipedia.org/wiki?curid=82138" title="Visoko">
Visoko

Visoko je mesto a centrum rovnomennej obce v centrálnej časti Bosny a Hercegoviny, na sútoku riek Bosna a Fojnička, asi 25 km severozápadne od Sarajeva. Má asi 17 000 obyvateľov. Administratívne prináleží do kantónu Zenica-Doboj Federácie Bosny a Hercegoviny.
Mesto je významným strediskom kožiarskeho priemyslu.
Údajné pyramídy nad mestom.
Mesto sa v poslednej dobe dostalo do pozornosti vďaka vrchom v okolí mesta, ktoré pre svoj tvar niektorí ľudia považovali za starobylé pyramídy. Výskumu sa chopil amatérsky archeológ Semir Osmanagič, ktorý tvrdí, že vrchy okolo mesta sú pyramídy postavené minimálne 30 000 rokov pred Kristom, čím by sa stali najstaršími zo všetkých známych pyramíd. Najvyššia z týchto pyramíd by tak svojou úctyhodnou výškou 220 metrov o tretinu predbehla Cheopsovu pyramídu v Egypte. Okrem údajných pyramíd sa v okolí našli aj podzemné priestory. Tieto zistenia však popiera väčšina vedcov, ktorí tvrdia, že ide o prekrucovanie faktov a v skutočnosti ide o prírodný výtvor.
Domáci obyvatelia verziu o pyramíde podporujú, pretože sa vrch stal najväčšou turistickou atrakciou mesta a pritiahol množstvo zvedavcov.

</doc>
<doc id="82142" url="https://sk.wikipedia.org/wiki?curid=82142" title="Tiraspol">
Tiraspol

Tiraspol (, , ) je mesto v juhovýchodnom Moldavsku na rieke Dnester. Tiraspol je hlavným mestom Podnesterskej moldavskej republiky, ktorá však doteraz nebola žiadnym štátom uznaná. Sídlo tu má aj prezident tejto samozvanej republiky Igor Smirnov, rovnako ako aj vláda tohto poloprezidentského nikým neuznaného štátu. V roku 2005 žilo v Tiraspole 158 000 obyvateľov.
História.
Tiraspol bol založený roku 1792 Alexandrom Suvorovom. Názov pochádza z gréckych slov "Tyras" (staroveký názov pre rieku Dnester) a "polis"mesto. V rokoch 19291940 bolo do Tiraspolu prenesené hlavné mesto Moldavskej ASSR, autonómneho celku v rámci Ukrajinskej SSR, sídliaceho od svojho vzniku roku 1924 v Balte. V roku 1940 obsadil Besarábiu Sovietsky zväz, ale od augusta 1941 do apríla 1944 bola opäť okupovaná fašistickým Rumunskom. Potom sa mesto stalo natrvalo súčasťou Moldavskej SSR až do roku 1990, keď tu bola vyhlásená medzinárodne neuznaná nezávislosť Podnesterska. 
Tvár mesta, ktoré je tvorené predovšetkým blokmi panelových sídlisk a reprezentatívnymi budovami v sovietskom štýle, sa od dôb ZSSR takmer nezmenila. Mesto leží na dôležitej cestnej a železničnej spojnici Odesa-Kišiňov. Kvôli problémom s príslušníkmi tamojšej colnej správy a neústretovosťou podnesterských úradov bola však v marci 2007 osobná železničná doprava zastavená a niektoré autobusové spoje boli presmerované cez mesto Căușeni, aby sa vyhli podnesterskému územiu.
Po rusko-gruzínskom konflikte roku 2008 uzavrel Tiraspol, hlavné mesto neuznaného štátu, partnerstvo s mestami Suchumi a Cchinvali, sídlami ďalších medzinárodne neuznávaných štátov podporovaných Ruskom.
Židia a antisemitizmus.
Tiraspol mal význačnú židovskú komunitu (29 % v roku 1926), ktorá sa mnohokrát stala predmetom antisemitských útokov. Tie sa znovu objavili v roku 2001 a 2004, keď bolo zničených 70 náhrobkov na židovskom cintoríne (miestne úrady sa odmietli podieľať na náprave škôd) a došlo aj k pokusu o podpálenie miestnej synagógy.

</doc>
<doc id="82143" url="https://sk.wikipedia.org/wiki?curid=82143" title="Tiraspoľ">
Tiraspoľ



</doc>
<doc id="82144" url="https://sk.wikipedia.org/wiki?curid=82144" title="Anán ben Dávid">
Anán ben Dávid



</doc>
<doc id="82146" url="https://sk.wikipedia.org/wiki?curid=82146" title="Bendery">
Bendery

Bendery (Бендеры po rusky) alebo Tighina (Тигина v moldavskej cyrilike) je mesto v Podnestersku, v jednom z regiónov Moldavska. V roku 2005 tu žilo 142 000 obyvateľov. Patrí medzi podnesterské mestá s veľmi významnou rumunskou populáciou.

</doc>
<doc id="82150" url="https://sk.wikipedia.org/wiki?curid=82150" title="Nix">
Nix



</doc>
<doc id="82151" url="https://sk.wikipedia.org/wiki?curid=82151" title="Bălți">
Bălți

Bălți je tretie najväčšie mesto Moldavska a významné mesto severu krajiny. Nachádza sa na malej rieke Răut, v hornatej oblasti, ktorá bola kedysi pokrytá lesmi, dnes je však už skultivovaná. Má okolo 127 000 obyvateľov.

</doc>
<doc id="82152" url="https://sk.wikipedia.org/wiki?curid=82152" title="Balti">
Balti

Balti môže byť:

</doc>
<doc id="82153" url="https://sk.wikipedia.org/wiki?curid=82153" title="Robert De Niro">
Robert De Niro

Robert Anthony De Niro Jr. (* 17. august 1943, New York, New York, USA) je významný americký herec, režisér a producent americko-talianskeho občianstva. Bol ocenený dvoma Oscarmi.
Je považovaný za jedného z najlepších hercov svojej generácie. Preslávil sa najmä stvárňovaním gangstrov a konfliktných postáv, a častou kolaboráciou s režisérom Martinom Scorsesem.
Začiatky kariéry.
Narodil sa v štvrti Greenwich Village v časti Lower Manhattan v New Yorku do rodiny Roberta De Nira, expresionistického maliara, sochára a básnika. Po otcovi je írskeho a talianskeho pôvodu, po matke holandského, francúzskeho a nemeckého.

</doc>
<doc id="82155" url="https://sk.wikipedia.org/wiki?curid=82155" title="Moldavčina">
Moldavčina

Moldavčina () je označenie pre rumunčinu používané v Moldavsku. Do roku 2023 sa z politických dôvodov termín „moldavčina“ nachádzal aj v samotnej ústave Moldavska, no v marci daného roka moldavský parlament rozhodol tento termín nahradiť pojmom „rumunčina“.
Bývalé odštiepenie moldavčiny od rumunčiny býva považované za ukážkový príklad tzv. jazykového separatizmu.
Pojem „moldavčina“ sa vzťahuje na niektoré štátne okruhy, zatiaľ čo na všetkých ostatných úrovniach sa používa označenie „rumunčina“. Pred druhou svetovou vojnou patrila vtedajšia Besarábia Rumunsku a reč, ktorá sa na danom území používala, bola považovaná za moldavský dialekt rumunčiny. V roku 1940 v súlade s Ribbentrop-Molotovovým paktom územie anektoval Sovietsky zväz. Úradný jazyk bol premenovaný na moldavčinu, aby sa tak pretrhli všetky zväzky s Rumunskom, bývalým „kapitalistickým utláčateľom“, a aby sa ospravedlnila anexia. Latinka bola podľa ruského vzoru nahradená cyrilikou. Obyvateľstvo bolo zároveň počas sovietskej nadvlády nútené učiť sa ruštinu, znalosť ktorej bola nevyhnutnou podmienkou kariérneho a spoločenského postupu.
V roku 1989 bola moldavčina vyhlásená za oficiálny jazyk Moldavska a bol opätovne zavedený rumunský variant latinky. Cyrilika sa však aj napriek tomu ďalej často používa, v Podnestersku sa moldavčina písaná cyrilikou naďalej úradným jazykom. Ústava z roku 1991 vyhlásila moldavčinu za úradný jazyk.
V roku 2003 bol vydaný rumunsko-moldavský slovník, čo malo vytvoriť dojem, že sa v týchto krajinách rozpráva rozličnými jazykmi. Krok bol kritizovaný v oboch štátoch. V roku 2006 sa užívatelia rumunskej Wikipédie rozhodli naďalej rozvíjať už len verziu v latinke.
Napriek snahám od odštiepemie sa lingvisti sa zhodujú v tom, že spisovná moldavčina je v podstate totožná so spisovnou rumunčinou. Hovorová reč z veľkej časti zodpovedá moldavskému dialektu, ktorý sa používa na východe Rumunska v oblasti, ktorá pôvodne patrila pod historické územie Moldávie.
V marci 2023 moldavský parlament definitívne uznal moldavčinu za totožnú s rumunčinou.

</doc>
<doc id="82157" url="https://sk.wikipedia.org/wiki?curid=82157" title="Alfabeta">
Alfabeta

Alfabeta môže byť:

</doc>
<doc id="82158" url="https://sk.wikipedia.org/wiki?curid=82158" title="Latinské písmo">
Latinské písmo

Latinské písmo (iné názvy: latinská abeceda, rímske písmo, rímska abeceda; novoveký variant sa volá aj latinka, latinkové písmo) je najpoužívanejšie hláskové písmo na svete, pôvodne vyvinuté pre jazyk Latinov. 
Rozšírenosť.
V súčasnosti existuje vyše 150 písiem (abecied) zostavených na základe latinky: 40 európskych, vyše 30 ázijských, asi 40 afrických, viac ako 20 amerických a viac ako 10 oceánskych. Spolu všetky tieto abecedy používa približne 30 % obyvateľstva Zeme. Počet abecied na latinskom základe stále rastie. Okrem toho sa latinkou zapisujú aj umelé jazyky (esperanto, ido, interlingua...). Slúži aj ako základ pre IPA a napr. pre čínsky pchin-jin.
Latinskú abecedu používajú tak románske jazyky (francúzština, španielčina, taliančina, portugalčina, rumunčina, katalánčina...), ako aj germánske (angličtina, nemčina, holandčina...) a západoslovanské jazyky (poľština, čeština, slovenčina) a veľa iných, neindoeurópskych jazykov (vietnamčina, jávčina, turečtina, swahilčina, filipínčina...).
Písmená.
Archaické latinské písmo (presnejšie archaická kapitála) obsahovalo 21 písmen: A B C D E F Z H I K L M N O
P Q R S T V X. Chýbalo teda G, J, U, W a Y, písmená U a V, I a J sa začali dôsledne rozlišovať až v 17. storočí.
Od 1. stor. pred Kr. do stredoveku písmo obsahovalo 23 písmen (pribudlo G a Y). Od stredoveku bolo písmen 26 (pribudlo J, W a U).
Do niektorých národných abecied (napríklad v talianskej, poľskej, maďarskej, fínskej, estónskej, lotyšskej, litovskej) neprešlo všetkých 26 písmen. Na druhej strane však tieto a iné jazyky používajú okrem samotných písmen jednak zložky (digrafy (napr. slovenské CH), trigrafy (napr. nemecké SCH) atď.) a jednak diakritické znamienka (pozri aj nižšie).
Vo väčšine latinských písmnových systémov (vrátane anglického, nemeckého, francúzskeho, talianskeho) sa zložky ani písmená s diakritickými znamienkami nezačleňujú do abecedy (chápanej ako usporiadaný súbor grafických znakov písma). V iných písmových systémoch (napr. v dánskom, nórskom, vo švédskom, v španielskom, českom, slovenskom, poľskom, maďarskom, vo fínskom, v rumunskom) sa písmená s diakritickými znamienkami a najdôležitejšie dvojpísmenové zložky začleňujú do abecedy, aj keď treba dodať, že sa toto začlenenie nie vždy rešpektuje (napr. aj v slovenskej abecede). Z týchto dôvodov je výsledný počet písmen v rozličných európskych abecedách rozdielny.
Pôvod.
Písmo je nesporne odvodené zo západogréckeho písma. Vidno to na zhode latinskej abecedy so západogréckou, najmä na používaní písmena chí vo význame [ks], neprítomnosti písmen ksí a ómega a prítomnosti písmen vau (digamma), koppa v obidvoch týchto abecedách, ako aj na podobnosti tvaru latinských písmen C, D, I, P, R, S, V so západogréckymi ekvivalentami. Zo západogréckej abecedy do najstaršieho latinského písma neboli prevzaté len písmená théta, fí a psí. Éta bola do latinského písma prevzatá s archaickým znením [h], písmeno ypsilon v zmenenom význame [u] – [v].
Otázne zostáva, či bolo západogrécke písmo prevzaté priamo od gréckych kolonistov v Itálii alebo nepriamo cez etruské písmo. V prospech priameho prevzatia hovorí existencia písmen O, B, D, K, Q v najstaršom latinskom písme, pričom v etruských nápisoch sa tieto písmená nevyskytujú. Na druhej strane v najstarších etruských
abecedách tieto písmená zastúpené boli. V prospech etruského pôvodu hovorí fakt, že do 4. storočia pred Kr. sa používalo v latinskom písme písmeno C vo význame [g] aj [k], čo by bola prax prirodzená pre Etruskov, ktorí nerozlišovali hlásky k a g, a zároveň to bola prax neprirodzená (ale napriek tomu ako vidno prítomná) u Rimanov, pretože títo tieto hlásky rozlišovali. Druhým argumentom v prospech etruského pôvodu ja fakt, že hoci v latinskom jazyku mal protiklad krátkych a dlhých samohlások fonologický význam, a hoci toto rozlišovanie je prítomné v západogréckej abecede, v latinskom písme nebolo (spočiatku) prítomné, čo by bolo prirodzené pre Etruskov, pretože tí dĺžky nerozlišovali.
Vývoj latinského písma.
Keďže latinčina na rozdiel od gréčtiny nerozlišovala medzi C, K a Q, všetky tri tieto písmená sa používali na označenie hlásky k. Neskôr sa hláska k začala v latinskom písme reprodukovať prevažne písmenom
C, písmeno K sa používalo už len niekoľkých prípadoch a písmeno Q sa začalo používať v spojení s písmenom U.
V roku 312 pred Kr. bolo z abecedy vylúčené nepotrebné písmeno Z. V 3 stor. pred Kr. naopak pribudlo nové písmeno G pre hlásku [g]. Stopy po tejto premene sa zachovali v skratkách rímskych mien (C = Gaius, Cn = Gnaeus). Od teraz už písmeno C znamenalo len [k].
V 2. až 1. storočí pred Kr. vznikla vďaka vplyvu gréčtiny snaha vrátiť do jazyka písmená pre grécke zvuky. Preto sa do latinskej abecedy vrátilo Z (umiestnili ho tentoraz na koniec abecedy) a Y (Y bolo potrebné na zápis gréckeho [ü]; takisto je zaradený na koniec abecedy). Neskôr písmeno Y stratilo význam zápisy gréckej hlásky a začalo označovať i. Bolo to jednak preto, lebo v latinskom jazyku hláska ü nebola, a jednak preto, že v neskorogréckom jazyku sa zmenila na hlásku i. Grécky vplyv sa prejavil aj tým, že grécke aspirované spoluhlásky sa 
začali zapisovať skupinami písmen PH, CH, TH a RH.
Od 2. storočia sa dĺžka niekedy označovala zdvojením. Od prelomu letopočtov sa dĺžka niekedy označovala apexom, teda zvislou čiarkou.
V čase zániku Západorímskej ríše latinské písmo existovalo v štyroch základných grafických variantoch:
So sťahovaním národov vznikli tzv. národné písma, čo je v súvislosti s latinkou termín pre ranostredoveké písma používané v Španielsku, Taliansku, vo Francúzsku, v Írsku a Anglicku.
V roku 789 sa v celej ríši Karola Veľkého zaviedlo tvarovo nové, zreteľné, elegantné a okrúhle písmo, ktoré dostalo pomenovanie karolovská minuskula. Toto písmo postupne šírilo aj v Taliansku a (od 11. stor.) aj v Anglicku.
V 12. – 13. storočí vzniká tzv. gotické písmo, ktoré síce zaniklo s koncom stredoveku, ale ktorého nemecké varianty (švabach, fraktúra a pod.) prežili až do polovice 20. storočia, Písmo sa vyznačuje tým, že je hranatejšie, lomené, početné.
V stredoveku ešte do latinskej abecedy pribudli písmená J a W a písmeno V bolo „rozdelené“ na písmená V a U podľa výslovnosti.
Od renesancie, t. j. od 14. – 16. storočia, latinské písmo znova nadobúdalo zaoblené tvary. Toto nové písmo nazývame humanistické písmo (alebo renesančné písmo). Vzniklo z činnosti talianskych
humanistov. Rýchlo sa šírilo z Talianska do iných európskych krajín. Toto písmo je už blízke
súčasnej latinke. Od druhej polovice 15. storočia sa popri humanistických písmach vyvíjali aj novogotické písma. V období renesancie sa zavŕšilo aj rozdelenie písma na veľké a malé písmená.
Od začiatku novoveku sa používa moderné latinské kurzívne písmo, ktorá nazývame aj latinka či okrúhle písma. Vyvinulo sa z humanistickej kurzívy s prímesami gotického písma. Rozlišujú sa 4 základné tzv. rody latinky: antikva, medieval, grotesk a egyptienka, ktoré majú viacero podtypov. Dnešné bežné tlačové písma majú v rámci svojich rodových skupín vlastné osobné mená (podľa výtvarného tvorcu alebo podľa prvého tlačiara), prípadne obchodné názvy.
Oddeľovanie slov.
Slová sa pôvodne vôbec neoddeľovali (tzv. scriptura continua), potom sa častejšie oddeľovali bodkami,
neskôr rozlične štylizovanými (lístočky a podobne). Systematické oddeľovanie slov medzerami sa zaviedlo až v 15. storočí po Kr.
Diakritické znamienka.
Moderné latinky často používajú nadriadkové a/alebo podriadkové diakritické znamienka. Diakritické znamienka 
obyčajne slúžia na spresnenie alebo úpravu základného hláskového významu písmen (napr. ô v slovenskom
písme). Diakritické znamienka sa z európskych jazykov najviac používajú v českom, slovenskom, francúzskom, portugalskom, poľskom, maďarskom, lotyšskom písme, a inak prirodzene najviac v písmach "exotických" jazykov ako vietnamčina či navaho. Vôbec sa nepoužívajú v anglickom a málo sa používajú v nemeckom písme. 
Používanie diakritických znamienok sa pri samotnom písaní často pociťuje ako príťaž. Ich výhodou je spresnenie údaja o výslovnosti, nevýhodou je že ich používaním niektoré základné písmená latinskej abecedy dostali
v rozličných písmových systémoch nerovnaký hláskový význam.
Veľké a malé písmená.
Od renesancie sa začali rozlišovať veľké a malé písmená. Veľké sú odvodené od rímskej kapitály a unciály a malé od karolínskej minuskuly. V dôsledku týchto rozdielnych zdrojov má v súčasnej latinke až 13 z 26 písmen (a, b, d, e, f, g, h, l, m, n, q, r, t) rozdielne veľké a malé písmeno, pri i, j je rozdiel iba v bodke.
Od renesancie sa veľké písmená systematicky používajú na vyznačenie začiatku viet; ich použitie na iných miestach (napríklad na vyznačenie vlastných mien) závisí od pravopisu daného jazyka.
Klasifikácia.
Geografické delenie.
Toto je delenie podľa jednotlivých jazykov (písem), ktoré latinku používajú. Zoznam pozri napr. tu .
Typograficko-historické delenie.
Porovnaj aj vyššie uvedený text o vývoji latinského písma:
Latinské písmo:

</doc>
<doc id="82159" url="https://sk.wikipedia.org/wiki?curid=82159" title="Eurodance">
Eurodance

Eurodance (iné názvy: eurohouse, eurotechno, Euro-NRG a v Európe hands up) je žáner tanečnej hudby obľúbený najmä v Európe, Oceánii a Južnej Amerike, predovšetkým v rokoch 1992 – 1996. Spája v sebe množstvo prvkov z House, Hi-NRG a predovšetkým Italo disco.
Sú preň charakteristické výrazné ženské vokály a jednoduchý refrén, čiastočne s mužským rapom, výrazné basy v rozsahu od 110 do 150 úderov za minútu so syntetizovanými rytmickými figúrami.
Eurodance získal svoje meno vďaka faktu, že bol populárny predovšetkým v Európe a produkovaný hlavne v Taliansku, Nemecku a Holandsku. V tomto štýle produkovali hudbu stovky rozmanitých zoskupení.
Ide o výrazne komerčnú hudbu. Môžeme ju považovať za dôsledok komercionalizácie v hudobnom biznise. Niektorí producenti, ako napríklad Švéd Max Martin alebo Talian Larry Pignagnoli, stáli za tuctom rôznych zoskupení. Ak členovia týchto formácii začali mať príliš veľké finančné požiadavky, mohli dostať výpoveď a byť nahradení inými ľuďmi. Len niekoľko skupín sa udržalo na scéne tak dlho, že stihli vydať viac ako jeden či dva albumy. V tomto ohľade patria medzi najúspešnejších holandskí 2 Unlimited a nemecká formácia Scooter (hoci ten má vo svojej hudbe silné buričské elementy a blíži sa k hardcore štýlu).
Treba tiež podotknúť, že množstvo vokalistiek bolo vyberaných skôr na základe svojho zovňajšku ako talentu. Na koncertoch bol často využívaný plejbek, občas sa dokonca pri nahrávaní využívali iné speváčky ako na koncertoch. Niektoré skupiny, ako Captain Jack či Dr. Bombay si vytvárali humorný imidž. E-rotic upútala pozornosť svojimi erotickými textami a videoklipmi.
Niektorí interpreti, ako Aqua, Daze alebo Hit'n'Hide sa často za predstaviteľov tohto štýlu nepovažujú, ale bývajú zaraďovaní do tzv. bubblegum popu. Takéto skupiny pochádzajú predovšetkým z Dánska.
Eurodance si získal značnú nepriazeň podobnú tej, akú zažívala disko hudba v 70. rokoch. A podobne ako v tomto období, i kritici eurodance považujú tento žáner za podradný a príliš komerčný.

</doc>
<doc id="82164" url="https://sk.wikipedia.org/wiki?curid=82164" title="Lavočkin-Gorbunov-Gudkov LaGG-3">
Lavočkin-Gorbunov-Gudkov LaGG-3

Lavočkin-Gorbunov-Gudkov LaGG-3 () bolo sovietske stíhacie lietadlo počas druhej svetovej vojny, vyvinuté z predsériového LaGG-1, jedno z najpoužívanejších lietadiel začiatkom sovietsko-nemeckej vojny.
Vývoj.
LaGG-3 bol pomenovaný po svojich konštruktéroch S. A. Lavočkinovi, V. P. Gorbunovovi a M. I. Gudkovovi. Vyvinutý bol ešte pred začiatkom vojny na základe požiadavku vzdušných síl na nový stíhací jednoplošník s uzatvoriteľnou kabínou a zaťahovacím podvozkom, začiatkom januára 1939. Konečný výber sa sústredil na dva prototypy poháňané radovým motorom M-105P, s kanónom umiestneným medzi blokmi valcov a strieľajúci dutým hriadeľom vrtule. Charakteristickou vlastnosťou oboch strojov bola absencia duralových častí kostry trupu a krídel. Prvý bol začiatkom roku 1940 vyskúšaný typ I-26 konštruktéra A. S. Jakovleva, ktorý mal trup zvarený z oceľových trubiek a kostru krídel drevenú. Tvarom mu veľmi podobný bol druhý prototyp I-22 z konštrukčnej kancelárie vedenej Lavočkinom a Gorbunovom a Gudkovom ako asistentmi. Bol zalietaný v marci 1940. Medzi obidvomi lietadlami boli najmä skryté rozdiely: I-22 bol vyrobený z diagonálne vrstvenej preglejky zo sibírskych briez, tento drevený materiál bol v dobe nedostatku hliníku jeho lacnou náhradou. I-22 bol čoskoro premenovaný na I-301. Spolu so svojim konkurentom I-26 sa nakoniec dostal do sériovej výroby začiatkom roku 1941. Oba stroje sa však stali známe pod inými označeniami: I-26 ako Jak-1 a I-301 ako LaGG-1. V období počiatku ich výroby, bol ZSSR napadnutý nacistickým Nemeckom.
Ešte počas výroby boli odstraňované najrôznejšie nedostatky stroja a vznikol tak nový typ LaGG-3. Začleňovanie strojov LaGG do vzdušných síl sovietskeho zväzu bolo spojené s objektívnymi ťažkosťami. V dobe napadnutia Nemeckom, bolo na tento typ preškolených iba asi 32% lietajúceho personálu. Stroj absolvoval najrôznejšie úpravy. Pri jeho výzbroji sa sa laborovalo s 1 kanónom ŠVAK, alebo jednom guľomete Bk, či kanóne Vya-23 a dvoch guľometoch BS, alebo ŠKAS. Stroje mohli do roku 1942 niesť pod krídlom tiež neriadené strely RS-82. V neskoršom období vojny, bol osadený medzi valce kanón NS-37, kalibru na stíhanie bombardérov a boj proti tankom. Verzia sa označovala ako LaGG-3IT. Od roku 1943 nahradili kanón NS-37 iným typom rovnakého kalibru K-37. Úpravy sa dočkal najmä krehký podvozok, ale i nábežné hrany krídel, na ktoré boli inštalované automatické sloty, ktoré zlepšovali manévrovacie schopnosti a uľahčovali pristátie. Ostatné stroje s štandardnou výzbrojou vyrábané od roku 1943 mali nový motor M-105PF. Pri hladine mora dosahovali rýchlosť /h, vo výške to bolo úctyhodných /h. To boli hodnoty ktoré dosahoval už prototyp v roku 1940.
Nasadenie.
Stroje bojovali už v zimnej vojne ako aj od samého začiatku boja proti Nemecku. Nasadený bol aj vo všetkých veľkých operáciách na východnom fronte až do konca vojny. Nekvalitná výroba a konštrukčné zásahy, však spôsobili u týchto strojov zvýšenie hmotnosti, ktoré malo za následok stratu kvalít, oproti prototypu. Popularita strojov medzi letcami bola natoľko nízka, že skratku LaGG začali prekladať ako: „lakirovannyj garantirovannyj grob“ (lakovaný garantovaný hrob). Vyrovnať ju trvalo práve do roku 1943. Napriek tomu, že stroj bol pomerne dobrých parametrov, bol obratný, odolný, mal na sovietske pomery slušný dolet aj výzbroj, nebol medzi pilotmi príliš populárny. Jeho neduhy ešte často prehlbovala nedostatočná frontová starostlivosť. Jeho nedostatky viedli k vývoju strojov Lavočkin La-5. Avšak už bez účasti konštruktérov Gudkova a Gorbunova.
Do roku 1944 bolo vyrobených 6528 ks LaGG-3.
Špecifikácie.
Popis konštrukcie.
LaGG-3 je jednomiestny, jednomotorový samonosný dolnoplošník. Drevená kostra krídel a pevných chvostových plôch je potiahnutá preglejkou, kovová kostra pohyblivých chvostových plôch i klapiek plátnom. Trup tvorila preglejková pološkrupina. Krycie plechy motora boli duralové. Radový motor poháňal kovovú trojlistú vrtuľu s nastaviteľným uhlom nábehu listov. Podvozok bol zaťahovací. Hlavné podvozkové nohy sa zaťahovali smerom k trupu, zadné ostrohové koleso bolo pevné.

</doc>
<doc id="82167" url="https://sk.wikipedia.org/wiki?curid=82167" title="Stály dvor medzinárodnej spravodlivosti">
Stály dvor medzinárodnej spravodlivosti

 
Stály dvor medzinárodnej spravodlivosti, skrátene SDMS (, skrátene "PCIJ", , skrátene "CPJI") bol prvý celosvetový medzinárodný súd. Bol vytvorený na základe článku XIV Paktu Spoločnosti národov. Štatút Stáleho súdu medzinárodnej spravodlivosti bol prijatý Spoločnosťou národou 13. decembra 1920 nadobudol platnosť 8. októbra 1921. Prvé formálne zasadnutie SDMS sa uskutočnilo 15. februára 1922.
V rozmedzí rokov 1920 - 1940 SDMS riešil 29 sporových konaní medzi štátmi a vydal 27 poradných posudkov. SDMS zanikol v roku 1946. Jeho nástupcom je Medzinárodný súdny dvor, ktorý bol vytvorený ako jeden z hlavných orgánov Organizácie Spojených národov.

</doc>
<doc id="82169" url="https://sk.wikipedia.org/wiki?curid=82169" title="Bender">
Bender



</doc>
<doc id="82170" url="https://sk.wikipedia.org/wiki?curid=82170" title="Tigina">
Tigina



</doc>
<doc id="82171" url="https://sk.wikipedia.org/wiki?curid=82171" title="Tighina">
Tighina



</doc>
<doc id="82172" url="https://sk.wikipedia.org/wiki?curid=82172" title="Gilby Clarke">
Gilby Clarke

Gilby Clarke (* 17. august 1962, Cleveland, Ohio, USA) je americký hudobník, gitarista a skladateľ, známy predovšetkým ako gitarista americkej hard rockovej skupiny Guns N’ Roses, v ktorej pôsobil v rokoch 1991-1994, a v ktorej nahradil gitaristu Izzyho Stradlina, po jeho odchode v roku 1991.
Biografia.
V detstve hrával na hudobné nástroje a zanedbával školu. Na začiatku 80. rokov bol členom popovej skupiny Candy, ktorá vydala svoj jediný album "Whatever Happened To Fun", potom sa dostal do metalovej skupiny Kill For Thrills.
V roku 1994 vydal album Pawnshop Guitars, ktorý obsahoval príspevky od priateľov a všetkých členov Guns N’ Roses. V tom istom roku ho frontman Axl Rose vyhodil. 
Odvtedy vydal tri ďalšie albumy The Hangover, Rubber and 2002's Swag a 99 Live. Gilby tiež vystupoval v Slashovej kapele Slash's Snakepit na albume It's Five O'Clock Somewhere, prispel niektorými gitarovými pasážami, piesňou „Monkey Chow“ a objavil sa na turné. Okrem toho vystúpil ako hosť skupiny L.A. Guns na albume Shrinking Violet, ktorý aj produkoval.
Clarke je v súčasnej dobe členom The Starfuckers a hral tiež so skupinou MC5 na ich európskom turné v roku 2005. 
V roku 2006 sa Clarke vydal na sólo turné naprieč Amerikou a Európou. Teraz je členom skupiny Supernova, ktorú založili bývalý basgitarista skupiny Metallica Jason Newsted a bubeník Motley Crue Tommy Lee. Chcú využiť budúci ročník televízneho programu Rock Star, aby našli speváka. 
Guns N’ Roses.
Clarke sa pridal k Guns N’ Roses v roku 1991 po odchode pôvodného gitaristu Stradlina. Vystupoval s kapelou na ich obrovskom turné Use Your Illusion Tour v rokoch 1991 až 1993 a tiež sa objavil na albume The Spaghetti Incident?.
Krátko predtým skupina nahrala cover verziu piesne skupiny Rolling Stones "Sympathy for the Devil" pre film Rozhovor s upírom. Paul Tobias, dlhoročný Rosov priateľ, nahradil Clarka, ktorý bol vyhodený kvôli údajnému nedostatku kreativity. 
Clarke sa objavil spolu s Tracii Gunsom na albume "The Roots of Guns N’ Roses" vydaného v roku 2004. Album obsahoval demo nahrávky budúcich piesní Guns N’ Roses ako „Reckless Life“ a „Anything Goes“ nahraté Axlovou predchádzajúcou kapelou Hollywood Rose v strede 80. rokov.

</doc>
<doc id="82177" url="https://sk.wikipedia.org/wiki?curid=82177" title="Hodinový uhol">
Hodinový uhol

Hodinový uhol v astronómii je definovaný ako rozdiel medzi aktuálnym hviezdnym časom a rektascenziou objektu.
HAobj = LST - formula_1obj
Hodinový uhol teda vyjadruje, aký interval hviezdneho času uplynul odvtedy, čo bol objekt na lokálnom meridiáne. Je to aj uhlová vzdialenosť medzi objektom a meridiánom vyjadrená v hodinách, pričom 1 hodina = 15 stupňov.
Napríklad, ak hodinový uhol objektu je rovný 2,5 hodiny, prešiel lokálnym meridiánom pred 2 a pol hodinami a v súčasnosti je 37,5 stupňa západne od meridiánu. Negatívny hodinový uhol vyjadruje čas, ktorý uplynie, kým objekt prejde lokálnym meridiánom. Ak je hodinový uhol nulový, znamená to, že objekt sa nachádza na meridiáne.

</doc>
<doc id="82178" url="https://sk.wikipedia.org/wiki?curid=82178" title="Hviezdny hodinový uhol">
Hviezdny hodinový uhol



</doc>
<doc id="82180" url="https://sk.wikipedia.org/wiki?curid=82180" title="Hviezdny čas">
Hviezdny čas

Hviezdny čas alebo siderický čas je čas meraný podľa denného pohybu jarného bodu, čo je veľmi blízke, ale nie identické s pohybom hviezd. Líši sa o precesiu jarného bodu relatívne vzhľadom na hviezdy.

</doc>
<doc id="82181" url="https://sk.wikipedia.org/wiki?curid=82181" title="Siderický čas">
Siderický čas



</doc>
<doc id="82182" url="https://sk.wikipedia.org/wiki?curid=82182" title="Guus Hiddink">
Guus Hiddink

Guus Hiddink (* 8. november 1946, Varsseveld, Holandsko) je holandský futbalový tréner. V rokoch 2002-2006 trénoval holandský klub PSV Eindhoven a na majstrovstvách sveta viedol tri národné reprezentácie, vždy s veľkým úspechom. Postupne viedol Holandsko na MS 1998 (4. miesto), Kóreu na MS 2002 (4. miesto) a v roku 2006 doviedol do osemfinále tím Austrálie. Po majstrovstvách sveta v Nemecku prevzal reprezentáciu Ruskej federácie, s ktorou sa na majstrovstvách Európy 2008 dostal do semifinále.
Hráčska kariéra.
Ako mladík hral Hiddink za klub SC Varsseveld a v rokoch 1967 až 1976, po väčšinu svojej kariéry strávil v klube De Graafschap. V roku 1970 sa dostal do kádra PSV Eindhoven, ale miesto v zostave si nevybojoval a vrátil sa do De Graafschap. Koncom sedemdesiatych rokov hral futbal profesionálne v severoamerickej lige a po návrate do Holandska strávil svoju poslednú sezónu (1981-1982) opäť v De Graafschap.
Hiddink bol strednopoliar, ale nebol výrazne úspešným futbalistom.
Trénerská kariéra.
Po skončení aktívnej hráčskej kariéry Hiddink zostal ako asistent trénera v De Graafschap. V rokoch 19871990 bol trénerom PSV Eindhoven, s ktorým počas tohto obdobia trikrát vyhral holandskú ligu a v roku 1988 vyhral po prvý raz pre Eindhoven i Európsky pohár. Potom trénoval rok turecký klub Fenerbahçe a následne Valenciu v Španielsku.
V roku 1995 bol menovaný trénerom holandskej reprezentácie a v roku 1998 ju priviedol k štvrtému miestu na majstrovstvách sveta vo Francúzsku. Holandsko vtedy najprv v semifinále trpko podľahlo Brazílii v penaltovom rozstrele a o niekoľko dní v zápase o tretie miesto podľahlo Chorvátsku 2:1. Po MS 1998 sa Hiddink vzdal holandskej reprezentácie.
V sezóne 199899 bol trénerom Realu Madrid, ale po roku bol prepustený, keďže sa mu s tímom nepodarilo získať titul. Následne strávil tri mesiace v Reale Betis, z ktorého odišiel kvôli ponuke trénovať reprezentáciu Kórejskej republiky.
Od 1. januára 2001 prevzal mužstvo Južnej Kórey a doviedol ho až do semifinále MS 2002. Kórea predtým nikdy nevyhrala zápas na záverečnom turnaji majstrovstiev sveta a tentoraz sa jej podarilo nielen postúpiť zo skupiny (spolu s USA a na úkor Poľska a Portugalska), ale vyradiť Taliansko (2:1) v osemfinále a Španielsko (0:0, 5:3 po penaltovom rozstrele). V semifinále Kórea podľahla Nemecku 0:1 a v zápase o tretie miesto Turecku 2:3. Po fantastickom výkone s kórejským tímom dostal Hiddink ako prvý človek zo Západu čestné občianstvo Južnej Kórey a mnohé dary, ako vilu na výletnom kórejskom ostrove, doživotné voľné letenky od Korea Airlines a Asiana Airlines a štadión majstrovstiev sveta v Gwangju bol premenovaný Guus Hiddink Stadium. Hiddinkovo rodné mesto sa stalo obľúbenou zastávkou Kórejcov dovolenkujúcich v Holandsku.
Napriek ponuke na predĺženie kontraktu sa Hiddink vrátil do Holandska a od roku 2003 opäť trénoval PSV Eindhoven. V roku 2005 sa PSV prebojoval až do semifinále ligy majstrov a v roku 2006 získal ďalší holandský majstrovský titul.
Od 22. júla 2005 bol Hiddink paralelne aj trénerom austrálskej futbalovej reprezentácie, ktorú po 32 rokoch doviedol na záverečný turnaj majstrovstiev sveta a vysoko prekonal očakávania Austrálčanov, keď s tímom postúpil zo základnej skupiny. Austrália potom v osemfinále podľahla Taliansku, neskoršiemu víťaznému celku turnaja.
Po majstrovstvách sveta v Nemecku sa stal trénerom ruskej futbalovej reprezentácie, s ktorou uzavrel zmluvu na dva a pol roka, s možnosťou predĺženia o ďalšie dva roky. Na majstrovstvách Európy 2008 v Rakúsku a Švajčiarsku sa mu podarilo s tímom Ruska prebojovať do semifinále. Od 11. februára 2009 trénuje aj anglický klub FC Chelsea po odchode Luisa Felipe Scolariho. 

</doc>
<doc id="82183" url="https://sk.wikipedia.org/wiki?curid=82183" title="Vinea">
Vinea

Vinea je značka sýteného nealkoholického nápoja vyrábaného z hroznového muštu. Je svetložltej alebo červenej farby a má muškátovú arómu. Vineu miešali kolektív slovenských vinárskych odborníkov na čele s doc. Ing. Jánom Farkašom v roku 1973. Vychádzali, podobne ako aj producenti maďarskej Márky tiež z roku 1973, zo základného hroznového nápoja už rozšíreného v tejto oblasti, z Traubisody, vytvorenej rakúskym enológom Lenzom Moserom. Výroba nealkoholických hroznových muštov a sód existovala už v 19. stor. Vinea sa vyrába od roku 1974. V minulosti Vineu vyrábali dva závody - Malokarpatský vinársky podnik, a.s., Pezinok (ďalej len MVP) a Víno Nitra, a.s. 
Po spore o ochrannú známku sa jediným výrobcom stal MVP, neskôr Vitis Pezinok, s.r.o. Počnúc 31. januárom 2008 sa vlastníkom ochrannej známky Vinea stala firma Kofola, a.s. Rajecká Lesná. 
Vinea získala celý rad domácich aj medzinárodných ocenení a v osemdesiatych rokoch 20. storočia sa vďaka nadmernému exportu do USA stala na Slovensku nedostatkovým tovarom. V súčasnosti sa vyrába vo viacerých variantoch, okrem sýtenej aj v nesýtenej verzii, v balení PET 1,5 l a 0,5 l, alebo v sklenenej fľaši 0,25 l.
Od 29. júna 2011 je Vinea k dispozícii aj v ružovom variante Vinea rosé.

</doc>
<doc id="82184" url="https://sk.wikipedia.org/wiki?curid=82184" title="Medzinárodný trestný tribunál pre bývalú Juhosláviu">
Medzinárodný trestný tribunál pre bývalú Juhosláviu

 
Medzinárodný trestný tribunál pre stíhanie osôb zodpovedných za závažné porušenia medzinárodného humanitárneho práva spáchané na území bývalej Juhoslávie od roku 1991, bežne označovaný len ako Medzinárodný trestný tribunál pre bývalú Juhosláviu (MTTJ) (po anglicky "International Criminal Tribunal for Former Yugoslavia", ICTY; po francúzsky " Tribunal Pénal International pour l'ex-Yougoslavie", TPIY) bol zriadený na základe rezolúcie Bezpečnostnej rady OSN č.827 z roku 1993, ako reakcia na závažné porušenia medzinárodného humanitárneho práva na území bývalej Juhoslávie od roku 1991 a s tým súvisiace ohrozenie medzinárodného mieru a bezpečnosti. Sídlo MTTJ sa nachádza v holandskom Haagu. 
Zloženie.
MTTJ sa skladá zo senátov pozostávajúcich zo 16 stálych sudcov a 13 ad litem sudcov, ktorí sú volení Valným zhromaždením OSN na obdobie 4 rokov (stáli sudcovia s možnosťou opätovného znovuzvolenia).
Pôsobnosť.
Medzinárodný trestný tribunál pre bývalú Juhosláviu mal právomoc trestne stíhať osoby, ktoré sa dopustili vážneho porušenia medzinárodného humanitárneho práva na území bývalej Juhoslávie od roku 1991. Týmito trestnými činmi sú:
MTTJ vykonáva jurisdikciu len nad fyzickými osobami (nie organizáciami, politickými stranami, právnickými osobami a pod.).
Jurisdikcia MTTJ vo vzťahu k národným súdom je konkurujúca. MTTJ je však národným súdom nadradený a v ktoromkoľvek štádiu konania ich môže požiadať, aby bola vec podrobená jeho právomoci.
Konanie.
Vyšetrovanie sa začína na podnet prokurátora "ex officio" alebo na jeho podnet na základe informácií od jednotlivcov, vlád, medzinárodných organizácií alebo mimovládnych organizácií. V konaní sa uplatňujú základné zásady súdneho konania ako "ne bis in idem", prezumpcia neviny, zásada spravodlivého a rýchleho konania, plne sa rešpektujú práva obvineného, chránia svedkovia a obete, poskytuje sa možnosť využitia advokátov "ex officio". Počas konania sa obvinený nachádza vo väzbe. Najprísnejší trest, ktorý môže byť uložený obvinenému je trest odňatia slobody na doživotie. Tresty sa vykonávajú v niektorom zo štátov, ktorý s OSN podpísal dohodu o prijatí osôb odsúdených MTTJ.
Svoju činnosť MTTJ ukončil v roku 2017.

</doc>
<doc id="82185" url="https://sk.wikipedia.org/wiki?curid=82185" title="Pedagogická hodnosť">
Pedagogická hodnosť



</doc>
<doc id="82186" url="https://sk.wikipedia.org/wiki?curid=82186" title="Dlhosrstý vipet">
Dlhosrstý vipet

Dlhosrstý vipet je psie plemeno neuznané v FCI. Bolo vyšľachtené v USA.
Vzhľad a povaha.
Dlhosrstý vipet je štíhly a elegantný pes s dlhou hlavou, tmavými očami a nosom. Má malé uši, dlhé nohy, štíhle telo a dlhý chvost. Vďaka jemnej srsti lepšie znáša vyššie aj nižšie teploty ako krátkosrstý vipet. Srsť môže byť sfarbená rôzne (biela, čierna, hnedá, červená, plavá, krémová, modrá apod.). Dlhosrstý vipet má pôsobiť atleticky a elegantne. 
je priateľský, inteligentný a temperamentný pes. Jeho zaradenie medzi chrty naznačuje, že je to pes loviaci zrakom, v dnešnej dobe vhodný najmä na psie športy (coursing). 
História.
Písomne je existencia dlhosrstého vipeta doložená už v renesancii. Časom sa však viac uplatnil krátkosrstý variant a dlhosrstý vipet upadol takmer do zabudnutia. 
V 50. rokoch 20. storočia sa americký chovateľ Walter Wheeler rozhodol oživiť toto takmer vyhynuté plemeno. Vo svojej chovateľskej stanici Windsprite Whippet Kennels odchovával dlhosrsté šteňatá na krátkosrstých rodičoch s recesívnym génom pre dlhú srsť. V roku 1981 založili chovatelia dlhosrstých vipetov prvú asociáciu plemena - The Long Haired Whippet Association, ktorá mala za úlohu propagovať toto plemeno a tak podnietiť jeho väčšie rozšírenie. 
Dnes je dlhosrstý vipet uznaný v Continental Kennel Club (CKC) a niektorých menších kynologických kluboch v Spojených štátoch. Plemeno sa vyskytuje najmä v Spojených štátoch a Kanade, zopár jedincov sa však nájde aj v Európe (Spojené kráľovstvo, Švajčiarsko, Francúzsko a Nemecko). 

</doc>
<doc id="82208" url="https://sk.wikipedia.org/wiki?curid=82208" title="Silken Windsprite">
Silken Windsprite



</doc>
<doc id="82228" url="https://sk.wikipedia.org/wiki?curid=82228" title="Nebeský rovník">
Nebeský rovník

Nebeský rovník alebo svetový rovník je kružnica na nebeskej sfére, ktorá je priemetom zemského rovníka. Jeho sklon voči rovine ekliptiky je teda tiež okolo 23,5°. Nebeské objekty v blízkosti nebeského rovníka sú viditeľné takmer na celom svete, ale kulminujú v zenite iba v tropických oblastiach.
Nebeský rovník je tiež základná rovina pre rovníkové súradnice prvého aj druhého druhu. Pri súradniciach 2. druhu je začiatkom súradnicovej sústavy jarný bod – priesečník svetového rovníka a ekliptiky. Druhý priesečník svetového rovníka a ekliptiky sa nazýva jesenný bod a nachádza sa v súhvezdí Panna.
Nebeský rovník prechádza všetkými nasledovnými súhvezdiami:

</doc>
<doc id="82229" url="https://sk.wikipedia.org/wiki?curid=82229" title="Nebeská sféra">
Nebeská sféra

Nebeská sféra (iné názvy: nebeská guľa; zriedkavo: svetová sféra, svetová guľa) je myslená guľa s ľubovoľným polomerom, na ktorú premietame polohy nebeských telies. Jej stred je zvyčajne v strede Zeme ale môže byť umiestnený v strede Slnka, alebo v akomkoľvek inom vhodnom mieste (napr. na stanovisku pozorovateľa) pretože posuny telies po zmene stredu je možné prepočítať. 
Pozorovateľ na Zemi vidí pri ideálnom horizonte vždy iba polovicu nebeskej sféry. Druhá polovica je zaclonená Zemou. Poloha telesa na nebeskej sfére sa určuje pomocou niektorej súradnicovej sústavy. Poznáme horizontálnu sústavu súradníc, ekliptikálnu sústavu, ekvatoriálnu sústavu a galaktickú sústavu. Určená poloha telesa udáva len jeho smer, nie vzdialenosť.
Denný pohyb oblohy.
Rotačný pohyb Zeme zo západu na východ spôsobuje zdanlivý pohyb telies na nebeskej sfére z východu na západ. Nebeská sféra teda zdanlivo rotuje okolo osi, ktorá je totožná s rotačnou osou Zeme. Os pretína nebeskú sféru v dvoch bodoch, ktoré voláme severný a južný svetový (niekedy nebeský) pól a ktoré ležia presne nad severným a južným zemepisným pólom. Hviezdy a ostatné telesá na oblohe opisujú kružnice okolo týchto pólov. Hviezdy majú na sfére prakticky stále polohy, preto je možné ich pospájať do myslených obrazcov - súhvezdí. Nebeská sféra sa otočí okolo svojej osi raz za siderický (hviezdny) deň, ktorý trvá približne 23 hodín 56 minút. Znamená to, že medzi dvoma východmi tej istej hviezdy uplynie časový interval 23 hodín 56 minút.
Telesá slnečnej sústavy.
Pre telesá patriace do slnečnej sústavy je charakteristický ich vlastný pohyb na nebeskej sfére, preto medzi ich dvoma východmi uplynie trochu iný čas, ako je jeden hviezdny deň. V prípade Slnka sa tento časový interval nazýva slnečný deň a trvá 24 hodín. Slnko teda na nebeskej sfére zdanlivo zaostáva za hviezdnym pozadím, čo je spôsobené obehom Zeme okolo Slnka. Za rok sa Slnko ocitne v rovnakom bode na hviezdnom pozadí. Počas tej doby zdanlivo opíše kružnicu, ktorú nazývame ekliptika. Je to jedna z najvýznamnejších kružníc na nebeskej sfére. 
Ročný pohyb oblohy.
V dôsledku obehu Zeme okolo Slnka sa Slnko zdanlivo pohybuje proti dennému pohybu oblohy, čo spôsobuje jeho zaostávanie na hviezdnom pozadí. Keďže Slnko je najjasnejšie teleso na oblohe a kvôli rozptylu jeho svetla nevidíme cez deň väčšinu objektov, stávajú sa tieto objekty pre nás nepozorovateľné po celú dobu, ako sú na oblohe spolu so Slnkom. Slnko sa však na oblohe neustále zdanlivo pohybuje. Vzďaľuje sa od hviezd, ktoré boli predtým v jeho blízkosti, až napokon je možné tieto hviezdy vidieť pred východom Slnka, kým je ešte obloha dostatočne tmavá. Tento okamih sa nazýva heliaktický východ objektu. Jeho opakom je heliaktický západ, čas, kedy telesá miznú pod horizontom ešte za skorého súmraku. Medzi heliaktickým východom a heliaktickým západom možno objekty v určitej časti noci pozorovať. Naopak, medzi heliaktickým západom a heliaktickým východom sú hviezdy a iné objekty na dennej oblohe spolu so Slnkom, čiže nepozorovateľné. Pozorovateľné časti nočnej oblohy napríklad v marci a v septembri sú značne odlišné. Po uplynutí jedného siderického roka, keď sa Slnko nachádza opäť v rovnakom bode nebeskej sféry, je však obloha rovnaká ako pred rokom. Výnimku tvoria Mesiac, planéty a ďalšie objekty slnečnej sústavy, ktoré sa okrem denného pohybu oblohy ešte nezávisle pohybujú po nebeskej sfére, spravidla v blízkosti ekliptiky.
Dôležité pojmy.
Rovnako významnou kružnicou na nebeskej sfére, akou je ekliptika, je svetový rovník. Je to priemet pozemského rovníka na oblohu. Rozdeľuje nebeskú sféru na severnú a južnú. Svetový rovník pretína ekliptiku v dvoch bodoch, ktoré nazývame jarný a jesenný bod. Ich názov pochádza z toho, že v týchto bodoch sa nachádza Slnko v okamihu jarnej a jesennej rovnodennosti. Na svetový rovník je kolmá priamka nazývaná svetová os, ktorá spája severný a južný svetový pól. 
Rovníková sústava súradníc.
Svetový rovník a svetová os sú dôležité pre ekvatoriálnu alebo rovníkovú sústavu súradníc 2. druhu. Táto sústava je najpoužívanejšou súradnicovou sústavou v hviezdnych mapách, pretože je pohyblivá a otáča sa spolu s oblohou. Polohu telesa na nebeskej sfére udávajú dve súradnice: Rektascenzia a deklinácia. Rektascenzia je obdobou zemepisnej dĺžky, zatiaľ čo deklinácia je podobná zemepisnej šírke.
Rektascenia (RA) sa meria na svetovom rovníku smerom na východ v hodinovej miere od 0 do 24 hodín. Deklinácia (DEC) sa meria od svetového rovníka po svetový pól od 0° do 90° kladne na sever, záporne na juh.
Obzorníková sústava súradníc.
Zatiaľ čo rovníkové súradnice 2. druhu hviezdy sa nemenia v závislosti od toho, kde stojí pozorovateľ, u horizontálnych súradníc to tak nie je. Základnou rovinou horizontálnych súradníc je rovina horizontu - obzoru, ktorá je pre každého pozorovateľa iná. Na túto rovinu je kolmá priamka, ktorá nebeskú sféru pretína v dvoch bodoch - v zenite a nadire. Zenit je bod priamo nad hlavou pozorovateľa, nadir je bod priamo pod jeho nohami. Na horizonte sa nachádzajú štyri významné body: severný, južný, východný a západný bod horizontu, pričom na severnej pologuli severný bod horizontu leží kolmo pod severným svetovým pólom. Ak prenesieme poludník, ktorý prechádza pozorovateľom, na oblohu, dostaneme meridián - kružnicu, resp. polkružnicu, ktorá prechádza severným bodom horizontu, severným svetovým pólom, zenitom, južným bodom obzoru a po predĺžení pod horizont aj nadirom.
Kružnice kolmé na horizont sa označujú ako vertikály - výškové kružnice. Významný je prvý vertikál, ktorý spája východný a západný bod horizontu, pričom prechádza zenitom. Kružnice rovnobežné s horizontom a zmenšujúce sa smerom k zenitu sú almukantaráty.
V horizontálnej sústave súradníc polohu telesa udávajú dve súradnice: azimut a výška. Azimut sa meria od severného alebo od južného bodu horizontu v zápornom smere (v smere hodinových ručičiek) v stupňoch od 0 do 360. Výška sa meria v stupňoch od 0 do 90 od horizontu smerom k zenitu, prípadne od 0 do -90 smerom k nadiru. Nakoľko sa základné body a roviny tejto sústavy pohybujú spolu s pozorovateľom, je azimut a výška hviezdy v inom čase alebo na inom mieste iná. Preto sa tieto súradnice nepoužívajú vo hviezdnych mapách.
Vplyv zemepisnej šírky.
Na to, ktorú časť nebeskej sféry môžeme v noci pozorovať, nemá vplyv len ročné obdobie, ale aj zemepisná šírka. Od zemepisnej šírky závisí výška severného svetového pólu nad horizontom. Jeho výška sa vždy presne rovná zemepisnej šírke pozorovacieho miesta. Keď pozorovateľ postupuje smerom k pólu, zväčšuje sa výška svetového pólu nad horizontom. Čím je výška pólu väčšia, tým viac hviezd je pre daného pozorovateľa cirkumpolárnych - nikdy nezapadajúcich. Zároveň však rastie počet hviezd, ktoré pozorovateľ z daného miesta nikdy neuvidí, pretože sa nikdy nedostanú nad jeho horizont - sú pre neho nevychádzajúce.
Pozorovateľ stojaci na zemskom rovníku (prvý obrázok) má zemepisnú šírku nula. To znamená, že výška severného svetového pólu bude tiež nula stupňov. Severný a južný svetový pól ležia na horizonte. Keďže cirkumpolárne hviezdy sú tie, ktoré pri opísaní svojej kružnice okolo pólu nikdy nezapadnú pod horizont, na rovníku nemôže byť žiadna hviezda cirkumpolárna. Pozorovateľ na rovníku preto postupne v priebehu roka uvidí všetky súhvezdia severnej aj južnej oblohy. Všetky telesá vychádzajú a zapadajú kolmo. Z tohto dôvodu je na rovníku súmrak veľmi krátky, pretože hoci rýchlosť klesania Slnka je rovnaká ako vo vyšších zemepisných šírkach (rýchlosť rotácie Zeme sa nemení), Slnko klesá pod väčším uhlom ako vo vyšších zemepisných šírkach a skôr sa ponorí dostatočne hlboko pod horizont na to, aby obloha stmavla. 
Druhý obrázok znázorňuje situáciu na 20. stupni severnej (alebo južnej) zemepisnej šírky. Svetový pól sa zdvihol od severného bodu horizontu o 20°. Časť hviezd, tých, ktorých uhlová vzdialenosť od pólu je menšia ako 20°, sa stalo cirkumpolárnymi. Rovnaká časť oblohy okolo opačného svetového pólu je nevychádzajúca. Zvyšné súhvezdia pozorovateľ postupne vidí v rôznych ročných obdobiach. Súmrak a svitanie trvajú dlhšie.
Na 50° zemepisnej šírky (tretí obrázok) je už cirkumpolárnych a nevychádzajúcich viac hviezd ako na 20. stupni. Počet vychádzajúcich súhvezdí sa smerom k pólu zmenšuje. Hviezdy a Slnko vychádzajú pod menším uhlom, súmrak a svitanie trvajú ešte dlhšie.
Posledný obrázok znázorňuje situáciu na zemskom póle. Zodpovedajúci svetový pól je priamo nad hlavou pozorovateľa. Pozorovateľ vidí počas polárnej noci vždy rovnaké súhvezdia, pretože nijaké pre neho súhvezdia nie sú vychádzajúce a zapadajúce. Všetky hviezdy opisujú kružnice okolo pólov rovnobežné s horizontom. Výnimkou je len Slnko, ktoré sa vďaka pohybu po ekliptike na 6 mesiacov dostáva nad horizont a 6 mesiacov je pod ním. Súmrak a úsvit tu majú najdlhšie trvanie. 
Javy ovplyvňujúce polohu telesa na nebeskej sfére.
Poloha telesa na nebeskej sfére nie je totožná s reálnou polohou telesa v danom okamihu. Tieto odchýlky spôsobujú najmä rôzne pohyby Zeme a zemská atmosféra. Medzi javy spôsobené pohybom Zeme patrí aberácia a paralaxa. Jav spôsobený atmosférou sa nazýva refrakcia. Aberácia je zdanlivá odchýlka polohy telesa od jeho skutočnej polohy zapríčinená konečnou rýchlosťou svetla a pohybom pozorovateľa. Rozlišujeme dennú aberáciu, ktorá je spôsobená rotáciou Zeme, a ročnú aberáciu, ktorú zapríčiňuje obeh Zeme okolo Slnka. Paralaxa je uhol, ktorý zvierajú smery vedené z dvoch rôznych miest priestoru k pozorovanému telesu, resp. uhol o ktorý sa pozorované teleso posunie pri pozorovaní z dvoch rôznych miest. Refrakcia je odchýlka svetelného lúča od priameho smeru vznikajúca lomom svetla v atmosfére. Kvôli refrakcii je pozorovaná zenitová vzdialenosť zdroja vždy menšia, než jeho skutočná zenitová vzdialenosť. Vďaka refrakcii sme tiež schopní vidieť mierne pod horizont.

</doc>
<doc id="82234" url="https://sk.wikipedia.org/wiki?curid=82234" title="Adams (sopka)">
Adams (sopka)

Adams je v súčasnosti neaktívna sopka v pohorí Kaskádové vrchy, nachádzajúcich sa v štáte Washington v USA. Je to tretia najvyššia sopka v Kaskádových vrchoch (po Rainieri a Shaste). Hora nesie meno po Johnovi Adamsovi - druhom americkom prezidentovi. Pôvodní obyvatelia Ameriky ju nazývali Pahto.
Sopka vznikla v pleistocéne. Odvtedy mala niekoľko eruptívnych cyklov, prerušených dlhými obdobiami nečinnosti, vtedy bola erodovaná ľadovcami pokrývajúcimi vrchol. Adams je typický stratovulkán, jej stavba je tvorená andezitovými, dacitovými a bazaltovými lávovými prúdmi, striedanými s depozitmi pyroklastických prúdov.
Adams nie je úplne vyhasnutý, dôkazmi jej neukončenej aktivity sú emisie plynov a termálne pramene. Možné erupcie v budúcnosti sú potencionálne nebezpečné - hrozí deštrukcia stien vulkánu, nakoľko tieto sú silne poškodené hydrotermálnymi premenami.

</doc>
<doc id="82235" url="https://sk.wikipedia.org/wiki?curid=82235" title="Duff McKagan">
Duff McKagan

Michael Andrew McKagan, známy ako Duff 'Rose' McKagan (* 5. február 1964, Seattle, Washington, USA), je americký hudobník a skladateľ, známy hlavne ako spoluzakladateľ a basgitarista americkej hardrockovej skupiny Guns N’ Roses, v ktorej pôsobil v rokoch 1985-1997. Od roku 2002 je basgitaristom skupiny Velvet Revolver, v ktorej pôsobí spolu s bývalými kolegami z Guns N’ Roses, gitaristom Slashom a bubeníkom Mattom Sorumom. Známy je tiež ako člen skupiny Loaded, v ktorej pôsobí ako spevák a gitarista. 
Začiatky.
Michael Andrew McKagan sa narodil v Seattle ako najmladší z ôsmich detí Elmera a Alice Marie McKaganovcov.
Ako tretiak na základnej škole začal fajčiť, a neskôr začali brať s kamarátmi LSD a fajčiť Marihuanu. 
Bol to jeho brat Bruce, ktorý ho doviedol k basgitare. Hoci basgitara bola a stále zostáva ako jeho primárny nástroj, Duff tiež hral na bicie v niekoľkých kapelách vrátane legendárnej pop-punkovej skupine Fastbacks, ku ktorej sa pridal ako päťnásťročný v roku 1980. Svoje rodné mesto opisuje ako „drsné, rock 'n' rollové mesto s modernou avantgardnou skupinou“.
McKagan si to v deväťnástich namieril do Kalifornie, kde hral v tuctoch rockových skupín po celom Los Angeles vrátane „Ten Minute Warning“ a v hard-core punkovej skupine The Fartz. Po odpovedaní na inzerát v miestnom časopise stretol gitaristu Slasha a bubeníka Steva Adlera skupiny Road Crew. Duff predpokladal, že sa budú orientovať na punk so slabosťou pre 70. roky, ale namiesto toho našiel dvoch dlhovlasých chlapíkov. 
„Keď som stretol Slasha a Steva Adlera po prvýkrát,“ povedal, "bolo to divné, lebo predtým som nikdy nestretol takýchto chlapíkov - miestnych. Tú noc sme išli von a opili sa, potom sme mali túto prekliatu skupinu. Bola to Slashova skupina, Road Crew."
Guns N’ Roses.
Zo skupín L.A. Guns a Hollywood Rose sa neskôr Axl Rose a Izzy Stradlin pridali ku Duffovi, Slashovi a Stevovi, aby založili Guns N’ Roses. Konečná zostava bola formovaná 6. júna 1985. Duff sa stal basgitaristom skupiny a po dvoch dňoch príprav odohrali svoj prvý koncert v nočnom klube Troubadour. 
Duff do skupiny priniesol punk rock ako veľký fanúšik skupiny Sex Pistols a Sida Viciousa. Riadil sa heslom Life Fast Die Young.
Prvýkrát sa oženil 28. mája 1988 s Mandy Brix, ktorá pracovala v japonskej reštaurácii a mala svoje vlastné rapové trio nazvané „The Lame Flames“. Rozviedli sa v roku 1990. Znova sa oženil v septembri 1992 s Lindou Johnson, s ktorou sa rozviedol v septembri 1995.
Sužovaný drogami a závislosťou od alkoholu a heroínu Duff prežil osem rokov v stále sa meniacej kapele a je tiež neblaho známy jeho výstup na Video Music Awards v roku 1989. Po obdržaní druhej ceny pre Guns N’ Roses, Duff a Slash vyšli na pódium zjavne opití, držiac alkoholické nápoje a cigarety. Počas dvadsiatich sekúnd než boli prerušení, Slash stihol vo svojej reči dvakrát zanadávať. Po prvej nadávke sa z obecenstva ozvalo zhíknutie, Slash si zakryl ústa a so smiechom povedal „oops“. Duff sa smial spolu s ním. Odvtedy sa mnohé živé prenosy vysielajú s oneskorením, aby sa zabránilo podobným incidentom. Adler a Stradlin opustili kapelu v roku 1990, resp. v roku 1991. Medzitým v roku 1990 Duff a Slash spolupracovali na albume „Brick by Brick“ speváka Iggyho Popa.
Sólo kariéra.
V roku 1993 bol na tom už dosť zle , ako priznal v jednom z rozhovoroch v relácií doktora Philla, Duff vypil 3 litre vodky denne, jeho pankreas dosiahol velkosť rugbyovej lopty a hrozilo ak by neprestal piť, tak by mu pankreas zlyhal a zomrel by. 
Po ľahostajnom pobyte na drogovej liečebni Duff v roku 1993 si potreboval od všetkého oddýchnuť , a tak sa rozhodol, že sa na chvíľku odmlčí. V roku 1994 sa rozhodol odísť do Seattlu kde vlastnil dom. Na letisku v Los Angeles sa stretol s Kurtom Cobainom , ktorý bol podobne , ako Duff , závislý od heroínu a bol na tom zle. Kurt letel do Seattlu tiež a tak si s Duffom vybavili miesta v lietadle vedľa seba. V Seattli išli každy do vlastných domov. Kurt na druhý deň spáchal samovraždu. Potom naštartoval sólo kariéru s „Believe in Me“. V roku 1994 musel podstúpiť mimoriadnu operáciu kvôli pankreasu. Doktori mu povedali, že ak by neprestal piť, do mesiaca by zomrel a tak sa Duff stal rýchlo rozvážnym. 
V nasledujúcich rokoch zo všetkého vytriezvel, stal sa otcom a koncentroval sa na svoju sólo kariéru. Na pomoc si prizval bubeníka Abe Laboriel Jr., Michael Barragana a Izzy Stradlina a v roku 1999 vydal vo vydavateľstve Geffen Records album Beautiful Disease.
V roku 1995 spolupracoval so Slashom v jeho kapele „Slash's Snakepit“ a podieľal sa aj pri napísaní piesne "beggars and hangers-on", ktorú si tiež zahral naživo v Palace počas toho roku. Ďalej pokračoval v Neurotic Outsiders, heavy metalová super-skupine, ktorej členmi boli GN'R bubeník Matt Sorum, gitarista Sex Pistols Steve Jones a basgitarista Duran Duran John Taylor. Hrávali v L.A. kluboch a v roku 1996 sa vydali na turné po Amerike. Potom založil ďalšie skupiny ako „Black Dog“, „10 Minute Warning“, a „Loaded“.
Duff si tiež vyskúšal herectvo v roku 1997. Zahral si mŕtveho rockového upíra v TV seriáli „Sliders“. 27. augusta 1997 sa mu narodilo prvé dieťa Grace so Susan Holmes, s ktorou sa oženil 28. augusta 1999 a 16. júla 2000 sa im narodilo ďalšie dievčat Mae Marie.
V rokoch 1994 - 1999 žil medzi Los Angeles a Seattle pretože jeho matka bojovala s Parkinsonovov chorobou a cítil, že musel byť s ňou. Matka zomrela na začiatku apríla 1999 a odvtedy žije Duff v Seattli. 
V roku 2000 založil ďalšiu skupinu „Mad for racket“, známu tiež ako „The Racketeers“ a vystúpili na koncerte v Londýne. Duff na tom koncerte nehral. V roku 2001 sa znova spojil s Loaded pre vystúpenie v kluboch v Seattli. 
V auguste 2001 sa vydali na turné do Japonska, kde vystupoval aj s Izzym, aby podporil jeho nový album "River". 
Tiež produkoval kontroverzný debut „Get Off“ od Betty Blowtorch a objavil sa aj v dokumente "Betty Blowtorch And Her Amazing True Life Adventures", ktorý režíroval Anthony Scarpa.
Velvet Revolver.
Od roku 2002 je členom rockovej skupiny Velvet Revolver, ktorej členmi sú Slash, Matt Sorum, gitarista Dave Kushner a bývalý spevák Stone Temple Pilots Scott Weiland. V roku 2004 vydali debutový album „Contraband“, ktorý sa umiestnil na vrchole Billboard 200 chart. Druhý album nazvaný „Libertad“ by mal vyjsť v roku 2006.

</doc>
<doc id="82236" url="https://sk.wikipedia.org/wiki?curid=82236" title="Skrutka">
Skrutka

Skrutka (hovorovo "šrauba" alebo "šraub", nespisovne "šróbka" alebo "šrób") je strojová súčiastka, ktorá je súčasťou rozoberateľných spojov, na princípe spoluzaberajúceho vonkajšieho (skrutka) a vnútorného závitu (matica). Otáčaním závitu dochádza k posúvaniu skrutky, príp. k posúvaniu telesa v závite.
História.
Skrutku vynašli pred vyše 2000 rokmi, ale iba necelých 500 rokov sa využíva na upevňovanie.
Ako prvý opísal skrutku grécky učenec Archimedes zo Syrakúz (cca 287 – 212 pred Kr.). Archimedova skrutka bola obrovská špirála uzatvorená v drevenom valci. Používali ju pri zavlažovaní polí a na premiestňovanie vody z nižšej hladiny na vyššiu.
Archimedes pravdepodobne skrutku nevynašiel, ale iba opísal predmet, ktorý už existoval. Azda ju vynašli staroegyptskí technici na zavlažovanie polí pri brehoch Nílu. Archimedovu skrutku používali v staroveku na prečerpávanie vody do väčšej výšky. Nikomu však nenapadlo využiť skrutku na upevňovanie. Stredovekí stolári a tesári využívali na zmontovanie nábytku a drevených konštrukcií budov drevené kolíky alebo kovové kliny.
V 16. storočí sa začali vyrábať klince so závitom, ktoré lepšie držali. To už bol iba krôčik k vzniku skrutky. Skrutky sa začali všeobecne používať na upevňovanie až na konci 18. storočia, keď prišli na metódu, ako ich lacno vyrábať.
Princíp.
Sila otáčajúca skrutkou je "menšia" ako sila, ktorá posúva skrutku. Závit je vlastne zatočená naklonená rovina, sila posuvu po naklonenej rovine (pri skrutkách je posuv po závite pri otáčaní) je menšia ako sila potrebná na zdvihnutie telesa bez naklonenej roviny (pri skrutke posuv celej skrutky).
Sila "F1" potrebná k otáčaniu skrutky:
formula_1
kde "F2" je sila, ktorá posúva skrutku, "d" je výška 1 závitu, "r" je polomer skrutky.
V technickej praxi patrí skrutka medzi základný spojovací materiál, či už samostatne, spolu s maticou alebo ako závrtná skrutka.
Delenie skrutiek.
Podľa typu hlavy skrutky.
a iné.
Podľa typu pohonu (drážky).
a iné.

</doc>
<doc id="82237" url="https://sk.wikipedia.org/wiki?curid=82237" title="Glacier Peak">
Glacier Peak

Glacier Peak je v súčasnosti neaktívna sopka, nachádzajúca sa na území štátu Washington v USA, v pohorí Kaskádové vrchy. Nakoľko na ňu nie je priamy výhľad z väčších miest, je často prehliadaná, aj keď je spolu so sopkou Saint Helens jediná vo Washingtone, ktorá spôsobila veľkú explozívnu erupciu za posledných 15 000 rokov.
Približne pred 13 000 rokmi sopka vyvrhla v deviatich erupciách enormné množstvá dacitovej tefry a popola (viac ako erupcia Saint Helens v roku 1980), čo bola najväčšia erupcia v Kaskádach od konca poslednej ľadovej doby.
Ďalším vulkanickým fenoménom sopky boli početné laháry a pyroklastické prúdy zbiehajúce po svahoch. Dôkazom toho sú 2 m hrubé usadeniny lahárov v údolí rieky Stillaguamish, vzidalené viac ako 90 km od sopky.

</doc>
<doc id="82238" url="https://sk.wikipedia.org/wiki?curid=82238" title="Bachelor">
Bachelor

Bachelor je v súčasnosti neaktívna sopka, nachádzajúca sa v štáte Oregon v USA. Erupcie stratovulkánu, tvoreného bazaltovými a andezitovými lávami nemali dlhé trvanie - sopka začala svoju činnosť približne pred 15 000 rokmi a posledná erupcia sa odohrala pred približne 8 000 rokmi. V súčasnosti nejaví žiadne známky aktivity, vulkanológovia ju považujú za úplne vyhasnutú.

</doc>
<doc id="82239" url="https://sk.wikipedia.org/wiki?curid=82239" title="Lassen Peak">
Lassen Peak

Lassen Peak je v súčasnosti neaktívna sopka, nachádzajúca sa v Kalifornii, USA v pohorí Kaskádové vrchy. Je to najjužnejšia sopka Kaskádových vrchov a zároveň jedna z dvoch (druhá je Saint Helens), ktoré eruptovali v 20. storočí. Je súčasťou národného parku Lassen Volcanic National Park.
Je pomenovaný po dánskom kováčovi a prospektorovi Petrovi Lassenovi, ktorý sprevádzal výpravy do Kalifornie v časoch "„zlatej horúčky“". Lassen Peak je známy aj tým že má najvyššie priemerné ročné úhrny zrážok v južnej časti pohoria. Snehová pokrývka dosahuje až 16 m (niektoré roky až 25 m).
Geológia.
Sopečná aktivita v oblasti Lassen Peaku sa datuje na 600 000 rokov vytvorením vulkánu Brokenoff. Počas 400 000 ročnej aktivity sa erupčné centrá presúvali na severnú stenu vulkánu, kde sa vytvorilo niekoľko lávových dómov (Bumpass Mountain, Ski Heil Peak, Reading Peak), medzi nimi aj samotný Lassen Peak pred 28 000 rokmi. Posledné erupcie v oblasti Lassen Peak sa odohrali v rokoch 800, 880, 980, 1650 a úplne posledná bola freatická erupcia, ktorá sa začala 30. mája 1914 a skončila sa v júni roku 1917. Odvtedy sopka nejaví žiadne známky aktivity.

</doc>
<doc id="82240" url="https://sk.wikipedia.org/wiki?curid=82240" title="Adams">
Adams

Adams môže byť:

</doc>
<doc id="82241" url="https://sk.wikipedia.org/wiki?curid=82241" title="Zemepisný pól">
Zemepisný pól

Zemepisný pól alebo geografický pól je jeden z dvoch pevných bodov na povrchu otáčajúceho sa približne guľatého astronomického objektu, v uhlovej vzdialenosti 90 stupňov od rovníka prechádzajúci osou rotácie telesa. V kartografii sa používa na určenie počiatku súradnicovej sústavy. Nemal by sa zamieňať s magnetickým pólom.
Rozoznávame

</doc>
<doc id="82242" url="https://sk.wikipedia.org/wiki?curid=82242" title="Geografický pól">
Geografický pól



</doc>
<doc id="82243" url="https://sk.wikipedia.org/wiki?curid=82243" title="Pól">
Pól

Pól môže znamenať:

</doc>
<doc id="82244" url="https://sk.wikipedia.org/wiki?curid=82244" title="Nebeský pól">
Nebeský pól

Nebeský pól alebo svetový pól je:
Svetové póly možno zistiť pozorovaním; sú to dva body na nebeskej sfére, ktoré sa nezúčastňujú na zdanlivom dennom pohybe ostatných bodov okolo svetovej osi. Severný svetový pól je v blízkosti Polárky, južný svetový pól v súhvezdí Oktant („južná Polárka“, hviezda Sigma Octantis, známa ako Polaris Australis). Vďaka obom hviezdam sa dá zistiť približná poloha pólov a meranie výšky nad horizontom udáva hodnotu zemepisnej šírky (pre ad a) ).
Svetové póly sa časom posúvajú vplyvom precesie (stredný pól) a nutácie (skutočný pól). Poloha pólov Zeme sa premiestňuje na jej povrchu vplyvom posunu rotačnej osi Zeme (výška pólu) a určuje sa v rámci geografického určenia polohy.

</doc>
<doc id="82246" url="https://sk.wikipedia.org/wiki?curid=82246" title="Junkers Ju 52">
Junkers Ju 52

Junkers Ju 52/3m (prezývané často "Tante Ju" - teta Ju) bolo 3-motorové dopravné lietadlo, ktoré vyrábala v rokoch 1932 – 1945 firma Junkers.
Vznik a vývoj.
Na začiatku 30. rokov 20. storočia bolo jasné, že zvýšenie dopytu po nákladnej leteckej doprave nebude s vtedajšími typmi lietadiel možné uspokojiť. Preto bol Ing. Zindel požiadaný, aby sa ujal vývoja lietadla, poháňaného jedným motorom a ktoré by bolo schopné previezť náklad s hmotnosťou 2 tony na vzdialenosť 800 km. Nový projekt Ing. Zindel začal prepracovaním stroja Junkers W-33, z ktorého vytvoril nový Ju 52. Tak v roku 1930 z továrne firmy Junkers vyšlo nové jednomotorové, dolnokrídle lietadlo určené na prevoz pasažierov alebo tovaru s charakteristickým poťahom z vlnitého plechu. Tento stroj po prvýkrát vzlietol 13. októbra 1930 a bol poháňaný jedným motorom Junkers L.88 s výkonom 800 hp. Počas tohto letu niesol na palube náklad s hmotnosťou 2 tony a doletel s ním na vzdialenosť 1 500 km, čo boli vlastnosti, ktoré v tom čase nemohlo dosiahnuť žiadne iné lietadlo. Od samého začiatku mal tento stroj veľkú perspektívu. Takmer celý nasledujúci rok prebiehali skúšky a boli pokusne inštalované rôzne pohonné jednotky. V tom čase bol jeden kus exportovaný do Kanady a jeden do Švédska. Po zistení nedostatočných výkonov lietadla, poháňaného len jedným motorom bolo pristúpené k inštalácii ďalších dvoch pohonných jednotiek "BMW 132A-3", ktoré boli v skutočnosti licenčne vyrábané "Pratt &amp; Whitney Hornet". Vývoj Ju 52/3m viedol šéfkonštruktér Ernst Zindel ako nástupcu úspešných dopravných lietadiel "W 33" a "W 34". Medzi jeho charakteristické črty patril aj poťah vlnitým plechom, ktorý Hugo Junkers použil už počas prvej svetovej vojny. Prvý Ju 52/3m bol dodaný firme Lloyd Aero Boliviano v roku 1932. Počas alpskej medzinárodnej leteckej show, ktorá sa konala 28. júna 1932 bol Ju 52/3m predstavený verejnosti po prvýkrát a zároveň získal prvé miesto v kategórii transportných lietadiel. Firma Junkers Flugzeug und Motorenwerke AG vyrábala Ju 52/3m v továrniach v Dessau, Ascherslebene, Bernsburgu, Halberstadte, Leopoldshalle, Lipsku-Mockau a v Breslavi. Neskôr, na konci roka 1938 bola výroba začatá aj v pražskej továrni Letov a po dobytí Francúzska aj v parížskej továrni Villacoublay. V Nemecku sa na jeho výrobe podieľala aj firma Weserflug a ATG. Do konca vojny ich vyrobili vyše 4 000 ks. Ďalšie boli vyrobené po vojne v Španielsku a Francúzsku. Spolu tak vzniklo 4 845 strojov tohoto typu.
Operačné nasadenie.
Po svojom verejnom predstavení v lete 1932 získal Ju 52/3m v krátkom čase povesť pohodlného a bezpečného lietadla. V tom čase sa po prvýkrát objavila jeho prezývka "Tante Ju". Koncom roka 1932 boli prvé Ju 52 dodané Lufthanse, ktorá ich nasadila na najvyťaženejších linkách Berlín – Londýn a Berlín - Rím. Po tom čo sa u Lufthansy osvedčil, objednala ich táto spoločnosť viac než 230 ks. Preto Junkers Ju 52 tvoril v 30. rokoch 20. storočia základ leteckého parku Lufthansy. Onedlho toto lietadlo zakúpilo pre svoje letecké spoločnosti 25 krajín po celom svete. Používaný bol dokonca aj spoločnosťou British Airways a Swiss Air. Pred druhou svetovou vojnou tvoril letecký park Argentíny, Rakúska, Belgicka, Bolívie, Brazílie, Ekvádoru, Fínska, Grécka, Maďarska, Talianska, Peru, Poľska, Portugalska, Južnej Afriky, Španielska, Švajčiarska, Švédska a Turecka. 
V závislosti od konkrétneho zákazníka boli inštalované rôzne motory a výbavy interiéru. Spomedzi nich boli Ju 52 s motormi BMW 132A/E, Pratt &amp; Whittney Hornet SleG, Pratt &amp; Whittney Wasp S3H1-G, Piaggio PXR, Bristol Pegasus VI a Jumo 205C. 
Po tom, čo Hitler odstúpil od Versaillskej zmluvy, začala Luftwaffe hľadať vhodné lietadlo pre svoje letecké transportné jednotky a rozhodla sa pre Ju 52. Tak vznikla potreba prekonštruovania Ju 52 na vojenské účely. Prvou takto prekonštruovanou verziou bol Ju 52/3m Sa3, ktorý bol intenzívne používaný na osobnú prepravu, nákladnú dopravu a výcvik pilotov. V roku 1934 bola skonštruovaná prvá skutočná vojenská verzia Ju 52/3m g3e, osadená motormi BMW 132A. Zároveň tvoril Ju 52/3m aj jadro bombardovacích jednotiek dovtedy, dokiaľ neboli v roku 1936 dostupné nové stroje ako He-111, Ju-86 alebo Do-17. Civilná verzia Ju 52/3m sa od vojenskej odlišovala v inštalácii chvostového kolieska, zatiaľčo vojenská verzia mala na jeho mieste pristávaciu lyžu. Táto lyža však spôsobovala problémy pri pohybe na letiskách. Tento problém bol odstránený pri verzii Ju 52/3m g4e. Do roku 1939 bol Ju 52/3m g4e hlavným transportným lietadlom Luftwaffe a väčšina Ju 52/3m g3e bola prebudovaná na tento štandard.
Španielska občianska vojna.
Keď 18. júla 1936 vypukla Španielska občianska vojna, Nemecko začalo neskrývane podporovať tamojších fašistov a na ich podporu vyslali 20 lietadiel Ju 52 a 6 stíhačiek He-51. Skupina Ju 52 bola vedená hauptmannom "von Morcau", ktorý velil 42 pilotom. Ich najdôležitejšou úlohou bolo prepravenie 8 899 vojakov, 44 ks poľných diel, 90 ks ťažkých guľometov a 137 ton munície z Maroka do Španielska v septembri 1936. V novembri 1936 bola sformované Légia Kondor, ktorá pozostávala z troch letiek vybavených lietadlami Ju 52/3m g3es. Légia Kondor pozostávala z dobrovoľníkov spomedzi personálu Luftwaffe, ktorí nosili uniformy španielskeho nacionalistického letectva. V rámci légie bol veľmi rýchlo nahradený bombardérmi Do-17E-1 a He-111B-1 a prebytočné Ju 52 boli darované nacionalistickému letectvu, kde získal prezývku "Pava" - "Moriak". Počas tejto vojny bol Ju 52/3m nasadený aj ako bombardér, avšak už v polovici roka 1937 bolo jasné, že na túto úlohu sa nehodí. Koncom 30. rokov 20. storočia boli totiž dostupné len horizontálne bombovnice, preto nemohli byť nainštalované na Ju 52/3m. Priamo v strede lietadla, pod batožinovým priestorom sa totiž nachádzala stredná časť krídla spolu s jeho uchytením a malý priestor medzi týmto uchytením neumožňoval dokonca ani inštaláciu malých 50 kg bômb. Navyše disponoval Ju 52 nízkou rýchlosťou a malou obratnosťou, čo z neho robilo ľahkú korisť pre nepriateľské stíhačky a protilietadlové delostrelectvo. Napriek tomu však vo frankistickom letectve slúžilo viacero Ju 52/3m g4e v jednotke "Grupo de Bombardo Nocturno 2-G-22" až do 26. marca 1939, kedy podnikol svoju poslednú bombardovaciu misiu pri nálete na mesto Belmez.
Druhá svetová vojna.
Na strane Nemecka sa zúčastnil všetkých dôležitých bojových operáciách 2. svetovej vojny. Na začiatku 2 . svetovej vojny mala Luftwaffe k dispozícii takmer 1 000 ks týchto lietadiel. Počas útoku na Poľsko bol nasadený v počte takmer 550 ks. Okupácia Poľska napredovala rýchlejšie než bolo plánované a tak plánované parašutistické výsadky za pomoci Ju 52 neboli uskutočnené. Veľká časť aktivít prebiehala v južnom sektore, kde Ju 52 zásobovali tankové a motorizované jednotky. Straty Ju 52 v tejto kampani boli ľahké.
Počas 6. a 7. apríla 1940 sa na letiskách v Šlezvicku-Holštajnsku zhromaždili lietadlá Ju 52/3m v príprave na inváziu do Dánska a Nórska, ktorá mala označenie operácia Wesserübung. Krátko po 7:00 ráno, dňa 9. apríla 1940 vzlietol tucet Ju 52/3m s parašutistami na palube, ktorí mali obsadiť letisko Aalborg v severnom Jutsku. Letisko bolo potrebné ako odrazový mostík pre inváziu do Nórska. Aj napriek tomu, že okupácia Dánska prebehla podľa očakávaní, invázia do Nórska sa ukázala byť komplikovanejšia než sa predpokladalo. Počas prvej polovice dňa bolo vysadených približne 900 vojakov, ktorí obsadili letisko Fornebu, ležiace neďaleko od Osla, pričom obsadili letisko aj mesto. Avšak okupačné jednotky sa stretli s tvrdým odporom vo fjorde Oslo, čo dalo nórskej kráľovskej rodine a vláde čas na útek do Anglicka. Okupácia Dánska a južnej časti Nórska bola ukončená koncom apríla. Splniť úlohy, ktoré jednotky vybavené Ju 52/3m dostali, trvalo len 10 dní a až na jednu skupinu sa všetky tieto jednotky vrátili späť domov, kde sa pripravovali na ďalšiu kampaň. Počas týchto operácií stratila Luftwaffe približne 150 ks Ju 52/3m, čo sa však malo ukázať ako relatívne znesiteľné straty, v porovnaní s nasledujúcimi operáciami. 
Invázia do nizozemských krajín a Francúzska mala názov plán "Gelb" - "Žltý" a začala sa 10. mája 1940. Počas prvej etapy tejto operácie bolo nasadených 212 ks Ju 52/3m pod velením generálporučíka Studenta. Značné straty Ju 52 spôsobili nepriateľské stíhačky a protilietadlové delostrelectvo. Mnoho Ju 52 bolo zničených na letisku Waalhaven, ktoré holandské jednotky ostreľovali v snahe zastaviť prílev nemeckých posíl do oblasti. 
Jednou z najväčších nemeckých výsadkových operácií bolo obsadenie ostrova Kréta, ktoré nieslo označenie "operácia Merkúr". Spolu bolo nasadených 493 ks Ju 52/3m a 80 klzákov DFS 230, pričom mali útočiť v troch vlnách, avšak problémy s letiskami na gréckej pevnine túto operáciu skomplikovali. Niekoľko málo dostupných letísk so spevnenou vzletovou a pristávacou dráhou bolo obsadených bombardovacími jednotkami VIII. Fliegerkorps a zvyšok predstavovali malé a piesočnaté letiská. Vzlet z týchto letísk spôsobil vírenie piesku, ktorý sa dvihol až do výšky 900 m a vážne obmedzil viditeľnosť a sťažil tak štart ďalším strojom, čo malo za následok, že sformovanie jednej skupiny nad letiskom trvalo nezriedka aj hodinu. Následne leteli Ju 52 nízko nad zemou, čím sa vystavovali nepriateľskej paľbe. Tenký plech neposkytoval vojakom vo vnútri Ju 52 žiadnu ochranu a mal za následok zostrelenie 151 ks Ju 52/3m a mnoho ďalších bolo neopraviteľne poškodených. 
Neskôr Ju 52 zastával dôležitú úlohu pri doprave zásob pri ruskom ťažení, výsadkoch parašutistov a v transportných operáciách v Severnej Afrike alebo odmínovavaní na mori. Pri zásobovaní obkľúčenej armády vznikla potreba na transport ranených, čo bola ďalšia úloha, na ktorú bol Ju 52/3m využívaný. Najväčšia z týchto operácií sa odohrala vo februári 1942, kedy bolo 6 nemeckých divízií obkľúčených pri Demjansku a od novembra 1942 do februára 1943, kedy Ju 52 zásobovali obkľúčenú nemeckú 6. armádu pri Stalingrade. Počas týchto operácií stratila Luftwaffe nenahraditeľný počet skúsených pilotov a personálu. Od tohto času už letecké školy nedodali potrebný počet absolventov a továrne neboli schopné vyrobiť náhradu za stratené stroje. Celkovo bolo pri zásobovaní Stalingradu zostrelených vyše 500 transportných lietadiel, pričom drvivú väčšinu z tohto počtu tvorili Ju 52. 
V bojoch v severnej Afrike pomáhal Ju 52/3m pri odsune nemeckého Afrikakorpsu, pričom v apríli 1943 v priebehu troch týždňov bolo zničených vyše 400 týchto lietadiel. Najničivejšou operáciou v tomto ťažení bol pre Ju 52 pokus o odsun nemeckých jednotiek z Tuniska. 
S časom bola zastaralosť jeho koncepcie čoraz zjavnejšia, avšak Luftwaffe ho nemala čím nahradiť a tak slúžil až do konca vojny. Vo Francúzsku sa vyrábal pod označením "A.A.C. 1 Toucan" až do roku 1947, pričom bolo vyrobených 415 ks. Španielska firma "CASA" ho vyrábala pod označením "CASA 352" až do roku 1952.
Povojnové použitie.
V Nórsku bolo po vojne skonštruovaných niekoľko Ju 52/3m, s použitím náhradných častí zanechaných Nemcami v továrni Horten Flyfabrik. Francúzska továreň Amiot v meste Colombes vyprodukovala 415 ks Ju 52, ktorý získal názov AAC.1 Toucan a slúžil v Indo-Čínskom konflikte a v severnej Afrike. Po ich vyradení v roku 1960 ich niekoľko zakúpilo Portugalsko a používalo ich až do roku 1971. Po druhej svetovej vojne lietali Ju 52/3m až do polovice 50. rokov 20. storočia na vnútroštátnych linkách aj v službách spoločnosti ČSA. Celkovo sa do výzbroje dostalo 13 ks zrekonštruovaných lietadiel Ju-52, ktoré tu po sebe zanechala Luftwaffe. Tieto boli zaradené aj do 1. leteckého dopravného pluku, kde slúžili pod označením "D 52".
Technický popis.
Junkers Ju 52/3m je trojmotorový samonosný dolnoplošník pre troj až štvorčlennú posádku a devätnásť cestujúcich. Kovová kostra krídla, pevných aj pohyblivých chvostových plôch a trupu, je potiahnutá typickým vlnitým duralovým plechom. Aj krycie plechy motorov sú duralové. Hviezdicové motory umiestnené v gondolách a prednej časti trupu poháňali kovové dvojlisté vrtule, bez meniteľného uhla nábehu. Podvozok bol pevný.

</doc>
<doc id="82247" url="https://sk.wikipedia.org/wiki?curid=82247" title="Jefferson">
Jefferson

Jefferson môže byť:

</doc>
<doc id="82248" url="https://sk.wikipedia.org/wiki?curid=82248" title="Tante Ju">
Tante Ju



</doc>
<doc id="82249" url="https://sk.wikipedia.org/wiki?curid=82249" title="Ju 52">
Ju 52



</doc>
<doc id="82251" url="https://sk.wikipedia.org/wiki?curid=82251" title="Thrash metal">
Thrash metal

Thrash metal je štýl heavy metalu charakteristický zvyčajne svojím rýchlym tempom a agresiou. Thrashmetalové skladby obyčajne využívajú rýchle rytmy bicích, nízke gitarové riffy, ktoré sa prelínajú so sólovou gitarou hranou technikou shredding. Texty thrashmetalových skladieb obyčajne pojednávajú o spoločenských problémoch a hania zavedené spoločenské zriadenie, nezriedka dosť priamo a osočujúco, dosť podobne ako v hardcore punkovom žánri. Thrashmetalová „Veľká štvorka“, čiže štyri kapely všeobecne považované za najvplyvnejšie a najúspešnejšie v žánri, pozostáva zo skupín Metallica, Megadeth, Slayer a Anthrax, keďže v 80. rokoch patrili medzi priekopníkov žánru. Medzi charakteristické znaky thrash metalu možno zaradiť rýchle gitarové riffy, agresívnu gitarovú hru a bleskurýchle sóla. Bicie v thrashmetalových skladbách sa zakladajú na značnom využití malého bubnu a dvojitého basového bubnu.
Korene thrash metalu siahajú na prelom 70. a 80. rokov 20. storočia, kedy množstvo zväčša amerických kapiel začalo miesiť prvky Novej vlny britského heavy metalu s rýchlosťou a agresivitou hardcore punku. Thrash metal je na rozdiel od svojho príbuzného, speed metalu, agresívnejší a má sa za to, že sa vyvinul ako reakcia na konvenčnejšie a prijateľnejšie vyznenie a tematiku glam metalu, čo je oveľa menej agresívnejší štýl heavy metalu, ktorý sa objavil v rovnakej dobe ako thrash.
Charakteristické znaky.
Medzi obvyklé črty thrash metalu patria rýchle tempá, nízke komplexné gitarové riffy, vysoké gitarové sóla a dvojkopákové bubnovanie. V speve možno počuť čokoľvek od melodických vokálov až po krik. Väčšina thrashových gitarových sól sa hrá vo vysokej rýchlosti, využívajúc gitarový štýl zvaný „shredding“, a taktiež techniky ako sweep picking (hranie brnkadlom), legato frázovanie, alternate picking (striedavé brnkanie), tremolo picking, string skipping a obojručný tapping. Thrashoví sóloví gitaristi sa nezriedka nechali inšpirovať Novou vlnou britského heavy metalu. Thrashové gitarové riffy často využívajú chromatické stupnice a vyzdvihujú tritonus a zmenšené intervaly, na rozdiel od konvenčného riffovania založeného na jednej stupnici. Napríklad, úvodný riff skladby „Master of Puppets“ (druhá pieseň rovnomenného albumu) je chromatické klesanie, nasledované chromatickým stúpaním založenom na tritóne.
Zmeny rýchlosti, tempa a taktu patria taktiež medzi črty thrash metalu. Pre thrash je typická akceleračná atmosféra, čo môže byť najmä následkom agresívneho bubeníckeho štýlu. Napríklad, thrashoví bubeníci nezriedka využívajú dva basové bubny, alebo dvojkopák, aby tak vytvorili neľútostný, razantný rytmus. Činely s funkciou utlmenia sa nezriedka využívajú pri prechode z jedného riffu do ďalšieho, alebo aby predznamenali akceleráciu tempa.
Aby dokázali udržať krok s ostatnými nástrojmi, mnohí thrashoví basgitaristi používajú brnkadlo. Avšak mnoho popredných thrashmetalových basgitaristov hrá iba prstami, napríklad Frank Bello, Greg Christian, Steve DiGiorgio, Robert Trujillo a Cliff Burton. Poniektorí basgitaristi používajú skreslený basový tón, čo spopularizovali Burton a Lemmy z Motörhead.
Medzi námety textov v thrash metale patria izolácia, odcudzenie, korupcia, nespravodlivosť, závislosť, samovražda, vražda, vojna a iné neduhy, ktoré sužujú jednotlivca a spoločnosť. K ďalším bežným témam medzi thrashmetalovými kapelami patrí politika, respektíve pesimizmus ohľadne nej alebo nespokojnosť s ňou. Občas sa vyskytuje i humor alebo irónia, avšak len v obmedzenej miere a viac-menej len výnimočne.
História.
Začiatky.
Medzi jedny z prvých skladieb, ktoré možno označiť pojmom thrash metal patrila pieseň „Stone Cold Crazy“ od skupiny Queen, nahraná a vydaná roku 1974 (podľa časopisu "Q Magazine" bola „thrash metalom predtým, než tento pojem vznikol“), a od Black Sabbath skladba „Symptom of the Universe“, vydaná roku 1975 a neskôr prerobená thrashmetalovou skupinou Sepultura pre kompilačný tribute album "Nativity in Black". S tejto piesne taktiež vychádzal singel Diamond Head „Am I Evil?“. Odvtedy kapely Novej vlny britského heavy metalu priamo ovplyvňovali vývoj raného thrashu. Raná tvorba umelcov ako Diamond Head, Iron Maiden, Judas Priest, Venom, Motörhead, Tygers of Pan Tang, Raven a Angel Witch, medzi inými, zaviedla inštrumentáciu v rýchlom tempe, čo sa stalo východiskovým aspektom thrashu.
Void je velebená ako jeden z prvých príkladov hardcore/heavymetalového crossoveru a ich chaotický hudobný prístup je často spomínaný ako obzvlášť významný. Na spoločnom LP s washingtonskou skupinou The Faith obe kapely predviedli rezký, prudký, veľmi rýchly punk. Podľa niektorých názorov tieto nahrávky vytvorili thrash metal typický pre 80. roky, prinajmenšom čo sa týka niektorých rytmov. 
V Európe patrila medzi prvé kapely rodiaceho sa thrashmetalového hnutia skupina Venom, založená roku 1979, pochádzajúca z mesta Newcastle upon Tyne vo Veľkej Británii. Ich inšpiratívny album z roku 1982 nazvaný "Black Metal" býva uvádzaný ako jeden z hlavných vplyvov nasledujúcich žánrov a kapiel zo sveta extrémneho metalu ako Bathory, Hellhammer, Slayer a Mayhem. Európska thrashmetalová scéna bola takmer výhradne ovplyvnená tými najagresívnejšími hudobnými štýlmi, aké Nemecko a Anglicko tej doby produkovalo. Britské kapely ako Tank a Raven, spoločne s nemeckým vývozným artiklom Accept, podnietili hudobníkov zo strednej Európy, aby založili svoje vlastné kapely, čo vyústilo do vzniku nemeckých thrashmetalových kapiel ako Sodom, Kreator, Destruction a Coroner. Švédska punková kapela Warheads býva tiež zaraďovaná medzi proto-thrashmetalové skupiny.
V roku 1981 napísala juhokalifornská kapela Leather Charm skladbu nazvanú „Hit the Lights“. Leather Charm sa zanedlho rozpadli a hlavný autor skladieb, spevák a rytmický gitarista tejto krátko existujúcej kapely, James Hetfield, sa zoznámil pomocou inzerátu v novinách s bubeníkom Larsom Ulrichom. James a Lars spoločne založili skupinu Metallica, prvú z „Veľkej štvorky“ thrashových kapiel, pozíciu sólového gitaristu zverili Davovi Mustainovi, ktorý neskoršie založil Megadeth, ďalšiu kapelu z „Veľkej štvorky“ pôvodcov thrashu, a pozície basgitaristu sa ujal Ron McGovney. Metallica sa neskoršie presťahovala do oblasti sanfranciského zálivu. McGovneyho nahradil Cliff Burton a Mustaina neskoršie nahradil Kirk Hammett. 25. júla 1983 kapela vydala skladbu „Hit the Lights“ na svojom prvom štúdiovom albume, "Kill ’Em All".
V južnej Kalifornii vznikla roku 1981 taktiež ďalšia thrashová kapela z „Veľkej štvorky“, keď sa dali dohromady gitaristi Jeff Hanneman a Kerry King počas konkurzu jednej kapely, načo sa rozhodli založiť svoju vlastnú kapelu. Hanneman a King pribrali speváka a basgitaristu v jednej osobe Toma Arayu, bývalého respiračného terapeuta, a bubeníka Dava Lombarda, ktorý rozvážal pizzu, a kapela Slayer bola na svete. Slayer objavil šéf Metal Blade Records Brian Slagel, keď hrali na jednom koncerte pieseň od Iron Maiden „Phantom of the Opera“, a okamžite s nimi podpísal zmluvu. V decembri 1983, menej než šesť mesiacov od vydania "Kill ’Em All", Slayer prišli so svojím debutovým albumom "Show No Mercy".
V Brazílii nahrala roku 1982 skupina Stress materiál, ktorý je považovaný za prvý brazílsky heavymetalový album. Roosevelt „Bala“ (basgitara a spev) raz vyhlásil, že ide zároveň aj o prvý thrashmetalový album na svete, keďže bol nahraný ešte pred "Kill ’Em All" od Metallicy. V súčasnosti však tvrdí, že iba niektoré skladby mali prvky thrashu, napríklad rýchlosť, rýchly alternate picking (striedavé brnkanie), a agresívne vokály a zvuk.
Začiatkom 80. rokov sa tiež v Kanade zrodili vplyvné speedmetalové kapely ako Anvil z Toronta, Exciter z Ottawy a Voivod z Jonquière.
Polovica 80. rokov.
Popularita thrash metalu vzrástla roku 1984 po vydaní albumov od Metallicy ("Ride the Lightning"), Anthrax ("Fistful of Metal"), Overkill "(rovnomenné EP") a Slayer ("Haunting the Chapel" EP). To viedlo k tvrdšie znejúcej forme thrashu, čo sa odrazlo na albumoch skupín ako Exodus ("Bonded by Blood") a Slayer ("Hell Awaits"). V roku 1985 vydala nemecká skupina Kreator svoj debutový album "Endless Pain" a brazílska skupina Sepultura vydala svoju dlhohrajúcu dosku "Bestial Devastation". Megadeth, skupina založená bývalým gitaristom Metallicy Davom Mustainom, vydali svoj debutový album "Killing Is My Business... And Business Is Good!", a Anthrax kritikou vychvaľovaný album "Spreading the Disease", taktiež v roku 1985.
V roku 1986 vyšlo hneď niekoľko najvýznamnejších thrashových albumov. Metallica vydala "Master of Puppets". Megadeth vydali "Peace Sells... But Who's Buying?", ktorý vydobyl kapele komerčný úspech a priazeň kritiky, smerodajný album, ktorý Allmusic opísal ako „jeden z najvplyvnejších metalových albumov desaťročia, a určite jeden z mála skutočne smerodajných thrashových albumov“. Slayer, považovaní za jednu z najzlovestnejších thrashmetalových kapiel prvej polovice 80. rokov, vydali "Reign in Blood", album, ktorý sám podľa niektorých inšpiroval celý deathmetalový žáner. Kreator vydali "Pleasure to Kill", ktorý neskoršie veľkou mierou ovplyvnil deathmetalový žáner.
Koniec 80. rokov.
V roku 1987 vydali Anthrax svoj album "Among the Living", ktorý mal podobné znaky ako dve predošlé nahrávky: "Fistful of Metal" a "Spreading the Disease", k čomu sa pridali rýchle a ťažké gitary a búšiace bicie. Debutový album skupiny z roku 1987 Death Angel nazvaný "The Ultra-Violence" sa niesol v podobnom thrashovom duchu.
V roku 1988 vydala kapela Suicidal Tendencies, predtým poctivá hardcore punková kapela, prvý album u veľkej spoločnosti nazvaný "How Will I Laugh Tomorrow When I Can't Even Smile Today".
Tretí album Sepultury, "Beneath the Remains" (1989), priniesol kapele určitú pozornosť mainstreamu, keďže vyšiel u Roadrunner Records. Testament prišli koncom 80. rokov s dvoma nahrávkami, "The New Order" (1988) a "Practice What You Preach" (1989), ktoré dokazovali, že kapela neprestávala hudobne rásť a vyniesli kapele úroveň popularity takmer porovnateľnú s „Veľkou štvorkou“ thrashu, tj. Metallica, Megadeth, Anthrax a Slayer. Vio-lence a Forbidden, ktorí sa pridali k thrashmetalovej scéne z oblasti sanfranciského zálivu pomerne neskoro, vydali roku 1988 svoje debutové albumy "Eternal Nightmare" and "Forbidden Evil" in 1988. Kanadskí thrasheri Annihilator vydali svoj mimoriadne technický debutový album "Alice in Hell" (1989), ktorý si svojimi rýchlymi riffmi a predlženými gitarovými sólami vyslúžil výnimočný obdiv. Sadus patrili medzi mladšie thrashové kapely; charakterizoval ich zvuk, ktorý bol v prvom rade poháňaný bezpražcovou basou Steva DiGiorgia. V Nemecku medzitým Sodom vydali album "Agent Orange" a Kreator dosku "Extreme Aggression".
Medzi rokmi 1987 a 1989 Overkill vydali "Taking Over", "Under the Influence" a "The Years of Decay", tri albumy, ktoré sa neskoršie zaradili medzi ich najlepšie nahrávky.
V roku 1988 Slayer vydali "South of Heaven", Megadeth vydali "So Far, So Good... So What!", Anthrax vydali "State Of Euphoria", zatiaľ čo Metallica spoločne s albumom "...And Justice for All" uviedla svoj prvý videoklip k piesni „One“, ktorá sa zaoberá tematikou Prvej svetovej vojny.
90. roky.
V roku 1990 vyšlo množstvo klasických, ale technicky sofistikovanejších thrashových albumov, ako napríklad "Rust in Peace" od Megadeth, "Persistence of Time" od Anthrax, "Seasons in the Abyss" od Slayer, "Lights...Camera...Revolution!" od Suicidal Tendencies, "Souls of Black" od Testament, "Coma of Souls" od Kreator, "Cracked Brain" od Destruction, "Twisted Into Form" od Forbidden, "Impact Is Imminent" od Exodus, a od Pantery post-thrashový album "Cowboys from Hell". Všetky tieto albumy vyniesli spomínaným kapelám komerčný úspech. Mnohé z týchto kapiel sa angažovali v koncertnom turné nazvanom „Clash of the Titans“, ktoré sa konalo toho roku. Posledné albumy v tejto štylistickej móde boli vydané v roku 1991 a patrili medzi ne "Horrorscope" od Overkill a "Mental Vortex" od kapely Coroner.
V roku 1991 vydala Metallica album "Metallica", známy tiež ako „The Black Album“ alebo „Čierny album“. Album znamenal pre kapelu obrat vo zvuku, ktorý už nebol taký drsný ako na štyroch predošlých thrashmetalových albumoch, a predznamenal zmeny, ktoré thrashmetalové kapely urobili v nasledujúcich rokoch. "Metallica" je najpredávanejší album Metallicy.
Keď thrash metal dosiahol svoj vrchol a vyčerpal svoju energiu, na jeho miesto nastúpili rozvíjajúce sa hnutia ako grunge, groove metal a death metal. V 90. rokoch sa mnohé staré thrashmetalové kapely začali orientovať väčšmi na komerčnejšiu, rádiovo prijateľnejšiu produkciu. Metallica patrila medzi ukážkové príklady tejto zmeny, čo dokázala predovšetkým svojimi albumami z druhej polovice 90. rokov "Load" (1996) a "ReLoad" (1997), ktoré sa oba vyznačovali v malej miere vplyvmi blues a južanského rocku, a znamenali pre kapelu veľký odklon od ich predošlého soundu. Megadeth sa vydali prijateľnejšou hardrockovou cestou, počnúc albumom z roku 1992 "Countdown to Extinction", a Testament vydali melodickú dosku "The Ritual" tiež roku 1992.
Spolu s tým, ako v 90. rokoch získavali väčšie slovo ďalšie extrémne metalové štýly (industriálny metal, death metal a black metal, každý s vlastnou základňou fanúšikov), v „rodokmeni“ heavy metalu jednotlivé štýly a presvedčenia začali splývať. Napríklad, kapely so všetkými hudobnými znakmi thrash metalu začali používať „murmur“, vokálny štýl vypožičaný z death metalu, zatiaľ čo blackmetalové kapely nezriedka využívali nenútenosť syntetizátorov, čo prevzali z industriálneho metalu, kde sa tešia veľkej obľube. V dnešnej dobe zaraďovanie kapiel do príslušných subžánrov a štýlov býva medzi fanúšikmi heavy metalu predmetom sporov, avšak len veľmi málo sporov je o tom, že thrash metal je jediným základom svojich príslušných odnoží (vid nižšie).
Popularita po roku 2000.
Thrash metal v posledných rokoch zažíva určité oživenie popularity. Kapely ako Evile a Municipal Waste bývajú označované za tie, ktoré najväčšmi prispeli k oživeniu thrash metalu. Za potenciálny dôvod oživenia žánru býva považovaný zmysel žánru pre bezohľadnosť a energickosť.
Taktiež sa v 1. dekáde 21. storočia objavilo množstvo kapiel, ktoré ukončilo svoju činnosť v 90. rokoch, ako napríklad: Dark Angel, Death Angel, Nuclear Assault, Defiance, Whiplash, Hirax, Forbidden a Possessed. Staršie thrashové kapely neprestávali prichádzať s novým materiálom, ako napríklad Metallica s "Death Magnetic" (2008), Metal Church s "This Present Wasteland" (2008), Slayer s "World Painted Blood" (2009), Exodus s "" (2010), Sodom s "In War and Pieces" (2010), Destruction s "Day of Reckoning" (2011), Anthrax s "Worship Music" (2011), Megadeth s "Thirteen" (2011), Overkill s "The Electric Age" (2012), Kreator s "Phantom Antichrist" (2012) a Testament s "Dark Roots of Earth" (2012).
V septembri 2009 Metallica oznámila, že Lars Ulrich sa pokúša zorganizovať spoločné turné thrashmetalovej „Veľkej štvorky“ — skupín Metallica, Megadeth, Slayer a Anthrax. „Veľká štvorka“ odohrala sedem predstavení v rámci putovného festivalu Sonisphere. Prvé spoločné vystúpenie sa odohralo v poľskej Varšave 16. júna 2010 a posledné v tureckom Istanbule 27. júna. 5. mája 2010 Metallica oznámila, že živé vystúpenie v bulharskej Sofii 22. júna 2010 bude prostredníctvom satelitnej technológie prenášané do 450 kinosál v Spojených štátoch a do viac než 350 kín po celej Európe, Kanade a Latinskej Amerike. Bolo to taktiež prvýkrát v histórii, kedy sa súčasní členovia všetkých štyroch skupín (s výnimkou Toma Arayu, Kerryho Kinga a Jeffa Hannemana) postavili na jedno pódium, zahrajúc cover verziu piesne „Am I Evil?“ od Diamond Head.
Štýly vychádzajúce z thrash metalu.
Z thrash metalu priamo vychádzajú obľúbené undergroundové formy heavy metalu ako sú death metal a black metal. Mix punkových ideálov a metalovej brutálnej nátury viedol k vzniku ešte extrémnejších, podzemných štýlov, po tom čo začal thrash metal koncom 80. rokov získavať mierny komerčný úspech. Krvilačnejšia tematika, výraznejšie podladenie gitár, ustavičnejšie využívanie blast beatov a temnejších, atonálnych hrdelných vokálov – to všetko charakterizovalo death metal, ktorý vznikol v polovici 80. rokov. Black metal, tiež považovaný za derivát thrashu, vznikol dokonca ešte skôr, keď mnohé blackmetalové kapely ako Venom začali preberať inšpiráciu z thrashmetalových kapiel. Black metal naďalej produkoval takéto odvodeniny thrashu, často prichádzal dokonca s orchestrálnejšími harmóniami a pohanskými a okultnými ideami, keď sa chcel odlíšiť od thrashu. V roku 2003 vznikla v Ohiu skupina nazvaná Skeletonwitch, kombinujúca hudobné rysy thrash a black metalu. 
Thrash metal s väčším podielom punkových prvkov než štandardný thrash sa nazýva crossover thrash alebo skrátene crossover. Celkový zvuk tohto štýlu je vo väčšej miere ovplyvnený punkom než tradičný thrash metal, avšak naproti tradičnému hardcore punku a thrashcoru znie väčšmi metalovo.

</doc>
<doc id="82252" url="https://sk.wikipedia.org/wiki?curid=82252" title="Crustcore">
Crustcore

Crustcore alebo crust punk, skrátene crust je hudobný žáner, ktorý vznikol v 80. rokoch v Anglicku. V podstate ide o spojenie punk rocku a heavy metalu. 
Je to ťažkopádny a brutálny štýl, ktorý využíva prvky anarcho-punku a grindcoru, čím vzniká jedinečný zvuk, ktorý môže byť buď rýchly, podobne ako grindcore, alebo pomalý, apatický a melodický. V začiatkoch sa tento štýl nazýval stenchcore (pomenovanie na základe dema „Terminal Filth Stenchcore“ (1987) kapely Deviated Instinct.) Crust je tiež úzko spätý so štýlmi ako d-beat, anarcho-punk, thrashcore a grindcore.
Texty crustových skladieb sa vyznačujú jasnou inklináciou k myšlienkam anarchizmu, antifašizmu a antisexizmu, vystupujú proti rasizmu, týraniu zvierat, ničeniu prírody a pod. Crustoví hudobníci nie sú iba muzikantmi, ale aktívne sa angažujú v politickom, spoločenskom a kultúrnom živote. Čo sa zvuku týka, crust je jednou z najtemnejších odnoží punk rocku.
Mnohí pokladajú kapelu Amebix za zakladateľov crustu a ich LP "Arise!" považujú za prvý crustový album. Skupina Hellbastard, ktorá vlastne zaviedla pojem „crust“ (pomenovanie po ich deme „Ripper Crust“, 1986), bola jednou z prvých kapiel, čo hrala tento štýl tak ako ho poznáme dnes.
Na Slovensku patria medzi najznámenšiu crust-punkovú kapelu patria bratislavskí Adacta.
Poslucháči crustovej muziky sa zväčša označujú ako „crusteri“ ("krasteri").
Príklady crustových kapiel.
Medzi slovenské crustové kapely patria napríklad:

</doc>
<doc id="82253" url="https://sk.wikipedia.org/wiki?curid=82253" title="GNU Slobodná Dokumentačná Licencia">
GNU Slobodná Dokumentačná Licencia



</doc>
<doc id="82256" url="https://sk.wikipedia.org/wiki?curid=82256" title="Alfa Ursae Minoris">
Alfa Ursae Minoris



</doc>
<doc id="82260" url="https://sk.wikipedia.org/wiki?curid=82260" title="Disko">
Disko

Disko alebo disco je druh tanečného hudobného žánru, ktorý obsahuje prvky latinsko-americkej hudby, funku, soulu, popu, salsy a psychedelickej hudby. Tento hudobný štýl bol najpopulárnejší od polovice do konca 70. rokov 20. storočia, ale aj od tej doby sa jeho popularita niekoľkokrát nakrátko obnovovala. Disco užíva „four-on-the-floor“ rytmu.
Etymologicky by sme pôvod názvu tohto žánru mohli priradiť k francúzskemu slovu „"discothèque"“, ktorým sa označuje knižnica fonografických nahrávok (hudobných diskov), no neskôr sa zaužívalo aj pre označenie nočných klubov Paríža. V priebehu 60. a začiatkom 70. rokov boli v New Yorku a Philadephii prvotnými návštevníkmi takýchto klubov hlavne Afroameričania, Taliani amerického pôvodu, hispánski a latinskí Američania a členovia psychedelických komunít. Disko bolo tiež reakciou na dominanciu rockovej hudby a stigmatizáciu tanečnej hudby kontrakultúrou, ktorá dominovala v tejto dobe. Veľmi vrúcne prijali disko štýl hlavne ženy a táto hudba sa nakoniec šírila do niekoľkých ďalších vtedy ešte marginalizovaných spoločenstiev..

</doc>
<doc id="82264" url="https://sk.wikipedia.org/wiki?curid=82264" title="Diskotéka">
Diskotéka

Diskotéka je miesto zábavy alebo klub s hudbou, ktorú hrajú diskdžokeji namiesto skutočnej hudobnej skupiny alebo hudobného interpreta. Slovo je odvodené z francúzskeho slova "discothèque".
V súčasnosti sa tento termín používa hlavne ako synonymum nočného klubu. Pojem "disko" má pôvod ako americká skratka slova "discothèque", teda miesto, kde sa hrá disko hudba.

</doc>
<doc id="82266" url="https://sk.wikipedia.org/wiki?curid=82266" title="Faeton červenozobý">
Faeton červenozobý

Faeton červenozobý alebo faeton belohlavý () je druh vtáka z čeľade faetonovité.
Je to slabý plavec, ktorý na hladine trávi iba málo času, vďaka vynikajúcim letovým schopnostiam sa často vyskytuje na otvorenom mori, stovky kilometrov od pevniny. Korisť loví ponáraním sa zo strmhlavého letu. Jeho korisťou sú najmä „lietajúce“ ryby. Má hodvábne biele perie s ružovým nádychom. Prostredné kormidlovacie perá má extrémne predĺžené. Mávanie chvostom zo strany na stranu je súčasťou ceremoniálu toku, ktorý sa odohráva v povetrí. Je jedným z troch druhov čeľade faetonovitých, vyskytujú sa iba v tropických oblastiach. Preto sa po anglicky nazývajú „tropic birds“ (tropické vtáky).

</doc>
<doc id="82270" url="https://sk.wikipedia.org/wiki?curid=82270" title="Nutácia">
Nutácia

Nutácia je mierny nepravidelný pohyb osi rotácie osovo symetrického objektu, napríklad gyroskopu alebo planéty.
Nutácia Zeme je pohyb skutočného pólu okolo stredného pólu po kružnici v zápornom smere s periódou 18,61 rokov. Príčinou sú periodické zmeny gravitačných účinkov Mesiaca na rotujúci zemský elipsoid.

</doc>
<doc id="82272" url="https://sk.wikipedia.org/wiki?curid=82272" title="Čmeľovec kubánsky">
Čmeľovec kubánsky

Čmeľovec kubánsky (iné názvy: čmeľovec včelí, kalypta menšia, medovec menší, kolibrík kubánsky, kolibrík čmeliakový, kolibrík včelí, lat.
"Mellisuga helenae") je vták z čeľade kolibríkovité, ktorý sa považuje za najmenšieho vtáka na svete. 
Samec váži iba 1,5 gramu. Operenie je zvrchu zelenkasté, na spodnej časti tela sivasté; hlava a golier sú iskrivo ohnivočervené. Samica je o niečo väčšia, váži 2 gramy, a nemá trblietavé sfarbenie hlavy a krku. Medovec sa živí prevažne nektárom, pričom sa vznáša v horizontálnej polohe pred kvetmi a strká do nich krátky rovný zobák. Vajcia sú menšie ako hrášok – majú sotva 5 milimetrov.

</doc>
<doc id="82274" url="https://sk.wikipedia.org/wiki?curid=82274" title="Anežka Česká">
Anežka Česká

Anežka Česká (iné názvy: Agnesa/Agneša Česká, Anežka/Agnesa/Agneša Přemyslovna, Anežka/Agnesa/Agneša Pražská; * okolo 1211, Praha – † 2. marec 1282, Praha) bola česká princezná a svätica z rodu Přemyslovcov, najmladšia dcéra českého kráľa Přemysla Otakara I. a jeho druhej manželky Konštancie Uhorskej.
Už v detstve žila v niekoľkých prostrediach, ktoré formovali jej osobnosť; rozhodujúci vplyv mala u nej francúzska dvorská kultúra reprezentovaná jej matkou. V troch rokoch sa ocitla na výchove v cisterciánskom kláštore v sliezskej Třebnici. Ďalšia jej výchova bola zverená premonštrátkam v kláštore v Doksanoch, ktorý založil jej starý otec Vladislav II. Tu intenzívnejšie priľnula k rehoľnému a duchovnému životu.
Plánované manželstvá.
V ôsmich rokoch sa Anežka stala objektom politických úvah svojho otca. Jeho cieľom bolo dynastické spojenie Přemyslovcov a Hohenstaufovcov a tak sa Anežka mala vydať za syna rímskonemeckého cisára Fridricha II. Henricha, predpokladaného dediča rímskeho trónu. Z tohto dôvodu bola poslaná na výchovu na dvor rakúskeho vojvodu Leopolda VI. Babenberského. Z plánovaného zväzku zišlo, keď Henrich Anežku odmietol.
V roku 1225 sa štrnásťročná Anežka vrátila do Prahy. Už v nasledujúcom roku prišlo do Čiech posolstvo anglického kráľa Henricha III. Anežkin otec si okrem spojenia s anglickými Plantagenetovcami sľuboval i posilnenie českého vplyvu u cisára a pápežskej kúrie. I tento plán stroskotal, keď v roku 1229 Henrich III. zasnúbenie zrušil.
Začiatkom tridsiatych rokov 13. storočia sa opäť na scéne objavil ako Anežkin nápadník Henrich VII. Napriek svojmu dlhoročnému zväzku s Margarétou Babenberskou plánoval manželstvo s už raz odmietnutou Anežkou. Anežka však ponuku neprijala.
Orientácia na duchovný život.
Týmto rozhodnutím Anežka opustila potupnú úlohu večne čakajúcej nevesty, ktorú bola nútená trpieť za života svojho otca. V roku 1230 však Přemysl Otakar I. zomrel a jej brat Václav jej dal v otázke jej prípadného manželského zväzku úplnú voľnosť. Anežka sa rozhodla vziať svoj osud do svojich rúk a po stroskotaní svetských ambícií, stať sa kráľovnou či dokonca rímskou cisárovnou, našla novú orientáciu, ktorá sa stala náplňou jej života.
V roku 1231 zomrela jej sesternica Alžbeta Durínska, ktorá sa stala pre Anežku vzorom a výrazne ovplyvnila jej ďalší život. Alžbeta sa po smrti svojho manžela Ľudovíta Durínskeho plne oddala duchovnému životu a službe najbiednejším. Práve touto cestou sa rozhodla ísť i Anežka.
Už v roku 1232 založila v pražskom Starom Meste nemocnicu sv. Františka. Tým však jej snahy neskončili. Už v nasledujúcom roku pribudli neďaleko nemocnice dva kláštory – mužský kláštor menších bratov sv. Františka a ženský kláštor rádu sv. Kláry. Po zahájení činnosti klariského kláštora v roku 1233 v nasledujúcom roku doň vstúpila i Anežka a postavila sa do jeho čela ako opátka.
Snahy o svätorečenie.
Tento akt vzbudil širokú pozornosť, prekračujúcu hranice Českého kráľovstva. Anežkina horlivosť však nepoľavovala. Svoj konečný cieľ nemohla podľa nej naplniť, pokiaľ by bola bývala uzavretá za kláštornými múrmi. Anežka snívala o tom, aby sa stala sväticou. Všetky jej aktivity smerovali k naplneniu tohto sna. Z nasledujúcich rokov existujú desiatky listín z korešpondencie s pápežom Gregorom IX., ktoré sa zaoberali jednou z hlavných podmienok svätorečenia, ktorým bolo vytvorenie vlastných rehoľných pravidiel a ktoré by položili základ vzniku novej rehole. 
Jej prvú aktivitu v snahách o vznik nového rádu možno datovať rokom 1237. Napriek podpore jej brata Václava pápež Gregor IX. Anežkin návrh zamietol. I na základe tohto rozhodnutia Anežka rezignovala v roku 1238 na hodnosť predstavenej kláštora. Napriek nepriazni pápežskej kúrie Anežka na svoje poslanie nezatrpkla. 
Medzitým na pápežskom stolci vystriedal Gregora IX. Inocent IV., ktorý rovnako ako jeho predchodca prejavoval istú rezervovanosť voči snahám Anežky založiť nový rád. Situácia sa však vyvíjala odlišným spôsobom ako si pápežská kúria priala, najmä však išlo o prirodzený vývin. Nové bratstvo, ktoré sa združilo pri špitáli sv. Františka dostalo v roku 1250 povolenie nosiť vlastné rádové označenie. Vtedy už iba krok chýbal o oficiálnemu uznaniu rehole. V roku 1252 pražský biskup Mikuláš dovolil rehoľným bratom právo nosiť na plášti znamenie červeného kríža s hviezdou. Tak bol položený základ k vzniku nového rádu, krížovníkov s červenou hviezdou, jedinej pôvodom čisto českej rehole. Jej zriadenie oficiálne potvrdil v roku 1256 pápež Alexander IV.
Anežka Česká prežila zvyšok svojho života v kláštore, ktorý založila. Jeho historický význam ďaleko presiahol dobu, v ktorej vznikol. Stal sa totiž kráľovskou hrobkou, akýmsi přemyslovským pohrebiskom, kde našli svoj posledný odpočinok okrem samotnej zakladateľky i jej brat Václav, druhá manželka Anežkinho synovca Přemysla Otakara II. Kunhuta Haličská a Kunhutina dcéra Anežka.
Svätorečenie.
Veľmi dlhý čas sa však nenaplnilo to, o čo Anežka najviac usilovala, a k čomu stačili jej sesternici Alžbete Durínskej iba štyri roky. Svätorečenie. Napriek snahám kráľovnej Elišky Přemyslovny v prvej polovici 14. storočia či cisára Leopolda I. Habsburského v 17. storočí sa až v roku 1874 pražskému arcibiskupovi a kardinálovi Bedřichovi Janovi Schwarzenbergovi podarilo Anežkino blahorečenie. K svätorečeniu prišlo až koncom 20. storočia, kedy v roku 1989 pápež Ján Pavol II. Anežku Přemyslovnu vyhlásil 12. novembra v Ríme za svätú.
Túto sväticu obyčajne zobrazujú ako opátku, ktorá má na hlave korunu a ošetruje chorých, prípadne v ruke drží model kláštora.
Svätá Anežka Přemyslovna je veľmi obľúbenou sväticou a patrí do skupiny hlavných českých patrónov. Jej patrocínium nesie viacero sakrálnych stavieb v Česku, z ktorých najznámejší je Anežský kláštor v Prahe, založený Anežkiným bratom, kráľom Václavom I. (dnes je súčasťou expozícií Národnej galérie).

</doc>
<doc id="82275" url="https://sk.wikipedia.org/wiki?curid=82275" title="Zážihový motor s priamym vstrekom">
Zážihový motor s priamym vstrekom

Zážihový motor s priamym vstrekom paliva (anglicky pod rôznymi názvami Gasoline direct injection engine (GDI), Petrol Direct Injection, Direct Petrol Injection, Spark Ignited Direct Injection (SIDI), Fuel Stratified Injection (FSI)) patrí do skupiny zážihových motorov. Na rozdiel od konvenčného zážihového motora nespaľuje iba homogénnu zmes. Palivo sa totiž vstrekuje priamo (prípadne prostredníctvom komôrky) do valca, čo umožňuje aktívne riadiť vrstvenú tvorbu zmesi. 
Motor je konštruovaný tak, aby bola v okolí elektród zapaľovacej sviečky v okamihu zážihu zmes v zápalnom zložení. V ostatných častiach valca môže byť prebytok vzduchu, alebo spaliny privedené recirkuláciou. Celkovo môže motor pracovať s chudobnou zmesou so súčiniteľom prebytku vzduchu až λ &gt; 7. Spaľovanie s prebytkom vzduchu umožňuje znížiť spotrebu paliva a odstrániť alebo znížiť nepriaznivý vplyv regulácie škrtiacou klapkou.
Druhy prevádzky.
V závislosti od zaťaženia, otáčok, teplotného stavu motora a ďalších parametrov pracuje zážihový motor s priamym v strekom v niektorom zo šiestich druhov prevádzky: 
Prevádzka s vrstveným plnením.
Táto prevádzka je vhodná pre oblasť nižších krútiacich momentov a nižších otáčok (do 3 000 min−1). Vstrekovací ventil vstrekne palivo len krátko pred zážihom, zmes sa preto nestihne premiešať. Motor pracuje celkovo s chudobnou zmesou λ &gt; 1, ale v oblasti sviečky je zmes v zápalnom rozmedzí. Intenzívne sa využíva recirkulácia výfukových plynov z predošlých cyklov pre zníženie emisií NOx.
Prevádzka s vrstveným plnením a zahrievaním katalyzátora.
Táto prevádzka sa využíva na zahriatie katalyzátora na prevádzkovú teplotu. Princíp je rovnaký ako pri "prevádzke s vrstveným plnením", ale počas expanzie sa vstrekne ešte jedna dávka paliva. Táto dohorieva neskôr a zvyšuje teplotu výfukového potrubia aj katalyzátora. Výfukové potrubie musí byť na takúto prevádzku optimalizované.
Homogénna prevádzka.
Pre vysoké otáčky a vysoké zaťaženie je potrebné získať zo zmesi maximum energie, čo sa dosiahne pri stechiometrickom zložení zmesi t. j. λ = 1 (vo výnimočných prípadoch motor spaľuje mierne bohatú zmes λ &lt; 1). Takáto zmes je zápalná v celom objeme, preto nie je potrebné dbať na rozvrstvenie zmesi. Vstrekovanie prebieha už počas nasávacieho zdvihu, preto je čas na vytvorenie a rovnomerné rozloženie zmesi dostatočný. V tomto režime sa priebeh spaľovania a ďalšie charakteristiky ako spotreba a emisie len veľmi málo líšia od zážihového motora s nepriamym vstrekovaním. Režim je univerzálny, motor by v ňom mohol pracovať vo všetkých režimoch, ale tým by sa pripravil o výhody vyplývajúce z vrstveného plnenia.
Homogénna prevádzka s chudobnou zmesou.
Táto prevádzka je prechodová, medzi "homogénnou prevádzkou" a "prevádzkou s vrstveným plnením". Dosahuje sa nižšia spotreba paliva ako pri homogénnej prevádzke vďaka vyššej plniacej účinnosti (škrtiaca klapka je viac otvorená, ako by zodpovedalo homogénnnej prevádzke.) Celkové zloženie chudobej zmesi je 1 &lt; λ &lt; 2.
Homogénna prevádzka s vrstveným plnením.
Ide o ďalší prechodový režim, ktorý naväzuje na "homogénnu prevádzku s chudobnou zmesou". Ak je celkové zloženie zmesi s λ &gt; 2, palivo sa vstrekuje dvakrát. Prvý vstrek s podielom cca 25 % dávky paliva na cyklus sa vstrekuje ešte počas nasávania a vytvára homogénnu zmes. Druhý vstrek so zvyškom paliva sa vstrekuje neskôr počas kompresie. Jeho úlohou je vytvoriť oblasť bohatšej, dobre zápalnej zmesi v okolí sviečky. 
Homogénna prevádzka s ochranou pred detonačným spaľovaním.
Prevádzka je určená pre nízke otáčky a vysoké zaťaženia, kde by mohlo dochádzať k detonačnému spaľovaniu. Pri tejto prevádzke sa opäť využíva dvojitý vstrek paliva, ktorá presunie časť dodávky tepla z druhej dávky paliva na neskôr a zníži tak maximálne tlaky a teploty, ktoré sú rizikové faktory pre detonačné spaľovanie. Vďaka rozdeleniu dávok paliva nie je potrebné znižovať predstih zapaľovania, ako sa to musí v takýchto režimoch robiť pre motory s nepriamym vstrekovaním čo prináša výhodu vyššieho krútiaceho momentu. 
Proces spaľovania.
Aby sa dosiahol požadovaný priebeh a kvalita spaľovacieho procesu vo vrstvenej zmesi, je potrebné zosúladiť geometrický tvar spaľovacieho priestoru vrátane dna piesta, vzájomné umiestnenie vstrekovača a zapaľovacej sviečky, smer a rýchlosť prúdenia náplne a smer a tvar lúča paliva a správny okamih vstreku. Principiálne sú možné 2 prístupy k vedeniu spôsobu spaľovania:
Konštrukčné koncepcie.
Priamy vstrek do valca s vstrekovačmi a sviečkami blízko seba.
Táto koncepcia využíva "spaľovanie vedené lúčom". Palivový lúč zasahuje priamo elektródy sviečky. Zmes je premiestňovaná k elektródam hlavne kinetickou energiou lúča, menej pohybom náplne. Toto riešenie umožňuje dosiahnuť: 
Zároveň je však potrebné riešiť nasledovné problémy:
Priamy vstrek do valca s vstrekovačmi a sviečkami ďaleko od seba.
Táto koncepcia využíva "spaľovanie vedené stenami". Vstrekovače optimálne umiestnené s ohľadom na geometrické a teplotné podmienky hlavy valcov. Vlastnosti tohoto usporiadania sú:
Medzi problémy konceptu patria:
Vlastnosti motorov s priamym vstrekom.
Oba vyššie popísané spôsoby vstrekovania paliva majú bez použitia recirkulácie výfukových plynov rôzne úrovne NOx a spotreby (NOx je vyššie, spotreba nižšia), preto je potrebné použiť optimálnu recirkuláciu výfukových plynov. Zníženie spotreby paliva je uvádzané v rozmedzí 20 – 30 % oproti klasickým spôsobom vstrekovania paliva. Spoločné problémy oboch riešení sú: používanie paliva s vhodnými vlastnosťami, nevyhnutnosť zariadení na spracovanie výfukových plynov, spoľahlivosť, ohrievanie vstrekovačov, emisie CHx a dymivosť.
Systémy využívajú kvalitatívnu reguláciu (zložením zmesi), napriek tomu je úplné odstránenie škrtiacej klapky limitované minimálnou teplotou výfukových plynov pre dobrú účinnosť katalyzátora, preto pri nízkych zaťaženiach zostane využité čiastočné škrtenie a recirkulácia výfukových plynov.
Koncepcia OCP (Orbital Combustion Process).
Odlišným systémom priameho vstrekovania paliva benzínových motorov je systém OCP. Jeho činnosť spočíva v tom, že konvenčný vstrekovač vstrekuje presné množstvo paliva do komôrky, do ktorej vyúsťuje prúd vzduchu. Po ukončení vstreku a krátkej dobe na prípravu zmesi je atomizovaná zmes vstreknutá vzduchovým vstrekovačom do valca. Vstrekovač sa nachádza blízko pri sviečke, čo znamená, že ďalšia príprava zmesi vo valci už nie je nutná. V tomto prípade je možná dobrá kontrola pomeru λ v okolí sviečky v čase zážihu, čo zaisťuje dobrú stabilitu procesu. Celkový pomer λ môže byť až 7. Zníženie spotreby paliva oproti štandardnému viacbodovému vstrekovaniu sa uvádza podľa druhu testu v rozmedzí od 17 – 30 %.
Výhody tejto koncepcie sú zníženie emisií CHx (malá veľkosť kvapiek, lúč nedosiahne studené steny) a umožnenie až 40 % recirkulácie výfukových plynov alebo 80° prekrytie ventilov.
Vstrekovacie systémy pre priamy vstrek.
Základnými súčasťami vstrekovacieho systému sú palivová nádrž, dopravné čerpadlo (nízkotlakové), vysokotlakové čerpadlo, tlakový zásobník (Common rail), ventil pre riadenie tlaku, snímač tlaku v zásobníku a vysokotlakový vstrekovací ventil.
1. generácia vstrekovacích systémov.
Prvá generácia vstrekovacích systémov využívala elektromagneticky ovládané vstrekovacie ventily. Vstrekovací tlak bol v rozmedzí 5 – 12 MPa. Riadiaci systém DI-Motronic (1. generácie) od spoločnosti Bosch bol uvedený na trh v roku 2000.
2. generácia vstrekovacích systémov.
Druhá generácia vstrekovacích systémov využíva piezoelektricky ovládané vstrekovacie ventily. Maximálny vstrekovací tlak dosahuje 20 MPa. Vyšší tlak umožňuje lepšie rozprášenie paliva, rýchle piezoelektrické ventily presnejšie dávkovanie rozdelené na viac vstrekov. Oba parametre umožňujú posúvať oblasti "prevádzky s vrstveným plnením" k vyšším otáčkam a vyšším zaťaženiam motora. Vstekovacie systémy druhej generácie uprednostňujú "spaľovanie vedené lúčom". Riadiaci systém DI-Motronic 2. generácie od spoločnosti Bosch bol uvedený na trh v roku 2005.
Emisie motorov s priamym vstrekom.
Pre oblasti "homogénnej prevádzky", pri ktorej sa spaľuje stechiometrická zmes sa používa riešenie osvedčené u zážihových motorov s nepriamym vstrekom. O znižovanie emisií sa stará trojcestný katalyzátor riadený lambda-sondou. Pre oblasti "prevádzky s vrstveným plnením", kde vplyvom prebytku kyslíka vznikajú pri spaľovaní emisie NOx, je potrebné využiť aj redukčný katalyzátor (tzv. DENOX).

</doc>
<doc id="82276" url="https://sk.wikipedia.org/wiki?curid=82276" title="Fridrich Frič">
Fridrich Frič

Doc. Ing. Fridrich Frič, DrSc. (* 10. február 1932 Bratislava – † 25. december 1995 tamže) bol slovenský biochemik a biológ.
Bol špecialistom na fyziológiu a biochémiu rastlín, z hľadiska ich odolnosti voči fytopatogénnym mikroorganizmom. Autor vyše 70 vedeckých stúdií. Patril medzi spoluautorov "Encyclopedia of Plant Physiology" (4 zv.) z roku 1976.

</doc>
<doc id="82277" url="https://sk.wikipedia.org/wiki?curid=82277" title="Schizoafektívna porucha">
Schizoafektívna porucha

Schizoafektívna porucha je psychiatrická diagnóza označujúca vážne duševné ochorenie, pri ktorom sa prejavujú symptómy psychózy (čiže poruchy myslenia a vnímania) spolu so symptómami afektívnej poruchy (teda poruchy nálady). Ide tak o skupinu porúch na rozhraní medzi afektívnymi a schizofrénnymi psychózami, ktorá vyúsťuje do výrazných patologických zmien správania, prežívania, emócií a často v akútnej fáze aj do straty schopnosti viesť zodpovedný, sociálne a ekonomicky usporiadaný život.
Chorý obvykle musí čeliť viacerým symptómom, ktoré narušujú vykonávanie jeho sociálnej roly. Základom ochorenia je epizodický výskyt porúch nálady, čo predstavuje predovšetkým akútnu alebo chronickú depresiu s možným striedaním sa s mániou alebo hypomániou. Chorý môže byť emočne nestabilný a hypersenzitívny, alebo môže pociťovať citovú vyprahnutosť spojenú s apatiou. Obzvlášť vážnymi príznakmi sú prejavy schizofrénnej psychózy, kedy sa môžu objaviť halucinácie a chorý vytvára bizarné, grandiózne alebo paranoidné bludné konštrukcie.
Pôvod pomenovania.
Termín "schizoafektívna psychóza" ako prvý použil americký psychiater ruského pôvodu Jacob Sergi Kasanin (1897 – 1946) v roku 1933. Popísal ochorenie u mladých pacientov vo veku 20 až 30 rokov, u ktorých sa súčasne prejavovali schizofrénne aj afektívne príznaky. Trvali niekoľko týždňov až mesiacov a končili sa úplným uzdravením stavu. Toto ochorenie vnímal ako variant schizofrénie s dobrou prognózou.
Výskyt ochorenia.
Najnovšie údaje uvádzajú prevalenciu od 0,2 až 0,5%, t. j. asi štvrtina až polovica výskytu schizofrénie. Na tisíc obyvateľov tak pripadajú dvaja až piati chorí. Ochorenie sa o čosi viac vyskytuje u žien. Táto porucha sa obvykle začína prejavovať v skorej dospelosti – medzi 16. a 30. rokom života, pričom u žien často neskôr ako u mužov.
Štúdie z r. 1979 a 1986 ukazujú, že spomedzi psychiatrických pacientov malo 5,7% až 8% ľudí diagnózu schizoafektívna porucha, čo predstavuje vôbec nie zanedbateľnú prevalenciu.
Vzťah k diferenciálnym diagnózam.
Lekár skôr, ako sa rozhodne stanoviť diagnózu F25, musí zvážiť možnosť podobne sa prejavujúcich, tzv. diferenciálnych ochorení. Sú nimi schizofrénia, afektívne poruchy a organické poruchy.
V minulosti sa viedol spor o príbuznosti diferenciálnych diagnóz so schizoafektívnou poruchou. Uvažovalo sa, či je táto porucha legitímnou diagnózou, alebo iba prechodnou, kým sa nezistí, či u pacienta ide priamo o schizofréniu alebo o afektívnu poruchu. Rovnako bolo otázne, či je schizoafektívna porucha variantom schizofrénie alebo typ afektívnej (najčastejšie bipolárnej) poruchy, alebo je nezávislým, špecifickým ochorením.
Schizoafektívnu poruchu je možné odlíšiť od afektívnej poruchy aj na základe týchto príznakov:
Schizoafektívnu poruchu je možné odlíšiť od schizofrénie aj na základe týchto príznakov:
Pre odlíšenie schizoafektívnej poruchy od organických patologických zmien v mozgu je často nutné pacienta vyšetriť neurologicky a/alebo nechať vystaviť počítačovú tomografiu mozgu (CT). Stanovenie diagnózy F25 sa tak smie až po negatívnom výsledku CT, čím sa vylúči vplyv organickej zmeny a otvorí sa priestor pre úvahu o duševnom ochorení.
Diagnóza F25 sa teda stanovuje, keď pacient vykazuje príznaky aj schizofrénie, aj afektívnej poruchy, a klinický obraz nespĺňa diagnostické kritériá pre stanovenie diferenciálnej diagnózy. Sporné postavenie tejto poruchy v sústave psychiatrických ochorení malo za následok zanedbanie jej vedeckého výskumu. Diskusia je stále otvorená, no v súčasnosti väčšina odborníkov súhlasí s tým, že schizoafektívna porucha je variantom schizofrénie, a nie bipolárnej poruchy, prípadne úplne separátnou entitou.
Rizikové skupiny.
Schizoafektívna porucha je neuroduševné ochorenie, ktoré úzko súvisí s vývojom mozgu na základe genetickej predispozície. Preto rizikovou skupinou sú ľudia, ktorí majú v príbuzenstve chorých na schizofréniu alebo priamo na schizoafektívnu poruchu. Mladí pacienti majú tendenciu vykazovať známky bipolárneho (zmiešaného) typu poruchy, starší pacienti skôr depresívneho typu.
Hoci genetická predispozícia je výrazná, nemožno poprieť aj vplyv prostredia, ktoré môže mať podiel na nepriaznivom formovaní osobnosti chorého, počítajúc sem aj somatické ochorenia, úrazy hlavy, pôrodné a popôrodné komplikácie alebo komplikácie počas gravidity.
Je tiež známe, že schizoafektívna porucha sa objavuje o čosi viac u žien (napr. v Anglicku v roku 2002 bolo zo všetkých hospitalizovaných pre túto diagnózu 57% žien a 43% mužov).
Mortalita a morbidita.
Schizoafektívna porucha nespôsobuje smrť priamo, ale výskyt samovrážd u chorých je až okolo 10% (Williams, 1998). Štúdie popisujú, že ženy si siahnu na život častejšie než muži, ale muži častejšie svoj pokus o samovraždu dokonajú. Inými nepriaznivými okolnosťami zvyšujúce riziko úmrtia sú fajčenie tabakových výrobkov a abúzus drog (najmä etylalkoholu), a takisto prípadné negatívne účinky psychiatrických liekov, ktoré v niektorých prípadoch dokážu privodiť diabetes alebo nepriamo zapríčiniť nárast telesnej hmotnosti.
Príčiny ochorenia.
Všeobecný prehľad.
Príčina schizoafektívnej poruchy nie je v súčasnosti stále známa, no je predmetom vedeckých diskusií a výskumu, ktorý sa orientuje predovšetkým na samotnú schizofréniu. Pochopenie mechanizmu vzniku schizofrénie by výrazne dopomohlo k pochopeniu príčin schizoafektívnej poruchy, pričom nezanedbateľná je aj pomoc výskumu afektívnych ochorení.
Ako je spomenuté v časti "Rizikové skupiny", výraznou je genetická predispozícia, ktorá sa popisuje tzv. dopamínovou hypotézou. Tá predpokladá osobitý vplyv chemickej nerovnováhy v mozgu chorého, obzvlášť zapríčinenej neúmerne zvýšeným množstvom neurotransmiteru dopamínu. Práve antipsychotická liečba koriguje účinky dopamínu (pôsobia ako antagonisty dopamínového receptora) a tým potlačuje tzv. psychotické pozitívne príznaky (pozri aj "Symptómy ochorenia"). Komplexná nerovnováha ďalších chemických látok v mozgu (napr. serotonínu) nato zapríčiňuje aj afektívnu poruchu, prípadne úzkosť.
Citlivosť na ochorenie (vulnerabilita) je zrejme determinovaná nielen genetickými faktormi, ale aj podmienkami, v ktorom jedinec žil či žije (environmentálny vplyv). Nevylučujú sa spomedzi rizikových faktorov ani úrazy hlavy pri narodení alebo v skorom veku, somatické ochorenia, komplikácie v tehotenstve alebo pri pôrode, ani citová alebo výživová deprivácia v skorom detstve. Preto možno hovoriť o biologicko-psychologicko-sociálnom modeli príčin schizoafektívnej poruchy (a aj schizofrénie).
Dopamínová hypotéza.
Psychotická alterácia schizofrénneho okruhu je charakterizovaná niekedy makroskopickými, no určite aj mikroskopickými neuropatologickými zmenami prefrontálnej mozgovej kôry hippokampu a príbuzných limbických štruktúr. Niektoré neurorádiologické štúdie naznačujú prítomnosť anatomických abnormalít mozgu, ale nie je jasné, či tieto abnormality sú následkom ochorenia, alebo ochorenie antedatujú. Každopádne je možné vylúčiť aktívny neurodegeneratívny proces.
Dopamínová hypotéza poukazuje na neobvykle hyperaktívny dopamínergický systém mozgu počas akútnej fázy psychotického ochorenia. Niektorí vedci nepriamo ukázali, že hustota D4-dopamínových receptorov môže byť v mozgoch jedincov so schizofrénnou psychózou až šesťnásobná. Odborníci tak predpokladajú, že práve abnormálne hladiny neuroprenášača dopamínu súvisia s poruchami myslenia a vnímania. Neuroleptiká (antipsychotiká) ako antagonisty dopamínergický systém istým spôsobom upokojujú, čím sa potlačia pozitívne príznaky schizoafektívnej poruchy, hoci presný mechanizmus ich pôsobenia zostáva nejasný.
Je však isté, že táto hypotéza nevysvetľuje celú sústavu príznakov schizoafektívnej poruchy (alebo schizofrénie vôbec), preto ju možno považovať len za partikulárnu. Istou evidenciou v jej prospech je pôsobenie amfetamínov a kokaínu, ktoré prirodzene spôsobujú hyperaktivitu dopamínergického systému, čo má za následok pseudohalucinácie a v niektorých prípadoch môžu spustiť psychotickú reakciu, ba psychotické ochorenie. Jestvujú však aj štúdie, čo prezentujú pacientov, ktorých 90% D2-dopamínových receptorov bolo blokovaných neuroleptikami, ale ich psychóza zostala takmer nepotlačená. To vytvára priestor pre hypotézy, že zodpovednosť za psychotické príznaky je chemicky rozložená omnoho pestrejšie.
Stanovenie diagnózy.
Klinická diagnóza schizoafektívnej poruchy sa, rovnako ako u schizofrénie, opiera o odobranie anamnézy (pohovory s pacientom a jeho známymi) a vyšetrenie duševného stavu pacienta. Vyšetrením lekár – psychiater zbiera údaje o tom, čo pacient prežíva, ako sa chová a tieto dopĺňa svojím vlastným pozorovaním. Diagnóza sa tak stanovuje hodnotením závažnosti jednotlivých príznakov a podľa ich kontextu. Medzinárodná klasifikácia chorôb (MKCH-10) a tiež americká príručka DSM IV ( č. 4 z r. 1994) obsahujú diagnostické usmernenia pre psychiatrov, ktoré stanovujú pravidlá pre hodnotenie prítomnosti či neprítomnosti týchto príznakov (pozri aj "Symptómy ochorenia").
Lekár v rámci psychiatrického vyšetrenia obvykle posudzuje vzhľad, očný kontakt, výraz tváre, motoriku, mieru spolupráce s ním, náladu, afektivitu, reč a verbálne vyjadrovanie, samovražedné tendencie, agresivitu, celkovú orientáciu pacienta (napr. či vie, aký je deň v týždni, kde sa momentálne nachádza a pod.), tiež vedomie a koncentráciu, bludné ladenie, prítomnosť halucinácií a tiež náhľad pacienta (či si uvedomuje svoje ochorenie).
Pre stanovenie diagnózy je potrebné tiež vylúčiť organický pôvod psychotického prežívania či afektívnej poruchy. Dôležitým indikátorom je tiež existencia problémov v spoločenskom fungovaní pacienta, ako sú ťažkosti so školou či prácou, narušenie vzťahov či spoločenských väzieb, alebo narušenie starostlivosti o vlastnú hygienu. Niekedy je potrebné vykonať laboratórne vyšetrenia (napr. posúdenie krvného obrazu), zobrazovacie vyšetrenia (počítačová tomografia CT mozgu, elektroencefalografické vyšetrenie EEG), psychologické vyšetrenie, ale aj testy na užívanie niektorých liekov či drog.
Symptómy ochorenia.
Symptomatológia podľa DSM IV.
Schizoafektívna porucha je komplexným ochorením, kedy chorý prežíva afektívnu aj psychotickú alteráciu. Všeobecne tak možno rozdeliť symptómy na príznaky manickej epizódy, depresívnej epizódy a príznaky schizofrénie, pričom chorý vykazuje niekedy mániu (alebo hypomániu), inokedy depresiu. Psychózou sýtený klinický obraz je však možno pozorovať aj nezávisle od aktuálnej afektivity a býva prítomný aj pri normálnej nálade. Celkové prežívanie chorého je mnohokrát veľmi pestré a závisí od typu schizoafektívnej poruchy (pozri "Typy poruchy").
Uznávaná a rešpektovaná americká príručka DSM IV z r. 1994 poskytuje lekárom (aj na Slovensku) na identifikovanie manickej epizódy nasledujúce diagnostické usmernenia (kritériá):
DSM IV stanovuje tieto diagnostické usmernenia (kritériá) pre identifikáciu depresívnej epizódy:
DSM IV stanovuje tieto diagnostické usmernenia (kritériá) pre identifikáciu schizofrénnej symptomatológie: 
Treba podotknúť, že pri zmiešanom type schizoafektívnej poruchy (pozri "Typy poruchy") môže dochádzať k striedaniu manickej (hypomanickej) epizódy s depresívnou aj v priebehu niekoľkých dní, ba hodín. Schizofrénne príznaky sú vyjadrené aj pri neprítomnosti afektívnej alterácie (teda aj pri absencii depresie a mánie), pričom bývajú často menej výrazné (napr. môžu úplne chýbať zmyslové halucinácie).
Takisto je v rámci afektívnej alterácie obvyklá prítomnosť hypománie a nemusí pacient ani so zmiešaným typom poruchy vykazovať v priebehu choroby manickú epizódu (ukazuje to napr. priebehový typ bipolárnej poruchy na grafe A podľa M. Plzáka a kol., 1967). Hypománia sa prejavuje zníženou potrebou spánku, veľavravnosťou, roztržitosťou, hyperaktivitou a zvýšenou sexuálnou energiou. Hypomanická epizóda by podľa DSN IV mala trvať viac ako 4 dni a neznamená narušenie vykonávania sociálnej roly, naopak – môže sa zdať výhodnou pre povznesenú náladu a zvýšenú aktivitu spojenú s tvorivosťou.
Špecifickou situáciou v symptomatológii je stret manických a schizofrénnych pozitívnych príznakov, kedy bývajú prítomné poruchy vedomia, extatické stavy a halucinovanie celých scenérií a výjavov vrátane prítomnosti oneiroidných stavov. Oneiroidné stavy (gr. "oneiros" = sen) môže chorý spočiatku pokladať za snový obraz (prípadne ako pseudohalucinácie), neskôr môžu nadobudnúť dynamický charakter a často fantastický obsah.
Iné delenie symptómov.
Symptómy typické pre schizoafektívnu poruchu možno aj rozdeliť do piatich základných tried, pričom pacient s touto diagnózou obvykle prežíva iba niektoré nasledujúce (nie všetky) príznaky:
Pozitívne príznaky.
Pozitívne príznaky súvisia s myšlienkami, vnímaním a správaním, pričom sa zásadne neprejavujú u väčšinovej populácii. Tieto symptómy v priebehu času strácajú alebo naberajú na vážnosti. Zaraďujeme sem halucinácie (napr. hlasy ponižujúce, odsudzujúce, prikazujúce, výhražné; hlasy, ktoré rozprávajú o pacientovi či komentujú jeho správanie), bludy (silné falošné presvedčenia; napr. kontrolovanie, rušenie, sledovanie, odoberanie a vkladanie myšlienok; náboženské bludné presvedčenia; prenasledovanie, neúmerné zveličovanie významu svojej osoby a podobne), poruchy myslenia, pamäte a verbálneho prejavu (najmä nesúvislé a dezorganizované myslenie a správanie). (pozri aj "Symptomatológia podľa DSM IV")
Negatívne príznaky.
Pomenovanie negatívne príznaky vyjadruje absenciu takých myšlienok, vnímania alebo správania, ktoré u väčšinovej populácii prítomné sú. Dôsledkom tejto absencie sú práve negatívne príznaky. Patria sem predovšetkým ochudobnené vyjadrovanie, výrazná apatia, zlá koncentrácia, plochosť citov alebo neprimerané emočné reakcie. Následkom niektorých negatívnych príznakov môže byť sociálne utiahnutie sa pacienta a zníženie sociálnej aktivity. (pozri aj "Symptomatológia podľa DSM IV")
Príznaky mánie.
Príznaky mánie súvisia s bipolárnou poruchou, ktorá sprevádza manický a zmiešaný typ schizoafektívnej poruchy. Vo všeobecnosti je pre mániu typická výstrednosť v správaní (niekedy nebezpečnou pre spoločnosť, najmä ak sa popri nej prejavujú pozitívne príznaky), podráždenosť, zvýšená sebadôvera, výrečnosť, povznesenosť, žoviálnosť, velikášske myšlienky, zvýšená duševná aj telesná aktivita pri zníženej potrebe spánku. Niekedy sa môže vyskytnúť agresívne správanie, neprimerané plánovanie, nebezpečné podnikanie, utrácanie peňazí, neprimerané sexuálne aktivity, strata bežných spoločenských zábran. Môžu sa objaviť bludné presvedčenia o nadmerných, nadprirodzených schopnostiach. (pozri aj "Symptomatológia podľa DSM IV")
Príznaky depresie.
Depresívna nálada sa prejavuje celkovým spomalením, poklesom nálady, energie, aktivity. Býva prítomný smútok, neschopnosť tešiť sa, nadmerná únava aj po minimálnej námahe, sprevádzaná nechutenstvom (alebo nadmerným jedením), chudnutím, nespavosťou (alebo nadmerným spaním), nezáujmom o čokoľvek. Často sa objavujú pocity viny, neschopnosti, beznádeje. Je tu zvýšené riziko samovražedného konania (suicidálne tendencie). Ďalej medzi príznaky depresie zaraďujeme poruchy pozornosti, nižšiu odolnosť voči stresu či ochudobnenie záujmov. (pozri aj "Symptomatológia podľa DSM IV")
Iné príznaky.
Pacienti so schizoafektívnou poruchou sú väčšmi náchylní neprimerane požívať etylalkohol alebo brať drogy (abúzus drog). Niekedy sa objavuje aj komorbidita schizoafektívnej poruchy s inými psychiatrickými ochoreniami (napr. obsesívno-kompulzívna porucha, anxieta, sociálna fóbia a pod.).
Typy poruchy.
Typy poruchy podľa MKCH-10 (ICD-10).
Podľa Medzinárodnej klasifikácie chorôb (MKCH-10), ktorá sa používa v Európe, poznáme tri typy schizoafektívnej poruchy:
Manický typ (F 25.0).
Pri tejto schizoafektívnej poruche sú zastúpené príznaky schizofrénne a manické. Prejavy ochorenia môžu byť niekedy nebezpečné tak ako pre pacienta samotného, tak i pre jeho okolie alebo spoločnosť. Začína sa často akútne (ataky ochorenia), dramaticky, môže byť hrubo narušené správanie. Priebeh býva väčšinou priaznivý, dochádza k uzdraveniu v priebehu niekoľkých týždňov.
Depresívny typ (F 25.1).
V tomto prípade sú v rovnakej fáze ochorenia vyjadrené schizofrénne aj depresívne príznaky. Schizoafektívna porucha depresívneho typu býva v porovnaní s manickým typom menej dramatická, môže začínať nenápadnejšie, ale má tendenciu k dlhšiemu priebehu.
Zmiešaný typ (F 25.2).
U tohto typu sú súčasne prítomné príznaky schizofrénne a zmes manických a depresívnych príznakov alebo ich striedanie (aj rýchle, aj pomalé). Výkyvy nálady od depresívnej po manickú (alebo hypomanickú) môžu byť v priebehu niekoľkých dní, dokonca v priebehu hodín.
Zmiešaný typ môže byť niekedy sprevádzaný tzv. zmiešanou epizódou, kedy sa prejavujú príznaky aj mánie (hypománie), aj depresie takmer každý deň v priebehu aspoň jedného týždňa (kritériá DSM IV). V takomto prípade hovoríme o dysforickej mánii, ak prevládajú manické príznaky a sú vyjadrené aspoň tri depresívne z DSM IV, alebo o agitovanej depresii, ak prevládajú depresívne príznaky a sú vyjadrené aspoň dva z týchto manických príznakov – motorická agitovanosť, psychická agitovanosť či intenzívne vnútorné napätie, a/alebo trysk myšlienok.
Typy poruchy podľa DSM IV.
Americká príručka DSM IV z r. 1994 pozná iba dva typy schizoafektívnej poruchy – bipolárny typ a depresívny typ. Bipolárny typ je identifikovaný, ak sa prejavuje v klinickom obraze manická alebo zmiešaná epizóda, manická epizóda striedajúca sa s depresívnou alebo zmiešaná epizóda striedajúca sa s depresívnou. Depresívny typ je charakterizovaný exkluzivitou depresívnej epizódy.
Prognóza.
Jednotlivé fázy ochorenia bývajú často dobre a zreteľne ohraničené, a to predovšetkým u manického a zmiešaného typu. Neraz chýbajú reziduálne príznaky, teda dochádza k úplnému uzdraveniu pacientov. Prognóza sa všeobecne považuje za priaznivú.
Schopnosť emočného prežívania môže pacienta chrániť pred rozvracajúcim účinkom schizofrénnych príznakov. Považuje sa za známku vyššej odolnosti osobnosti schopnosť využiť emócie k zvládnutiu psychotického prežívania. Preto sa pozoruje všeobecne priaznivejší priebeh ochorenia v porovnaní napríklad so schizofréniou, ale v porovnaní s afektívnou poruchou je celkový výstup horší. Komplikujúcimi faktormi pre prognózu sú výskyt schizofrénie v rodinnej anamnéze, včasný a nenápadný nástup príznakov, prevaha psychotických symptómov, nepriaznivý vývoj premorbidnej osobnosti (osobnosti pred nástupom choroby) a abúzus drog. Naopak pozitívnymi prognostickými znakmi sú vyššie IQ, malá porucha abstraktného myslenia, dobrá pracovná adaptabilita a náhle prepuknutie choroby.
Priaznivá prognóza sa týka najmä pacientov s manickým typom schizoafektívnej poruchy, ľudia s bipolárnym (zmiešaným) typom sú znevýhodnení, pričom najhorší celkový výstup je u ľudí s depresívnym typom, ktorý nastupuje aj odoznieva pomalšie.
Nepriaznivý prognostický výhľad súvisí najmä s negatívnymi schizofrénnymi príznakmi (alógia, avolícia, prípadne citová plochosť a apatia) a s depresívnou epizódou, ktorá má tendenciu sa vracať.
Liečba.
"Pozri aj": Antidepresívum, Neuroleptikum, Psychoterapia
Liečba schizoafektívnej poruchy pozostáva predovšetkým z farmakoterapie a psychoterapie. Súčasťou psychoterapie môže byť pracovná terapia a práca s rodinou.
Farmakoterapia.
Farmakoterapia zahrňuje kombináciu liekov na schizofrénne a afektívne príznaky. Používajú sa antipsychotiká (neuroleptiká), ktoré pôsobia na odstránenie patologických myšlienok, hlasov (halucinácií) a bludných presvedčení. Na úpravu porúch nálady sa volia lieky podľa typu ochorenia – antidepresíva alebo stabilizátory nálady (lítium, valproát sodný, karbamapezín a iné antiepileptiká), ktoré zabezpečujú aj prevenciu pred návratom ochorenia.
Známymi neuroleptikami sú haloperidol, risperidon (Rispen ®, Risperdal ®) quetiapín (Seroquel ®), aripiprazol (Abilify ®), ziprasidon (Geodon ®, Zeldox ®), klozapín (Leponex ®), amisulprid (Solian ®), sulpirid (Dogmatil ®) alebo olanzapín (Zyprexa ®).
Často používanými antidepresívami sú citalopram (Citalec ®, Citalopram ®, Seropram ®), escitalopram (Cipralex ®), sertralín (Zoloft ®, Asentra ®), venlafaxín (Efectin ®, Velaxín ®, Alventa ®) alebo fluoxetín (Prozac ®).
Je možné potvrdiť, že jednotliví pacienti reagujú na lieky rôzne. U všetkých sú popísané nežiaduce účinky, ale po úvodnej liečbe (asi 2 – 6 týždňov) väčšina pacientov začína lieky pomerne dobre tolerovať. Ak k tolerancii predsa len nedôjde, lekár volí inú kombináciu liečiv, kým nenájde takú, ktorá bude účinná a zároveň pre chorého tolerovateľná (alebo zníži dávkovanie). Takisto je vhodné dodať, že počas úvodnej liečby a liečby akútnej fázy psychiater volí vyššie dávky, ktoré môžu istým spôsobom utlmovať jasnosť myslenia (najmä neuroleptiká) a spôsobovať únavu a spánok (často potreba spať aspoň 12 hodín). Po odoznení primárnych symtómov (halucinácie, bludy) sa spravidla dávkovanie výrazne znižuje – na hranicu tzv. udržovacej dávky, ktorá má za cieľ udržať remisiu (stav bez psychózy). Tolerancia takejto udržovacej dávky je následne veľmi dobre tolerovaná a pacientom spôsobuje len minimálne nežiaduce účinky, čo umožňuje dlhodobú farmakoterapeutickú starostlivosť.
Je veľmi dôležité, aby pacient užíval lieky pravidelne vždy v lekárom určený čas a vždy lekárom určené dávky. Samovoľná úprava dávkovania (napr. v snahe zmierniť nežiaduce účinky) môže viesť k celkovému zlyhaniu liečby, ba návratu akútnej fázy (tzv. atak ochorenia). Ak pacient netoleruje nežiaduce účinky, odporúča sa konzultácia tohto problému s lekárom, ktorý rozhodne o ďalšom postupe (výmena lieku za vhodnejší alebo úprava dávkovania).
Hospitalizácia.
Liečba pacienta s akútnou fázou schizoafektívnej poruchy často vyžaduje dočasnú hospitalizáciu na psychiatrickom oddelení, ale nie vždy je nutná. Závisí to od vnútorného rozpoloženia chorého, od miery závažnosti jeho príznakov a od jeho spolupráce s lekárom. Prítomnosť adekvátnej rodinnej a sociálnej podpory chorého môže výrazne pobyt v nemocnici skrátiť. 
Elektrokonvulzívna terapia (ECT).
Ak zlyhajú bežné neuroleptiká, ukazuje sa ako účinnou práve elektrokonvulzívna liečba (ľudovo „elektrošoky“). Ide o efektívnu metódu, ako pomôcť psychotickému pacientovi vidieť opäť reálny kontext svojho usudzovania a vnímania, pričom efektívnosť rastie nepriamo úmerne s dĺžkou trvania príznakov. Používa sa najmä pri katatonických formách a u pacientov, kde bola predtým ECT účinná.
Procedúra sa realizuje pri úplnej narkóze (uspanie väčšinou pomocou látky thiopental), takže pacient zákrok nepociťuje. Rovnako sú podané myorelaxačné lieky, ktoré uvoľnia svalstvo, aby pri elektrokonvulzii nedochádzalo ku kŕčom. Elektródy umiestnené na hlave následne vysielajú krátky elektrický impulz do mozgu pacienta (300 až 400 mA 0,2 až 1,5 sekundy s frekvenciou asi 50 Hz). Celý zákrok je monitorovaný elektroencefalogramom EEG. Procedúra sa väčšinou opakuje viackrát (aspoň šesťkrát). 
Nežiaducimi účinkami bývajú niekedy nevoľnosť a amnézia, ktorá sa upraví do 72 hodín.
Psychosociálna terapia.
Individuálna (v nemocnici často skupinová) psychoterapia sa usiluje vytvoriť spoluprácu s pacientom. Súčasťou je poučenie o ochorení, jeho priebehu a vytvorenie dôvery pre ďalšiu, ambulantnú liečbu. Pacient by mal pochopiť a porozumieť tomu, čo sa s ním deje, mal by byť pripravený na možné problémy v liečbe, prípadné ťažkosti vyplývajúce z ochorenia.
Kľúčovým cieľom psychosociálnej podpory je priviesť pacienta k pochopeniu vlastných problémov. Tým sa otvorí cesta k zdarným riešeniam a schizoafektívny pacient môže takto predchádzať ďalším akútnym fázam či úspešne víťaziť nad depresiou. Psychoterapia sa, nasledujúc tento cieľ, zameriava na poskytovanie rád, vzdelávania, na objavenie vlastnej perspektívy či na modelovanie životných situácií tak, aby sa pacient učil zvládať stres a zodpovednosť.
Skupinová psychoterapia podporuje získanie či obnovenie sociálnych schopností (fungovanie pri bežných aktivitách). Pracovná terapia v rehabilitačných dielňach (prípadne chránené dielne) by mala poskytnúť upevnenie schopností a zručností a pripraviť pacienta na návrat do pracovného života.
Kultúrno-rekreačná terapia.
V rámci liečby schizoafektívnej poruchy je vhodné v snahe pomôcť chorému zvládať jeho sociálnu rolu rozvíjať kultúrno-rekreačnú činnosť. Tá zahrňuje napríklad aktívne športovanie (telocvik, posilňovanie alebo aj organizovaný šport), ktoré obvykle dobre vplýva na limitovanie neurotických príznakov ochorenia a je aspoň do istej miery efektívne v boji proti depresívnej epizóde.
Kultúrna terapia slúži na rozvoj osobnosti pacienta a usiluje sa premôcť niektoré negatívne príznaky a prejavy depresie – obzvlášť ochudobnenie záujmov a apatia. Zahŕňa najmä arteterapiu, ktorá lieči pomocou umenia (maľovanie, kreslenie, modelovanie z hliny, plastelíny a pod.) a biblioterapiu, ktorá pôsobí prostredníctvom kníh a umeleckej literatúry (čítanie, umelecká písomná tvorba – básne, príbehy, blogovanie, denníček a pod.). Cieľom je podnietenie k záujmom a koníčkom, ktoré zvyčajne počas choroby vymizli. Zaujímavou kultúrnou terapiou je muzikoterapia, ktorá môže mať výborné účinky (hra na hudobnom nástroji, spev alebo aj pasívne počúvanie hudby).
Odporúčanou formou terapie je aj rekreačná činnosť, ktorá zahŕňa nielen prechádzky po vonku (napríklad pri nákupoch) či výlety do iných miest či lesa, ale aj sledovanie televízie, návštevu kina či divadla alebo hranie spoločenských hier.

</doc>
<doc id="82278" url="https://sk.wikipedia.org/wiki?curid=82278" title="Anastázia Miertušová">
Anastázia Miertušová

Anastázia Miertušová (* 15. apríl 1927, Telgárt – † 27. máj 2002, Bratislava) bola slovenská výtvarníčka.
V rokoch 19491953 študovala u Ľudovíta Fullu na bratislavskej VŠVU a Prírodovednej fakulte Univerzity Komenského. 
Venovala sa maľbe, úžitkovej grafike i geometricky nefiguratívnej plastike. V roku 1971 získala cenu Zväzu slovenských výtvarných umelcov. Vystavovala najmä v rámci hnutia Kompozícia, neskôr Klubu konkretistov. Jej diela sú v Slovenskej národnej galérii, Galérii mesta Bratislavy a v súkromných zbierkach na Slovensku aj v zahraničí. Jej práce mali konštruktívne zameranie. Obrazy komponovala z prísnych geometrických konfigurácií.
Spoluzakladala Galériu Cypriána Majerníka v Bratislave. Jej manželom bol výtvarník Marián Čunderlík.

</doc>
<doc id="82288" url="https://sk.wikipedia.org/wiki?curid=82288" title="Disco">
Disco



</doc>
<doc id="82289" url="https://sk.wikipedia.org/wiki?curid=82289" title="Automated Transfer Vehicle">
Automated Transfer Vehicle

Automated Transfer Vehicle alebo tiež ATV (z angličtiny "automatický transportný prostriedok") bola nákladná kozmická loď postavená a prevádzkovaná Európskou kozmickou agentúrou určená na zásobovanie kozmickej stanice ISS. Vykonala päť letov. Počas trvania programu išlo o najväčšiu zásobovaciu kozmickú loď k ISS.
Technický opis.
Kozmická loď ATV má celkovú dĺžku 10,8 m a maximálny priemer 4,5 metra, jej maximálna prázdna hmotnosť (bez nákladu a paliva) je 9 800 kg, s nákladom a palivom je to vyše 20 000 kg. ATV sa skladá z dvoch základných častí. Ide o služobný modul (prístrojová sekcia neskôr použitá ako základ servisného modulu kozmickej lode Orion), ktorý obsahuje nevyhnutné riadiace, pohonné a elektronické systémy, a integrovaný nákladný modul, v ktorom je uložený dopravovaný náklad s maximálnou hmotnosťou 7 700 kg. Na povrchu služobného modulu sú umiestnené 4 rozkladacie solárne panely s maximálnym rozpätím 22,3 metra a výkonom (3 800 W), 40 Ah batérie, palivové nádrže, štyri trysky motorov R-4D (490 N) a 28 motorčekov riadenia polohy, orientácie a brzdenia (220 N).
Lode boli vypúšťané z kozmodrómu Kourou pomocou rakiet Ariane 5 a automaticky sa pripájali na dokovací port modulu Zvezda.
Zoznam vypustených a plánovaných ATV.
ESA vyslala k ISS do roku 2015 celkovo 5 nákladných lodí ATV. Lode boli nazvané po významných európskych vedcoch a umelcoch.
Ďalší vývoj ATV.
Aj keď ministerská konferencia v decembri 2005 v Berlíne neschválila žiadny program ďalšieho vývoja ATV, podrobné štúdie existujú a ESA sa k nim môže vrátiť. V roku 2008 by mali zástupcovia členských krajín rozhodnúť o projektoch a výdajoch súvisiacich s ISS na ďalšie štvorročné obdobie. Ak by sa dovtedy ATV osvedčilo ako spoľahlivý dopravný prostriedok, mohlo by dôjsť k jeho ďalšiemu využitiu ako :

</doc>
<doc id="82295" url="https://sk.wikipedia.org/wiki?curid=82295" title="Ryhovanie (embryológia)">
Ryhovanie (embryológia)

Ryhovanie je označenie včasnej fázy delenia oplodneného vajíčka, ktoré vzniká po splynutí samčej a samičej pohlavnej bunky. Je jednou zo začiatočných fáz ontogenézy.
Oplodnené vajíčko sa rýchlo mitoticky delí - medzi jednotlivými bunkami pretrvávajú určitý čas na povrchu typické ryhy - preto sa toto včasné delenie nazýva ryhovanie. Jeho priebeh závisí na množstve a uložení zásobných tzv. žĺtkových hmôt, ktoré sa nachádzajú v cytoplazme vajíčka. Toto uloženie a množstvo je druhovo špecifické. 
Rozoznávame nasledovné typy ryhovania:
U človeka je ryhovanie totálne a ekválne, a prebieha počas postupu zárodku z vajcovodu do maternice.

</doc>
<doc id="82299" url="https://sk.wikipedia.org/wiki?curid=82299" title="Leopold Ahlsen">
Leopold Ahlsen

Leopold Ahlsen, vlastným menom Helmut Alzmann (* 12. január 1927, Mníchov, Nemecko† 10. január 2018, tamže) bol nemecký spisovateľ a divadelný režisér.
Študoval germanistiku a divadelnú vedu v Mníchove a absolvoval herectvo. Po štúdiu bol najskôr hercom a režisérom na rôznych javiskách, neskôr, v roku 1960 sa stal spisovateľom na voľnej nohe.
Písal najmä rozhlasové, divadelné a televízne hry.

</doc>
<doc id="82300" url="https://sk.wikipedia.org/wiki?curid=82300" title="Morula">
Morula

Morula je guľovitý zhluk buniek, vznikajúci v prvotných fázach ontogenézy delením oplodneného vajíčka. Na jej povrchu sa vytvárajú typické, často pre určitú skupinu živočíchov špecifické, ryhy. Ďalším delením sa morula mení na blastulu.
Typická morula u človeka je vyvinutá na konci 4. dňa po oplodnení a nachádza sa už tesne pred vstupom do dutiny maternice.

</doc>
<doc id="82301" url="https://sk.wikipedia.org/wiki?curid=82301" title="Alfred Andersch">
Alfred Andersch

Alfred Andersch (* 4. február 1914, Mníchov – † 21. február 1980, Berzona pri Locarne, Švajčiarsko) bol nemecký spisovateľ, vydavateľ a rozhlasový redaktor.

</doc>
<doc id="82302" url="https://sk.wikipedia.org/wiki?curid=82302" title="Erich Arendt">
Erich Arendt

Erich Arendt (* 15. apríl 1903, Neuruppin, Nemecko – † 25. september 1984, Wilhelmshorst) bol nemecký básnik a literárny prekladateľ.

</doc>
<doc id="82303" url="https://sk.wikipedia.org/wiki?curid=82303" title="Ernst Moritz Arndt">
Ernst Moritz Arndt

Ernst Moritz Arndt (* 26. december 1769, Groß-Schoritz, Nemecko – † 29. január 1860, Bonn) bol nemecký publicista a básnik.

</doc>
<doc id="82304" url="https://sk.wikipedia.org/wiki?curid=82304" title="Blastula">
Blastula

Blastula je ďalším včasným vývinovým štádiom ontogenézy jedinca. Vyvíja sa z moruly. Tvorí ju guľovitý útvar, centrálne dutý, ktorého stenu tvorí jedna vrstva buniek. Blastula sa procesom tzv. gastrulácie mení na gastrulu.

</doc>
<doc id="82305" url="https://sk.wikipedia.org/wiki?curid=82305" title="Prírodovedecká fakulta Univerzity Komenského v Bratislave">
Prírodovedecká fakulta Univerzity Komenského v Bratislave

Prírodovedecká fakulta Univerzity Komenského v Bratislave (skr. PriF UK) je jedna z trinástich fakúlt Univerzity Komenského v Bratislave. 
V súčasnosti sa na Prírodovedeckej fakulte UK vyučujú predmety v odboroch biológia, chémia, geológia, geografia, environmentalistika a učiteľské kombinácie týchto predmetov.
Fakulta sídli v päťpavilónovom komplexe, postavenom v rokoch 1960 - 1987, v Mlynskej doline. Jednotlivé pavilóny sa označujú podľa začiatočných písmen chemickej, biologickej a geologickej/geografickej sekcie ako CH2, CH1, B2, B1 a G.
História.
Snahy o založenie prírodovedeckej fakulty na Slovensku v medzivojnovom období neboli úspešné. Po rozbití Československej republiky, pred začiatkom druhej svetovej vojny boli zatvorené všetky české vysoké školy v Česku a Slováci, ktorí mali záujem o vzdelávanie v obore prírodných vied, nemali kde študovať. Fakulta vznikla na základe zákona č. 168/1940 Sl. z., pričom prvý zápis študentov na fakultu sa uskutočnil v zimnom semestri školského roku 1940/1941. Fakulta vznikla oddelením od Filozofickej fakulty vtedajšej Slovenskej univerzity, kde sa už predtým vyučovali niektoré prírodovedné predmety. Prvým dekanom bol František Valentin. Od začiatku mala botanický a geografický ústav, tiež ústav pre zoológiu a porovnávaciu anatómiu. Jednotlivé ústavy sa nachádzali na Rajskej a Moskovskej ulici. Výučba matematiky, fyziky a chémie sa realizovala na Slovenskej vysokej škole technickej V roku 1941 ich doplnil geologicko-paleontologický ústav a v roku 1942 aj mineralogicko-petrografický ústav, oba pracovali v provizórnych podmienkach bez dostatku kvalifikovaného personálu. V zimnom semestri 1942/1943 pribudol na fakulte ústav atómovej fyziky a v roku 1944 astronomický ústav a ústav matematiky. Bez samostatného ústavu až do roku 1948 zostávala chémia.
V roku 1950 boli ústavy fakulty reorganizované na katedry. Vzhľadom na štátom plánovaný veľký rozmach výstavby a rozvoja miest ČSSR sa v školskom roku 1951/1952 od Prírodovedeckej fakulty oddelila Fakulta geologicko-geografických vied, ktorá sa však v roku 1959 stala opäť jej súčasťou. V školskom roku 1978-1979 mala fakulta 6 sekcií: matematickú so 7 katedrami, fyziky so 7 katedrami, chémie so 7 katedrami, geológie s 8 katedrami, biológie s 10 katedrami a geograficko-spoločenskovednú so 7 katedrami. Ďalej zahŕňala 5 vedecko-výskumných ústavov, botanickú záhradu a biologickú stanicu Šúr. V roku 1980 sa oddelila Fakulta matematiky, fyziky a informatiky.
V roku 2013 sa začala rekonštrukcia a dlho očakávaná výmena okien jednotlivých pavilónov budovy fakulty. Ako prvý v priebehu jesene a zimy 2013 zrekonštruovali pavilón Ch-1. Na začiatku roku 2014 začali vedľa pavilónu Ch-2 s výstavbou budovy vedeckého parku Univerzity Komenského.
Vedenie fakulty.
Od 1. februára 2019 je na čele fakulty dekan prof. RNDr. Peter Fedor, DrSc. 
Prodekani
Tajomníčka

</doc>
<doc id="82307" url="https://sk.wikipedia.org/wiki?curid=82307" title="Richard Martin West">
Richard Martin West

Richard Martin West (* 1941) je dánsky astronóm pracujúci v European Southern Observatory (ESO).

</doc>
<doc id="82308" url="https://sk.wikipedia.org/wiki?curid=82308" title="R. M. West">
R. M. West



</doc>
<doc id="82309" url="https://sk.wikipedia.org/wiki?curid=82309" title="Gastrula">
Gastrula

Gastrula je včasný vývojový stupeň ontogenézy jedinca. Vzniká z blastuly procesom, ktorý sa nazýva "gastrulácia".
Gastrulácia je proces, pri ktorom sa z jednovrstvovej blastuly vytvorí dvojvrstvová gastrula. Vnútorná vrstva buniek sa označuje ako "endoderm", vonkajšia ako "ektoderm".
Samotný proces gastrulácie prebieha u rôznych živočíchov rôzne, ovplyvnený rovnakými príčinami ako ryhovanie:
Gastrulácia ďalej pokračuje vytvorením tretieho zárodočného listu - "mezodermu". Znovu nie je u jednotlivých skupín živočíchov rovnaká. Najjednoduchší je tento proces u obojživelníkov: mezoderm tu vzniká tak, že sa bunky ektodermu v okolí okraja blastoporu delia a vsúvajú medzi ekto- a endoderm, pozdĺž budúcej chrbtovej strany zárodku. Z materiálu v strednej čiare sa neskôr vyvinie chorda dorsalis.
Plazy a vtáky majú gastrulu v podobe tzv. zárodočné terčíka. Chordomezodermový materiál do neho vstupuje v mieste, ktoré sa označuje ako tzv. "primitívna jamka" (plazy) alebo ako tzv. "primitívny uzol" (vtáky; a primitívna jamka sa vytvorí až v ňom), ktorý pokračuje smerom k budúcej chvostovej časti tela ako tzv. primitívny prúžok. Tieto miesta vstupu zodpovedajú blastoporu „klasickej“ gastruly.
Mezoderm sa po vnorení medzi ekto- a endoderm rozčleňuje na 2 hlavné oblasti:
Zárodočný terčík plazov a vtákov, zložený zo všetkých troch zárodočných listov, začína od svojich okrajov postupne obrastať žĺtkovú guľu, až ju nakoniec celú obklopí. Obrastajú všetky zárodočné listy i s coelomom. Vznikne tak časť embryonálna - budúce embryo, a časť extraembryonálna. Endoderm so splanchnopleurou obklopením žĺtkovej gule vytvoria tzv. "žĺtkové vrecko" (lat. saccus vitellinus, ktoré je zatiaľ spojené s dutinou budúceho čreva. Žĺtkové vrecko sa však v ďalšom vývoji zužuje v mieste pupku a zostane s črevom spojený len úzkym vývodom, označovaným ako "ductus omphaloentericus" alebo "ductus vitellointestinalis" (gr. omfalos - pupok; enteron - črevo; lat. vitellus - žĺtok; intestinum - črevo).
Pretože vajce sa vyvíja mimo vodného prostredia, vyvinuli sa u vajcorodých i osobitné embryonálne obaly:

</doc>
<doc id="82310" url="https://sk.wikipedia.org/wiki?curid=82310" title="Marcus Fabius Quintilianus">
Marcus Fabius Quintilianus

Marcus Fabius Quintilianus (asi 35 – asi 100) bol rímsky rečník a teoretik rečníctva. V rukopisoch sa jeho meno objavuje aj ako Quintillian a Quinctilian.
Život.
Marcus Fabius Quintilianus sa narodil okolo roku 35 v meste Calagurris (dnes Calahorra) v Hispánii. Jeho otec pôsobil ako učiteľ rečníctva. Svojho syna poslal niekedy počas vlády cisára Nerona za vzdelaním do Ríma, kde sa Quintilianus primkol k rečníkovi Domitiovi Afrovi, svojmu veľkému vzoru, ktorý v ňom vzbudil veľkú lásku k Ciceronovi, a gramatikovi Quintovi Remmiovi Palaemonovi. Po Afrovej smrti sa Quintilianus vrátil do Hispánie, kde sa venoval pravdepodobne právnickej praxi, ale roku 68 sa na nariadenie cisára Galbu vrátil do Ríma.
Po nástupe cisára Vespasiana (69) otvoril Quintilianus v Ríme rečnícku školu, ďalej ale tiež pokračoval vo svojej právnickej kariére. Od roku 78 bol riaditeľom vôbec prvej štátnej školy s priznaným platom 100 000 sesterciov ročne. Medzi jeho žiakov patrili Plínius Mladší, Tacitus a niektorí členovia cisárskej rodiny. Cisár Domicián mu za jeho dielo priznal konzulskú hodnosť ("ornamenta consularia").
Roku 88, možno v súvislosti s rastúcim politickým terorom zo strany cisára Domiciána, sa stiahol do ústrania a venoval sa už iba literárnej činnosti. V tomto období vzniklo i jeho najvýznamnejšie dielo "Institutio Oratoria" vydané po roku 96. Zomrel niekedy po roku 95, pravdepodobne okolo roku 100.
O Quintilianovom osobnom živote sa nedochovali takmer žiadne správy. V "Institutio" sám spomína svoju ženu, ktorá zomrela v mladom veku, a dvoch synov, ktorých tiež prežil.
Dielo.
"Institutio Oratoria".
"Institutio Oratoria" (Základy rétoriky), 12-dielna učebnica rečníctva, je jediným dochovaným Quintilianovým dielom. Je významná nielen ako pojednanie o teórií a praxi rečníctva, ale i ako zdroj informácii o rímskom vyššom vzdelaní a nárokoch, ktoré sa po všetkých stránkach kládli na pripravujúceho sa rečníka.
V Quintilianovej dobe sa prehlboval úpadok rečníctva, ktoré od nastolenia principátu stratilo svoju pôvodnú, republikánsku slobodu a so silnejúcim absolutizmom panovníka stále viac skĺzavalo k prázdnemu pochlebovaniu cisárskej moci alebo okrasnému prednesu bez faktického obsahu. Obzvlášť v neskorších rokoch Domitianovej vlády dochádzalo v rímskom štáte k tvrdým represiám. Aj najslabšie podozrenie opozície mohlo byť označené za zločin proti cisárskemu majestátu a potrestané smrťou (Domitianova tyrania viedla nakoniec k jeho zavraždeniu roku 96). Napriek tomu, či snáď práve z týchto dôvodov, si Quintilianus vzal za svoj vzor rečníctvo záverečných období republiky a predovšetkým osobu Marca Tullia Cicerona, nielen ako model slobodného rečníckeho prejavu, ktorý kladie dôraz na tradičné morálne hodnoty rímskeho človeka, ale i ako jazykový vzor. Ciceronov jednoduchý, čistý a vecný štýl (aticizmus) bol významným odklonom od stále ozdobnejšieho a pompéznejšieho, ale prázdneho rečnenia Quintilianových súčasníkov (aziatizmus). Tento pokus o návrat ku koreňom čiastočne súvisí i so zmenou politickej klímy po páde Nerona (68), v období Quintilianovho vrcholu, kedy sa nová dynastia Flaviovcov odklonila od honosnosti cisárskeho života svojich predchodcov a obhajovala jednoduchosť a praktickosť.
Pri tvorbe svojho diela sa Quintilianus opieral o početné pramene už existujúce v rímskej literatúre. Jeho učebnica má byť viac kompilácia týchto starších pojednaní než originálnou prácou. Rétorika má v jeho podaní mať praktický, nielen teoretický dopad. Quintilianus tiež odmietal zhrnutie teoretickej alebo praktickej prípravy rečníka do niekoľkých poučiek. Naopak, trval na uchopení látky v kontexte. I vďaka tomu má jeho učebnica úctyhodných 12 kníh.
Pretože hovorový prejav úzko súvisiaci s rečníctvom bol významnou súčasťou latinského jazyka a dokladal zmeny, ku ktorým v ňom dochádzalo, poskytuje Quintilianus dôležité informácie i o vývoji jazyka Rimanov a reflexii týchto zmien v rímskom povedomí. Uvedomuje si napríklad silnejúce prenikanie metaforického jazyka do rečníctva, ale nevníma ho ako smrteľnú chorobu, ktorá by nakoniec pripravila rečníctvo o jeho vyjadrovací účel. Podľa jeho mienky nemusí estetizácia znamenať umŕtvenie, pokiaľ popri nej bude jestvovať i pôvodná funkčná účelovosť. Podobne sa zasadzuje za sprehľadnenie rečníckeho prejavu, v ktorom vety často narastali do obludných rozmerov, košateli sa početnými, neprehľadnými metaforami, takže zmysel celého výroku zostával ťažko uchopiteľný.
Obsah.
"Institutio" je venované Quintilianovmu priateľov, rečníkovi Victorovi Marcellovi. Po úvodnom liste vydavateľovi obsahujúcom pokyny pre publikáciu, nasleduje 12 kníh nasledovného obsahu:
V hlavnej časti diela Quintilianus stanovuje päť častí rečníckeho prejavu, ktoré sa stanú vzorom pre rétoriku vo všetkých ďalších obdobiach:
Quintilianus pedagóg.
Z Quintilianovho uhlu pohľadu nie je rečníctvo iba jedným z oborov, ktorým sa môže rímsky občan venovať, ale základom jeho výchovy a spôsobu života, podobne ako bola v tejto istej pozícii vnímaná počas republiky slobodná politické činnosť alebo v gréckom prostredí filozofia. Práve vo vzdelávaní vidí Quintilianus spôsob, ako zabrzdiť morálny a spoločenský úpadok, v dôsledku ktorého, podľa jeho mienky, došlo k úpadku rečníctva i celej rímskej spoločnosti. Prvá kniha "Institutio" sa tak stáva príručkou nie tak rečníka, ako pedagóga, ktorý sa má postarať o výchovu dobrého občana práve skrz rétoriku. Ide o ojedinelý príklad pedagogickej literatúry, ktorý nemá v rímskej literatúre obdobu.
Quintilianove požiadavky na vychovávateľov dieťaťa sú neobvykle široké, počínajúc od opatrovateľky, ktorá by „podľa Chrysippovho ideálu mala byť filozofkou“, až po vhodný výber autorov na čítanie, ktorých jazyk je dostatočne čistý a nepoznačený zhubnými vplyvmi. Quintilianus tiež prichádza s niektorými prekvapivo modernými závermi: výchova by mala byť pre dieťa príjemná až zábavná a mala by sa vyhnúť tomu, aby vzbudzovala v dieťati strach. Zaoberá sa aj kladmi a zápormi verejného školstva v porovnaní s domácimi učiteľmi a dochádza k záveru, že je verejná výučba pre dieťa prínosnejšia kvôli spoločenským kompetenciám, ktoré nadobúda dieťa súčasne s vzdelaním. Quintilianus tiež obhajuje malý počet žiakov jedného učiteľa a prístup, ktorý uprednostňuje osobný prístup učiteľa a priateľský vzťah so žiakmi.
Quintilianov postoj k vládnucej moci.
Dvanásta kniha Základov rečníctva sa zaoberá jednou zo zásadných otázok rečníctva počas cisárstva, a to vzťahu rečníka k vládcovi. Quintilianus sa snaží prísť s kompromisom, ktorý by vylučoval jednak opozičné rečníctvo vystupujúce proti cisárskej zvrchovanosti, jednak prázdne pochlebovanie režimu, kedy by rečník slúžil ako púha trúba režimu. Tak ako mnohí jeho súčasníci, Quintilianus si uvedomuje nereálnosť predstavy, že by bolo možno obnoviť republiku, a nespochybňuje autoritu cisára. Zároveň ale celým svojim programom usiluje nastoliť model rečníka, ktorý si zachováva svoju morálnu svojbytnosť a ktorému je ponechaný priestor, hoci obmedzený autoritou panovníka, na vyjadrenie vlastného názoru. Práve týmto spôsobom možno zastaviť úpadok, ktorý Quintilianus vidí v servilnosti cisárskych rečníkov.
Quintilianov ohlas.
Quintilianova kritika rečníctva a jazyka strieborného obdobia na dlhé obdobie ovplyvnila pohľad ďalších generácii na toto obdobie. Obzvlášť Quintilianovo vystupovanie proti Senecovi výrazne ovplyvnilo hodnotenie tohto autora v neskorších obdobiach. Už počas jeho života zložil na Quintiliana epigram jeho súčasník Martialis. Je to dvojznačné dielko, ktoré na jednej strane adresuje, možno ironicky, Quintiliana ako záchrancu rímskej mládeže a na strane druhej sa vysmieva z jeho kariérizmu. V neskorších obdobiach antiky slúžil Quintilianus ako vzor pre svätého Augustína a Hieronyma. Počas stredoveku kolovali iba zlomkové výňatky z Quintilianovho diela. K znovuobjaveniu došlo s oživením záujmu o antiku počas humanizmu, kedy bol objavený rukopis celého Quintilianovho diela. Naväzovali naň Francesco Petrarca a neskôr, počas Reformácie, Martin Luther. V modernej dobe prejavila nový záujem o Quintiliana literárna kritika aj pedagogika. Quintilianus je považovaný za prvého obhajcu výchovy upriamenej na dieťa.

</doc>
<doc id="82312" url="https://sk.wikipedia.org/wiki?curid=82312" title="Helmut Alzmann">
Helmut Alzmann



</doc>
<doc id="82313" url="https://sk.wikipedia.org/wiki?curid=82313" title="Slovenská pospolitosť">
Slovenská pospolitosť



</doc>
<doc id="82315" url="https://sk.wikipedia.org/wiki?curid=82315" title="Blastocysta">
Blastocysta

Blastocysta je skoré štádium ontogenézy človeka. Vytvára sa z moruly na začiatku 5. dňa po oplodnení. 
V morule sa vytvorí dutina - tzv. "dutina blastocysty". Na rozdiel od typickej blastuly, ktorú tvorí dutina obklopená jednou vrstvou buniek, u človeka sa v jednom póle nahromadí väčší zhluk buniek. Tento sa označuje ako "embryoblast" (v anglickej literatúre ICM - inner cell mass; budúce embryo), jednovrstvový obal dutiny blastocysty ako "trofoblast" (gr. trophe - výživa; budúce plodové obaly).
Blastocysta sa počas 6.-7. dňa zanorí do sliznice maternice, pričom tento proces sa odborne nazýva "uhniezdenie - nidácia" (lat. nidus - hniezdo). Nidácia je zo strany blastocysty aktívny proces, kedy trofoblast uvoľňuje proteolytické (bielkoviny štiepiace) enzýmy, ktoré uvoľňujú medzibunkové spojenia sliznice. Do sliznice sa zanorí celá, najhlbšie je pól s embryoblastom.
Ďalší vývoj pokračuje do štruktúry, ktorá sa u cicavcov označuje ako plodové vajce (gastrula primitívnejších organizmov).

</doc>
<doc id="82316" url="https://sk.wikipedia.org/wiki?curid=82316" title="Plodové vajce">
Plodové vajce

Plodové vajce je ďalším vývojovým stupňom blastocysty u cicavcov a človeka. Jeho vývoj začína približne na prelome 1. a 2. týždňa po oplodnení.
V 2. týždni vývoja sa v nahromadenom zhluku buniek embyoblastu vytvoria dve samostatné dutiny, každá z nich vystlaná jednou vrstvou buniek:
Miesto, v ktorom na seba vrstvy buniek amniovej a žĺtkovej dutiny naliehajú, sa označuje ako "zárodočný terčík". Je tvorený bunkami "epiblastu" z amniovej a "hypoblastu" zo žĺtkovej dutiny - pričom obe vrstvy sú pôvodom z embryoblastu. Polaritu určí objavenie sa tzv. prechordovej platničky ako lokálneho zhrubnutia hypoblastu (endodermu) na budúcom hlavovom konci. 
Niektoré bunky zárodočného terčíka postupne obalia celý amniový a žĺtkový váčok riedkym mezenchýmom - tzv. "extraembryonálny mezoderm" (ktorý tak vzniká skôr, ako mezoderm vlastného embrya). Ten na krátky čas vyplňuje priestor medzi váčkami a trofoblastom, no zakrátko sa rozostúpi: časť obaľujúca amniový váčok a trofoblast vytvorí "extraembryonálnu somatopleuru", časť obaľujúca žĺtkový vačok "extraembryonálnu splanchnopleuru", vzniknutý priestor medzi nimi sa nazýva "extraembryonálny coelom". Trofoblast s extraembryonálnou somatopleurou vytvorí "chorion". Zvyšné spojenie trofoblastu s embryoblastom, teraz obklopené extraembryonálnym mezodermom, sa označuje ako "zárodočný stvol" a je základom pre budúci pupočník.
Intraembryonálny mezoderm zárodočného terčíka vzníká na začiatku 3. týždňa po oplodnení. Na povrchu epiblastu sa v spodnej časti terčíka v strednej čiare vytvára tzv. "primitívny prúžok", ktorý rastie smerom „nahor“ a na jeho hlavovom konci sa objavuje vyvýšený tzv. "primitívny uzol" (Hensenov uzol). Stredom prúžku sa formuje "primitívny žliabok", ktorý sa končí v Hensenovom uzle "primitívnou jamkou". Z tohoto základu sa do oboch strán vsúva mezoderm (pôvodne z epiblastu) medzi obe bunkové vrstvy terčíka - ompletný trojvrstvový zárodočný terčík (alebo zárodočný štít) sa formuje v 16. dni vývoja. 
Od primitívneho uzla dopredu smerujú množiace sa bunky mezodermu kraniálnym (hlavovým) smerom a vytvoria hlavový, chordomezodermový výbežok; jeho kraniálny koniec splynie s prechordovou platničkou. Od primitívneho prúžka do bokov vstupujú ďalšie mezodermové bunky, ktoré vyplnia priestor medzi ektodermom a mezodermom až k okrajom zárodočného terčíka a následne splynú s extraembryonálnym mezodermom. Výnimku tvoria dve políčka: jedno v oblasti prechordovej platničky, druhé na dolnom (kaudálnom) konci primitívneho prúžku - obe tvoria len 2 tesne spojené vrstvy endo- a ektodermu. Prechordová platnička sa v ďalšom vývoji označuje ako "faryngová membrána", kaudálne políčko ako "kloaková membrána".

</doc>
<doc id="82321" url="https://sk.wikipedia.org/wiki?curid=82321" title="Atómový hríb">
Atómový hríb

Atómový hríb sa nazýva oblak prachu a dymu, ktorý vzniká po výbuchu atómovej bomby. Tento efekt nastáva vytvorením extrémneho tepla, pri ktorom v okamihu explózie (1) dochádza k prudkému rozpínaniu vzduchu v mieste výbuchu a následným vznikom vákua na tomto mieste, čo je sprevádzané implóziou (2) al. „vcucnutím“ oblaku do seba.

</doc>
<doc id="82323" url="https://sk.wikipedia.org/wiki?curid=82323" title="Nymfa (mytológia)">
Nymfa (mytológia)

Nymfy (gr. "Νύμφαι", "Nymfai", t. j. dievčiny, víly, nevesty, lat. "Nymphae") boli v gréckej a rímskej mytológii smrteľné, nižšie bohyne, ochrankyne miest, ktoré obývali. 
Okrem toho, že zomierali, boli dlhovekými a večne mladými bytosťami. Považované sú za dcéry Dia. Sú predstavované ako pekné ženy. Sídlili v horách, lesoch, na lúkach, v jaskyniach, nad riekami, žriedlami a morami. Dnes sa ich kult vysvetľuje ako pozostatok prvotného animizmu.
Rozdelenie.
Nymfy netvorili homogénnu skupinu. Rozlišujú sa na:
Najznámejšími nymfami boli Echo a Kalypsó. V neskorších dobách sa nymfy stali častými témami umelcov, básnikov i dramatikov. Od ich názvu je odvodený termín nymfománia a nymfofília.

</doc>
<doc id="82328" url="https://sk.wikipedia.org/wiki?curid=82328" title="Sponzori Majstrovstiev sveta vo futbale 2006">
Sponzori Majstrovstiev sveta vo futbale 2006

Majstrovstvá sveta vo futbale 2006 mali množstvo oficiálnych sponzorov.
Oficiálni partneri.
Oficiálnymi partnermi Majstrovstiev sveta boli: 
Poznámky.
[[Kategória:Majstrovstvá sveta vo futbale 2006|Sponzori]]

</doc>
<doc id="82329" url="https://sk.wikipedia.org/wiki?curid=82329" title="Nymfa">
Nymfa

Nymfa môže byť:

</doc>
<doc id="82330" url="https://sk.wikipedia.org/wiki?curid=82330" title="Satelit">
Satelit

Satelit môže byť:

</doc>
<doc id="82331" url="https://sk.wikipedia.org/wiki?curid=82331" title="Teplička (prítok Váhu)">
Teplička (prítok Váhu)

Teplička je vodný tok na strednom Považí, v severovýchodnej časti okresu Trtenčín. Je to ľavostranný prítok Kočkovského kanála s dĺžkou .
Prameň.
Pramení v Strážovských vrchoch, v podcelku Zliechovská hornatina, v priestore medzi vrchmi Vápeč () a Homôľka (), v nadmorskej výške cca 
Opis toku.
Spočiatku tečie juhozápadným smerom cez obec Dolná Poruba, na území ktorej priberá viaceré krátke prítoky z oboch strán. Následne sa stáča na západ, preteká niekoľkými osadami a po pribratí ďalších krátkych prítokov vstupuje do intravilánu obce Omšenie. Za obcou napája vodnú nádrž Baračka a pokračuje viac severozápadným smerom. Tečie okrajom časti Baračka, kde priberá pravostranný prítok spod Kamenných vrát, viac rozširuje svoje koryto a ďalej preteká Trenčianskymi Teplicami. Priberá ľavostranný prítok, tečúci časťou Červené Kopanice a vstupuje do Trenčianskej kotliny. Preteká obcou Trenčianska Teplá, za ňou sa stáča na západ a vzápätí na juh, tečie súbežne s Kočkovským kanálom okolo Opatovej. Spoločne s korytom kanála sa oblúkom stáča opäť na západ a preteká intravilánom mesta Trenčín. Z ľavej strany ústi do Tepličky potok Kubrica a v blízkosti sídliska Sihoť I, a pod vodnou nádržou, sa vlieva do Kočkovského kanála, ktorý sa po spája s hlavným korytom Váhu.

</doc>
<doc id="82332" url="https://sk.wikipedia.org/wiki?curid=82332" title="Parná">
Parná

Parná je vodný tok na západnom Slovensku, pravostranný prítok Trnávky dlhý . 
Prameň.
Pramení v Malých Karpatoch, v podcelku Pezinské Karpaty, pod hlavným hrebeňom pohoria, na úpätí Vápennej (), v nadmorskej výške okolo 
Opis toku.
Tečie východným smerom, priberá kratšie prítoky z obidvoch strán, prudko sa stáča, na krátkom úseku tečie na sever a vzápätí sa stáča na severovýchod, kde preteká osadou Rybáreň so sústavou rybníkov Parina. Zľava priberá Bohatú a ďalej tečie na východ cez rekreačnú osadu Majdan a južne od obce Lošonec ústi do vodnej nádrže Horné Orešany, ležiacej na rozhraní Malých Karpát a Podunajskej pahorkatiny. Ďalej tečie územím Trnavskej pahorkatiny, stáča sa najprv na juh, preteká obcou Horné Orešany, za ktorou pokračuje juhovýchodným smerom. Z pravej strany priberá neďaleko Dolných Orešian Orešiansky potok (), preteká okolo Košolnej a koryto Parnej sa začína výraznejšie horizontálne vlniť. Potom tečie cez obec Suchá nad Parnou, kde sprava priberá Podhájsky potok a rozširuje svoje koryto, preteká susednou obcou Zvončín a následne sa od hlavného koryta odpája na ľavom brehu vedľajšie koryto (). To tečie rovnobežne s hlavným korytom a opätovne sa pripája severne od obce Biely Kostol. V blízkosti tejto obce sa oddeľuje ďalšie ľavostranné vedľajšie rameno, ktoré pokračuje v dĺžke súbežne s hlavným korytom, a následne napája sústavu Trnavských rybníkov na ľavom brehu. Pokračuje juhozápadným okrajom Trnavy, popri obci Hrnčiarovce nad Parnou, kde sa najprv na pravom brehu oddeľuje ďalšie vedľajšie rameno, tečúce súbežne s hlavným korytom, ktoré následne utvára dvojitú ostrú zákrutu a vzápätí priberá vedľajšie rameno pritekajúce z oblasti Trnavských rybníkov. Parná tečie pri obci Zeleneč na krátkom úseku na juh, priberá vedľajšie rameno oddelené pri Hrnčiarovciach a ústi v nadmorskej výške cca do Trnávky.

</doc>
<doc id="82333" url="https://sk.wikipedia.org/wiki?curid=82333" title="Trnávka (prítok Dolného Dudváhu)">
Trnávka (prítok Dolného Dudváhu)

Trnávka je rieka na západnom Slovensku, pravostranný prítok Dolného Dudváhu s dĺžkou .
Prameň.
Pramení v Malých Karpatoch, v podcelku Brezovské Karpaty, pod Vápenkovou skalou (), v nadmorskej výške okolo 
Opis toku.
Najprv tečie východným smerom v priestore južne od obce Rozbehy, následne sa stáča na juh a preteká chatovou osadou Sokolské chaty. Pri osade Nespalovci priberá pravostranný prítok a ďalej pokračuje juhovýchodným smerom. Opúšťa Malé Karpaty a vteká do Podunajskej pahorkatiny, podcelku Trnavská pahorkatina. Z ľavej strany priberá Rakovú, tečie okolo obcí Trstín a Bíňovce a vteká do vodnej nádrže Boleráz. Do priehrady ústia sprava Luhový potok () a Smolenický potok. Pod hrádzou pokračuje cez obec Boleráz, sprava priberá Rakytu, pokračuje okrajom Klčovian a výraznejšie rozširuje svoje koryto. Tok sa ďalej horizontálne vlní, tečie pomedzi obce Bohdanovce nad Trnavou (ľavý breh) a Šelpice (pravý breh) a vstupuje na územie mesta Trnava. Mesto preteká viac-menej severojužným smerom, len na juhozápadnom okraji Starého Mesta vytvára ostrú dvojitú zákrutu. Okrajom mestskej časti Modranka preteká juhovýchodným smerom, avšak za ňou sa opäť stáča viac na juh (). Priberá svoj najvýznamnejší prítok, pravostrannú Parnú () a ďalej opätovne tečie na krátkom úseku k juhovýchodu. Pri obci Opoj sa stáča na juh, tečie až k obci Majcichov, v blízkosti ktorej ústi do Dolného Dudváhu.

</doc>
<doc id="82334" url="https://sk.wikipedia.org/wiki?curid=82334" title="Filtrácia">
Filtrácia

Filtrácia je metóda na oddeľovanie nerozpustných tuhých látok od kvapalín alebo plynov na základe rozdielnej veľkosti častíc. Suspenzia sa prelieva cez filter (filtračný papier, sito...), pričom tekutina (filtrát) pretečie a filtračný zvyšok ostane na filtri.
Filtračná schopnosť je daná číslom, beta, kde pomer beta je definovaný vzťahom:
beta x = Nu/Nd, kde:
x špecifikuje rozmer častice, od ktorej platia počty častíc uvedených vo vzťahu.
Nu - počet častíc väčších ako rozmer x na vstupe do filtra v jednotke objemu filtrovanej kvapaliny.
Nd - počet častíc väčších ako rozmer x na výstupe filtra v jednotke objemu filtrovanej kvapaliny.
Keď je filtračná vložka deklarovaná s x=25 µm a β25=200, znamená to že ak na vstupe je 10 000 častíc v jednotke objemu, na výstupe z filtra (vo filtráte) môže byť 50 častíc väčších ako 25 µm v danej jednotke objemu filtrovanej kvapaliny.
Účinnosť filtrácie E je potom daná:
formula_1
V tomto prípade (metóda pomeru β) neudáva, aké sú najväčšie preniknuté častice. Pri absolútnej zachytávacej schopnosti sa udáva aj to, aká najväčšia častica môže preniknúť do filtrátu.

</doc>
<doc id="82335" url="https://sk.wikipedia.org/wiki?curid=82335" title="Trnávka (prítok Ondavy)">
Trnávka (prítok Ondavy)

Trnávka (vo východoslovenskom nárečí nazývaný aj Kanáliš) je rieka na východnom Slovensku, v okresoch Košice-okolie a Trebišov. Je to pravostranný prítok Ondavy s dĺžkou .
Pramení v Slanských vrchoch, v podcelku Bogota, na východnom úpätí Ploskej (), juhojuhovýchodne od Dargovského priesmyku (), v nadmorskej výške cca 
Na krátkom úseku tečie na sever, vzápätí sa stáča na východ a vytvára predel medzi podcelkami Bogota na juhu a Mošník na severe. Potom preteká rekreačným strediskom Biele Studničky a vteká do Východoslovenskej pahorkatiny, podcelku Podslanská pahorkatina, kde sprava priberá Žiarsky potok a zľava Pecový jarok. Preteká obcou Dargov, na jej území priberá sprava Kamenný potok. Vzápätí sa stáča juhovýchodným smerom a koryto sa intenzívnejšie horizontálne vlní. Sprava priberá Lieskovec () a ďalej tečie cez obec Trnávka. Napája vodnú nádrž Sečovce, do ktorej z pravej strany ústi Miľač a Trnávka pokračuje východným smerom. Preteká cez Sečovce, kde sa na krátkom úseku vetví na dve ramená, koryto rieky sa výrazne rozširuje a sprava priberá Trnavu. Vstupuje na Východoslovenskú rovinu, podcelok Ondavská rovina, tu preteká cez obec Hriadky, pri ktorej priberá ľavostranný Višňovský potok a prudko sa stáča na juh. Ďalej tečie vyrovnaným regulovaným korytom, zľava sa spája s Manovým kanálom, následne preteká cez Vojčice, okrajom Milhostova a vstupuje na územie mesta Trebišov. Tu v minulosti napájala päť vodných nádrží na pravom brehu, ktoré využíval už zaniknutý cukrovar, a ďalej preteká východným okrajom mesta. Z pravej strany priberá viacero zavlažovacích kanálov, križuje sa s kanálom Čapliny a preteká okrajom obce Zemplínske Hradište. Zľava priberá kanály Kropa a Lesík a následne aj svoj najvýznamnejší prítok, pravostranný Chlmec (). Od hlavného koryta sa sprava oddeľuje Neľovský kanál, ktorý prebieha súbežne s Trnávkou a ústi do Kopaného jarku. Trnávka sa stáča postupne na juhovýchod, tečie okrajom obce Hraň, v blízkosti ktorej sa v nadmorskej výške asi 97 m n. m. vlieva do Ondavy.

</doc>
<doc id="82338" url="https://sk.wikipedia.org/wiki?curid=82338" title="Iónová väzba">
Iónová väzba

Iónová väzba je kovalentná väzba, vzniká pri reakcii látok, ktorých rozdiel elektronegativít je väčší ako 1,7. Jej podstatou sú príťažlivé sily medzi katiónmi a aniónmi. Je smerovo nešpecifická. Najznámejšia zlúčenina, ktorá je tvorená iónovou väzbou je NaCl, ďalej napr: LiF, Na2O, BeCl2, MgO.

</doc>
<doc id="82339" url="https://sk.wikipedia.org/wiki?curid=82339" title="Chlmec (prítok Trnávky)">
Chlmec (prítok Trnávky)

Chlmec je riečka na východnom Slovensku, preteká okresmi Košice-okolie a Trebišov. Je to pravostranný prítok Trnávky s dĺžkou .
Prameň.
Pramení v Slanských vrchoch, v podcelku Bogota, na východnom úpätí vrchu Bogota (), v nadmorskej výške okolo .
Smer toku.
Územím Slanských vrchov tečie južným smerom, priberá ľavostranný prítok spod Vrchného kameňa (sútok v nadmorskej výške ) a neskôr ďalší prítok sprava (). Ďalej vteká do Východoslovenskej pahorkatiny, podcelku Podslanská pahorkatina, kde sa stáča na juhovýchod. Zľava priberá Teplicu (), preteká v blízkosti obce Egreš a veľkým oblúkom sa stáča na severovýchod. Následne priberá svoj najvodnatejší prítok, Čížu () zľava a prudko mení smer toku opätovne na juhovýchod. Potom vstupuje na Východoslovenskú rovinu, podcelok Ondavská rovina, kde preteká okrajom obcí Čeľovce a Nižný Žipov, priberá ľavostranný Močiarny potok a tečie viac na juhojuhovýchod okolo obcí Úpor (ľavý breh), Stanča (pravý breh) a Zemplínsky Klečenov (ľavý breh). Pokračuje popri obci Hrčeľ, priberá ľavostranný Hrčeľský potok, následne sa veľkým oblúkom stáča a tečie na severovýchod. Z pravej strany priberá Kystiansky potok a oblúkom obteká obec Zemplínsky Branč, na krátkom úseku tečie na sever a vzápätí ďalším oblúkom mení smer toku na východ. V katastrálnom území obce Hraň v nadmorskej výške asi ústi do Trnávky.
Rieka prekonáva prevýšenie takmer 600 metrov, avšak na dolnom toku je prevažne nížinným typom rieky s početnými zavlažovacími kanálmi, križujúcimi hlavné koryto. Od mosta štátnej cesty I/79 má Chlmec vybudovaný obojstranné pobrežné hrádze.

</doc>
<doc id="82340" url="https://sk.wikipedia.org/wiki?curid=82340" title="Anión">
Anión

Anión je záporne nabitý ión. Atóm sa stáva aniónom vtedy, keď elektroneutrálny atóm prijme jeden alebo viac elektrónov z elektrónového obalu.

</doc>
<doc id="82341" url="https://sk.wikipedia.org/wiki?curid=82341" title="Jakubianka">
Jakubianka

Jakubianka je riečka na severe východného Slovenska, pravostranný prítok Popradu s dĺžkou .
Pramení v Levočských vrchoch, v podcelku Levočská vysočina, pod Ihlou. Na hornom toku priberá z oboch strán viaceré krátke prítoky a tečie prevažne severovýchodným smerom. Neskôr priberá sprava Vyšný Toráč a ďalej tečie na sever. Zľava priberá Šípkovú, potom sprava Toráč a opúšťa územie Levočských vrchov. Vstupuje do Jakubianskej brázdy v Spišsko-šarišskom medzihorí. Preteká okrajom obce Jakubany, kde zľava priberá významnejší prítok spod Javorinky (). Na krátkom úseku tečie severozápadným smerom a následne opätovne na sever. Preteká cez obec Nová Ľubovňa, na území ktorej priberá svoj najvýznamnejší prítok, ľavostranný Kolačkovský potok. Vzápätí vstupuje do Ľubovnianskej kotliny, preteká územím mesta Stará Ľubovňa, kde sa pôvodne na zhruba úseku vetvila na dve ramená, ale v súčasnosti tečie v zregulovanom koryte. Do Popradu ústi severne od centra mesta.

</doc>
<doc id="82343" url="https://sk.wikipedia.org/wiki?curid=82343" title="Širočina">
Širočina

Širočina je vodný tok na západnom Slovensku, ľavostranný prítok Žitavy dlhý . Je to typicky nížinný typ vodného toku.
Pramení na rozhraní Pohronského Inovca a Podunajskej pahorkatiny, severne od osady Čierna Dolina, v nadmorskej výške okolo 
Tečie na juh cez obce Prílepy a Čierne Kľačany, zľava priberá významný prítok Bočovka a následne napája vodnú nádrž Veľké Vozokany. Potom preteká rovnomennou obcou a okrajom susedných Malých Vozokán. Za obcou mení smer toku na juhozápad, priberá ľavostranný Rohožnický potok (), preteká okrajom obce Červený Hrádok a cez Nevidzany, kde zľava priberá Podegerský potok. Pokračuje okolo obce Tajná, opäť zľava priberá Tajniansky potok a ďalej tečie západným smerom. Obteká Vráble zo severu a medzi mestom a mestskou časťou Horný Ohaj sa vlieva do Žitavy.

</doc>
<doc id="82344" url="https://sk.wikipedia.org/wiki?curid=82344" title="Einsteinium">
Einsteinium

Einsteinium, číta sa [ainštain-], () je chemický prvok v periodickej tabuľke prvkov, ktorý má značku Es a protónové číslo 99. Je pomenovaný po Albertovi Einsteinovi.
Einsteinium bolo objavené ako súčasť trosiek po výbuchu prvej vodíkovej bomby v roku 1952. Jeho najbežnejší izotop einsteinium-253 (polčas rozpadu 20,47 dňa) sa vyrába umelo rozpadom kalifornia-253 v niekoľkých špecializovaných vysokovýkonných jadrových reaktoroch s celkovým výnosom rádovo jeden miligram ročne. Po syntéze reaktora nasleduje zložitý proces oddeľovania einsteinia-253 od ostatných aktinoidov a produktov ich rozpadu. Ďalšie izotopy sa syntetizujú v rôznych laboratóriách, ale v oveľa menších množstvách, bombardovaním ťažkých aktinidových prvkov ľahkými iónmi. Kvôli malému množstvu vyrobeného einsteinia a krátkemu polčasu jeho najľahšie produkovaného izotopu preň v súčasnosti neexistujú takmer žiadne praktické aplikácie mimo základného vedeckého výskumu. Najmä einsteinium sa v roku 1955 po prvýkrát použilo na syntézu 17 atómov nového prvku mendelévium.
Einsteinium je mäkký, striebristý, paramagnetický kov. Jeho chemizmus je typický pre neskoré aktinidy s prevahou oxidačného stavu +3; oxidačný stav +2 je tiež prístupný, najmä v pevných látkach. Vysoká rádioaktivita einsteinia-253 vytvára viditeľnú žiaru a rýchlo poškodzuje jeho kryštalickú kovovú mriežku s uvoľneným teplom asi 1000 wattov na gram. Ťažkosti pri štúdiu jeho vlastností sú spôsobené rozpadom einsteinia-253 na berkélium-249 a potom kalifornium-249 rýchlosťou asi 3 % za deň. Izotop einsteinia s najdlhším polčasom rozpadu, einsteinium-252 (polčas rozpadu 471,7 dňa) by bol vhodnejší na skúmanie fyzikálnych vlastností, ale ukázalo sa, že jeho výroba je oveľa náročnejšia a je dostupný len v nepatrných množstvách a nie hromadne. Einsteinium je prvok s najvyšším atómovým číslom, ktorý bol pozorovaný v makroskopických množstvách vo svojej čistej forme, a to bol bežný krátkodobý izotop einsteinium-253.
Rovnako ako všetky syntetické transuránové prvky, izotopy einsteinia sú veľmi rádioaktívne a pri požití sa považujú za vysoko nebezpečné pre zdravie.

</doc>
<doc id="82346" url="https://sk.wikipedia.org/wiki?curid=82346" title="Altostratus">
Altostratus

Altostratus (As) alebo vysoká sloha je oblak strednej hladiny. Vyskytuje sa vo výškach 2 000 až 6 000 metrov a môže byť hrubý 2 000 až 3 000 metrov. Môže pokrývať veľkú oblasť. Vo svojom vrchole obsahuje ľadové kryštáliky, v nižších vrstvách vodné kvapky. Vyzerá ako uniformná, sivá alebo svetlomodrá pokrývka bez viditeľnej štruktúry, alebo ako tenký vláknitý závoj. Zriedkavejšie sa vyskytuje vo forme „baránkov“ alebo dlhých pásov. Možno cezeň vidieť Slnko a Mesiac, ale ich obrysy nie sú ostré a často vyzerajú ako rozmazaná svetelná škvrna v oblaku. Častejšie ich však altostratus úplne zakryje. Pri mrakoch typu altostratus sa nevyskytujú halové javy, čím ho možno odlíšiť od ďalších (podobných) typov oblakov. 
Tento oblak vzniká v teplých frontoch, kde sa teplý a vlhký vzduch dvíha nad studenší vzduch. Môže sa utvoriť z cirrostratu jeho zhrubnutím, alebo naopak stenčením vrstvy nimbostratu. Nad ním sa zvyčajne vyskytuje cirrostratus. Ak sa základňa cirrostratu zníži, mieša sa s altostratom. Výskyt altostratu zvyčajne predpovedá dážď alebo sneženie a sám altostratus vyvoláva ľahký dážď alebo sneženie. Horizontálne býva tento oblak často veľmi rozsiahly s priemerom až niekoľko sto kilometrov. 

</doc>
<doc id="82350" url="https://sk.wikipedia.org/wiki?curid=82350" title="Chlmec">
Chlmec

Chlmec môže byť:

</doc>
<doc id="82352" url="https://sk.wikipedia.org/wiki?curid=82352" title="Sliačske travertíny">
Sliačske travertíny

Sliačske travertíny je územie na dolnom Liptove, ktoré vyniká množstvom minerálnych prameňov. Na pomerne malej rozlohe je 117 minerálnych prameňov, čo je 12,6% z celkove zaregistrovaných prameňov Slovenska (1981).
Teplica - sírna voda v nadmorskej výške je aj s okolím s výmerom 14,5 hektára chráneným prírodným výtvorom. Samotný prameň sa odborne nazýva mofetový pramen. Voda prameňa má stálu teplotu 16°C, a preto ani počas zimy potok opúšťajúci prameň nezamŕza. Prameň „Čertovica“ je najvýdatnejší z prameňov. Vyviera zo severnej strany travertínovej kopy vo výške . Pramenisko vytvára plochu s rozmermi 300 X 200 metrov so sedimentáciou travertínov v podobe kopy. Voda z prameňa má v lete teplotu asi 20°C a výdatnosť 81,1 l/min. Obsah CO2 je 1850 mg/liter. 
Na juh a juhozápad od prameňa je zostatok masívneho výtvoru mŕtvych travertínových terás, kde sa táto hornina ťažila. Dnes je to chránené územie. Je to lokalita Kotlisko a Skálie, miesta nálezov po dávnych obyvateľoch prehistorických sídlisk. K chránenej oblasti patrí hneď pod prameňom sa rozkladajúci rovinný močiar s typickým slatinným rastlinstvom a živočíšstvom. Je to hojná šašina hrdzavá, fialka močiarna, vachta trojlistá - po sliačansky horká trojka a iné. Na travertínovej kope nad prameňom sú zastúpené vápnomilné druhy rastlín.
Druhý, železitý minerálny prameň - Medokýš je v nadmorskej výške . Nachádza sa asi na juhozápad od Stredného Sliača v Zúbrej. Vyviera z paleogénnych flyšových bridlíc na lúke. V lete je priemerná teplota vody asi 10°C, prameň má výdatnosť 4,3l/min s obsahom 1540 mg CO2 na liter vody. Prameň je pomerne dosť mineralizovaný, svojou povahou sa radí medzi zemité kyselky.

</doc>
<doc id="82353" url="https://sk.wikipedia.org/wiki?curid=82353" title="Giovanni van Bronckhorst">
Giovanni van Bronckhorst

Giovanni Christiaan van Bronckhorst známy aj pod menom Giovanni van Bronckhorst, prezývaný „Gio“ (* 5. február 1975, Rotterdam) je holandský futbalový reprezentant hrajúci za klub Feyenoord Rotterdam. 
Začínal ako stredopoliar, ale postupne sa prepracoval na miesto ľavého obrancu. Do reprezentácie patrí už od roku 1996, kedy si odohral svoj debut proti Brazílii. Giovanni van Bronckhorst sa už zúčastnil Majstrovstiev sveta 1998 vo Francúzsku. 
Svoju kariéru začínal vo Feyenoorde Rotterdam, odkiaľ potom odišiel na hosťovanie do RKC Waalwijk. Pred svojim príchodom do Barcelony hral za také kluby ako Arsenal Londýn alebo Glasgow Rangers. V júni 2007 ale Barcelonu opustil, keď ako voľný hráč podpísal so svojím bývalým klubom Feyenoordom Rotterdam trojročnú zmluvu. 
V roku 2006 hral za Holandsko na Majstrovstvách sveta v Nemecku. 

</doc>
<doc id="82358" url="https://sk.wikipedia.org/wiki?curid=82358" title="Majstrovstvá sveta vo futbale 2006 – Vyraďovacie boje">
Majstrovstvá sveta vo futbale 2006 – Vyraďovacie boje

Do vyraďovacích bojov na Majstrovstvách sveta vo futbale 2006 postúpili prvé dve mužstvá z každej z ôsmich základných skupín. Zo 16 mužstiev bolo 10 mužstiev z Európy, 3 mužstvá z Južnej Ameriky a po jednom z Afriky, Severnej Ameriky a Oceánie.
Aristeu Tavares (Brazília)
Ednilson Corona (Brazília)
Peter Helmans (Belgicko)
Walter Vromans (Belgicko)
Nikolaj Golubov (Rusko)
Jevgenij Volnin (Rusko)
Victoriano Giraldez Carrasco (Španielsko)
Pedro Medina Hernandez (Španielsko)
Jose Ramirez (Mexiko)
Hector Vergara (Kanada)
Roman Slyško (Slovensko)
Martin Balko (Slovensko)
Cristiano Copelli (Taliansko)
Alessandro Stagnoli (Taliansko)
Roman Slysko (Slovensko)
Martin Balko (Slovensko)
Peter Hermans (Belgicko)
Walter Vromans (Belgicko)
Dario Garcia (Argentína)
Rodolfo Otero (Argentína)
Victoriano Giraldez Carrasco (Španielsko)
Pedro Medina Hernández (Španielsko)
Jose Ramirez (Mexico)
Hector Vergara (Canada)
Walter Rial (Uruguaj)
Pablo Fandino (Uruguaj)
Yoshikazu Hiroshima (Japonsko)
Dae Young Kim (Južná Kórea)

</doc>
<doc id="82359" url="https://sk.wikipedia.org/wiki?curid=82359" title="Sliačanka">
Sliačanka

Sliačanka môže byť:

</doc>
<doc id="82360" url="https://sk.wikipedia.org/wiki?curid=82360" title="Sliačanček">
Sliačanček

Sliačanček je detský folklórny súbor z Liptovských Sliačov. Vznikol z Detského národopisného súboru, ktorý v roku 1949 založila Bronislava Kubánková, riaditeľka školy vo Vyšnom Sliači.

</doc>
<doc id="82361" url="https://sk.wikipedia.org/wiki?curid=82361" title="Glonass">
Glonass



</doc>
<doc id="82363" url="https://sk.wikipedia.org/wiki?curid=82363" title="Eratosthenes z Kyrény">
Eratosthenes z Kyrény

Eratosthenes z Kyrény/Kýrény (iné názvy: Eratosthenés z Kyrény/Kýrény, Eratostenes z Kyrény; po grécky "Eratosthenes"/iný prepis "Eratosthenés"; * približne 284 pred Kr., Kyréna – † 202 pred Kr., Alexandria) bol grécky matematik, geograf, historik, astronóm, filológ a básnik, ako aj riaditeľ knižnice v Alexandrii. Eratostenes ako prvý zaviedol pojem geografia.
Jeho učiteľmi boli Lysanias z Kyrény a Ariston z Chiosu. Ariston bol filozof a študoval u Zenóna z Kitia, zakladateľa stoickej filozofie, ktorá má korene v helénskej dobe a najvýraznejší vrchol dosiahla o niekoľko storočí neskôr (Lucius Annaeus Seneca, Marcus Aurelius). Ďalším Eratostenovým učiteľom bol Kallimachos, básnik, ktorý pochádzal tiež z Kyrény. Eratostenes študoval v Aténach, kultúrnom centre helénskeho sveta.
V období, keď Eratostenes prišiel do Alexandrie v Egypte, knižnicu v Alexandrii už dokončil Ptolemaios II. Ten vymenoval Kallimacha za druhého knihovníka, a keď Ptolemaios III. zdedil titul kráľa Egypta, presvedčil Eratostena, aby prišiel do Alexandrie učiť jeho syna Filopatora. Kallimachos zomrel roku 236 pred Kr. a Eratostenes sa tak stal tretím knihovníkom knižnice, ktorá už vtedy obsahovala státisíce písomností (papyrus. zvitkov), zhromaždisko vedomostí vtedajšieho známeho sveta.
V roku 206 pred Kr. zdokonalil a doplnil Eratostenes svoj hviezdny katalóg, ktorý obsahoval 675 hviezd a použil gnómon na odmeranie obvodu Zeme.
Eratostenove spisy sa stratili. Jeho myšlienky poznáme z niekoľkých citácií v dielach iných autorov. Eratostenes je dodnes známy najmä vďaka dvom objavom:
Eratostenes zhotovil mapu sveta z tretieho storočia pred Kr., v ktorej Rímska ríša zaberá približne jednu štvrtinu plochy.

</doc>
<doc id="82364" url="https://sk.wikipedia.org/wiki?curid=82364" title="Pterodaustro">
Pterodaustro

Pterodaustro ("Pterodaustro giunazui") bol pterosaurus, ktorý sa vyskytoval na území Južnej Ameriky. Rozpätie jeho krídel dosahovalo až 1,2 m. Vyznačoval sa tisíckou štetinatých zubov v mierne dohora ohnutých čeľustiach. Pravdepodobne sa živil tak, že si naberal vodu z hladiny a cedil ju cez jemné zuby, v ktorých sa zachytávali malé zvieratá ako na sitku. Týmto spôsobom, až na zuby sa živia dnes plameniaky. Z dôvodu, že sa živil pravdepodobne tou istou potravou ako plameniaky, mohol mať aj tú istú farbu tela. Plameniaky ju majú, lebo v potrave sa nachádzajú aj drobné kôrovce. Jeho meno v preklade znamená "južné krídlo". Žil približne pred 130 miliónmi rokov.

</doc>
<doc id="82368" url="https://sk.wikipedia.org/wiki?curid=82368" title="Draždiak">
Draždiak

Draždiak (staršie "Draždák, Dražďák") môže byť:

</doc>
<doc id="82373" url="https://sk.wikipedia.org/wiki?curid=82373" title="Kozmická zmluva">
Kozmická zmluva

Zmluva o zásadách činnosti štátov pri výskume a využívaní kozmického priestoru, vrátane Mesiaca a iných nebeských telies (), skrátene nazývaná aj Kozmický dohovor alebo Kozmická zmluva, je základný právny rámec pre činnosť štátov vo vesmíre a na nebeských telesách z roku 1967. Spolu s ďalšími špecializovanými zmluvami uzákonila niekoľko významných princípov medzinárodného práva kozmického.
K podpisu bola otvorená 27. januára 1967 v troch depozitárnych vládach – Spojených štátoch amerických, Spojeného kráľovstva a Sovietskom zväze. Do platnosti vstúpila 10. októbra 1967.
Jej hlavným východiskom bola "Deklarácia právnych zásad činnosti štátov pri výskume a využívaní kozmického priestoru", prijatá Valným zhromaždením OSN v roku 1963.
Zmluva zakazuje zmluvným štátom umiestňovať jadrové zbrane a iné zbrane hromadného ničenia na obežnú dráhu Zeme, na Mesiac alebo na iná nebeské telesá. Využitie Mesiaca a ďalších nebeských telies vyhradzuje iba pre mierové účely a výslovne na nich zakazuje stavanie vojenských základní, prevádzkovanie vojenských manévrov alebo testovanie akýchkoľvek zbraní (tzv. neutralizácia a demilitarizácia Mesiaca a nebeských telies). 
Článok 2 deklaruje kozmický priestor ako "rei communis". Kozmický priestor patrí celému ľudstvu (čl.1) a jednotlivé štáty si ho nemôžu žiadnym spôsobom privlastniť (napr. okupáciou, prehlásením suverenity). Podobný režim platí aj pre medzinárodné vody. 
Tento koncept bol nasledovne roku 1979 potvrdený aj v článku 11 Dohody o činnosti štátov na Mesiaci a iných nebeských telesách, ktorý prehlasuje Mesiac a jeho prírodné zdroje za „spoločné dedičstvo ľudstva“.
Výskum a využívanie kozmického priestoru je prístupné všetkým štátom (bez ohľadu na ich hospodársku vyspelosť) a tieto štáty sa riadia zásadou spolupráce. Kozmonauti sú považovaní za „vyslancov ľudstva“. 
Zmluva ďalej stanovuje zodpovednosť zmluvných štátov za škody spôsobené ich kozmickými objektmi. Táto zodpovednosť bola upresnená a rozšírená roku 1972 v Zmluve o medzinárodnej zodpovednosti za škody spôsobené kozmickými predmetmi.
Zmluvu ratifikovalo 117 štátov (do roku 2025) a 27 ďalších ju podpísalo.

</doc>
<doc id="82374" url="https://sk.wikipedia.org/wiki?curid=82374" title="Eugene Merle Shoemaker">
Eugene Merle Shoemaker

Eugene Merle Shoemaker (známy ako Gene Shoemaker) (* 28. apríl 1928, Los Angeles, Kalifornia, USA – † 18. júl 1997, Alice Springs, Austrália) bol americký geológ a astronóm, jeden zo zakladateľov astrogeológie. Známy je najmä ako spoluobjaviteľ kométy Shoemaker-Levy 9, ktorú objavil spolu s manželkou Carolyn a Davidom Levym.
Eugene Shoemaker vyštudoval geológiu a k astronómii sa dostal cez kozmický výskum Mesiaca. Postupne sa v oblasti geológie slnečnej sústavy vypracoval na popredného odborníka. Podieľal sa na príprave programu mesačných sond Ranger, Surveyor a Clementine. Počas programu Apollo bol vedúcim tímu geológov. Od roku 1972 sa venoval aj pozorovaniu komét na Palomarskom observatóriu. Spolu s Eleanor Helinovou, neskôr so svojou ženou Carolyn Shoemakerovou, Davidom Levym a Henrym Holtom objavil počas 22 rokov trvania projektu až 47 komét a množstvo planétok. Eugene Shoemaker skúmal aj impaktné štruktúry na planéte Zem, problém zrážok komét a planétok s planétami a planétky rodín Apollo, Amor a Aten. V roku 1993 odišiel do dôchodku, astronómii sa však venoval aj naďalej. Zomrel 18. júla 1997 pri automobilovej nehode. Časť popola z jeho pozostatkov dopravila sonda Lunar Prospector na Mesiac a stal sa tak prvým pochovaným človekom na tomto telese. 

</doc>
<doc id="82375" url="https://sk.wikipedia.org/wiki?curid=82375" title="Carolyn Jean Spellmanová-Shoemakerová">
Carolyn Jean Spellmanová-Shoemakerová

Carolyn Jean Spellmanová-Shoemakerová (* 24. jún 1929, Gallup, Nové Mexiko, USA† 13. august 2021) bola americká astronómka, známa ako spoluobjaviteľka kométy Shoemaker-Levy 9, ktorú objavila spolu s manželom Eugenom Shoemakerom a Davidom Levym.

</doc>
<doc id="82376" url="https://sk.wikipedia.org/wiki?curid=82376" title="C. S. Shoemaker">
C. S. Shoemaker



</doc>
<doc id="82407" url="https://sk.wikipedia.org/wiki?curid=82407" title="Bošáčka">
Bošáčka

Bošáčka je vodný tok na strednom Považí, v okrese Nové Mesto nad Váhom. Je to pravostranný prítok Váhu s dĺžkou 21,5 km, z toho 17 km na území Slovenska.
Pramení v Česku, pod hlavným hrebeňom Lopeníckej hornatiny (v podcelku Bielych Karpát), v nadmorskej výške okolo 510 m n. m. Jej český názov je Březová.
Tečie cez rovnomennú obec Březová, na území ktorej priberá ľavostranný Hrubár, južným smerom, napája malú vodnú nádrž a oblúkom sa stáča na juhovýchod. Na naše územie vstupuje pri osade Šiance. Preteká kopaničiarskou oblasťou obce Nová Bošáca a na jej území priberá zľava Predpolomský potok. Prítoky z pravej strany sú iba kratšie. Ďalej preteká cez Bošácke bradlá, koryto Bošáčky sa viac rozširuje a vstupuje na územie obcí Zemianske Podhradie a následne Bošáca, ktoré ležia už v Považskom podolí, podcelku Trenčianska kotlina. Pod obcou vytvára koryto riečky tri výraznejšie ostré zákruty, napája malú vodnú nádrž a preteká okrajom obce Trenčianske Bohuslavice. Na pravom brehu obteká masív Tureckého vrchu (346,3 m n. m.), prudko sa stáča k juhozápadu a priberá svoj najvýznamnejší prítok, ľavostrannú Chocholnicu. Na krátkom úseku tečie súbežne s Biskupickým kanálom, ktorý vzápätí podteká a vlieva sa do Váhu, juhovýchodne od Trenčianskych Bohuslavíc. Tento potok je zlatonosný.

</doc>
<doc id="82408" url="https://sk.wikipedia.org/wiki?curid=82408" title="Šarišská vrchovina">
Šarišská vrchovina

Šarišská vrchovina je geomorfologický celok na Slovensku. Leží v južnej časti Šariša a najvyšší vrchol Za horou dosahuje 
Predstavuje krajinu, ktorá sa vytvorila na geologickom podloží pochádzajúcom zo starších treťohôr, kedy sa v morskom prostredí usadili vrstvy pieskovcov a ílovcov. Táto montánna geologická stavba sa odráža v miernych, hladko modelovaných tvaroch povrchu, na ktorom sa striedajú poľnohospodárske pôdy so zalesnenými plochami.
Polohopis.
Na severe ju ohraničuje Bachureň a Spišsko-šarišské medzihorie. Na východe je to Košická kotlina, na juhu Čierna hora a na západe Branisko. Vrchovina pretiahnutá v smere SZ-JV je takmer dlhá, 12 široká, s rozlohou asi . Oproti susedným pohoriam sa javí ako členitá depresia, na rozdiel od Košickej kotliny a Spišsko-šarišského medzihoria vystupuje ako vyvýšená stupňovina. Nadmorské výšky kolíšu medzi 253 Stredný uhol sklonu dosahuje 315 stupňov.
Delenie.
Šarišská vrchovina nemá žiadny podcelok, no na jej území ležia 3 geomorfologické časti:
Geologická stavba.
Prevažnú časť vrchoviny budujú flyšové súvrstvia centrálnokarpatského paleogénu zložené z pieskovcov, zlepencov, ílovcov, slieňov a brekcií. Na južnom okraji v susedstve Čiernej hory vystupujú druhohorné horniny. Jednotlivé stavebné jednotky budované rozlične odolnými horninami a zlomové poruchy sa prejavujú v morfológii povrchu Šarišskej vrchoviny, v ktorých možno rozlíšiť vrchovinný, až pahorkatinný reliéf. Široké a pomerne nízke chrbty (450 – ), budované odolnejšími pieskovcami a zlepencami, sa striedajú so širokými dolinami a eróznymi brázdami, ktoré sa vyvinuli na ílovitých bridliciach a ílovcoch. Úzke prielomové úseky dolín vznikli na odolných pieskovcoch, dolomitoch a zlepencoch (dolina Sopotnice a iné).
Klíma.
Najnižšia časť Šarišskej vrchoviny patrí do teplej, do 350 do mierne teplej klimatickej oblasti s chladnou zimou. Priemerný ročný úhrn zrážok je 600, priemerné januárové teploty -4 až -6, júlové 14,518 °C. Letných dní v roku je 1556, snehová pokrývka trvá 70120 dní.
Hydrografia.
Šarišská vrchovina patrí do povodia Hornádu. Povrchové toky inklinujú do hlavnej hydrografickej osi Torysy s najvýznamnejším ľavostranným prítokom Sekčovom a pravostranným prítokom Slavkovským potokom. Veľkú časť vrchoviny odvodňuje Svinka s najlepšie vyvinutou riečnou sieťou. Menším vodným tokom je Sopotnica, ktorá ústi do Hornádu. Podľa vodného režimu patrí vrchovina k stredohorskej oblasti s max. prietokmi v apríli a min. v zime. Nepriepustné ílovcové horniny, ako aj andezitové ostrovné vrchy sú bez zásob podzemných vôd. Pieskovcový flyš má menšie výskyty podzemnej vody. Na tektonické línie sa viažu minerálne pramene v Malom Šariši, Bzenove, Brežanoch a inde.
Pôdy.
Na sprašových hlinách najnižších polôh prevládajú kambizeme oglejené a luvizeme, vo vyšších polohách, na flyšových horninách kambizeme nasýtené a v najvyšších polohách sú to kambizeme nenasýtené. 
Rastlinstvo.
Pôvodný prírodný ráz človek zmenil najmä v pahorkatinnej a vrchovinnej časti. Pahorkatina bola takmer úplne odlesnená a nadobudla charakter kultúrnej stepi s výraznou prevahou oráčin. Vo vrchovine vznikli na plochách odlesnených dúbrav až dubových bučín rozsiahle trávnaté plochy a krovinaté pasienky. 
Rastlinných druhov je tu pomerne málo. Zachovali sa len menšie komplexy dubovo-hrabových, bukových a borovicových lesov. Pri Sedliciach rastie u nás ojedinelý slezinník hadcový a slezinník nepravý.
Živočíšstvo.
Vyskytujú sa tu najmä biotopy lesov, v ktorých žijú hlavne jeleň obyčajný, srnec lesný, diviak lesný a rys ostrovid. Z drobných cicavcov okolo vodných tokov nájdeme dulovnicu väčšiu a vydru riečnu. 
Cestovný ruch.
Vzhľadom na viaceré minerálne pramene poskytuje oblasť rekreačné možnosti. Nachádza sa tu aj chránené územie Dunitová skalka v obci Sedlice a národná kultúrna pamiatka, chrám svätého Lukáša Evanjelistu v obci Brežany.

</doc>
<doc id="82409" url="https://sk.wikipedia.org/wiki?curid=82409" title="Drietomica">
Drietomica

Drietomica je vodný tok na strednom Považí, pravostranný prítok Váhu, s dĺžkou (z toho na Slovensku).
Pramení na území Česka, pod názvom Drietomice, pod hlavným hrebeňom Lopeníckej hornatiny v Bielych Karpatoch, na severovýchodnom svahu vrchu Hřibovňa () v nadmorskej výške okolo , neďaleko obce Vyškovec.
Spočiatku tečie na severovýchod, na území obce Starý Hrozenkov priberá zľava Krátkovský potok a ďalej sa stáča na juhovýchod. Pri osade Rovné napája malú vodnú nádrž a na naše územie vstupuje pri osade Holbové. Tu oddeľuje dva podcelky Bielych Karpát - Lopenícka hornatina na pravom brehu a Súčanská vrchovina na ľavom brehu. Preteká kopaničiarskou oblasťou obce Drietoma, prechodne pokračuje východným smerom a pri osade Liešna priberá ľavostranný Žitkovský potok. Ďalej sa oblúkom stáča na juh, prerezáva sa cez Bošácke bradlá, zľava priberá Javorový potok, sprava potok od osady Žrnové () a tiež potok Brúsne. Následne preteká cez Bielokarpatské podhorie, kde priberá ľavostranný prítok () z juhozápadného svahu Mladých hájov () a vstupuje do Trenčianskej kotliny. Tu preteká obcami Drietoma (kde sa stáča smerom na juhojuhovýchod) a Kostolná-Záriečie. Za obcou postupne podteká cestu I. triedy číslo 61, železničnú trať Bratislava – Žilina, diaľnicu diaľnicu D1 a zťava priberá Zlatovský potok. Následne ešte podteká Biskupický kanál, stáča sa na juh a v blízkosti obce Kostolná-Záriečie v nadmorkej výške okolo 200 m n. m. ústi do Váhu.
Úsek toku od štátnej hranice až nad obec Drietoma je chráneným územím - Drietomica.

</doc>
<doc id="82410" url="https://sk.wikipedia.org/wiki?curid=82410" title="Ulička (prítok Uhu)">
Ulička (prítok Uhu)

Ulička je riečka v severovýchodnej časti Slovenska, na území okresu Snina. Je to pravostranný prítok Uhu s dĺžkou (z toho na území Slovenska) a je tokom VII. rádu.
Prameň.
Pramení v Bukovských vrchoch v podcelku Bukovce, pod hlavným hrebeňom pohoria, na severozápadných svahoch vrchu Veľký Bukovec () v nadmorskej výške okolo 
Opis toku.
Od prameňa tečie najprv severozápadným smerom, vteká do malej eróznej Runinskej kotliny, a južne od obce Runina priberá sprava Hluboký potok a na krátkom úseku pokračuje na západ. Z pravej strany potom priberá Poloninský potok, mení smer toku na severozápad. Ďalej priberá sprava Pľašu a veľkým výrazným oblúkom sa stáča k juhu. Preteká obcou Topoľa, pod ktorou priberá najprv ľavostranný Dankov potok a potom pravostranný Príslopský potok a stáča sa na juhovýchod. Sprava priberá Šťavinku, preteká cez Kolbasov, následne priberá sprava Dolinský potok a zľava Ruský potok. Potom Ulička vytvára dvojitú zákrutu, zľava priberá Vlčí potok a vstupuje do Uličskej kotliny, kde tečie cez obec Ulič. Tu priberá svoj najvodnatejší prítok, Zbojský potok zľava. Vytvára ešte dve väčšie sihote, zľava priberá Mikešov potok a juhovýchodne od obce opúšťa územie Slovenska. Hneď za štátnou hranicou priberá ľavostranný Homašov tečúci súbežne s hranicou (na cca úseku preteká aj na našom úseku) a následne pokračuje približne dlhým úsekom cez územie Ukrajiny. Pri obci Zabriď sa v nadmorskej výške približne vlieva do Uhu.
Ulička je vodným tokom pretekajúcim výhradne územím Bukovských vrchov a od sútoku s Príslopským potokom je deliacou líniou medzi podcelkami Bukovce na severovýchode a Nastaz na juhozápade. Preteká územím národného parku Poloniny.
Povodie Uličky podľa prítokov (v smere toku).
Ulička (P – pravostranný prítok, Ľ – ľavostranný prítok)

</doc>
<doc id="82411" url="https://sk.wikipedia.org/wiki?curid=82411" title="Ublianka">
Ublianka

Ublianka je riečka na severovýchodnom Slovensku, na území okresu Snina. Je to pravostranný prítok Uhu s dĺžkou (z toho na území Slovenska) a je tokom VII. rádu. Územím Ukrajiny preteká v dĺžke približne a nazýva sa Ublja.
Prameň.
Pramení v Bukovských vrchoch, v podcelku Nastaz, pod jeho hlavným hrebeňom, v nadmorskej výške cca 
Opis toku.
V pramennej oblasti vytvára vejár viacerých krátkych prítokov a tečie južným smerom. Vstupuje do Beskydského predhoria, do podcelku Ublianska pahorkatina, preteká územím obce Kalná Roztoka, kde priberá ľavostrannú Chmeľnicu a významnejší pravostranný prítok, na území obce Klenová priberá pravostranný Tapovec a ďalej tečie juhovýchodným smerom. Po sútoku s Volovským potokom začína výraznejšie meandrovať, sprava priberá Luh a viac rozširuje svoje kotyto. Vstupuje na územie obce Ubľa, kde postupne priberá Savkov potok sprava, Brezovčík zľava a Stežnú sprava. Pred vstupom na Ukrajinu ešte vytvára veľký oblúk a opúšťa naše územie. Na území Ukrajiny sa tok výrazne horizontálne vlní, preteká okrajom obce Malé Berezné, v blízkosti ktorej ústi do Uhu ().
Povodie Ublianky podľa prítokov (v smere toku).
Ublianka (P - pravostranný prítok, Ľ - ľavostranný prítok)

</doc>
<doc id="82412" url="https://sk.wikipedia.org/wiki?curid=82412" title="ALH 84001">
ALH 84001

ALH 84001 ("Allen Hills, 1984 #001") je meteorit nájdený v Allan Hills v Antarktíde v decembri 1984 tímom amerických výskumníkov v rámci projektu ANSMET. Podobne ako iné typy meteoritov skupiny SNC, aj tento meteorit takmer s istotou pochádza z Marsu. Jeho hmotnosť pri objave bola 1,93 kg.
História meteoritu.
Pomocou rádioizotopického datovania bol určený vek horniny tvoriaci meteorit ALH 84001 na 4,5 miliardy rokov, čo z neho robí jednu z najstarších vzoriek slnečnej sústavy.
Objav možných mikrofosílií.
Viac ako 10 rokov po jeho objave boli uskutočnené nové analýzy meteoritu a tie objavili cyklické uhľovodíky nezvyčajného zloženia a tvaru. Tie boli niektorými laboratóriami určené ako fosílne zvyšky jednobunkových organizmov, ktoré sa mohli vyskytovať na povrchu Marsu pred viac ako 3,6 miliardami rokov. Ďalším skúmaním sa podarilo identifikovať magnetické kryštáliky veľmi podobné tým, ktoré produkujú niektoré pozemské baktérie žijúce vo vode. Debata o interpretácii týchto nálezov dodnes neskončila, aj keď väčšinový postoj je skôr odmietavý.

</doc>
<doc id="82417" url="https://sk.wikipedia.org/wiki?curid=82417" title="Výrava (prítok Laborca)">
Výrava (prítok Laborca)

Výrava je vodný tok na severovýchodnom Slovensku, preteká územím okresov Medzilaborce a Humenné. Je to ľavostranný prítok Laborca s dĺžkou a je tokom VI. rádu.
Pramení v Laboreckej vrchovine na východnom svahu Magury () v nadmorskej výške cca , v blízkosti slovensko-poľskej štátnej hranice.
V nadmorskej výške priberá svoj prvý prítok a tečie spočiatku juhozápadným smerom. Vstupuje do Medzilaboreckej brázdy, priberá pravostrannú Suchú Výravu a na krátkom úseku tečie na juh. Cez obec Výrava už preteká juhovýchodným smerom, priberá Malú Výravu sprava a postupne sa stáča viac na juh. Z ľavej strany priberá Svetličku a prerezáva sa masívom Laboreckej vrchoviny. Na tomto úseku už značne rozšírené koryto bolo umelo prehradené a vybudovaná malá vodná elektráreň (). Následne v Papínskej brázde preteká obcou Zbojné, z pravej strany priberá Volový potok a tečie cez obec Rokytov pri Humennom, na území ktorej priberá zľava Olšavu. Neskôr ešte priberá zľava Jabloňov a potok pretekajúci obcou Slovenské Krivé, stáča sa na juhozápad a preteká obcou Jabloň. Po sútoku s ľavostrannou Lipovou tečie okolo osady Roveň na krátkom úseku západným smerom a severne od obce Koškovce ústi v nadmorskej výške do Laborca.
Povodie Výravy podľa prítokov (v smere toku).
Výrava

</doc>
<doc id="82418" url="https://sk.wikipedia.org/wiki?curid=82418" title="Vydranka">
Vydranka

Vydranka alebo Vydraňka je vodný tok v severnej časti okresu Medzilaborce, ľavostranný prítok Laborca s dĺžkou .
Pramení v Laboreckej vrchovine, pod Lupkovským priesmykom (), v nadmorskej výške okolo , v blízkosti slovensko-poľskej hranice.
V nadmorskej výške priberá svoj prvý prítok a tečie severozápadným smerom. Preteká okrajom obce Palota, kde priberá sprava Palotský potok () a následne tiež sprava potok Polianky. Ďalším pravostranným prítokom je Jurčov potok (). Následne priberá Hlboký potok sprava. Pri obci Vydraň sa koryto postupne stáča na juhozápad a výraznejšie rozširuje. Následne preteká územím Medzilaboreckej brázdy, preteká mestom Medzilaborce, pri ktorom sa vlieva v nadmorskej výške do Laborca.

</doc>
<doc id="82419" url="https://sk.wikipedia.org/wiki?curid=82419" title="Smrečianka">
Smrečianka

Smrečianka je riečka na strednom Liptove, na území okresu Liptovský Mikuláš. Je to pravostranný prítok Váhu, meria a je tokom III. rádu. Je to vysokohorský typ rieky s prudkým spádom na hornom toku a početnými sihoťami na dolnom toku. Najväčšie prietoky dosahuje v obdobiach jarného topenia snehu, kým na konci leta výrazne stráca vodu. Na hornom toku tečie územím TANAP-u.
Prameň.
Pramení v Západných Tatrách, v časti Liptovské Tatry, juhozápadne od Žiarskeho sedla (), v nadmorskej výške približne 
Opis toku.
Spočiatku tečie prudkým spádom na juhozápad a vytvára Žiarsku dolinu. Pod Žiarskou chatou priberá významnejší prítok sprava spod Baníkova (), ktorý vytvoril Šarafiový vodopád. Ďalej vstupuje na územie ihličnatých lesov, stáča sa na juh a priberá niekoľko prítokov sprava spod Kozích chrbtov i zľava spod Baranca (). V priestore medzi Starou Stávkou () a Kečkou () sa opäť stáča na juhozápad, priberá dlhší pravostranný prítok z doliny Lučivník, opúšťa Liptovské Tatry a vstupuje do Liptovskej kotliny. Ďalej tečie rekreačnou oblasťou v ústí Žiarskej doliny a značne rozširuje svoje koryto. Preteká obcami Žiar a Smrečany, tu priberá pravostrannú Vrbičku. Medzi týmito obcami sa na krátkom úseku rozvetvuje na dve ramená, pričom hlavné koryto napája malú vodnú nádrž. Potom už tečie viac-menej južným smerom prevažne odlesnenou kotlinou. Preteká okolo Vitálišoviec na ľavom brehu, kým na pravom brehu obteká zalesnené územie vrchu Háje (). Následne preteká územím mesta Liptovský Mikuláš, najprv sídliskom Podbreziny a potom okrajom Okoličného, kde ústi do Váhu.
Ústie.
Smrečianka sa v centrálnej časti Liptovskej kotliny, na katastrálnom území mesta Liptovský Mikuláš (mestská časť Okoličné), vlieva v nadmorskej výške do Váhu.

</doc>
<doc id="82420" url="https://sk.wikipedia.org/wiki?curid=82420" title="Výrava">
Výrava

Výrava môže byť:

</doc>
<doc id="82421" url="https://sk.wikipedia.org/wiki?curid=82421" title="Sfyrnovité">
Sfyrnovité

Sfyrnovité (iné názvy: mlatkohlavé/kladivohlavé žraloky, žraloky kladiváky; lat. "Sphyrnidae") sú čeľaď radu Carcharhiniformes. 
Najznámejší z čeľade je rod "Sphyrna", ktorý zahŕňa 8 recentných druhov, ktorých typickým a zvláštnym znakom je sploštený tvar hlavy, ktorý zhora pripomína kladivo. Oči sa nachádzajú na jej bokoch. Dôvody, prečo majú sfyrny takú zvláštnu anatómiu, zostávajú nejasné. Pri plávaní im hlava isto slúži ako účinná nosná plocha, možno jej nezvyčajný tvar využívajú hlavne na detekciu koristi, pretože zmysel na vnímanie elektromagnetického poľa (produkovaný pri pohybe svalov možného úlovku) rozložený na veľkej šírke je presnejší. Kladivohlavé žraloky sa často združujú do stád, pravdepodobne najmä z dôvodu ochrany pred predátormi. Mladé jedince niekedy hromadne migrujú v obrovských stádach.

</doc>
<doc id="82422" url="https://sk.wikipedia.org/wiki?curid=82422" title="Medziplanetárna hmota">
Medziplanetárna hmota

Medziplanetárna hmota je materiál, ktorý vypĺňa slnečnú sústavu a cez ktorý sa pohybujú planéty, planétky a kométy.
Je zložená z prachu, kozmického žiarenia a horúcej plazmy zo slnečného vetra.

</doc>
<doc id="82425" url="https://sk.wikipedia.org/wiki?curid=82425" title="Drevenica (potok)">
Drevenica (potok)

Drevenica je vodný tok na západnom Slovensku, pravostranný prítok Žitavy s dĺžkou .
Pramení v pohorí Tribeč, na južnom úpätí Veľkého Tribča (), v nadmorskej výške okolo 
Preteká juhojuhozápadným smerom cez Zlatnianske predhorie, z pravej strany priberá svoj prvý prítok, stáča sa na juh a vstupuje do Kostolianskej kotliny. Tečie okolo rekreačnej osady Jedliny a stáča sa na juhovýchod, priberá prítoky, najprv pravostranný z Balážovej doliny a následne ľavostranný z Babovej doliny. Preteká cez obec Kostoľany pod Tribečom a za obcou už vstupuje do Podunajskej pahorkatiny, podcelku Žitavská pahorkatina. Tečie intravilánom obce Ladice a stáča sa viac na juh. V nadmorskej výške priberá ľavostranný prítok, preteká cez Neverice a vzápätí priberá sprava Jelenský potok. Ďalej mení smer toku na juhovýchod, preteká obcou Beladice a opätovne tečie južným smerom. Priberá Čakýň zľava, potom Bocegaj sprava () a obteká Malé Chrašťany. Na dolnom toku preteká vyrovnaným korytom, podteká technickú pamiatku - kamenný most, ďalej napája rybník a juhozápadne od obce Nová Ves nad Žitavou sa vlieva do Žitavy.

</doc>
<doc id="82428" url="https://sk.wikipedia.org/wiki?curid=82428" title="Klanečnica">
Klanečnica

Klanečnica je vodný tok na strednom Považí, pravostranný prítok Váhu s dĺžkou (z toho na Slovensku).
Pramení v Bielych Karpatoch, na území Česka, pod názvom Klanečnice. Prameň leží v nadmorskej výške cca , na úpätí vrchu Lesná (), západne od moravskej obce Strání.
Na krátkom úseku tečie na sever, napája Stráňavskú vodnú nádrž a oblúkom sa postupne stáča na juhovýchod, preteká obcou Strání a pri jej osade Květná priberá sprava Svinársky potok. Na územie Slovenska vstupuje pri osade Šance a ďalej preteká kopaničiarskou oblasťou obce Moravské Lieskové. Z oboch strán priberá len krátke prítoky a tečie cez osady Plevovec, Bučkovec, Brestové a následne preteká bradlovou oblasťou tzv. Bošáckych bradiel. Vstupuje do Považského podolia, podcelku Trenčianska kotlina, kde preteká obcami Moravské Lieskové a Dolné Srnie, medzi obcami sa koryto riečky výraznejšie horizontálne vlní a za Dolným Srním tečie viac na juhojuhovýchod. Priberá pravostrannú Kamečnicu, svoj najvodnatejší prítok, a vstupuje na územie mesta Nové Mesto nad Váhom. Tu oddeľuje mesto na pravom brehu od miestnej časti Mnešice na ľavom brehu. V poslednom úseku sa mení smer toku na juhovýchod a v blízkosti mesta sa vlieva do Biskupického kanála na pravom brehu Váhu. Zvláštnosťou dolnej časti toku je, že koryto zvykne vysychať. Niekedy býva bez vody aj celé mesiace. Dobre si to možno všimnúť zo železničného mosta a cestného nadjazdu ponad Klanečnicu v Novom Meste nad Váhom. Pritom ešte na strednom úseku Klanečnice, rovnako ako aj na jej prítoku Kamečnici možno pozorovať stály prietok. 
Klanečnica je jedným z prítokov Váhu na strednom Považí. Na tomto úseku sa Váh vyznačuje perovitou riečnou štruktúrou, pričom pravá strana je výraznejšie vyvinutá ako ľavá strana. Prítoky tu tečú rovnobežne (napr. Drietomica, Chocholnica, Bošáčka a spomenutá Klanečnica).

</doc>
<doc id="82447" url="https://sk.wikipedia.org/wiki?curid=82447" title="Rieka (prítok Dunajca)">
Rieka (prítok Dunajca)

Rieka je vodný tok na severe východného Slovenska, v Zamagurí. Je to pravostranný prítok Dunajca s dĺžkou .
Opis toku.
Pramení a preteká výhradne na území Spišskej Magury. Prameň leží v nadmorskej výške okolo , pod hlavným hrebeňom podcelku Repisko, pod kótou 
Na svojom hornom toku tečie viac-menej na severozápad, priberá niekoľko kratších prítokov z oboch strán, najdlhším je ľavostranný prítok spod Smrečín (). Potom preteká cez obec Reľov, kde sprava priberá Ščerbovú, pokračuje cez miestnu časť Hágy a pri osade Keheľ priberá ľavostranný Jezerský potok. Rieka rozširuje svoje koryto, tečie cez Spišské Hanušovce a mení smer toku na sever, popri osade Potok, v blízkosti ktorej priberá z pravej strany Zálesie (). Následne preteká cez Matiašovce a až k Spišskej Starej Vsi sa koryto výraznejšie horizontálne vlní. Na dolnom toku tečie cez mestečko Spišská Stará Ves a severne od neho ústi do Dunajca.

</doc>
<doc id="82474" url="https://sk.wikipedia.org/wiki?curid=82474" title="Drevenica">
Drevenica

Drevenica môže byť: 

</doc>
<doc id="82519" url="https://sk.wikipedia.org/wiki?curid=82519" title="Maradona">
Maradona



</doc>
<doc id="82611" url="https://sk.wikipedia.org/wiki?curid=82611" title="Phillip Cocu">
Phillip Cocu

Phillip John William Cocu známy aj pod menom Phillip Cocu (* 29. október 1970, Eindhoven) je bývalý holandský futbalový stredopoliar, ktorý naposledy hrával za Al-Jazira Club. Reprezentoval Holandsko, kariéru ukončil po Majstrovstvách sveta v Nemecku 2006, kde odohral aj svoj stý zápas za "Oranjes". 

</doc>
<doc id="82613" url="https://sk.wikipedia.org/wiki?curid=82613" title="Philip Cocu">
Philip Cocu



</doc>
<doc id="82717" url="https://sk.wikipedia.org/wiki?curid=82717" title="Carolyn S. Shoemaker">
Carolyn S. Shoemaker



</doc>
<doc id="82738" url="https://sk.wikipedia.org/wiki?curid=82738" title="Matt Sorum">
Matt Sorum

Matt Sorum (* 19. november 1960, Long Beach, Kalifornia, USA) je americký hardrockový bubeník a hráč na bicie nástroje, známy predovšetkým ako bubeník americkej hardrockovej skupiny Guns N’ Roses, v ktorej pôsobil v roku 1990-1997 a v ktorej nahradil vyhodeného bubeníka Stevena Adlera. Od roku 2002 je bubeník skupiny Velvet Revolver, v ktorej pôsobí spolu s bývalými kolegami z Guns N’ Roses, gitaristom Slashom a basgitaristom Duffom McKaganom.
Biografia.
Matt Sorum začínal v Mission Viejo, ako miestny hudobník. Nosil značkové bermudy Union Jack a nič viac, mlátil do svojich obrovských akrylových bubnov a hrával vo svojej prvej kapele „Prophecy“, kde vynikal a ostatok skupiny sa vytrácal. Miestny autor hudobných textov Stephen Douglas ho vytiahol zo skupiny a zoznámil ho s ďalšími talentovanými hudobníkmi, s ktorými vytvoril skupinu Chateau. V ich piesňach zneli veľkolepé zvuky a zvučky. Matta v tom čase platili aj drogami, hlavne kokaínom. Chateau hrávali v okruhu Hollywoodu, vystupovali v Gazzarri a takmer sa dostali do sporu s pôvodnými členmi skupiny Ratt, ktorá bola v tom čase známa ako Miceky Ratt. 
Mattova práca s Chateau a Douglasom priniesla štyri piesne, ktoré sa na krátky čas objavili v miestnom rádiu, ale hudba sa zmenila z veľkolepého rocku na punk. Matt odišiel do Hollywoodu, kde hral s niekoľkými kapelami vrátane Population Five. Potom sa vydal turné okolo krajiny s bluesovým gitaristom, hrali v zapadnutých nočných kluboch a baroch, kde sa opíjali. 
V roku 1988 ho najala kapela na čele s vtedy neznámou Tori Amosovou, aby spolupracoval na ich debutovom albume Y Kant Tori Read. Na začiatku tohto projektu sa Sorum pridal ku skupine The Cult na turné v roku 1989, ktoré propagovalo ich štvrtý album Sonic Temple. 
Guns N’ Roses a Velvet Revolver.
V roku 1990 sa pridáva ku skupine Guns N’ Roses po odporúčaní Slasha, ako náhrada za Steva Adlera. Zučastňoval sa na albumoch "Use Your Illusion I", "Use Your Illusion II" a "The Spaghetti Incident?". Odtiaľ ho vyhodili v roku 1997, keď obhajoval Slasha v hádke s Axlom Rosom. V roku 2003 sa vrátil späť spolu Slashom a Duffom McKaganom, keď vystúpili na dobročinnej akcii. Zistili, že medzi nimi je istá "chémia". Vytvorili novú skupinu Velvet Revolver s bývalým spevákom Stone Temple Pilots Scottom Weilandom a gitaristom Dave Kushner. Po vydaní debutového albumu Contraband v roku 2004 sa vydali na svetové turné a zakončili ho v januári 2006. V auguste 2005 si Sorum zlomil zápästie a turné sa na nejaký čas pozastavilo. 
V súčasnosti, keď majú viac času, pripravujú svoj druhý album nazvaný Libertad, ktorého vydanie je ohlásené v roku 2006. Matt sa okrem toho ako hosť zúčastňuje na nahrávaní piesní nového projektu nazvaného Circus Diablo. V apríli 2006, deväť rokov po odchode z GnR, znova nadviazal styky s Rosom. 
Sorum vydal aj sólový album "Hollywood Zen" a je člen skupiny Camp Freddy.

</doc>
<doc id="82884" url="https://sk.wikipedia.org/wiki?curid=82884" title="Orliak bielohlavý">
Orliak bielohlavý

Orliak bielohlavý alebo staršie orol belohlavý ("Haliaeetus leucocephalus") je dravý vták z čeľade jastrabovité ("Accipitridae").
Popis.
Rozpätie krídel má až 2,5 metra. Aj keď ho neraz možno vidieť ďaleko od vody, najmä v zime, najčastejšie sa vyskytuje v blízkosti jazier, riek a morského pobrežia – všade tam, kde je hojnosť rýb. 
Orliaky bielohlavé vytvárajú páry na celý život, pričom partneri zostávajú spolu po celý rok (niektoré sa sťahujú oddelene, ale na hniezdisku sa opäť stretnú). Hniezdisku predchádzajú spoločné zásnubné lety, ktoré utužujú zväzok a vyznačujú sa neuveriteľnou akrobaciou: partneri robia vo vzduchu premety alebo sa navzájom chytia nohami a tak letia ďalej, jeden dolu chrbtom. Spoločne stavajú aj objemné hniezdo, ktoré po dlhých rokoch používania môže byť vysoké až 4 metre. 
Orliaky bielohlavé dospievajú ako päťročné. Samica kladie 2 až 3 vajcia. Aj keď sa o mláďatá starajú obaja rodičia, ich úmrtnosť v prvom roku života je vysoká. Orliak bielohlavý, ktorý za svoje meno vďačí nápadne bielej hlave, je od roku 1782 považovaný za symbol spojených štátov amerických. Ako jediný druh výhradne severoamerických orlov a orliakov je od roku 1940 plne chránený. 
Orliaky bielohlavé boli v minulosti bežné dravce. V 20. storočí sa ich populácia drasticky zmenšila v dôsledku prenasledovania, ale najviac v dôsledku používania ťažko rozložiteľných pesticídov ako je DDT. Obmedzenie nasadzovania týchto prípravkov a aktívna ochrana spôsobili, že sa početnosť tohto dravca zväčšuje.
Dospelého orliaka bielohlavého možno ľahko identifikovať podľa čisto bielej hlavy a chvosta, širokých hnedočiernych krídel a bieleho klinovitého chvosta. Orliaky nadobudnú takéto sfarbenie až v dospelosti, ako päťročné. 
Orliak bielohlavý využíva rôzne potravné zdroje. V núdzi mu stačia aj mŕtve živočíchy (najmä v zime), ale v najväčšej miere sa živí rybami. Pri ich love sa neponára, ako to príležitostne robí kršiak rybár, ale živé, vyčerpané alebo mŕtve ryby, berie len z hladiny alebo plytko spod nej. Orliak silnými prstami a dlhými pazúrmi schmatne rybu z vody. Orliaky niekedy oberajú o korisť kršiaky, okrem toho občas bojujú o korisť aj medzi sebou. V zime sa orliaky bielohlavé niekedy vo veľkom počte zhromažďujú na miestach s dostatkom potravy.

</doc>
<doc id="83112" url="https://sk.wikipedia.org/wiki?curid=83112" title="Námestia v Košiciach">
Námestia v Košiciach



</doc>
<doc id="83120" url="https://sk.wikipedia.org/wiki?curid=83120" title="Kumulonimbus">
Kumulonimbus

Kumulonimbus (lat. "cumulonimbus", skratka Cb) alebo dažďová kopa je oblak rozprestierajúci sa vo všetkých výškových hladinách. Možno ho zaradiť medzi oblaky nízkej hladiny, ale siaha do veľkej výšky - niekedy až nad tropopauzu. V spodnej časti pozostáva z vodných kvapiek, pri vrchole z ľadových kryštálikov. Oblaky tohto typu prinášajú búrky s hromobitím, krupobitia, tornáda, prudké dažde a sneženie. 
Kumulonimbus radíme medzi oblaky s vertikálnym vývojom. Pri pohľade zboku je kopcovitý, má podobu futuristických hôr alebo veží. Jeho vrchol má často tvar nákovy. Vrchol je obvykle hladký, prípadne s vláknitou alebo rebrovanou štruktúrou. Jeho základňa je taktiež hladká a veľmi tmavá. Kumulonimbus prepúšťa najmenej svetla zo všetkých mrakov. Svetlo sa pri prechode cez tento mrak stretáva s mnohými ľadovými kryštálikmi a vodnými kvapkami, ktoré ho odrážajú a rozptyľujú. Kvapôčky majú rozmer 4 až 200 mikrometrov. Meter kubický oblaku môže obsahovať aj vyše 4 g vody.
Sprievodné oblaky.
Kumulonimbus často sprevádzajú mraky typu cumulus, z ktorých sa aj vyvíja. Vzniku kumulonimbu predchádza štádium "cumulus congestus". Kumulonimbus možno len zriedkavo vidieť osamotený, často je zabudovaný do obrovskej masy mrakov. Za predpokladu, že sa v okolí nenachádzajú iné mraky, môžeme okraj tejto masy vidieť. Má kopcovitý, alebo vláknitý vzhľad. Pod základňou kumulonimbu sa tiež často vyskytujú nízke roztrhané oblaky, ktoré s ním však nemusia súvisieť.
Horná časť kumulonimbu v tvare nákovy či hríbu je pri zániku mraku niekedy odtrhnutá a vznikajú z nej riasovité oblaky. Tieto oblaky, "cirrus fibratus" sa niekedy označujú ako cumulonimbogenitus, čo znamená, že vznikli premenou kumulonimbu. 
Vznik.
Kumulonimbus vzniká pri konvekcii prúdov vo veľmi nestabilnom vzduchu. Teplý a vlhký vzduch rýchlo stúpa, pričom sa ochladzuje, jeho vlhkosť kondenzuje a uvoľňuje latentné teplo. To zahrieva okolitý vzduch, takže oblak pokračuje v stúpaní. Do oblaku je vťahovaný vzduch, ktorý poháňa vzostupné prúdy. Môžu dosiahnuť rýchlosť až 160 km/h. Ľadové kryštáliky a krúpy vypadávajúce z mraku vyvolávajú vznik zostupných prúdov, ktoré opúšťajú jeho základňu vo forme silného vetra. Vietor ochladzuje vzduch v susedných vzostupných prúdoch. To nakoniec stúpajúce prúdy zastaví, konvekcia prestane a oblak sa rozptýli. Kumulonimbus málokedy vydrží dlhšie ako hodinu. Ak sa rýchlosť vetra alebo jeho smer menia s výškou, stred oblaku sa môže začať otáčať, rozširuje sa nadol a vzniká tornádo.
Zvláštnosti.
Kumulonimbus môže obsahovať niekoľko druhov zvláštností (pozri Oblak#Zvláštnosti). Pomerne zriedkavý, no pozoruhodný je "cumulonimbus mammatus", ktorého základňa má bublinovitý charakter. Ten môže nadobudnúť vzhľad až samostatných guľových oblačných útvarov. 
"Cumulonimbus virga" je oblak, z ktorého vypadávajú zreteľné zrážkové pruhy, avšak vyparujú sa ešte skôr, ako dosiahnu zemský povrch. Pri pohľade z diaľky z oblaku visia zvislé alebo mierne šikmé tmavé pruhy. Pokiaľ pruhy zrážok dosahujú zem, oblak sa nazýva "praecipitans" alebo "praecipitatio".
"Cumulonimbus arcus" má tvar gigantického valca. Spodná predná strana oblaku je oblúkovitá a väčšinou vyklenutá a vytvára čelnú masu, ktorou postupuje oblak napred. Arcus vzniká väčšinou vtedy, keď studený vzduch postupuje proti teplému. Deje sa to zvyčajne pri nástupe letných búrkových front. Arcus býva často sprevádzaný silným nárazovým vetrom.
Silný vzdušný vír vytvára oblačný kužeľ vychádzajúci zo základne oblaku, ktorý sa nazýva "cumulonimbus tuba". Vrch kumulonimbov môžu sprevádzať rovné a pomerne tenké sprievodné oblaky "cumulonimbus pileus". Pri zvláštnosti "cumulonimbus incus" je vrchol rovný a široký, trhá sa a nadobúda vláknitý charakter.
Pri zániku oblaku sa jeho roztrhané zvyšky nazývajú "cumulonimbus pannus".

</doc>
<doc id="83256" url="https://sk.wikipedia.org/wiki?curid=83256" title="Steven Adler">
Steven Adler

Steven Adler (* 22. január 1965, Cleveland, Ohio, USA) je americký bubeník.
Preslávil sa ako bubeník hard rockovej skupiny Guns N’ Roses v rokoch 1985 až 1990. Bol vyhodený v roku 1990 počas nahrávania albumov "Use Your Illusion I" a "Use Your Illusion II". Skupina vinila Adlera za jeho drogovú závislosť, bol nahradený bývalým bubeníkom skupiny The Cult Mattom Sorumom, v súčasnej dobe je členom Velvet Revolver. 
Životopis.
Budúceho gitaristu GnR Slasha stretol ako tínedžer v Kalifornii. Rýchlo sa stali priateľmi a Slash sa venoval gitare, Adler zase bicím, aby mohli založiť skupinu Road Crew. Napokon sa pridali k Axlovi Rosovi, Duffovi McKaganovi a Izzymu Stradlinovi v znova vytvorenej skupine Guns N’ Roses, keď nahradili Traciiho Guna a Roba Gardnera. Adler vystúpil na dvoch albumoch "Appetite for Destruction" a "G N' R Lies". Taktiež sa objavuje v piesni „Civil War“ z albumu "Use Your Illusion II". Axl v rozhovore povedal, že až na 60-krát dobre nahrali túto pieseň kvôli problémom s Adlerom.
Fanúšikovia GnR sa často delili na dva tábory: jeden, zbožňujúci skorší Guns a jeho zvuk s Adlerom a na druhý, preferujúci tvrdší zvuk s Mattom Sorumom. Izzy Stradlin opúšťa kapelu (uviedol ako dôvod Axlova nadradenosť) nie dlho potom čo bol vyhodený Adler a neskôr tvrdil, že Adlerove bicie boli kľúčové. 
Po vyhodení Adler ďalej pokračoval v užívaní drog čo malo za následok mozgovú príhodu a poškodenie jeho hlasiviek. Teraz je už čistý a hráva vo svojej kapele Adler's Appetite mnohé cover verzie piesní od GnR. Tiež obnovil priateľské styky s viacerými bývalými členmi kapely. 
Keď Slash a Duff začali vytvárať skupinu Velvet Revolver, Adler povedal, že história by sa mohla opakovať a on by mohol znova s nimi hrať. Namiesto toho sa bubeníkom stal Matt Sorum.

</doc>
<doc id="83263" url="https://sk.wikipedia.org/wiki?curid=83263" title="El Misti">
El Misti

El Misti je symetrický stratovulkán, jeden z najznámejších v Peru, zložený v prevažnej miere z andezitových láv a pyroklastík. Na úpätí sa nachádza mesto Arequipa, sopka je jeho symbolom. Väčšina budov v meste je postavená z bieleho kameňa "sillar", čo je vlastne prekryštalizovaný tuf, pochádzajúci však paradoxne z vulkanických uloženín erupcií nedaľekej sopky Nevado Chachani. Posledná doložená erupcia je z roku 1784, ale neoficiálne zdroje uvádzajú aj roky 1826, 1831 a 1870.
V jednom z troch kráterov Misti bola pozorovaná fumarolická aktivita, čo je dôkazom, že sopka nie je vyhasnutá. V blízkosti krátera sa pri archeologických vykopávkach v roku 1998 našli mumfikované telá Inkov, spolu s artefaktami.

</doc>
<doc id="83265" url="https://sk.wikipedia.org/wiki?curid=83265" title="Pelikán kučeravý">
Pelikán kučeravý

Pelikán kučeravý (iné názvy: pelikán brčkavý, pelikán chochlatý; ) je druh vtáka z čeľade pelikánovité. Pelikán kučeravý patrí v Európe medzi najväčšie vodné vtáky. Žije na plytkých jazerách a v deltách riek juhovýchodnej Európy a Ruska pri Stredozemnom mori, Čiernom mori, Azovskom a Kaspickom mori, pri Aralskom a Balchašskom jazere. Podľa Medzinárodnej únie na ochranu prírody a prírodných zdrojov pelikán kučeravý patrí medzi takmer ohrozené druhy, trend celkovej populácie je klesajúci. V deviatich krajinách hniezdi pravidelne, z nich v jednej má stabilné stavy (Rumunsko), v troch stúpajúci trend (Grécko, Turecko a Albánsko) a vo zvyšných štyroch má kolísavý trend (Rusko, Bulharsko, Ukrajina a Čierna Hora). V mnohých štátoch mimo Európy jeho stavy klesajú (Mongolsko, Uzbekistan, Turkmenistan a v časti Kazachstanu), pričom v Kazachstane stúpajú. Populácia v Kazachstane tým môže predstavovať 2947% celkovej populácie druhu. Počet ohrozujúcich faktorov ostáva stále rovnaký a okrem toho populácia v juhovýchodnej Európe je úplne závislá na аplikácii manažmentských оpatrení.
Opis.
Je to najväčší druh pelikána v Európe. Aj napriek svojej veľkosti a váhe je to výkonný letec, výborne plachtí na veľkých širokých krídlach. Má striebristobiele sfarbenie, iba špičky krídel sú čierne. Vak pod zobákom je oranžovočervený, zobák svetložltý, s oranžovým koncom. 
Výskyt a stav na Slovensku.
Pelikán kučeravý len náhodne zaletí na Slovensko. Existujú len dve doložené pozorovania. Prvé je zo 7. júna 1980 na lokalite Senianske rybníky doložené fotodokumentáciou a druhé 30. decembra 2009 na Hrušovskej zdrži na Dunaji., takisto doložené fotografiami a pozorovania iných pozorovateľ až do februára 2010. 
Ekosozologický status v roku 1995 "Im" - nezaradený migrant, resp. nehniezdič. V roku 1998 žiadny. V roku 2001 žiadny. V roku 2014 žiadny. Európsky ochranársky status "SPEC1" - druhy vyskytujúce sa v Európe, vyžadujúce celosvetovú ochranu ako globálne ohrozené. Stupeň ohrozenia "V" - zraniteľný druh.
Hniezdenie.
Často hniezdia vo veľkých kolóniách, pričom jeden pár spravidla vyvedie iba jedno mláďa. Vo veku troch alebo štyroch týždňov sa mláďatá zhromažďujú do „škôlok“ a starostlivosť rodičov sa obmedzuje iba na kŕmenie. Vo veku šiestich týždňov mláďatá začínajú loviť samostatne a o mesiac sa pokúsia o svoj prvý let. 
Potrava.
Pelikán kučeravý sa živí rôznymi rybami. Denne spotrebuje priemerne kilogram potravy. Korisť loví z hladiny ponáraním hlavy a prednej časti tela. Niekedy lovia pelikány spoločne – vytvoria polkruhovitú rojnicu, v ktorej ryby naženú na plytčinu, kde ich potom ľahko pochytajú do veľkých zobákov. 
Ochrana.
Ohrozený je viacerými faktormi, ako sú meliorácie, znečistenie a prenasledovanie rybármi. V súčasnosti je tento druh zaradený do kategórie „menej ohrozený“ a jeho prežitie závisí od ochranárskych opatrení.

</doc>
<doc id="83266" url="https://sk.wikipedia.org/wiki?curid=83266" title="Léon Foucault">
Léon Foucault

Jean Bernard Léon Foucault (čítaj "fukó") (* 18. september 1819, Paríž, Francúzsko – † 11. február 1868, Paríž) bol francúzsky fyzik.
Preslávil sa zostrojením kyvadla, ktorým názorne demonštroval rotáciu Zeme. Do dejín vedy vošlo pod názvom Foucaultovo kyvadlo. Vykonával aj merania rýchlosti svetla, pomenoval gyroskop (napriek tomu, že ho nevynašiel) a objavil vírivé prúdy. Na Mesiaci po ňom nazvali kráter.
Život.
Narodil sa v Paríži. Začal študovať medicínu ale z dôvodu hematofóbie štúdium ukončil. Začal vylepšovať Daguerreho fotografické procesy. Pracoval ako asistent A. F. Donného v oblasti medicínskej mikroskopie. S H. Fizeauom skúmal intenzitu slnečného žiarenia. V 1850 použili Fizeau-Foucaultov experiment na meranie rýchlosti svetla. V roku 1851 experimentálne demonštroval rotáciu Zeme okolo vlastnej osi. 
V roku 1855 získal Copleyovu medailu.

</doc>
<doc id="83267" url="https://sk.wikipedia.org/wiki?curid=83267" title="Eugene M. Shoemaker">
Eugene M. Shoemaker



</doc>
<doc id="83268" url="https://sk.wikipedia.org/wiki?curid=83268" title="Gene Shoemaker">
Gene Shoemaker



</doc>
<doc id="83271" url="https://sk.wikipedia.org/wiki?curid=83271" title="Stegostomovité">
Stegostomovité

Stegostomovité (Stegostomatidae) je čeľaď žralokov z radu Orectolobiformes s jediným druhom stegostoma bodkovaná ("Stegostoma fasciatum") 
Charakteristika.
Stegostoma má mimoriadne ohybné telo, ktoré jej umožňuje loviť krevety, kraby i malé ryby medzi koralovými útesmi. Béžové telo má posiate hnedými bodkami. Má koncové, dopredu smerujúce ústa, čo využíva najmä vtedy, keď zbiera na morskom dne mäkkýše. V období pokoja odpočíva na dne s hlavou nasmerovanou proti prevládajúcim prúdom a opiera sa o vystreté prsné plutvy.

</doc>
<doc id="83272" url="https://sk.wikipedia.org/wiki?curid=83272" title="Mako rýchly">
Mako rýchly

Mako rýchly alebo žralok mako (ang. bull shark)("Isurus oxyrinchus") je veľký druh žraloka, zástupca čeľade "Lamnidae". Je považovaný za človeku nebezpečného.
Etymológia.
Ako prvý popísal tento druh žraloka Constantine Samuel Rafinesque v roku 1809 a pre jeho pomenovanie použil vedecké meno "Isurus oxyrinchus" (Isurus znamená „rovnakochvostý“ a Oxyrinchus „špicatý nos“). Názov Mako pochádza z maorijčiny a znamená žralok, rovnako tak aj žraločí zub. Prvé písomné označenie tohto druhu ako žraloka mako použili Samuel Lee a Thomas Kendall vo svojom diele "Grammar and vocabulary of the language of New Zealand" (1820), kde stručne zmieňujú „Mako: Istý druh ryby“. Richard Taylor vo svojom diele "A leaf from the natural history of New Zealand" (1848) podáva už presnejší popis: „Mako je žralok, ktorého zubov si Maoriovia veľmi cenia.“
Anatómia a vzhľad.
Hoci obe pohlavia rastú približne rovnakým tempom, samice sú celkovo väčšie, robustnejšie a dožívajú sa vyššieho veku. Priemerná dĺžka žraloka mako je 1,82 - 3,2 m a hmotnosť môže dosahovať medzi 60 až 400 kg. Najväčší zaznamenaný samec vážil 454 kg a meral 4,02 m, najväčšia zaznamenaná samica merala 3,96 m a vážila 794 kg. Žraloci mako majú elegantný tvar tela s dlhým kužeľovitým nosom a súčasne majú hydrodynamickejší tvar tela, ako akýkoľvek iný druh žraloka. Tvar tela v kombinácii s aeróbnou svalovou hmotou, typickou pre čeľaď žralokov "Lamnidae", mu dovoľuje vyvinúť vysokú rýchlosť a pohyblivosť.
Chvostová plutva má tvar polmesiaca, druhá chrbtová plutva je výrazne menšia než prvá. U mladších žralokov sú vrcholy prsnej a prvej chrbtovej plutvy zaoblenejšie. Koža tohto druhu je veľmi drsná.
Životné podmienky.
Rozšírenie.
Žralok mako obýva vody v miernom a tropickom pásme v moriach po celom svete. Jeho blízky príbuzný "Isurus paucus" vyhľadáva vody Golfského prúdu alebo teplejšie pobrežné vody. Ide o pelagické druhy, ktoré možno nájsť od hladiny až do hĺbky 150 metrov, obvykle ďaleko od pevniny, aj keď občas sa vyskytujú aj bližšie pri brehoch, okolo ostrovov alebo zátok. Je to jeden zo štyroch známych endotermických druhov žralokov, ktorý sa málokedy vyskytuje v chladnejších vodách ako 16 °C.
V západnom Atlantiku ho možno nájsť od pobrežia Argentíny cez Mexický záliv až k Browns Bank na úrovni Nového Škótska. Relatívne spoľahlivým znamením, že sa vo vodách vyskytujú žraloci mako, bývajú mečiare. Tie sú totiž často ich zdrojom potravy a taktiež preferujú podobné životné podmienky ako žralok mako.
Žraloci mako cestujú v hľadaní potravy či partnera na dlhé vzdialenosti. V decembri 1998 bola označená samica tohto druhu na pobreží Kalifornie, chytená bola japonskou výskumnou loďou v centrálnom Pacifiku. Samica teda urazila cez 2 776 km. Ďalší zdokumentovaný prípad dokumentuje žraloka, ktorý zaplával 2 128 km za 37 dní, v priemere teda 58 km za deň.
Potrava.
Hlavnou zložkou potravy sú hlavonožce, kostnaté ryby vrátane makrel, tuniakov, tuniak makrelovitý ("Auxis rochei") a mečiarov. Živí sa ale aj inými žralokmi, delfínmi, morskými korytnačkami a morskými vtákmi. Na svoju korisť útočí vertikálne zospodu, pláva pod svojou korisťou, čo mu dáva vysokú pravdepodobnosť momentu prekvapenia. Úderom chvosta môže najprv svoju korisť omráčiť. Na Sicílii boli ulovené žraloky mako so zabodnutými mečiarovitými výbežkami mečiarov v hlavách a žiabrach. To naznačuje, že aj mečiar môže vážne zraniť a zabiť žraloka mako. V súvislosti s miestom a ročným obdobím (na sklonku jara a začiatku leta), ktoré zodpovedá cyklu trenie mečiarov, sa dá predpokladať, že žraloky mako lovia mečiarov v tomto období, kedy sú mečiare najviac zraniteľné.
Tento druh žraloka spotrebuje 3 % svojej hmotnosti každý deň a trvá približne 1,5 - 2 dni, než strávi priemerne veľké jedlo. Pre porovnanie, neaktívne druhy (napr. "Carcharhinus plumbeus") spotrebujú 0,6 % svojej hmotnosti za deň a trvá im 3 až 4 dni stráviť potravu.
Analýza obsahu žalúdka 399 samcov a samíc žralokov mako v rozpätí 67 až 328 cm veľkých naznačila, že žraloky chytení pri myse Hatteras pri Grand Banks preferujú ako potravu lufaru dravú. Ta predstavovala 77,5 % z objemu ich stravy. Priemerná kapacita žalúdka činila 10 % z celkovej hmotnosti žraloka.
Žraloky dlhšie ako 3 metre majú vnútorné zuby značne širšie a plochšie ako menšie žraloky mako. To im umožňuje efektívne loviť delfíny, mečiare a ďalšie žraloky. Amatérsky videozáznam, vytvorený vo vodách Pacifiku, ukazuje umierajúceho delfína štíhlonosého s takmer prekusnutým chvostom, okolo ktorého krúžil veľmi veľký jedinec žraloka mako.
Rovnako ako ostatní zástupcovia čeľade "Lamnidae" majú žraloky mako výkonný krvný obeh. Ten udržuje teplotu ich tela o 4 - 7 °C vyššiu, ako je teplota okolitej vody. To im dáva výhodu oproti studenokrvnej koristi.
Chovanie.
U týchto žralokov bola zaznamenaná rýchlosť 50 km/h so zrýchlením až na 74 km/h. Môžu vyskočiť približne 9 metrov nad hladinu. Niektorí vedci sa domnievajú, že fyzicky je možné, aby žralok mako vyvinul rýchlosť až 100 km/h, čo by z neho robilo najrýchlejšieho morského tvora. Žraloky mako sú rybármi chytaný po celom svete. Existujú prípady, kedy sa žralok mako, zachytený na udici, vymrštil do rybárskeho člna.
Život.
Rozmnožovanie.
Tento druh žraloka je živorodý. Embrya sa v tele matky vyvíjajú 15 - 18 mesiacov. Mláďatá žraloka mako netrpia kanibalizmom na rozdiel napríklad od mláďat žraloka piesočného. Na konci zimy a skoro na jar sa rodí 4 - 18 mláďat dlhých približne 70 cm.
Existujú názory, že žraloky mako rastú omnoho rýchlejšie ako ostatné druhy. Napríklad žralok hnedý pohlavne dospieva v 12 až 14 rokoch, kedy dosiahne hmotnosť 40 - 45 kg. Samec žraloka mako naproti tomu potrebuje len 4 a pol až 5 rokov k tomu, aby pohlavne dospel. Za ten čas dorastie do váhy 136 kg a dĺžky 2 m, samice potom dosiahnú pohlavnej dospelosti v 7 rokoch, kedy vážia v priemere 227 kg a merajú 2,7 až 2,9 m. Niektorí biológovia majú však názor, že žraloky mako rastú veľmi pomaly.
Dĺžka života.
V otázke maximálneho veku existuje stále určitá neistota, ale odhaduje sa, že sa žraloky mako dožívajú 12 až 24 rokov. Jedna štúdia Národného úradu pre oceán a atmosféru z roku 1997 hovorí o odchytení jedného konkrétneho žraloka, chyteného 12,8 roka potom, čo bol po prvýkrát označkovaný. Odchytenie tohto žraloka preukázalo, že žraloky mako sa dožívajú najmenej 13 rokov.
Interakcia s ľudmi.
Ohrozenie.
V roku 2010 zaradila organizácia Greenpeace žraloka mako na svoj červený zoznam morských živočíchov. Ido o zoznam morských živočíchov, ktorí sa bežne predávajú v supermarketoch po celom svete a panuje vysoké riziko, že pochádzajú z nekontrolovateľného rybolovu.
Zajatie.
Boli zaznamenané pokusy držať pelagické (migrujúce) druhy žralokov v zajatí. U žraloka mako bolo týchto pokusov najmenej, menej ako pokusov so žralokom dlhoplutvým, žralokom belasým a žralokom modrým. Súčasný rekord v čase, po ktorý sa podarilo udržať v zajatí exemplár žraloka mako, je z roku 2001. Vtedy v akváriu v New Jersey prežil chytený žralok mako iba päť dní. Obdobne ako v iných prípadoch sa jedinec síce po vypustení do akvária javil silný, ale postupne mal problémy so stenami akvária, odmietal kŕmenie, rýchle slabol a zomrel.
Útoky na človeka.
V databáze ISAF Floridského múzea je zaznamenaných 8 nevyprovokovaných útokov žralokov mako na človeka medzi rokmi 1580 až 2007, z toho dva fatálne. ISAF zaznamenáva tiež 20 útokov na lode.

</doc>
<doc id="83274" url="https://sk.wikipedia.org/wiki?curid=83274" title="Fedor Gál">
Fedor Gál

Doc. Ing. Fedor Gál, DrSc. (* 20. marec 1945, Terezín) je slovenský politik, sociológ, prognostik a podnikateľ židovského pôvodu, žijúci v Česku.
Životopis.
V roku 1972 vyštudoval chemickú priemyslovku v Gottwaldove (dnes Zlín) a diaľkovo aj Chemickotechnologickú fakultu Slovenskej vysokej školy technickej. V roku 1977 ukončil vedeckú prípravu (získal titul kandidát vied CSc. v súčasnosti doktorandské štúdium PhD.) zo sociológie na Sociologickom ústave SAV, v roku 1992 sa stal doktorom ekonomických vied na VŠE v Prahe.
Po maturite vystriedal viacero zamestnaní v chemických fabrikách: Vulkan Hrádek nad Nisou, Gumon, Slovnaft, Chemické závody Juraja Dimitrova Bratislava. Po ukončení vysokoškolského štúdia pracoval vo viacerých výskumných ústavoch, až pokiaľ v roku 1987 skončil na tzv. voľnej nohe. Ešte v období ČSSR pôsobil na Oddelení teórie a prognóz vedy pri Výpočtovom stredisku SAV. Tvoril prognózu vedy na Slovensku (1989), ktorá bola súčasťou Prognózy pre Slovensko do roku 2010 (Prognóza vedy a vedecko-technického rozvoja, ekonomická prognóza, prognóza sociálneho rozvoja a integrujúca pasáž) .
Bol členom redakčného kolektívu Bratislava/nahlas (1987).
V priebehu Nežnej revolúcie bol spoluzakladateľom Verejnosti proti násiliu, viedol Koordinačné centrum VPN, neskôr sa stal predsedom tohto hnutia a poradcom vlády. Pred voľbami do Slovenskej národnej rady v roku 1990 sa na kandidátku VPN dostalo viacero známych osobností, bez ohľadu na ich komunistickú minulosť. Medzi inými tam boli Alexander Dubček, premiér Marián Čalfa, či bývalý predseda SNR Milan Čič. VPN sa umiestnilo so ziskom 29,35 % na prvom mieste a získalo 48 kresiel. Vládu vytvorila koalícia VPN, Kresťanskodemokratické hnutie a Demokratická strana. V role hlavného kandidáta víťaznej VPN na predsedu vlády vystupoval minister vnútra Vladimír Mečiar, ktorý v tejto funkcii pôsobil od 27. júna 1990 do 23. apríla 1991. Mečiar sa začiatkom roku 1991 dostal do otvoreného sporu s vedením VPN a založil platformu „Za demokratické Slovensko“ (VPN-ZDS, potom HZDS), do ktorej prešla značná časť členov VPN. Zvyšok VPN postupne strácal vplyv a väčšina zostávajúcich členov vytvorila Občiansku demokratickú úniu – VPN (ODÚ-VPN), od roku 1992 len ODÚ. Vo voľbách júni 1992 získala táto strana len 4% hlasov a neprekročila požadovanú hranicu 5 % pre vstup do parlamentu. V dôsledku volebného neúspechu bola v novembri 1992 rozpustená, čím VPN prakticky zaniklo.
Po odchode z politiky sa presťahoval do Prahy, kde učil na univerzite a podnikal.
Na Univerzite Komenského pôsobil krátko ako riaditeľ Ústavu pre sociálne analýzy. Neskôr pôsobil aj na Fakulte sociálnych vied Karlovej univerzity v Prahe, kam sa po rozdelení republiky presťahoval.
V júni 1992 spolu s Petrom Kršákom, Jozefom Alanom, Petrom Hunčíkom a Vlastimilom Venclíkom založil spoločnosť CET 21 (do obchodného registra bola zapísaná 22. júna 1992), ktorá získala 30. januára 1993 licenciu na celoštátne televízne vysielanie. Televízia Nova TV začala vysielať 4. februára 1994 pod vedením generálneho riaditeľa Vladimíra Železného (ďalší spoločník CET 21). Na zabezpečenie financovania uzavrel CET 21 dohodu s mediálnou skupinou Central European Media Enterprises (CME, ktorú riadil Mark Palmer – bývalý americký veľvyslanec v Maďarsku) a Českou sporiteľňou o zriadení prevádzkovej firmy (ČNTS – "Česká nezávislá televizní společnost"), v ktorej CME vlastnila 66 %, Česká sporiteľňa 22 % a CET 21 12 %.  V auguste 1996 CME požičala Železnému 4,7 milióna dolárov, aby získal podiely od ostatných spoločníkov v CET 21 a stal sa väčšinovým vlastníkom licencie, čo sa mu aj podarilo. Gálovi Železný povedal, že žiadne peniaze z televízie neuvidí. (Neskôr postupne aj Železného podiel ovládlo a odkúpilo CME.)
V roku 1995 založil so synom v Prahe knižné vydavateľstvo G plus G. Pôsobil aj v rôznych nadáciách, medzi nimi v Nadácii Milana Šimečku . Je členom Židovskej obce v Děčíne. 
Založil viaceré nadácie. Nakrútil niekoľko dokumentárnych filmov a stál pri zrode Vrba – Wetzler Memorialu. Je ženatý, s manželkou Irenou, autorkou kníh pre deti, majú synov Róberta a Branislava, vnučku Sofinku a vnuka Samka. Jeho brat Egon Gál je známy slovenský filozof.
27. novembra 2020 uverejnil Milan Kňažko v Denníku N článok Omyly, manipulácie a lži Fedora Gála, ako odpoveď na článok Fedora Gála v Denníku N z 11. septembra 2020 Tri razy (a dosť?). Vo svojom článku Kňažko oznamuje, že podáva žalobu na Fedora Gála pre jeho výroky v knihe Fedor Gál: Ešte raz a naposledy, Koniec príbehu, ktorá vyšla vo vydavateľstve N Press v roku 2017. F. Mikloško píše, že s istotou sa žaloba týka najmä výroku Fedora Gála, že na texte, ktorý Kňažko prečítal v Slovenskej televízii 3. marca 1991, sa podieľal okrem iných aj Jaroslav Svěchota. Fedor Gál sa za tento omyl Kňažkovi verejne opakovane ospravedlnil. Advokátska kancelária, ktorá zastupuje Milana Kňažka, však žiada, aby sa Gál ospravedlnil Milanovi Kňažkovi za „vedomé uvádzanie nepravdivých skutkových tvrdení“. V tomto spore ide o celú interpretáciu udalostí novembra 1989 i následných mesiacov a rokov po Novembri. 
Dielo.
Autorské knihy vydané na Slovensku
Autorské knihy vydané v Česku
Spoluautorské
Rozhovory s Fedorom Gálom 

</doc>
<doc id="83275" url="https://sk.wikipedia.org/wiki?curid=83275" title="Príslovie">
Príslovie

Príslovie je krátky žáner ľudovej slovesnosti, ktorý v skrátenej podobe zachytáva všeobecné ľudské skúsenosti. Na rozdiel od porekadiel majú príslovia nielen obraznú platnosť, ale obsahujú aj istý poučný zámer, majú didaktizujúce poslanie. Špecializovanejšie definície príslovie zachytávajú ako základný a najvšeobecnejší paremiologický útvar, ktorý zhustenou formou vyjadruje istú ľudovú múdrosť alebo skúsenosť. Ich výskumom sa zaoberá paremiológia. &lt;br&gt; Príslovia majú zväčša ľudový pôvod (ktorý teda nie je jasne dohľadateľný). Neľudové príslovia sú najmä staršej a literárnej proveniencie, napríklad biblickej ("Akou mierou meriaš, takou i tebe odmerajú.") alebo antickej ("Pomaly ďalej zájdeš."). Zhromažďovaniu a identifikácii prísloví sa na konci 19. storočia rozsiahlo venoval slovenský jazykovedec a zberateľ ľudovej slovesnosti, Adolf Peter Záturecký.
Druhy prísloví.
Rozlišujeme niekoľko druhov prísloví:
1. gnómické príslovia – obsahujú určité mravné poučenie vyjadrené neobraznou oznamovacou podobou.
"Krása netrvá dlho. Dobré deti sú najväčšia radosť rodičov. Pýcha predchádza pád."
2. metaforické príslovia – sú založené na metafore, nemožno ich chápať doslovne. 
"Kto seje vietor, žne búrku. Jablko nepadá ďaleko od stromu. Bez práce nie sú koláče"
3. paralelické príslovia (založené na paralelizme) – sú charakteristické symetrickou dvojčlennosťou, teda v jednej časti sa používa obrazné vyjadrenie a v časti druhej je potom táto obraznosť konkretizovaná.
"Vrana k vrane sadá, rovný rovného si hľadá. Dobrá studňa v suchu vodu dáva, dobrý priateľ v núdzi sa poznáva."
4. apelatívne príslovia – sú štylizované ako rada, odporúčanie, prípadne až ako rozkaz.
"Šuster, drž sa svojho kopyta. Nelej vodu do mora. Čí chlieb ješ, toho pieseň spievaj!"
5. parodizačné príslovia – humorným spôsobom upravujú príslovia, ktoré pôsobia už banálne.
"Tak dlho sa chodí s džbánom po vodu, až sa s ním začne chodiť pre pivo. Kto druhému jamu kope, je hrobár."

</doc>
<doc id="83276" url="https://sk.wikipedia.org/wiki?curid=83276" title="Pranostika">
Pranostika

Pranostika je predpoveď budúcich vecí, najmä počasia alebo porekadlo s takouto predpoveďou alebo životnou skúsenosťou. Ich výskumom sa zaoberá paremiológia.
Príklad:
"Medardova kvapka 40 dní kvapká."
"Studený máj, v stodole raj."
"Katarína na blate a Vianoce na ľade."
"Katarína na ľade a Vianoce na blate."

</doc>
<doc id="83279" url="https://sk.wikipedia.org/wiki?curid=83279" title="Paul van Dyk">
Paul van Dyk

Paul van Dyk (čítaj „"pól fan dajk"“; skratka PvD), vlastným menom Matthias Paul (* 16. december 1971 Eisenhüttenstadt, Brandenbursko, NDR) je nemecký trance DJ, remixer a hudobný producent.
Biografia a kariéra.
Narodil sa 16. decembra 1971 v malom východonemeckom meste Eisenhüttenstadt (spolková krajina Brandenbursko) a svoje detstvo strávil v komunistickej východnej časti Berlína. Už v tejto dobe, kedy ešte neexistovala vo východnom Nemecku takmer žiadna klubová scéna, sledoval západné médiá a nechával sa inšpirovať západnou hudbou, z ktorej ho najviac zaujali The Smiths a The Order. Po páde Berlínskeho múru v roku 1989 sa v Nemecku začala rozrastať techno kultúra, avšak Paulovi v tejto energickej hudbe niečo chýbalo a tak sa snažil nájsť čosi iné, nové.
Po prvý raz hral naživo svoju jedinečnú tanečnú hudbu v berlínskom klube Tresor v marci 1991. Tento prvotný úspech motivoval Paula do ďalšej originálnej produkcie, počnúc dvomi skladbami "Perfect Day" (1992) a "How Much Can You Take" (1993), ktoré vydal spolu s žurnalistom a hudobným producentom Cosmic Baby (vlastným menom Harald Blüchel). Táto dvojica v tom čase vystupovala pod názvom "The Visions Of Shiva". Paul sa neprestával zdokonaľovať, o čom svedčí aj fakt, že z jeho remixu skladby "Love Stimulation" (pôvodne od "DJ Humate") sa v roku 1993 stal klubový hit roka. 
Do popredia sa taktiež dostal aj vďaka svojmu hraniu od roku 1994 v legendárnom berlínskom klube E-Werk. V tom istom roku vydal aj svoj prvý vlastný debutový album "45 RPM" (v preklade 45 otáčok za minútu - rýchlosť na gramofóne). Po dvoch rokoch nasledovalo vydanie ďalšieho nemenej úspešného albumu s názvom "Seven Ways", ktorý ešte väčšmi upevnil Paulove miesto medzi 100 najlepšími trance DJ-mi sveta. V tomto období už začali prichádzať pozitívne ohlasy aj zo strany konzervatívnych anglických hudobných médií, čo potvrdilo aj vyhlásenie albumu "Seven Ways" za najlepší album roka časopisom "DJ Magazine" a jeho čitateľmi. Dve skladby z tohto albumu, "Beautiful Place" a "Forbidden Fruit", dosiahli čestné miesto v britskom rebríčku Top 100.
Netrvalo dlho a Paul musel ukončiť svoj kontrakt s vydavateľstvom MFS, v ktorom dovtedy pôsobil, a zároveň tak prišiel aj o najlepšieho priateľa Marka Reedera, majiteľa tohto vydavateľstva. Toto bola Paulova prvá negatívna skúsenosť spôsobená slávou a médiami. Na základe tohto sa rozhodol spolu so svojim tímom založiť vlastné vydavateľstvo Vandit Records, s ktorým prezentovali ako jeho, tak aj iných talentovaných DJ-ov. Za pomoci vydavateľstva Deviant Records, ktorý má na starosti vydávanie Paulových albumov vo Veľkej Británii, bola v roku 1998 vydaná zbierka najlepších Van Dykových remixov s názvom "Vorsprung Dyk Technik". Obsahuje spolu 33 remixov na troch CD, napríklad "For an Angel" alebo remix skladby „1998“ pôvodne od Binary Finary, ale aj staršie klasiky "Love Stimulation" a "Playing with the Voice in Germany". Rok po vydaní v novembri 1999 tento album presiahol hranicu 60 tisíc predaných kusov v Spojenom kráľovstve. 
V roku 2000 vydal svoj ďalší album "Out There And Back" obsahujúci, okrem iného, aj singel "Tell Me Why (The Riddle)". Paul neprestával tvoriť a tak už o rok neskôr vydal svoj prvý mixovaný album "The Politics of Dancing". Rok po ňom sa už podieľal na tvorbe soundtracku k mexickému filmu Zurdo.
Nastal rok 2003 a svetlo sveta uzreli v krátkom čase hneď dva ďalšie albumy – "Reflections" obsahujúci 13 skladieb v skratke zobrazujúcich niektoré Paulove životné príbehy a album Global (vydaný aj vizuálne na DVD), ktorý zachytáva jeho zážitky z ciest po svete. "Nothing But You", jedna zo skladieb z albumu "Reflections" a zároveň i ďalší vydaný singel vyprodukovaný v spolupráci s Hemstock &amp; Jennings obsahujúci skvelé nórske vokály, prerazil do rádií po celom svete aj vďaka svojmu rozvášňujúcemu textu „I have nothing but I’ve got everything when I‘ve got you“ (preklad „Nemám nič, ale mám všetko, keď mám teba.“). Ďalšia skladba popularizujúca tento album, Time Of Our Lives, tiež vydaná aj ako singel, vznikla na základe spolupráce Paul van Dyka s rockovom kapelou Vega 4. Za relatívne krátku dobu dosiahla prvé miesta v anglických a nemeckých hitparádach. Krátko po tom bol vydaný jeho ďalší singel "Crush", taktiež pôvodne jedna zo skladieb albumu "Reflections", ktorý vznikol v spolupráci s Petrom Heppnerom, spevákom nemeckej skupiny Wolfsheim. V roku 2005 vyšiel jeho ďalší album "The Politics of Dancing 2", na ktorom uviedol aj svoj nový singel "The Other Side". Pri príležitosti vydania tohto albumu sa Paul van Dyk vydal na turné s názvom The Politics of Dancing 2 World Tour, ktorý začal v roku vydania 2005 a pokračuje aj v roku 2006.
V dnešnej dobe Paul van Dyk hráva na rôznych miestach po celom svete – v Londýne, Tel Avive, Mexiku, New Yorku, Singapure, Miami, na Ibize, ale aj na iných nemenej významných miestach. Okrem toho zároveň moderuje a uvádza aj vlastnú rozhlasovú reláciu Soundgarden na rádiu Fritz. Paul van Dyk vystúpil aj v Bratislave (Incheba Hala B) na 2. narodeninách rádia FM 16. novembra 2006 (Vonyc Session), 13. marca 2009 taktiež v Inchebe, a vystúpi aj 5. marca 2011 v Banskobystrickom klube Ministry Of Fun. Vystúpi aj 12. septembra 2025 v košickej Kunsthalle.
Paul sa v roku 2004 aktívne zúčastnil kampane Rock the Vote, kde spolu s umelcami ako Bono, Mary J. Blige, Lenny Kravitz a The Black Eyed Peas vyzýval americkú mládež, aby si uplatnila svoje právo voliť v prezidentských voľbách. Toto bolo vôbec po prvý raz, kedy sa interpret elektronickej hudobnej scény zapojil do kampane podobného druhu.
Ocenenia.
Počas svojej doterajšej kariéry získal niekoľko ocenení. V roku 1999 bol časopisom "DJ" zvolený za Najlepšieho tvorcu hudby, čím prekonal takých DJ-ov, ako Fatboy Slim (2. miesto) alebo Paul Oakenfold (3. miesto). Z tohoročného odovzdávania hudobných cien v Londýne si odniesol titul Najlepší medzinárodný DJ. Tento istý prívlastok získal aj od časopisu "Ministry of Sound". Ďalší anglický časopis "Muzik" ho označil za Lídra trance ľudu. Čitatelia tohto magazínu navyše ohodnotili jeho šesťhodinový set uvedený na akcii Gatecrasher ako druhú najlepšiu klubovú noc vôbec. Ešte v tom istom roku 1999 bol časopisom "Mixmag" označený za Muža roka. Získavanie ďalších ocenení sa ale neskončilo. V roku 2004 to bol titul Najobľúbenejší americký DJ podľa časopisu "BPM Magazine". Zo súťaže Dancestar Awards, konanej v tom istom roku, si domov odniesol hneď tri hodnosti – Najlepší medzinárodný DJ, Najlepšia akcia a Najlepšia hudba k reklame (pre spoločnosť Motorola). V marci toho istého roku vyhral taktiež "Mexického oskara" za hudbu k filmu "Zurdo". Následne v roku 2005 bol na základe prieskumu vyhlásený za najlepšieho DJ-a sveta, čím na rebríčku Top 100 predbehol okrem iných aj DJ-a Tiësta.

</doc>
<doc id="83283" url="https://sk.wikipedia.org/wiki?curid=83283" title="Paul Van Dyk">
Paul Van Dyk



</doc>
<doc id="83284" url="https://sk.wikipedia.org/wiki?curid=83284" title="Dj tiesto">
Dj tiesto



</doc>
<doc id="83285" url="https://sk.wikipedia.org/wiki?curid=83285" title="Tiesto">
Tiesto



</doc>
<doc id="83286" url="https://sk.wikipedia.org/wiki?curid=83286" title="Arjen Robben">
Arjen Robben

Arjen Robben (* 23. január 1984, Bedum, Holandsko) je bývalý futbalista a Bayernu Mníchov. 
Robben bol známy vďaka svojej výbornej loptovej technike, zrýchleniu a driblovacím schopnostiam. V sezóne 2000/2001 bol vyhlásený za hráča roka v klube FC Groningen a v sezóne 2002/2003 za talent roka v PSV Eindhoven, obidve v holandskej Eredivisie. V novembri 2004 bol vyhlásený za hráča mesiaca v klube Chelsea FC v anglickej Premier League.22. augusta 2007 podpísal päťročný kontrakt s klubom Real Madrid, prestupová suma bola 36,55 miliónov eur. Ale v Reale pobudol len dve sezóny a kvôli novým kvalitným posilám v Reale sa pre neho v základnej zostave nenašlo miesto a preto sa rozhodol prestúpiť do nemeckého tímu Bayern Mníchov za 22 miliónov eur.
Zúčastnil sa ME 2004 kde v zápase proti Česku prihral na dva góly. Holanďania postúpili do semifinále kde podľahli Portugalsku. Hral aj na MS 2006 kde Holanďania postúpili do osemfinále kde podľahli Portugalsku 1:0. Robben na šampionáte skóroval raz proti Srbsku. Na ME 2008 sa Holanďania prebojovali do štvrťfinále kďe podľahli Rusku. Na MS 2010 sa Holandsko prebojovalo až do finále kde podľahlo Španielsku 1:0 po predĺžení. Robben mal v zápase obrovskú šancu ktorú nepremenil. Na ME 2012 sa Holanďania prebojovali ako favoriti ale na ME prehrali všetky zápasy. Na MS 2014 Robben strelil štyri góly a Holandsko skončilo na treťom mieste. Na ME 2016 Holandsko nepostúpilo.
15 júla 2021, Robben oznámil koniec svojej profesionálnej futbalovej kariéry.

</doc>
<doc id="83287" url="https://sk.wikipedia.org/wiki?curid=83287" title="Héraklónas">
Héraklónas

Héraklónas (iné mená: Heraklonas, Hérakleónas, Herakleonas, Heracl(e)onas, Kónstantinos Hérakleios, Constantinus Heraclius; * 626 – † 641) bol byzantský cisár, ktorý vládol od februára do septembra roku 641. Jeho otcom bol cisár Hérakleios (vládol 610 – 641), matkou Martina, druhá Herakleiova manželka. Jeho nevlastným bratom bol cisár Konštantín III.
Heraklonas sa stal panovníkom 11. februára 641 na základe závetu cisára Herakleia, ktorý za rovnoprávnych vladárov a následníkov určoval dvoch cisárskych synov – Konštantína (III.) a Heraklona. Pretože Konštantín bol ťažko chorý a Heraklonas veľmi mladý, dokument priznával zásadné pocty aj cisárovne Martine, ktoré sa takmer rovnali menovaniu za regentku. Nové usporiadanie, ktoré odporovalo vžitým princípom primogenitúry, bolo problematické hlavne preto, že Konštantín III. mal sám syna, neskoršieho cisára Konstansa II., takže nebola celkom jasná otázka následníctva v prípade jeho smrti. Okrem toho bola vláda ženy v Byzancii veľmi neobvyklá – cisárovné ovplyvňovali politiku skôr nepriamo, ako o tom svedčí príklad Pulcherie v 5. a Theodory v 6. storočí.
Nestabilita nového režimu sa ukázala už krátko po smrti Konštantína III. 25. mája 641. Na cisárskom dvore sa rozbujnela sieť intríg a sprisahaní, zameraných proti Martine, a onedlho sa objavili povesti o tajnom Konštantínovom odprataní či sfalšovaní závetu cisára Herakleia. Martina sa nedokázala nátlaku brániť a musela dať v lete súhlas na korunováciu Konstanta II. – nikomu sa tým ale nezavďačila. Keď od nej pod hrozbou občianskej vojny odpadli aj obyvatelia Konštantinopolu, bol osud režimu spečatený. 14. septembra 641 došlo ku štátnemu prevratu, Martine vyrezali jazyk a jej synovi nos. Heraklonas zomrel onedlho na následky svojich zranení. Mesiace vnútorných nepokojov ríšu značne oslabili a prispeli k tomu, že postup Arabov v Egypte nebol zastavený.
Externé odkazy.
Heraklonova biografia (po anglicky)

</doc>
<doc id="83289" url="https://sk.wikipedia.org/wiki?curid=83289" title="Mendelejevova tabuľka">
Mendelejevova tabuľka



</doc>
<doc id="83291" url="https://sk.wikipedia.org/wiki?curid=83291" title="Constans II.">
Constans II.

Constans II. alebo Konstans II., zvaný Pógónatos (* 7. november 630 – † 15. september 668, Syrakúzy) bol byzantský cisár, ktorý vládol v rokoch 641 – † 668. Jeho otcom bol cisár Konštantín III., starým otcom zakladateľ herakleiovskej dynastie Hérakleios.
Konstans, počas ktorého vlády bol dovŕšený prechod medzi neskorou antikou a stredovekom, bol ako panovník obyvateľmi Konštantinopolu dosť neobľúbený, čo sčasti vysvetľuje, prečo trávil toľko času na výpravách do Talianska či iných krajov na západe. V oblasti náboženskej politiky nastal počas jeho panovania konflikt s pápežstvom, vyvolaným cisárskym výnosom z roku 648, ktorým sa zakazovali debaty o Kristovej prirodzenosti (pozri "monofyzitizmus" a "ekthesis").
Počas Konstantovho panovania, ktorý bol na začiatku svojho vládnutia ešte neplnoletý, hral východorímsky senát naposledy významnú úlohu v politike. Len čo cisár ako osemnásťročný sám prevzal vedenie štátnych záležitostí, vplyv senátu skončil. Aj keď sa Konstans najprv energicky snažil ochrániť hranice ríše a osobne sa zúčastnil na vojenských ťaženiach, dobyli Arabi v jeho dobe Arméniu a Cyprus. Povesť o neporaziteľnosti byzantského loďstva bola vtedy ohrozená, pretože Arabi dosiahli v námornej bitke pri Finike (655) jednoznačné víťazstvo. Po málo úspešnej výprave proti Langobardom v Taliansku sa Konstans nakoniec stiahol do Syrakúz (z ktorých chcel urobiť hlavné mesto ríše) a tu bol roku 668 jedným komorníkom zavraždený. Jeho syn Konštantín preložil cisársku rezidenciu naspäť k Bosporu.
Je otázne, či práve do Konstantovej doby spadá vytvorenie novej správnej štruktúry - systému tzv. thém. Isté naopak je, že okolo polovice 7. storočia nastal dovtedy najhlbší prepad autority ríše v zahraničnopolitickom zmysle a sám cisár na tom nebol vzhľadom na svoje vojenské neúspechy celkom bez viny. Stabilizácia pomerov sa tak stala hlavnou úlohou Konstantových nástupcov.
Externé odkazy.
Konstantova biografia (po anglicky)

</doc>
<doc id="83294" url="https://sk.wikipedia.org/wiki?curid=83294" title="Česko-slovenský vlčiak">
Česko-slovenský vlčiak



</doc>
<doc id="83298" url="https://sk.wikipedia.org/wiki?curid=83298" title="Konštantín IV. (Byzantská ríša)">
Konštantín IV. (Byzantská ríša)

Konštantín IV. (varianty mena pozri v článku Konštantín IV.; gr. Κωνσταντίνος Δ' ο Πωγώνατος ; *asi 652 – † 10. júl? 685) bol byzantský cisár, ktorý vládol v rokoch 668 až 685. Svojej ríši vrátil vnútornú a vonkajšiu stabilitu.
Konštantína vymenovali za spoluvladára cisára Konstanta II. už roku 654. Po jeho zavraždení sa sám stal cisárom. Najväčším nebezpečenstvom pre ríšu boli Arabi. Tí poslali flotilu, ktorá mala roku 674 napadnúť Konštantinopol. Kým sa Konštantín venoval tomuto nebezpečenstvu, napadli Slovania Solún. Konštantínopol dokázal náporu Arabov vzdorovať až do roku 678, kedy bolo zničené arabské loďstvo pomocou gréckeho ohňa. Arabi sa museli stiahnúť, zároveň boli porazení na súši v Anatólii. Konštantín uzatvoril s Arabmi mierovú zmluvu, ktorá bola roku 685 obnovená.
Roku 680 Konštantín zvolal 3. konštantinopolský koncil, ktorý znovu potvrdil rozhodnutie Chalcedónskeho koncilu z roku 451. Tento ekumenický koncil sa zaoberal otázkou monotheletizmu, ale väčšina monotheletistov v tom čase už bola pod arabskou nadvládou. Výsledok koncilu viedol aj k uzmiereniu kresťanského Východu so Západom reprezentovaným predovšetkým pápežstvom.
Konštantín bol roku 681 donútený uznať bulharskú ríšu, potom ako roku 680 utrpel porážku v bitke. Spolu s Konštantínom vládli do roku 681 jeho bratia Herakleios a Tiberios, ktorí boli na žiadosť ľudu korunovaní, avšak zmrzačili ich (pravdepodobne kvôli chystanému prevratu), aby sa nemohli ujať vlády. Tento čin zaručil nástupnictvo Justiniána II.. 
Konstantin zomrel na dyzentériu roku 685.
Externé odkazy.
Cisárova biografia (po anglicky)

</doc>
<doc id="83299" url="https://sk.wikipedia.org/wiki?curid=83299" title="Justinián II.">
Justinián II.

Justinián II. zvaný Rhinotmétos alebo po latinsky Rhinotmetus (* okolo 668, Konštantínopol/Cyprus† 7. november / december 711, Damatrys, Bitýnia) bol byzantský cisár v rokoch 685695 a 705711. Ako spolucisár bol ustanovený už jeho otcom Konštantínom IV. v roku 681/2. Jeho vláda sa spája s bojmi s Arabmi a Slovanmi, ako horlivý zástanca ortodoxie zvolal v roku 691 Trulánsku synodu, ktorá prijala rad významných uznesení. Hoci bol v roku 695 zvrhnutý, vrátil sa k moci a tvrdo potrestal svojich protivníkov. V roku 711 bol počas druhej vzbury popravený. Prezývka Rhinotmétos znamená v preklade beznosý, pretože po vzbure o nos prišiel a údajne nosil zlatú protézu.
Životopis.
Justinián sa narodil ako syn byzantského cisára Konštantína IV. a cisárovnej Anastázie. Ako spolucisár bol svojim otcom korunovaný už v niekedy v roku 681/682. Po Konštantínovej smrti v roku 685 sa ako šestnásťročný stal cisárom.
Počiatočné úspechy.
Justiniánova vláda začala úspešným ťažením proti Arabom (686687). Byzantské vojsko napadlo a vyplienilo Arméniu a potom vtrhlo do Gruzínska a Sýrie. V roku 688 požiadal kalifa Abdulmalika o obnovenie mierovej zmluvy. na ktorej základe Arabi navýšili svoje poplatky Byzantíncom a rozdelili sa taktiež príjmy z Cypru a arménsko-kaukazských oblastí. Cyprus sa stal na ďalších 280 rokov demilitarizovanou nárazníkovou oblasťou, ktorá zostala na dlhý čas ušetrená od búrlivých udalostí byzantsko-arabských vojen.
V tom istom roku (688/689) porazil aj macedónskych Slovanov ohrozujúcich južný Balkán a významný prístav Solún. Pokračoval v politike rozširovania thémskej organizácie. Na Balkáne bola na obranu proti Bulharom a Slovanom zriadená thema "Hellas" v strednom Grécku a kleistúra "Strymón" v Macedónsku. Predtým spustošené časti ríše začali osídľovať roľníci a vojaci - stratioti. Búriaci sa Slovania boli z okolia Solúna presídľovali do maloázijskej themy "Opsikion", vydrancovanej Arabmi. Do európskej časti ríše a na západné pobrežie Malej Ázie naopak presťahovali lúpežných kresťanských Mardaitov z byzantsko-arabskej hranice v Sýrii a Kilíkie. Keď sa roku 691 cisár pokúsil presídliť aj obyvateľstvo Cypru, vyvolal nový vojnový konflikt s Arabmi.
V roku 693 proti Byzancii povstali aj Slovania v Malej Ázii. Slovanský vodca Neboulos (iný prepis Nebulos) sa spojil s Arabmi a po porážke v bitke pri Sebastopole v Malej Ázii sa Byzancia musela stiahnuť z Arménie.
Vnútorná politika a pád.
Justinián bol prívržencom koncilovej ortodoxie. V roku 686 usporiadal synodu, ktorá opätovne odsúdila stále živý monotheletizmus a potláčal herézy ako arménske paulikánstvo. Keďže Tretí konštantínopolský koncil neprejednal niektoré disciplinárne ustanovenia, zvolal v rokoch 691/692 synodu/koncil nazvaný podľa kupolovitej sály paláca "in Trullo" - Trulánsky koncil. Koncil položil právne základy dnešného kresťanského usporiadania na Východe a Pravoslávnou cirkvou je uznávaný ako súčasť šiesteho ekumenického koncilu. Pápež Sergius I. jeho závery (namierené aj proti západným tradíciám) odmietol uznať. Podporoval tiež stavebnú činnosť ako napríklad prestavbu Veľkého paláca. Pre svoj stavebný program avšak potreboval peniaze, čo viedlo k zavádzaniu nových daní. Ako prvý cisár zaviedol zobrazovanie Krista na minciach, cisársky portrét sa dostal na zadnú stranu mince.
Pri presadzovaní svojich politických opatrení postupoval despotický Justinián II. veľmi brutálne, čím vzbudzoval stále väčší odpor. Výraznú nevôľu spôsobovala aj tvrdá daňová politika. Situácia vyvrcholila v roku 695, keď bol zosadený stratégom hellaskej thémy Leontiom. Bol mu odrezaný nos (odtiaľ jeho prezývka) a bol poslaný na Krym do vyhnanstva.
Návrat na trón a smrť.
Na Kryme sa druhýkrát oženil s chazarskou princeznou, ktorá prijala meno Theodora. Chazari avšak Justiniána zradili a ten len vďaka svojej manželke z Krymu včas utiekol. Pomoc hľadal v Bulharsku, kde získal podporu bulharského vládcu Tervela. V roku 705 spolu s Bulharmi pritiahol pred Konštantinopol a ľsťou prenikol do mesta, kde od Tiberia III. znovu získal trón. Tervelovi sa Justinián bohato odmenil. Udelil mu titul "kaisar" dovtedy vyhradený len pre členov panovníckej rodiny a odstúpil mu mesto Zagora, ktoré malo dôležitý strategický význam na zabezpečenie hraníc ich krajiny. 
V zahraničnej politike udržiaval následne priateľské vzťahy ako s Bulharmi, tak aj s Longobardami a pápežmi. Pápeža Konštantína I. dokonca prijal v roku 711 v Nikomédii a podporil ho proti vzbure ravennských šľachticov a arcibiskupa.
Inú politiku zvolil proti svojim protivníkom. V krajine v snahe pomstiť sa zaviedol teror. V roku 711 ho možno pomsta pohnala k výprave na Krym. Byzantské loďstvo však proti nemu povstalo a za cisára zvolilo svojho vodcu Filippika. Justinián bol znovu zvrhnutý a na úteku do Malej Ázie bol lapený a popravený. Jeho telo bolo hodené do mora a hlava vystavovaná v Konštantínopole a Ravenne.

</doc>
<doc id="83303" url="https://sk.wikipedia.org/wiki?curid=83303" title="Edwin van der Sar">
Edwin van der Sar

Edwin van der Sar (* 29. október 1970, Voorhout, Holandsko) je bývalý holandský futbalový brankár. Bol kapitánom holandskej reprezentácie a naposledy hráčom anglického klubu Manchester United. Bol členom PFA Team of the Year v sezóne 2006 – 07. Vďaka svojim dlhým rukám a nohám má prezývku pavúk.
Klubová kariéra.
Začiatky kariéry.
Van der Sar začal svoju kariéru v lokálnom klube Foreholte. Potom prestúpil do klubu VV Noordwijk kde ho sledovali skauti Ajaxu. Po tom čo prešiel cez mládežnícke mužstvá Ajaxu sa dostal do prvého tímu, kde hral sedem úspešných sezón. V roku 1995 vyhral s Ajaxom Ligu majstrov a okrem nej vyhral ešte ďalšie trofeje vrátane Pohára UEFA v roku 1992. Celkovo odchytal za Ajax 226 zápasov. V roku 1995 získal ocenenie najlepší európsky brankár. 
Po anabáze v Ajaxe odišiel do Juventusu, kde sa napokon stal brankárskou dvojkou, prvým brankárom sa stal Gianluigi Buffon. Celkovo odchytal za taliansky klub 66 zápasov. Bol vôbec prvým netalianskym brankárom v Juventuse.
Prestup do Premier League.
V roku 2001 prestúpil za sumu okolo 7,7 milióna libier do Fulhamu. S Fulhamom podpísal kontrakt na 4 roky a celkovo tu odchytal 126 zápasov. 
3. júna 2005 prestúpil do ďalšieho anglického klubu Manchester United za sumu približne 2 milióny libier aj keď presná suma nebola zverejnená. Van der Sarov príchod vyriešil dlhotrvajúci brankársky problém v Manchestri, ktorému chýbala stabilná brankárska jednotka. Manažér Sir Alex Ferguson ho považuje za najlepšieho brankára United od čias Petera Schmeichela. V decembri 2006 predĺžil svoj dvojročný kontrakt o ďalší rok čím bol hráčom Manchestru do konca sezóny 2007 – 08. Sir Alex Ferguson verejne vyhlásil že nevidí dôvod prečo by Edwin nemohol v klube pokračovať aj po vypršaní kontraktu (vzhľadom na jeho vyšší vek) a povedal: „Edwin je zdravý, ohybný a žiadostivý a môže hrať pokojne ďalšie 2 roky“. To je ale minulosť a Vand der Sar ukončil svoju kariéru vo finále Ligy Majstrov 28. mája 2011, keď prehrali červení diabli s Barcelonou 3:1. 
Edwin má prezývku "Jolly Green Giant" (Veselý zelený obor), pretože meria a v Manchestri chytá v zelenom drese. 
4. februára 2007 si v zápase proti Tottenhamu Hotspur zlomil nos po zrážke s írskym útočníkom Robbie Keanom. 
5. mája 2007 v zápase proti Manchestru City chytil penaltu útočníkovi Dariusovi Vassellovi. Cristiano Ronaldo na opačnej strane premenil penaltu a zabezpečil výhru United. Neskôr znamenalo toto víťazstvo potvrdenie ich 9. ligového titulu. 
15. augusta 2007 pomohol Manchestru vyhrať po 16-krát Community Shield. Chytil všetky 3 pokutové kopy FC Chelsea v rozstrele po tom čo zápas skončil 1:1 v riadnom hracom čase. Chytil strely Claudia Pizzara, Franka Lamparda a Shauna Wright-Phillipsa.
21. mája 2008 vo finále ligy majstrov proti FC Chelsea vychytal Manchestru United víťazstvo 2 – 1 po penaltovom rostrele, keď chytil strelu Johna Terryho a Nicolasa Anelku. Tento ročník vyhral aj anglickú ligu.
21. februára 2009 v súboji proti Blackburnu sa skončil jeho rekord v počte minút bez inkasovaného gólu (1334 minút). Van der Sar však prekonal britský a európsky rekord Petra Čecha. 
Reprezentačná kariéra.
Van der Sar debutoval v reprezentácií 7. júna 1995 proti Bielorusku. Bol pri všetkých troch nedávnych vyradeniach v rozstreloch na veľkých turnajoch: EURO 96, MS 98 a EURO 2000. 
Počas penaltového rozstrelu v štvrťfinále Eura 2004 proti Švédsku chytil penaltu Olofovi Mellbergovi. Pred zápasom proti Pobrežiu Slonoviny v skupine na MS 2006 nedostal Van der Sar gól v desiatich po sebe idúcich súťažných zápasoch a čisté konto si držal 1 013 minút čo je európskym rekordom. 
Van der Sar reprezentoval Holandsko 130-krát, čo znamená že je hráčom s najväčším počtom štartov za národné mužstvo. Ako kapitán Holandska prekonal rekord Franka de Boera v druhom zápase v skupine na MS 2006 proti Portugalsku. 
Zo sklamania z tejto prehry potvrdil, že bude pokračovať v reprezentácii aj počas kvalifikácie na EURO 2008 ktoré spoločne hostili Rakúsko a Švajčiarsko, hoci vynechal kvôli zraneniu lýtka remízový kvalifikačný zápas proti Rumunsku 25. marca 2007. Na EURE odchytal tri zápasy a ukončil reprezentačnú kariéru.
3. októbra 2008 sa dohodol s novým trénerom holandskej reprezentácie Bertom van Marwijkom, že sa v kvalifikácií na Majstrovstvá sveta 2010 vráti do reprezentácie.
Osobný život.
Van der Sar je ženatý s Anne-Marie van Kesteren. Svadobný obrad sa konal v meste Beurs van Berlage 20. mája 2006. Spolu majú 2 deti: syna Joea a dcéru Lynn. Joe bol na ihrisku keď jeho otec oslavoval po chytenej penalte výhru nad Švédskom 5:4 vo štvrťfinále Eura 2004.
Van der Sar sa tiež zúčastnil ako brankár Ajaxu rozlúčkového zápasu Dennisa Bergkampa medzi Ajaxom a Arsenalom v lete 2006.

</doc>
<doc id="83304" url="https://sk.wikipedia.org/wiki?curid=83304" title="Alexandr Michajlovič Vasilevskij">
Alexandr Michajlovič Vasilevskij

Alexandr Michajlovič Vasilevskij (; * 30. september 1895 – † 5. december 1977), sovietsky vojvodca ruského pôvodu, maršal Sovietskeho zväzu (1943). 
Počas druhej svetovej vojny pôsobil v generálnom štábe červenej armády, kde podstatnou mierou prispel k príprave a realizácii väčšiny bojových operácií na východný front (druhá svetová vojna) v sovietsko-nemeckom fronte. Od februára 1945 veliaci 3. bieloruskému frontu. Velil útoku na Königsberg, neskôr sovietskym vojskám bojujúcim proti Japonsku.
Biografia.
Detstvo a mladosť.
Narodil sa 30. septembra 1895 v obci Novaja Goľčicha (dnes súčasť mesta Vičuga) v rodine ruského cirkevného regenta rodičom Michailovi Alexandrovičovi Vasilevskému a Nadežde Ivanovne Sokolovovej. Obidvaja rodičia boli silne veriaci. Alexandr bol štvrtým z ôsmich súrodencov. V 1897 sa s rodičmi presťahoval do obce Novopokrovskoje, kde jeho otec začal slúžiť v novopostavenom chráme. Tam začal navštevovať školu a neskôr v 1909 ukončil vyššiu cirkevnú školu a pokračoval v štúdiu v cirkevnom seminári v meste Kostroma. Po jeho dokončení hodlal pokračovať na svetskej škole. Pre účasť na štrajku študentov cirkevných škôl, ktorí protestovali proti zákazu, ktorý im zabraňoval v pokračovaní v štúdiu na vysokých školách a univerzitách, bol vyhostený z mesta Kastroma, kam sa mohol vrátiť až po tom čo bola splnená časť z požiadaviek protestujúcich.
Prvá svetová a občianska vojna.
Alexandr Vasilevskij sa chcel stať agronómom alebo zememeračom, ale jeho plány zmenila prvá svetová vojna. V predposlednom ročníku seminára spolu s niekoľkými spolužiakmi zložil diaľkovo skúšky a začal štúdium na Alexandrovskom vojenskom učilišti. V máji 1915 ukončil zrýchlený (4 mesačný) kurz a v hodnosti práporčíka bol odoslaný na front. Od júna do septembra sa nachádzal v rôznych záložných jednotkách, až sa nakoniec dostal na Juhozápadný front, do 409. novochopiorského pluku 103. pešej divízie v rámci 9. armády. Na jar 1916 bol poverený velením roty, ktorá sa čoskoro stala jednou z najúspešnejších v pluku. V máji 1916 sa účastnil Brusilovovej ofenzívy. V dôsledku vysokých strát dôstojníckeho zboru už čoskoro velil práporu stále v 409. pluku. Neskôr bol povýšený na štábneho kapitána. Začiatok občianskej vojny zastihol Vasilevského v Rumunsku, kde sa rozhodol odísť na dovolenku. Medzitým sa 409. pluk pripojil k vojskám, ktoré vyhlásili nezávislosť Ukrajiny a tak sa do jeho radov už nevrátil. Od septembra 1918 do apríla 1919 pracoval ako učiteľ vo viacerých základných školách, až kým nebol povolaný do Červenej armády ako inštruktor v 4. záložnom prápore. Už o mesiac bol vyslaný ako jeden z dôstojníkov 100 členného oddielu, ktorého úlohou bola pomoc pri potlačení vzbury v Tulskej gubernii.
V lete 1919 bol prevelený do Tuly, kde sa účastnil na formovaní Tulskej streleckej divízie, kvôli priblíženiu sa Južného frontu a vojsk generála Denikina. Vasilevskij bol najprv veliteľ roty, potom odznovu budovaného práporu. V októbri bol prevelený do štábu veliteľstva 5. streleckého pluku Tulskej streleckej divízie, ktorá hájila opevnenú oblasť na juhozápad od Tuly. Do boja sa však nedostala, pretože Denikinove vojská boli zastavené južnejšie, pri Oriole a mestečku Kromy.
V decembri 1919 bola Tulská strelecká divízia vyslaná na Západný front, aby bojovala proti interventom. Vasilevskij bol na vlastnú žiadosť prevelený na miesto pomocníka veliteľa pluku. Na fronte sa nakoniec v dôsledku reorganizačných zmien stal pobočníkom veliteľa 96. pluku 32. brigády 11. divízie. V rámci 15. armády sa zúčastnil vojny s Poľskom.
Koncom júla 1919 Vasilevského opäť prevelili, teraz do 427. pluku 48. (bývalej Tulske) divízie, kde už predtým pôsobil. V polovici augusta sa jednotka nachádzala vo Vilniuse, pričom viedla boj v Belovežskom pralese proti poľským jednotkám. Tu vznikol konflikt medzi ním a O. I. Kalninom. Kalnin vtedy vydal príkaz na okamžité prebratie velenia ustupujúceho 427. pluku. Presné miesto, kde sa jednotka nachádzala sa však nedalo zistiť, a tak sa termín na vykonanie zadaný Kalninom nedal splniť. Na to Vasilevskij podal veliteľovi správu o tom, že daný rozkaz nie je možné vykonať. Čoskoro na to bol degradovaný na veliteľa čaty. Tento rozkaz onedlho veliteľ 48. divízie zrušil a Vasilievskij bol poverený viesť jeden zo samostatných práporov spadajúcich pod divíziu.
Medzivojnové obdobie.
Po vojne sa ešte zúčastnil bojov proti oddielom Bulak-Balchiča v Bielorusku a do augusta 1921 bojoval s banditami v Smolenskej gubernii. Nasledujúcich 10 rokov velil plukom 48. Tverskej streleckej divízie, velil divíznej škole pre nižších dôstojníkov. V 1927 dokončil strelecko-taktické kurzy "Výstrel". V júli 1928 bol jeho 143. pluk obzvlášť ocenený inšpektormi na vojenských manévroch. Na jeseň 1930 bol ďalší jeho 144. pluk, predtým patriaci medzi najslabšie jednotky v divízii, ocenený najlepšou známkou na okruhových cvičeniach.
Tieto úspechy zaistili Vasilievskému prevelenie na štáb. Čoskoro si podal žiadosť o prijatie do komunistickej strany, kam ho však v dôsledku čistiek prijali až v 1938 roku, keď slúžil v Generálnom štábe. Od jari 1931 pracoval v Riadení bojovej prípravy Červenej armády. Podieľal sa pri tom na vydaní viacerých bojových manuálov a prác zoberajúcich sa vojenskou prípravou a koordináciou viacerých druhov vojsk v modernom boji. V tejto funkcii sa stretol s mnohými významnými dôstojníkmi ako bol Michail Tuchačevskij, či Georgij Žukov.
V 1934 až 1936 pracoval ako náčelník úseku bojovej prípravy Povolžského vojenského okruhu. V 1936, po zavedení nových hodnostných označení v Červenej armáde mu bola udelená hodnosť plukovník. V 1937 ukončil štúdium na vojenskej Akadémii generálného štábu a nečakane bol poverený vedením jej katedry vedenia tyla. Už v októbri 1937 nasledovala nová funkcia, kde pôsobil ako náčelník operatívnej prípravy veliteľského zboru v Generálnom štábe. Tam od roku 1939 zaujal pozíciu zástupcu náčelníka Odboru operatívneho riadenia Generálneho štábu. Tam sa zúčastnil na rozpracovaní prvého variantu plánu vojny s Fínskom, ktorý bol neskôr Stalinom zamietnutý. Po začiatku Zimnej vojny bol pridelený na front ako zástupca náčelníka generálneho štábu I. V. Smorodinova. Účastnil sa tiež ako jeden z predstaviteľov ZSSR na rozhovoroch a podpísaní mierovej dohody s Fínskom a taktiež pri demarkácii novej sovietsko-fínskej hranice.
Na jar 1940 v dôsledku zmien na generálnom štábe sa stal prvým zástupcom náčelníka Operatívneho riadenia Generálneho štábu v hodnosti divízneho generála. Od apríla 1940 sa zúčastňoval na rozpracovaní plánu vojny s Nemeckom. 9. novembra 1940 sa zúčastnil ako člen sovietskej delegácie pod vedením Viačeslava Molotova cesty do Berlína na rozhovory s Nemeckom.
Ako vysoký dôstojník, začal mať Vasilevskij časté stretnutia so Stalinom. Na jednom z nich sa ho Stalin spýtal na jeho rodinu. Keďže bol Vasilevského otec pravoslávny kňaz a tým potenciálny „nepriateľ ľudu“, Vasilievskij povedal pravdu, a teda, že sa s ním už od roku 1926 nestýka. Stalin mu na to prekvapivo povedal, nech čo najskôr obnoví vzťahy s rodičmi a pokúsi sa im pomôcť.
Druhá svetová vojna.
Vasilievskij sa zúčastnil na riadení bojových operácií od prvého dňa bojov na východnom fronte. 1. augusta 1941, bol teraz už v hodnosti genrálmajora vymenovaný za náčelníka Operačného oddelenia Generálneho štábu. Od 5. do 10. októbra počas bitky o Moskvu bol ako jeden z poverených Štátnym výborom obrany zabezpečoval čo najskoršie nasadenie ustupujúcich alebo z obkľúčenia sa prebojuvších vojsk na Možajskú obrannú líniu. V polovici októbra zabezpečoval styk Stavky hlavného veliteľstva s evakuovaným Generálnym štábom. 28. októbra 1941 bol Vasilevskij povýšený na generálporučíka. Už v tejto kritickej dobe bol považovaný za výborného vojenského experta. Od polovice apríla do 8. mája 1942 sa ako člen Stavky nachádzal na Severozápadnom fronte, kde sa podieľal na neúspešnej Demianskej operácii. Od 24. apríla 1942 z dôvodu ťažkej choroby B. M. Šapošnikova vykonával taktiež funkciu náčelníka Generálneho štábu. 26. apríla bol povýšený do hodnosti generálplukovníka. V nasledujúcich dňoch boli jednotky Červenej armády obkľúčené pri Charkove. Nasledoval úspešný nemecký postup na Stalingrad. 9. mája 1942 bol v dôsledku nemeckého prielomu krymského frontu odvolaný do Moskvy. V júli 1942 bol prevelený na volchovský front, kde mal riadiť spolu s Mercekovom v Maloj Višere 2. údernú armádu generála Andreja Vlasova pri prieniku z obkľúčenia.
V lete 1942 sa podstatnou mierou podieľal ako predstaviteľ STAVKY na riadení Stalingradského frontu a obranných bojoch pri Stalingrade. Spolu s Žukovom sa najväčšou mierou podieľal na sústredení vojsk a príprave pre nadchádzajúci protiútok, ako aj samotnej jeho realizácii. Žukov bol prevelený na Západný front, kde mal riadiť operáciu Mars pri Rževe. Vasilevskij sa taktiež zúčastnil na likvidácii Paulusovej 6. armády, čo mu však neumožnil dokonať útok Mansteinovej skupiny z juhozápadu od Koteľnikova. Po odrazení tohto útoku velil začiatkom roku 1943 Voronežskému a Brjanskému frontu, ako aj útočným operáciám na hornom toku Donu.
16. februára 1943 mu bol udelený titul Maršal Sovietskeho zväzu, čo bolo krajne neobvyklé, pretože iba pred 29 dňami bol povýšený na armádneho generála.
Podľa rozkazu STAVKY hlavného veliteľstva Vasilievskij koordinoval činnosť Voronežského a Stepného frontu počas bitky pri Kursku. Riadil plánovanie a operatívne vykonanie oslobodzovacích bojov v Donbase, na Ukrajine a Kryme. 10. apríla 1944 v deň oslobodenia Odesy bol vyznamenaný "rádom Víťazstva", a bol po Žukovovi jeho druhým držiteľom. Po oslobodení Sevastopoľa bol jeden z prvých dôstojníkov, ktorí vošli 10. mája do oslobodeného mesta. Jeho auto však narazilo na nemeckú protitankovú mínu. Pri tom mal jeho vodič ťažko poranenú nohu a on rozsiahle poranenie hlavy rozbitým sklom. Kvôli tomu mu lekári odporúčali ešte určitý čas zostať na lôžku. Bol evakuovaný do Moskvy.
Počas operácie Bagration v 1944 koordinoval činnosť 1. pobaltského a 3. bieloruského frontu, od 10. mája aj 2. pobaltského frontu na území Bieloruska a pobaltských republík. 29. júla 1944 mu bol udelený titul Hrdina ZSSR ako aj Leninov rad spolu so Zlatou hviezdou.
Plánovanie a velenie Východopruskej operácie, ktoré sprvu riadil sám Stalin Vasilevskij prebral v období Jaltskej konferencie spolu s povinnosťami náčelníka Generálneho štábu. 18. februára 1945 bol na vlastnú žiadosť prevelený k 3. bieloruskému frontu. Ako jeho veliteľ vyjednal kapituláciu nemeckej posádky. Jej veliteľ Otto Lasch neskôr vo svojich pamätiach obvinil Vasilievského z nesplnenia podmienok kapitulácie. Každopádne za dobytie Königsbergu mu bol udelený druhý "Rad Víťazstva".
Ešte v lete 1944 po skončení operácie Bagration poveril Stalin Vasilevského prípravou plánov pre útok na japonské jednotky v Mandžusku. Útok sa mal začať pôvodne 27. apríla 1945. Prípravy a realizácia operácie sa napokon omeškali o takmer pol roka. Kvôli utajeniu Vasilievskij pricestoval 5. júla 1945 v uniforme generálplukovníka a s dokladmi pod menom Vasiljev do mesta Čita. 30. júla 1945 bol poverený viesť sovietske vojská na Ďalekom východe. Stalin údajne uprednostnil Vasilevského pred Žukovom kvôli jeho racionálnym postojom.
Na Ďalekom východe.
Počas prípravy na útok navštívil východiskové pozície 1. a 2. ďalekovýchdoného frontu, spolu s dôstojníkmi veliacimi frontom posúdil situáciu a upresnil začiatok operácie Augustová búrka. Tá sa začala v skorých ranných hodinách 9. augusta 1945 a trvala celkovo 24 dní, počas ktorých sa Červenej armáde podarilo rozdrviť miliónovú Kuantungskú armádu Japonska. Za to bol vyznamenaný 8. septembra 1945 druhou "Zlatou hviezdou".
Povojnové obdobie.
V období medzi rokmi 1946 a 1949 bol náčelníkom Generálneho štábu ZSSR a prvý námestník ministra Ozbrojených síl ZSSR. Od 1949 do 1953 bol prvý námestník Ministra obrany ZSSR. V rokoch 1956 až 1956 námestník Ministra obrany ZSSR pre otázky vojenských vied. Od roku 1959 patril medzi generálnych inšpektorov Ministerstva obrany ZSSR. Vo svojich pamätiach, ktoré vyšli v Moskve v roku 1975 kritizoval Stalinove vojenské rozhodnutia, ktoré viedli k porážkam po napadnutí krajiny Nemeckom. Na XIX. a XX. zjazde KSSZ sa stal členom Centrálneho výboru strany. Zvolený za poslanca Najvyššieho Sovietu ZSSR. Jeho syn bol Žukovovým zaťom.
Zomrel 5. decembra 1977. Pochovaný je Červenom námestí, spolu s ďalšími významnými sovietskymi činiteľmi pod Kremeľskou stenou.

</doc>
<doc id="83305" url="https://sk.wikipedia.org/wiki?curid=83305" title="Peter Cmorik">
Peter Cmorik

Peter Cmorik (* 22. marec 1980, Rožňava) je slovenský spevák, hudobník, skladateľ, textár a víťaz súťaže "Slovensko hľadá Superstar II" (2006). Má na konte štúdiové albumy, jednu kompiláciu "Best of" a mnoho singlov, spoluprác a piesní do filmov a seriálov. Je päťnásobným Zlatým slávikom a získal mnoho ďalších ocenení.
Zo života.
Peter Cmorik sa narodil 22. marca 1980 v Rožňave. Neskôr sa presťahoval do Veľkého Krtíša kde strávil celé svoje detstvo. Začínal ako učiteľ klavíra a gitary v základnej umeleckej škole a popritom hral vo viacerých kapelách (Amadeus, Hematit, Aeroplane, Humana). S kapelou OK Band hral 6 mesiacov v Japonsku. Po návrate sa prihlásil do súťaže "Slovensko hľadá Superstar", ktorú v roku 2006 vyhral. Vtedy začala jeho spolupráca s renomovanými hudobníkmi ako Juraj Kupec, Martin Gašpar, Marcel Buntaj, či Juraj Tatár. Spolu s Jurajom Kupcom napísali prvé hity „Dážď“ a „Mám pocit“, ktoré sa stali zároveň hitmi roka. V roku 2006 vydal album "Nádherný deň", ktorý sa stal multiplatinový. Tento rok sa niesol v znamení veľkých úspechov, kde v ankete Slávik získal hneď tri ocenenia, Objav roka, Spevák roka a Hit roka, a absolvoval celoslovenské úspešné turné. 
Nasledoval druhý album "Žijem Ako Viem" (2007), z ktorého sa skladba „Nemusíš sa báť“ tiež stala Hitom roka a Peter získal opäť titul Zlatý Slávik. Hity „Čo to znamená“ a „Mám Ťa rád“ boli najhranejšími skladbami. Diváci ho mohli prvýkrát vidieť aj na doskách divadla, kde dostal hlavnú úlohu v muzikáli "Traja mušketieri". So skladbou „Mám pocit“ vyhral v roku 2008 medzinárodnú súťaž v poľskom Rzeszówe a absolvoval československé turné ako hosť skupiny TEAM.
Rok 2009 priniesol album "Jedno si želám" s rovnomenným hitom. 
Štvrtý album "…O Tebe" (2013) priniesol skladby „Kam som rozum dal“, či „Premýšľam nad tebou“, ktorá odznela aj v hudobnej komédii "Tak Fajn". 
Rok 2014 priniesol ďalšie dve muzikálové príležitosti, a to v muzikáli "Krysař" (rola Osud) a v muzikáli "Rómeo a Júlia" (páter Vavrinec).V medziobdobí vzniklo niekoľko duetov, s Adamom Ďuricom („Pôvabná“), so Zuzanou Smatanovou („Čo má prísť, príde“), neskôr s Robom Opatovským („Niečo je tu zlé“), s Martinom Harichom („Oh My Bro“) a Ondřejom Brzobohatým („Vietor“). S Ondřejom absolvoval počas dvoch rokov aj turné po Česku. V roku 2015 napísal titulnú pieseň k seriálu "Kolonáda" a dostal ďalšiu muzikálovú úlohu v muzikáli "Jesus Christ Superstar", kde dodnes hrá rolu Ježiša v Ostravskom divadle. 
V roku 2016 vydal svoj prvý Best Of album a absolvoval turné k 10. výročiu na scéne. Rok 2017 priniesol úspešný singel „Spolu zostarnúť“ (feat. Daniela Lovlin). 
V roku 2018 nahral s kapelou Peter Cmorik Band EP "Životom" (singel „Taká ako Ty“) a spolupracoval s Marekom Wolfom na albume "K Výškam..." Začiatkom roka 2019 vyšiel opäť nový singel s názvom „Dva prúdy riek“ a vystúpil ako support act na turné Habera a TEAM 2019 v dvanástich českých mestách. 
S kapelou Peter Cmorik Band vydáva novú pieseň „Dnes to príde“. Získal spolu 5 zlatých a dvoch strieborných Slávikov.
Súkromný život.
Žije v Novej Dedinke s manželkou Danielou a s dvojičkami Štefanom a Petrom.
Ocenenia.
Osobnosť televíznej obrazovky (OTO)
Ceny SOZA

</doc>
<doc id="83306" url="https://sk.wikipedia.org/wiki?curid=83306" title="Stredné Považie">
Stredné Považie

Stredné Považie (Strednopovažský región cestovného ruchu) je slovenský región a región cestovného ruchu.
Ako región cestovného ruchu oficiálne zahŕňa:
Územie susedí na severovýchode s Horným Považím, na juhovýchode s Hornou Nitrou, na juhu s regiónmi Dolná Nitra a Dolné Považie, na západe so Záhorím a na severozápade s Českom (regióny Moravské Valašsko a Slovácko).
Okolité pohoria.
Stredné Považie obkolesuje zo západu Biele Karpaty, z juhu Malé Karpaty, a z východu Považský Inovec spoločne so Strážovskými vrchmi.

</doc>
<doc id="83307" url="https://sk.wikipedia.org/wiki?curid=83307" title="Nitriansky región">
Nitriansky región

Nitriansky región (cestovného ruchu) alebo v niektorých textoch Dolná Nitra je slovenský región a región cestovného ruchu. 
Ako región cestovného ruchu oficiálne zahŕňa:
Územie má pretiahnutý tvar v smere zo severu na juh a susedí na severe s Hornou Nitrou, na východe s Tekovom, na juhu s Podunajskom a na západe s Dolným Považím.

</doc>
<doc id="83308" url="https://sk.wikipedia.org/wiki?curid=83308" title="Ulica">
Ulica

Ulica je verejná časť sídla spájajúca budovy v urbanistickom kontexte, kde sa ľudia môžu slobodne zhromažďovať, stretávať a pohybovať sa. Ulice môžu byť jednoduché, tvorené hlineným povrchom, častejšie sú spevnené tvrdým, trvalým povrchom ako napríklad kameňom alebo betónom. Časti ulíc môžu byť upravené asfaltom, vybavené koľajami alebo inak pripravené na inú ako pešiu dopravu.
Pravopis v slovenčine.
Neskrátený tvar názvu.
Pravopis v prípadoch, v ktorých slovo ulica (alebo námestie, sad, cintorín a pod.) stojí na konci pomenovania ulice (alebo námestia a pod.), nie je problematický (napr. Hviezdoslovova ulica). No v prípadoch, v ktorých slovo ulica (a pod.) stojí na začiatku pomenovania ulice, vzniká problém, či písať veľkým začiatočným písmenom slovo ulica (a pod.) alebo až slovo, ktoré nasleduje po slove ulica (a pod.), inými slovami: či považovať za začiatok vlastného mena už slovo ulica (námestie) alebo až slovo, ktoré za ním nasleduje. Do roku 1991 bol podľa Pravidiel slovenského pravopisu záväzný prvý spôsob (malé zač. písmeno v slove ulica a veľké zač. písmeno v nasledujúcom slove), od roku 1991 je záväzný druhý spôsob (veľké zač. písmeno v slove ulica a malé zač. písmeno v nasledujúcom slove). Napr.:
Skrátený tvar názvu.
Iný je však pravopis, keď je názov ulice (námestia a pod.) uvedený v skrátenej podobe, t.j. s vynechaním samotného slova ulica (námestie a pod.), ako je to bežné napr. na mapách či v bežnej písomnej komunikácii. Potom totiž platí bod VI. 1.1 Pravidiel slovenského pravopisu, podľa ktorého sa takýto skrátený tvar (bez ohľadu na podobu neskráteného tvaru) začína veľkým písmenom, čiže napr.:
Toto pravidlo pre skrátené tvary sa (logicky) fakticky stalo relevantným až od roku 1991, pretože podľa (vyššie uvedeného) pravidla platného do roku 1991 bol pravopis neskrátených a skrátených tvarov v hlavnej časti názvu nevyhnutne automatický identický, t.j.:

</doc>
<doc id="83312" url="https://sk.wikipedia.org/wiki?curid=83312" title="Obchodná ulica (Bratislava)">
Obchodná ulica (Bratislava)

Obchodná ulica (iné názvy pozri nižšie) je ulica v Starom Meste v Bratislave, takmer v historickom centre mesta. Nachádza sa v predĺžení Michalskej ulice a končí pri Kollárovom námestí.
Dejiny.
Ulica viedla od Michalskej brány k Schöndorfskej bráne, umiestnenej na vonkajšom palisádovom opevnení mesta. Súčasné domy tu pochádzajú približne z 18. storočia až po súčasnosť. 
Podľa niektorých autorov je v plnom rozsahu identická so stredovekou (koncom 13. storočia zaniknutou) osadou Krásna Ves (Schöndorf); podrobnosti pozri v článku Krásna Ves. Bez ohľadu na to, či to tak bolo, od 15. storočia sa Obchodná ulica často označovala priamo menom tejto bývalej osady, teda Schöndorf (pozri nižšie).
Električkové trate boli na Obchodnej ulici položené v roku 1899.
Charakteristika.
Je súčasťou celomestského korza. V rokoch 2005 a 2006 bola kompletne zrekonštruovaná, pričom bola vymenená dlažba na celej ulici, ako aj koľaje električkovej trate.
Neďaleko známeho hotela Crowne Plaza sa plynulo križuje s Poštovou ulicou, ktorá je v súčasnosti prestavaná na pešiu zónu, čím na tomto mieste vytvára reprezentačné mestské priestranstvo, vhodné na prechádzky a oddych.
Názvy.
Najstaršie doložené názvy sú:
Potom nasledovali mnohé ďalšie varianty týchto názvov:
Názov podľa prvého úradného pomenovania ulice (1879) bol po nemecky "Schöndorfergasse" a po maďarsky "Széplak utca" (slovo Széplak je maďarský ekvivalent nemeckého slova Schöndorf).
Od roku 1920 existujú úradné slovenské názvy: 1920 "Uhorská ulica", od roku 1935 sa striedavo používali názvy "Uhorská ulica" a "Schöndorfská ulica", v roku 1945 došlo k premenovaniu na "Molotovova ulica" a v roku 1962 k premenovaniu na "Obchodná ulica". Ľudový slovenský názov bol v minulosti "Šendorf".
Názov Uhorská ulica (platea Hungaricalis) môže byť odvodený z toho, že na ulicu prišli maďarskí hospites, alebo z toho, že jej pokračovaním bola cesta do Horného Uhorska. Názvy obsahujúce výraz Krásna Ves sú odvodené od osady Krásna Ves, s ktorou bola Obchodná ulica buď zhodná alebo do ktorej viedla. Názov Molotova ulica je odvodený od Viačeslava Molotova, čo bol sovietsky ľudový komisár zahraničných vecí. Názov Obchodná ulica pochádza z toho, že v čase premenovania na Obchodná ulica mala ulica najhustejšiu vybavenosť obchodmi v Bratislave.

</doc>
<doc id="83316" url="https://sk.wikipedia.org/wiki?curid=83316" title="Jehuda Amichaj">
Jehuda Amichaj

Jehuda Amichaj (), pôvodne Ludwig Pfeuffer (* 3. máj 1924, Würzburg, Nemecko – † 22. september 2000, Jeruzalem, Izrael) bol nemecko-izraelský básnik. Je považovaný za najčítanejšieho a najvýznamnejšieho moderného izraelského básnika. Ako jeden z prvých začal používať vo svojich veršoch hovorovú hebrejčinu.
Životopis.
Narodil sa ako syn obchodníka. V roku 1936 sa jeho rodina vysťahovala do Palestíny. Počas druhej svetovej vojny bojoval v židovskej brigáde britskej armády. Bojoval tiež vo vojne za nezávislosť. Neskôr sa stal obhajcom zmierenia na Blízkom východe a úzko spolupracoval s palestínskymi autormi.
Po uvoľnení z armády študoval na Hebrejskej univerzite v Jeruzaleme biblistiku a hebrejskú literatúru. Po skončení štúdia pracoval najprv ako učiteľ, neskôr ako univerzitný docent hebrejskej literatúry.
Prvú zbierku poézie vydal v roku 1955 pod názvom "Teraz a v iných dňoch" (hebr. "Achšav u-ve-jamim acherim"). Vo svojich veršoch je Amichaj spontánnejší, ironickejší a menej literárnejší než iní hebrejskí básnici. Za revolučné zmeny v jazyku poézie, ktoré viedol vo svojich dielach, mu Izrael v roku 1982 udelil "Cenu Izraela". Jeho rodné mesto Würzburg mu v roku 1981 udelilo kultúrnu cenu mesta a v roku 2005 po ňom pomenovalo ulicu. Bol nositeľom mnohých významných cien.
Amichajove knihy boli preložené do viac ako 40 jazykov. V češtine vyšli v preklade hebraistky Jiřiny Šedinovej ("Svícen v poušti". Praha, Baronet, 1998.)
Diela.
Do slovenčiny nebolo zatiaľ preložené žiadne z Amichaiových diel. Uvedené názvy sú doslovnými prekladmi z hebrejských originálov.

</doc>
<doc id="83317" url="https://sk.wikipedia.org/wiki?curid=83317" title="Žralok veľrybí">
Žralok veľrybí

Žralok veľrybí (iné názvy: žralokovec veľrybí, žralok obrovský; lat. "Rhincodon typus") je zďaleka najväčší plutvovec na svete. 
Charakteristika.
Napriek svojmu hrozivému výzoru je pre človeka celkom neškodný. Živí sa takmer výlučne planktónom, ktorý filtruje žiabrovým aparátom. Má koncové ústa (čo je medzi žralokmi dosť nezvyčajné) a hoci jeho ústny otvor dosahuje šírku vyše metra, čeľuste má vyzbrojené iba drobnými zúbkami.
Zvyčajne pláva pomaly blízko pod hladinou, pričom zbiera potravu. Pozorovali ho však aj vo zvislej polohe, keď do veľkých úst naberal potravu ako do obrovského vedra. V oblastiach, kde je množstvo planktónu, niekedy vytvára veľké zoskupenia, inak však žije samotársky.
O rozmnožovaní a migráciach žraloka veľrybieho po tropických oceánoch sa toho veľa nevie. Žralok veľrybí je v súčasnosti najväčším plutvovcom na svete. Na modrozelenom tele má bledé škvrny a výrazné pozdĺžne hrebene. Žralok veľrybí získava potravu nasávaním. Niekedy zdvihne hlavu nad hladinu a potom sa s otvorenými ústami rýchlo ponorí. Do úst sa mu začne prudko naberať voda, pričom prúd so sebou strháva planktón, ryby či kalmary, ktoré sa zachytávajú na žiabrach. Takýmto spôsobom si dokáže zabezpečiť veľké množstvo potravy.

</doc>
<doc id="83318" url="https://sk.wikipedia.org/wiki?curid=83318" title="Mötley Crüe">
Mötley Crüe

Mötley Crüe je americká heavy metalová skupina z Los Angeles, Kalifornia. Členovia: Nikki Sixx, Tommy Lee, Mick Mars a Vince Neil. Mötley Crüe je považovaná za jednu z najúspešnejších hardrockových amerických skupín, predala vyše 41 miliónov albumov po celom svete a 24 miliónov v USA.
História.
1980+.
Mötley Crüe vznikla v roku 1981 v Los Angeles, potom čo basgitarista Nikki Sixx bol vyhodený zo skupiny London, v ktorej začínal spolu s Lizzie Grey v roku 1979. Ešte predtým ho Blackie Lawless (zakladateľ súboru W.A.S.P.) vyhodil zo svojej skupiny Sister. London bola tiež aj prvá skupina gitaristov Guns N’ Roses Izzyho Stradlina a Slasha, rovnako ako bubeníka skupiny Cinderella Freda Couryho. 
Bubeník Tommy Lee bol zase v skupine nazvanej Suite 19 s gitaristom/spevákom Gregom Leonom, ktorý neskôr nahrádza Randyho Rhoadsa v skupine Quiet Riot. Nikki a Tommy sa rozhodli hrať spolu, ale Leon odmieta ich ponuku. 
Nikki a Tommy stretávajú gitaristu Mickyho Marsa (v tom čase vystupoval ešte pod svojím menom - Bob Alan Deal), ku ktorému sa dostali cez inzerát v L.A. novinách, kde stálo: "Hlučný, drsný, agresívny gitarista je voľný". Keď ho prvýkrát stretli, tak Nikki okamžite poznamenal: "Nemôžem tomu uveriť! Tu je ďalší chlapík ako my!" Micky si rýchlo pripravil veci a zahral úvodný riff k piesni Stick to Your Guns. Marsovi sa nepáčil zvuk gitary. Po opití sa a džemovaní asi po hodine Micky vyhodil gitaristu skupiny, ktorý bol známy len ako Robin ("buzerant" podľa Leeho).
Bol to Mick, ktorý prišiel s názvom skupiny. Kým vo svojej bývalej kapele White Horse jeden z členov vošiel dnu a nazval skupinu "a motley looking crew" (tj. nesúrode vyzerajúca partia). Mick si názov zapísal na papier aj s originálnym hláskovaním Mottley Crew. Názov neskôr prijali, keď sa Micky pridal k Nikkimu a Tommymu v roku 1981. Avšak vedie sa veľa diskusií o tejto skupine, keď navrhovala názov Christmas. Podľa Nikkiho to bol jeho nápad, myslel si že také povedomé a populárne slovo v názve by priatihlo fanúšikov. 
Tommy a Vince Neil sa už poznali od strednej školy, ktorú navštevovali vo West Covina. Predtým vystupovali v rôznych "garážových" kapelách. Mick navrhol, aby Neila najali potom čo videl jeho vystúpenie so skupinou Rock Candy v Starwoode. 
Najprv Vince odmietol, keď ho pozvali na konkurz. Potom, ako by to osud chcel, Rock Candy sa rozpadli, Vince sa zrútil a napokon po telefonáte od Tommyho prijal pozvatie na konkurz. 
Čoskoro stretli svojho prvého manažéra Allana Coffmana. Coffmanov švagor Robert "Stick" Crouch bol jeden z členov čo zaisťovali aparatúru pre skupinu a Coffman vlastnil spoločnosť na uzatváranie zmlúv v Grass Valley, plánoval investovať nejaké peniaze v zábavnom odvetví. Ich prvý vydatý singel sa volal Stick to Your Guns/Toast of the Town, ktorý vydala pod náhravacou spoločnosťou Leathür Records, ktorá mala uzavretú propagačnú a distribučnú dohodu s Greenworld Distribution v Torrance. V novembri 1981 vydali debutový album Too Fast for Love a predalo sa 20 000 kópii. Coffman a jeho spoločník Eric Greif pripravili turné po Kanade, zatiaľ využívajú úspech kapely na klubovej scéne v L.A., aby sa dohodli s niekoľkými nahrávacími spoločnosťami. Nakoniec v roku 1982 podpísali zmluvu s Elektra Records. Na naliehanie Elektri Records bol album nanovo nahratý producentom Royom Thomasom Bakerom a znova vyšiel 20. augusta 1982. Kanadské turné spôsobilo túžobný efekt zatiaľ čo národné titulky v novinách zaplnili správy o zatknutí skupiny na letisku v Edmontone za pokus o vstup do krajiny sfetovaní a polícia prišla tiež na koncert kvôli údajnej bombe na javisku, tento podvod pripravil Greif. 
V roku 1983 sa zmenil manažment, Doug Thaler a Doc McGhee vymenili Coffmana. McGhee je známy ako manažér skupiny KISS, ktorý pripravil ich návrat v roku 1996. Greif následne všetkých zažaloval na L.A. najvyššom súde, súdne pojednávanie sa ťahalo niekoľko rokov a zhodou okolností sa znova stal manažérom pôvodnej Nikkovej skupiny London. Coffman bol obžalovaný investormi, ktorým predtým predal akciový kapitál v skupine. Coffman napokon vyhlásil bankrot zatiaľ čo dom aspoň trikrát predtým založil, aby prekryl výdavky skupiny. 
Po odohratí na US Festivale skupina dobyla Ameriku. Viac však boli známi za svoje "vyvádzanie v zákulisí", šokujúce oblečenie, čižmy na vysokých podpätkoch, veľké množstvo makeupu, nekonečné alkoholové a drogové prehrešky než za svoju hudbu. Ich mix metalu a glam rocku vyprodukovalo niekoľko masovo predávaných albumov počas 80. rokov vrátene Shout at the Devil (15. október, 1983), Theatre of Pain (13. júl, 1985) a Girls, Girls, Girls (13. jún, 1987). 
Skupina mala tiež potýčky so zákonom a problémy v osobnom živote. V roku 1984 Vince zdemoloval svoje auto na ceste do obchodu s alkoholom. Bola to čelná havária a jeho spolujazdec Nicholas "Razzle" Dingley, bubeník skupiny Hanoi Rocks, sa zabil. Vince bol obvinený z neúmyselného zabitia a odsúdený na 30 dní vo väzení (Strávil len 18 dní). V roku 1987 Nikki sa Nikki takmer smrteľne predávkoval heroínom. Odviezli ho do nemocnice, cestou ho však vyhlásili právne za mŕtveho, ale jeden medik odmietol ďalej nepokračovať v oživovaní a dve injekcie adrenalínu do srdca ho oživili. Tých pár minút "na druhej strane" ho inšpirovali k napísaniu piesne Kickstart My Heart, ktorá sa umiestnila na 18. mieste v rebríčku Mainstream U.S. chart a nachádzala sa na albume "Dr. Feelgood". Ich spôsob života takmer rozbil skupinu až pokiaľ Doug Thaler a Doc McGhee nezasiahli, odmietli európske turné a všetkých členov poslali na rehalibitáciu s výnimkou Micka, ktorý sa už z toho dostal.
Po "očistení" sa Mötley Crüe dosiahli svoj vrchol vydaním piateho albumu Dr. Feelgood v septembri roku 1989. V októbri toho roku sa stal ich jediným albumom, ktorý sa umiestnil na prvej priečke a svoju pozíciu si udržal 109 týždňov.
Doc McGhee bol v rovnakom roku vyhodený po nedodržaní niekoľkých sľubov v súvislosti s Mierovým hudobným festivalom v Moskve.
1990+.
Svoj šiesty album Decade Of Decadence vydali 14. októbra 1991. Album bol len akási "pozornosť" pre fanúšikov, zatiaľ pracovali na úplne odlišnom novom albume. Avšak Vince bol v roku 1992 vyhodený čo samozrejme spôsobilo pokles skupiny v komerčných úspechoch. V roku 1994 vydávajú album Mötley Crüe s novým spevákom Johnom Corabim (bývalý člen skupín Angora a The Scream), ktorý sa umiestnil v top 10. Doug Thaler bol manažérom až do roku 1994 kým sa skupina nerozpadla potom čo ich album nenaplnil komerčné očakávania. 
Kapela sa znova spojila v roku 1997, keď ich súčasný manažér Allen Kovac a Neilov manažér Bert Stein dohodli stretnutie medzi Vincom, Tommym a Nikkim. Po uzmierení vydali album Generation Swine, ktorý síce debutoval na 4. priečke a aj napriek vystúpení skupiny na American Music Awards tak album utrpel komerčný neúspech, ktorý čiastočne zapríčinilo vydavateľstvo Elektra Records nedostatkom podpory. Skupina čoskoro opustila Elektru a založilo si vlastné vydavateľstvo Mötley Records. 
V 90. rokoch boli Mötley Records pravdepodobne známejší vďaka ženám, za ktoré sa oženili traja členovia z kapely. Nikki a Tommy sa oženili s bývalými slečnami Playboyu a hviezdami seriálu Pobrežná hliadka. Tommy si vzal Pamelu Anderson a Nikki Donnu D'Errico. Vince, aby nezostal pozadu sa oženil s Heidi Mark. Oba sobáša Nikkiho aj Tommyho skončili rozvodom, keď Donna D'Errico požiadala o rozvod na začiatku roka 2006. 
Skupinu tiež zastihlo mnoho tragédií. V roku 1994 Vince utrpel asi najhoršiu ranu, keď jeho dcéra Skylar Neil zomrela na rakovinu. Vince spolu so svojou bývalou manželkou Sharisou Ruddellovou, striptérka a zápasníčka v bahne, neskôr zažalovali spoločnosť Rocketdyne za ukladanie chemického odpadu spôsobujúceho rakovinu v blízkosti ich niekdajšieho domu v Simi Valley. Na druhej strane Tommy si odsedel šesť mesiacov vo väzení kvôli znásilneniu svojej vtedajšej manželky Pamely Anderson. 
V roku 1998 po vypršaní zmluvy s Elektra Records zabezpečilo kapele úplnú kontrolu nad svojou budúcnosťou. Obsahovalo to tiež vlastníctvo všetkých verzií pôvodných albumov. V roku 1999 skupina znova vydala všetky albumy pod názvom "Crücial Crüe". Limitovaná edícia obsahovala aj demá a nevydané piesne. 
V tomto roku Tommy odchádza, aby sa venoval sólovej kariére, čo znova vystupňovalo napätie medzi ním a Vincom. Nahradil ho Randy Castillo, ktorý hral na niekoľkých albumoch Ozzy Osbourna. Avšak Randy zomrel na rakovinu 26. marca 2002. Predtým nevymenovali žiadnu náhradu čo vyústilo do prestávky v roku 2001 po ich turné na podporu nedávno vydaného albumu New Tattoo. Album sa v rebríčku umiestnil na 41. mieste a predalo sa z neho menej než 150 000 kópií. Bubeníčka Samantha Maloney s nimi vystupovala počas turné čo sa ukázalo ako zlý nápad, lebo vraj prežili spolu menšiu aférku a jeho vtedajšia manželka Donna to zistila. Je známa počas spolupráce s Courtney Love v skupine Hole, kde v roku 1998 nahradila pôvodnú bubeníčku Patty Scheme. Samantha neskôr sa vydala na turné s Love na podporu albumu "America's Sweetheart". Mötley Crüe vydali po vystúpení v Salt Lake City DVD "Lewd, Crüed &amp; Tattooed". 
2000+.
Počas nasledujúcich šiestich rokoch Nikki hral v skupinách 58 a Brides of Destruction kým Tommy vytvoril kapelu Methods of Mayhem a vystupoval ako sólový umelec. Vince pokračoval v turné tiež ako sólový umelec, väčšinou hrával piesne Mötley Crüe. Mick, ktorý má ťažkosti s chrbtom kvôli chorobe zvanej ankylozujúca spondylitída, sa v roku 2001 utiahol do ústrania. 
V tomto roku vydávajú svoju autobiografiu "The Dirt", ktorá sa umiestnila v prvej desiatke najlepšie sa predávajúcich kníh na zozname New York Times. Kniha tiež pritiahla novú generáciu fanúšikov. Stala sa posvätnou "bibliou" pre rockerov na celom svete a pripravuje sa jej filmová podoba, keď o ňu záujem prejavili Paramount a MTV. V roku 2004 vyšla kniha "Tommyland", na ktorej Tommy spolupracoval. 
Anglický usporiadateľ Mags Revell sa pokúšal znova spojiť členov Mötley Crüe. Začal s reklamou, ktorá v podstate ukázala ako veľmi chcú fanúšikovia, aby sa skupina zase spojila. Po niekoľkých stretnutiach s manažmentom, v septembri 2004 Nikki vyhlásil, že sa s Vincom vrátili do štúdia a začali pracovať na novom materiáli. V decembri 2004 všetci štyria pôvodní členovia ohlásili turné, ktoré sa začalo 14. februára 2005 v San Juan, Portoriko. Posledný album skupiny Red, White &amp; Crüe vyšiel v vo februári 2005 a obsahuje najobľúbenejšie piesne kapely a navyše tri novinky (If I Die Tomorrow, Sick Love Song a novú verziu piesne od The Rolling Stones Street Fighting Man). Vznikla menšia polemika, keď sa tvrdilo, že Tommy ani Mick na albume nevystupovali, ale zastúpili ich bubeník skupiny Vandals Josh Freese a bývalý člen Beautiful Creatures, gitarista DJ Ashba. Avšak dokument televízii VH1 neskôr ukázal, že Tommy Lee naozaj hral na niektorých z tých piesní. Album vydaný v Japonsku obsahoval bonus, pieseň I'm a Liar (and That's the Truth). Red, White &amp; Crüe sa umiestnil v rebríčku na šiestom mieste a odvtedy sa stal platinovým. 
Turné prekvapilo, stalo sa jedným z najväčších turné v roku 2005, zarobilo 33 miliónov dolárov a stalo sa 8. najúspešnejším toho roku. Skupina musela pridať dalľiu šnúru koncertov, aby splnila požiadavky fanúšikov. Vystupovali na takých podujatiach ako KROQ Weenie Roast a Live 8, 25. októbra vydali DVD Carnival of Sins z koncertu v Grand Rapids, Michigan. Spolu so skupinou Motörhead vystúpili 10. decembra v Perthe, Austrália, kde zahrali pieseň Anarchy in the U.K., prvý singel od Sex Pistols. 
Nikkiho dlho očákavaná kniha "The Heroin Diaries" by mala vyjsť v roku 2006. 26. januára 2006 bola ocenená hviezdou na Hollywoodskom chodníku slávy pri príležitosti 25. výročia skupiny. V roku 2006 by mal vyjsť ich nový album, ktorého producentom bude Bob Rock. 19. júna 2006 sa na stránke Motley.com objavila správa, že skupina sa vydá na americké turné so skupinou Aerosmith. Turné začne 14. septembra v Holmdel, New Jersey.
Odkaz Mötley Crüe.
Mötley Crüe boli často označovaní za protagonistov "hair metalu" a porovnávaní s takými skupinami ako Warrant, Poison, Whitesnake a Faster Pussycat. Ale v skutočnosti sa ich hudba viac približovala ku kapelám Cheap Trick a New York Dolls. Skupiny ako Poison v skutočnosti vznikli ako odozvy na úspech Mötley Crüe a sú im za veľa dlžní. Ako vedúca skupina hair metalu boli Mötley Crüe veľmi kritizovaní hudobným priemyslom i napriek tomu, že boli kľúčovými strojcami rock and rollu v 80. rokoch a získali veľmi početnú základňu fanúšikov. 
Mötley Crüe sa často stávajú inšpiráciou pre mnohých umelcov. Napríklad Green Day, Moby, Murderdolls, Wednesday 13 a Marilyn Manson ich vyzdvihovali za albumy Too Fast For Love a Shout At The Devil. Tiež však sa stali námetom mnohých hudobných videoklipov za svoj glam rockový výzor, kde ich parodovali mnohí rozliční hudobníci. 
Okrem hudby, Mötley Crüe tiež stanovili mieru dekadentného rock and rollového správania. Po vydaní The Dirt boli známi ako jedna z najdekadentnejších a sebazničujúcich skupín v rockovej histórii, ak nie najväčšia.

</doc>
<doc id="83320" url="https://sk.wikipedia.org/wiki?curid=83320" title="Rhincodon typus">
Rhincodon typus



</doc>
<doc id="83324" url="https://sk.wikipedia.org/wiki?curid=83324" title="Lom (ťažba)">
Lom (ťažba)

Lom je pracovný priestor a prevádzkareň na ťažbu úžitkových nerastných surovín plytko uložených pod úrovňou zemského povrchu. Delí sa na:

</doc>
<doc id="83328" url="https://sk.wikipedia.org/wiki?curid=83328" title="Naprej">
Naprej

Naprej (19. október 1868 – 1874) bol spolok slovenských študentov, ktorí študovali na bratislavskej právnickej akadémii. Jeho cieľom bolo aktivizovať národné uvedomenie. 
Jeho členovia sa schádzali každý týždeň na schôdzach, kde sa prednášalo, recitovalo či čítalo z poézie a prózy. Tu zverejnilo svoje prvé literárne pokusy viacero z budúcich významných slovenských básnikov a prozaikov, no prednášali sa i diela od Jána Kollára či Andreja Sládkoviča. 
Okrem literárnej a čitateľskej činnosti tiež organizovali výlety na Devín, oslavy pamätných dní (Žiadosť slovenského národa, Memorandum a i.), ktoré sa viazali k slovenskému národu.
Vo svojom najlepšom období mal tento spolok 22 členov, vydával rukopisný časopis s mesačnou periodicitou "Naprej" (ktorý sa nezachoval) a tiež mal vlastnú knižnicu a spevokol. Medzi jeho členov patril napr. Svetozár Hurban-Vajanský, ktorý bol tiež jeho predsedom, Cyril Hodža, František Veselovský a ďalší. Morálnu podporu im poskytovali Jozef Miloslav Hurban, M. Mudroň či V. Kutlík.
Tento spolok úzko spolupracoval so srbskými študentmi združenými okolo spolku "Sloboda" a "Tatranom" vo Viedni. Zanikol v školskom roku 1873/1874.

</doc>
<doc id="83331" url="https://sk.wikipedia.org/wiki?curid=83331" title="Nevermind">
Nevermind

Nevermind je druhý štúdiový album skupiny Nirvana, najvplyvnejší grungeový album deväťdesiatych rokov. Vyšiel v roku 1991 vo vydavateľstve David Geffen Company, čo bola predchádzajúca spoločnosť Geffen Records a mixoval ho Andy Wallace.
Časopis "Rolling Stone" umiestnil v roku 2003 tento album na 17. miesto rebríčka najlepších albumov všetkých čias.

</doc>
<doc id="83332" url="https://sk.wikipedia.org/wiki?curid=83332" title="Falanga (šík)">
Falanga (šík)

Falanga (, "falanx") bola staroveká vojenská formácia (taktika), pri ktorej vojaci vytvorili jeden zomknutý šík o hĺbke viacerých radov.
Taktické vlastnosti.
Falanga bola primárne určená na čelný útok. 
Výhody:
Nevýhody:
Vývoj.
Sumer.
Najstaršia známa falanga je z vyobrazení lagašského kráľa Eannatuma, kde jeho falangy doslova rozdrvili vojská mesta Ummy. Postupne túto taktiku prebrali všetky sumerské štáty. Neskôr však boli objavené aj jej slabiny, keď v bitke pri Uruku zničili pohyblivé vojská akkadského kráľa Šarukkenua (Sargona) falangy kráľa Lugalzagesiho. 
Grécko.
Najznámejšie sa však stali falangy v podaní gréckych vojsk. Gréci pravdepodobne prebrali tento spôsob boja práve od východných národov ako boli Sumeri či Akkadi. Ich falangy však boli veľmi dokonalé a vďaka perfektnému výcviku a kondícii (šport bol v tých dobách pre Grékov obľúbeným druhom zábavy) boli nesmierne silné. Grécka falanga, (nehľadiac na šírku) bola tvorená najčastejšie z 8 radov vojakov (mohlo ich byť aj viac) s kopijami a štítmi. Taktika gréckej falangy spočívala v čo možno najhustejšom zhluknutí vojakov, pričom vzadu na samom konci falangy boli najskúsenejší vojaci, ktorí udávali smer a zadržiavali vojakov v prípade úteku. Taktiež tu bol muž, ktorý hral na píšťalu a tak udával falange smer a udržiaval kroky. Každý vojak (hoplit) sa chránil vlastným štítom a potom tiež štítom svojho spolubojovníka po svojej pravici. Ale takýto systém znamenal, že vojaci na samom konci pravého radu boli z voľnej strany štítom nechránení a vytvorila sa slabina v radách vojska, čo často využívali protivníci. Z tohto dôvodu sa táto strana často posilňovala ľahkoodencami. Vojaci falangy (hopliti) boli vybavení prilbou (najčastejšie korinthský typ), guľatým kovovým štítom, kratšou kopijou, kovovým kyrysom, gréckym krátkym mečom a náholenníkmi. Keď sa obe armády vo falangovom šíku stretli, snažili sa jeden druhého vytlačiť svojimi štítmi a preraziť tak falangu.
Do hĺbky sa členila takto:
Šírkové členenie pozostávalo:
Hopliti boli veľmi účinní na boj s kopijou, keď si nepriateľa držali od tela. V boji zblízka im bola kopija ale skôr na obťaž, a preto sa ťažkoodenci navzájom kryli. Boli však tiež vyzbrojení krátkymi mečmi. Ale Gréci sa nikdy nesnažili šermovať s mečom, alebo robiť nejaké manévre. Ich cieľ bol jednoducho bodnúť protivníka čo najrýchlejšie a posunúť sa dopredu. Na krídlach, hlavne na pravom (kde nebolo možné krytie štítom) bola falanga veľmi zraniteľná. Ich ďalšou úlohou spolu s jazdou bol tiež boj proti pohyblivým ľahkoodencom, ktorí mohli likvidovať pomalých ťažkoodencov na diaľku oštepmi, alebo prakmi (túto taktiku použil aténsky stratég Ifikratés v bitke pri Lechaione).
Najlepšie falangy mala Sparta. Najväčšiu reformu spravil Epameinóndás v bitke pri Leuktre, kde vytvoril tzv. "kosý šík" ("loxé falanx"), t. j. posilnil jedno krídlo a druhé spolu so stredom oslabil, čím predviedol jeden z princípov taktiky – mať prevahu na rozhodujúcom mieste.
Macedónska falanga.
Macedónska falanga bola vrcholom dokonalosti gréckej falangy. Vymyslel ju kráľ Fillipos a zdokonalil jeho syn Alexander Veľký. Bola tvorená 32 radmi kopijníkov (pezetairi) so dlhými kopijami (Sarisses). Macedónska falanga mala približne 4000 mužov, ktorí sa ďalej formovali do šíku Syntagma. Syntagmu tvorilo 256 mužov so 16 radami s 26 mužmi. Používanie dlhých kopijí zdokonalilo Falangu. Pred bojom držali Hopliti kopije nad hlavou. Keď sa však priblížili k nepriateľovi, prvých 4 alebo 5 radov sklopilo kopije, čím mohli nabodnúť veľa nepriateľov. Ostatné rady držali kopije nad hlavou a tak sa úspešne kryli proti strelám. Nechránený pravý rad bol posilnený jazdou a ľahkoodencami. Filippos a Alexander používali aj tzv. šikmú Falangu. Týmto spôsobom si kryli pravé krídlo a zároveň útočili na pravé krídlo nepriateľskej falangy. Krídla a záloha boli tvorené peltastami. Velil jej osobne generál alebo sám kráľ. Ako použiteľná taktika zanikla po úplnej porážke Macedóncov Rimanmi vo viacerých vojnách, keď Rimania vždy zvíťazili nad kráľom Filippom V. a nakoniec v bitke pri Kynoskefalách a Pydne, kde sa ukázali byť falangy menej pohyblivé a bojaschopné než obratnejšie rímske légie v manipulovej formácii. Touto bitkou sa zároveň končí používanie klasickej gréckej Falangy.
Rímska a Etruská falanga.
Starí Rimania a Etruskovia taktiež používali falangu. Počas obchodných stykov medzi Etruskami a italskými Grékmi prebrali Etruskovia Grécku falangu a tradičnú Grécku zbroj. Keď vládol Rímu Etruský kráľ Servius Tullius v 6 stor. pred Kr. reformoval armádu Ríma a do Rímskej armády zaviedol Grécku falangu, ktorá sa používala aj za raného obdobia republiky, pričom vzhľad Rímskeho a Gréckeho ťažkoodenca bol fakticky rovnaký. Falanga sa však počas republiky prestala používať a bola nahradená ľahko manévrovateľným manipulom (dve centúrie). Falanga sa definitívne prestala používať niekedy počas prvej púnskej vojny. Jedine generál Varrus sa k nej vrátil v bitke pri Cannách, kde nedodržal odstupy v radoch vojakov a Hannibalovi sa tak podarilo túto armádu zničiť. V období, kedy Rimania bojovali s Grékmi, falangu nepoužívali.
Neskoré využitie falangy.
V stredoveku sa falanga používala menej, väčšinou sa miesto kopijí používali meče alebo iné zbrane ako napríklad halapartne a piky. Použitá bola napr. v bitke pri Dorostolone ruským vojskom. Použitiu falangy sa čiastočne podobalo použitie pechoty v boji s jazdectvom. Tiež známe sú škótske šiltrony zo škótsko-anglických vojen alebo švajčiarska batália. V tridsaťročnej vojne to boli tiež známi landsknechti. Falangám sa tiež čiastočne podobali strelecké šíky využívané pri lineárnej taktike v 17. až 19. storočí.

</doc>
<doc id="83334" url="https://sk.wikipedia.org/wiki?curid=83334" title="Bleach">
Bleach

Bleach je debutový album skupiny Nirvana, ktorý vyšiel v roku 1989 vo vydavateľstve Sub Pop.
Album bol nahratý v zložení Kurt Cobain, Krist Novoselic a Chad Channing.

</doc>
<doc id="83335" url="https://sk.wikipedia.org/wiki?curid=83335" title="Gordický uzol">
Gordický uzol

Gordický uzol je uzol z povesti o lane na vojnovom voze Gordia z Frýgie, ktoré zauzlili grécki bohovia, a ktoré malo neoddeliteľne spojiť oje a záprah frýgického boha Sabazia (grécky ekvivalent Dionýza). 
Podľa povesti, ten, kto rozviaže tento uzol, stane sa kráľom celého (vtedajšieho) sveta. V roku 333 pred Kr. sa o to vraj pokúsil Alexander Veľký, no keď sa mu uzol nepodarilo rozviazať, rozhneval sa a uzol jednoducho preťal svojím mečom. Uzol teda nerozviazal a kráľom sa nakoniec tiež nestal (resp. stal, ale na veľmi krátky čas).
Dnes sa týmto slovným zvratom označuje problém, ktorý sa považuje za mimoriadne ťažko riešiteľný.

</doc>
<doc id="83336" url="https://sk.wikipedia.org/wiki?curid=83336" title="Falanga">
Falanga

Falanga (v prvom a najmä poslednom význame aj falanx) môže byť:

</doc>
<doc id="83338" url="https://sk.wikipedia.org/wiki?curid=83338" title="Falanx">
Falanx



</doc>
<doc id="83339" url="https://sk.wikipedia.org/wiki?curid=83339" title="Lom">
Lom

Lom môže byť:
LOM môže byť skratka pre:

</doc>
<doc id="83341" url="https://sk.wikipedia.org/wiki?curid=83341" title="Refrakcia">
Refrakcia

Refrakcia môže byť:

</doc>
<doc id="83342" url="https://sk.wikipedia.org/wiki?curid=83342" title="Ludwig Pfeuffer">
Ludwig Pfeuffer



</doc>
<doc id="83343" url="https://sk.wikipedia.org/wiki?curid=83343" title="ORACLE">
ORACLE



</doc>
<doc id="83344" url="https://sk.wikipedia.org/wiki?curid=83344" title="Konštantín III. (Byzantská ríša)">
Konštantín III. (Byzantská ríša)

Konštantín III. (varianty mena pozri v článku Konštantín III.), pôvodným menom Hérakleios Konštantín (* 3. máj 612 – † 25. máj 641), bol byzantský cisár, ktorý vládol od februára do mája roku 641. Jeho otcom bol cisár Hérakleios (vládol 610 – 641), matkou prvá Hérakleiova manželka Eudokia († 612), Rogova dcéra. Konštantín mal mladšieho brata Heraklona, ktorého matkou bola druhá Hérakleiova manželka Martina, a niekoľko ďalších súrodencov.
Hérakleios Konštantín bol vlastne ako najstarší syn cisára Hérakleia predurčený za následníka trónu, ale vzhľadom na jeho chorľavosť a snáď aj nedostatočné schopnosti rozhodol starý cisár v závete tak, že na trón nastúpi spoločne s bratom Heraklonom a že faktickou regentkou bude cisárovná vdova Martina.
Toto rozdelenie moci bolo od začiatku zdrojom napätia, pretože v Byzancii (aj keď len de facto, nie de iure) platil princíp primogenitúry a ani vláda ženy nebola v žiadnom prípade bežná. Konštantín mal navyše z manželstva s Gregoriou zhruba jedenásťročného syna, neskoršieho cisára Konstanta II., takže vznikali aj nejasnosti ohľadom následníctva.
Počas života Konštantína III. sa spomínané problémy ešte neprejavili priamo, keď ale chorý cisár po troch mesiacoch na tróne 25. mája 641 zomrel, viedla otázka legitimity ku kríze a nakoniec aj k zvrhnutiu jeho brata Heraklona a cisárovnej vdovy. Zmätky v centre ríše mali potom negatívny dopad na byzantskú obranyschopnosť, predovšetkým vo vzťahu k Arabom, ktorí práve útočili na Egypt.

</doc>
<doc id="83350" url="https://sk.wikipedia.org/wiki?curid=83350" title="IC 5370">
IC 5370

IC 5370 je galaxia v súhvezdí Androméda.

</doc>
<doc id="83351" url="https://sk.wikipedia.org/wiki?curid=83351" title="Falanga (1933)">
Falanga (1933)

Falanga (po španielsky "Falange"; z gr. phalanx – vojenský šík) je skrátené označenie španielskej fašistickej politickej strany existujúcej v rokoch 19331977. 
Dejiny.
Založil ju advokát José Antonio Primo de Rivera spojením španielskych fašistických strán v roku 1933. Význam strana nadobudla až v roku 1937, kedy podporila vojenský puč generála Franca. Franco stranu ihneď ovládol a zlúčil s hnutím navarrských tradicionalistov. 
Do 50. rokov tvorila strana jadro Francovej diktatúry, potom jej vplyv klesol. V rokoch 1939 – 1942 jej Veľká rada plnila funkciu zákonodarného zhromaždenia. V roku 1967 bola Národná rada Falangy, čiže najvyšší orgán strany, premenená na hornú snemovňu parlamentu.

</doc>
<doc id="83353" url="https://sk.wikipedia.org/wiki?curid=83353" title="Stegostoma bodkovaná">
Stegostoma bodkovaná



</doc>
<doc id="83357" url="https://sk.wikipedia.org/wiki?curid=83357" title="Amos Oz">
Amos Oz

Amos Oz, pôvodne Amos Klausner, (* 4. máj 1939, Jeruzalem, Britský mandát v Palestíne† 28. december 2018, Tel Aviv, Izrael) bol izraelský spisovateľ, esejista a žurnalista. Bol profesorom literatúry na Ben Gurionovej univerzite v Be'er Ševe.
Životopis.
Narodil sa v Jeruzaleme, vyrastal v štvrti Kerem Avraham v dome na Amosovej ulici č. 18. Jeho rodičia, Jehuda Arje Klausner a Fanja Musman, boli sionistickí prisťahovalci z východnej Európy. Ozov otec študoval dejiny a literatúru v litovskom Vilniuse, v Jeruzaleme pracoval ako knihovník a spisovateľ. Jeho starý otec z matkinej strany vlastnil mlyn v Rovne na západnej Ukrajine a v roku 1934 sa s rodinou presťahoval do Haify. Rodina patrila medzi pravicových revizionistických sionistov. Ozov prastrýko Josef Klausner bol pri voľbe prezidenta v roku 1948 protikandidátom Chaima Weizmanna za stranu Cherut. Napriek tomu, že rodina bola náboženstvu odcudzená, navštevoval Oz náboženskú školu Tachkemoni - rodičia ho odmietli dať do socialistickej školy, pretože hlboko nesúhlasili s jej ideológiou. Strednú školu absolvoval v Rechavji.
Keď mal Oz 12 rokov, spáchala jeho matka samovraždu. Táto udalosť ho hlboko poznamenala. Stal sa socialistickým sionistom a v pätnástich rokoch začal žiť v kibuci Chulda. Tam ho adoptovala rodina Chuldajovcov (ich prvorodený syn Ron Chuldaj je dnes primátorom Tel Avivu). V tej dobe si mladý Amos zmenil priezvisko na „Oz“, čo v hebrejčine značí „sila". V kibuci Chulda žil a pracoval až do roku 1986, kedy sa so svojou ženou Nily presťahoval do Aradu kvôli astmatickému ochoreniu ich syna Daniela. Po prvých spisovateľských úspechoch Oz postupne znižoval mieru svojej zainteresovanosti v bežných aktivitách kibucu: umožňovali mu to jeho honoráre, ktorými dostatočne prispieval na chod kibucu.
Na konci 50-tych rokov slúžil Oz v izraelskej armáde v jednotke Nachal, zúčastnil sa potýčiek na izraelsko-sýrskej hranici. Počas Šesťdňovej vojny slúžil v tankovej jednotke na Sinaji, počas Jomkippurskej vojny slúžil na Golanských výšinách.
Po službe v jednotke Nachal študoval filozofiu a hebrejskú literatúru na Hebrejskej univerzite v Jeruzaleme. V roku 1965 mu vyšla prvá zbierka poviedok "Zeme šakalov" (hebr. Arcot ha-tan). Jeho prvý román, "Inde" (Makom acher), vyšiel v roku 1966. Od tej doby vydával každý rok jednu knihu vo vydavateľstve Strany práce "Am Oved" („Pracujúci ľud"). Toto vydavateľstvo neskôr opustil a podpísal zmluvu s vydavateľstvom "Keter", ktoré mu poskytlo mesačný plat bez stanovenej publikačnej frekvencie.
Napísal 18 kníh a asi 450 článkov a esejí v hebrejčine. Jeho diela boli preložené do asi 30 jazykov. Je nositeľom množstva izraelských a medzinárodných ocenení: v roku 1986 mu bola udelená Bialikova cena, v roku 1997 obdržal z rúk francúzskeho prezidenta Jacquesa Chiraca Rad čestnej légie. V roku 1998, pri príležitosti 50. výročia vzniku štátu Izrael, získal najprestížnejšiu štátnu cenu: Cenu Izraela. V roku 2005 mu bola vo Frankfurte nad Mohanom udelená prestížna Goetheho cena za literatúru.
Politické názory.
Bol známym obhajcom mierovej koexistencie dvoch susedných štátov - Izraela a Palestíny.
Dielo.
V slovenčine a v češtine vyšlo:
Z ďalších diel (v zátvorke doslovné preklady názvov):

</doc>
<doc id="83358" url="https://sk.wikipedia.org/wiki?curid=83358" title="Jiřina Šedinová">
Jiřina Šedinová

Jiřina Šedinová (* 21. apríl 1946, Praha, Česko) je hebraistka a popredná česká prekladateľka modernej izraelskej literatúry. Je docentkou hebraistiky na Filozofickej fakulte Karlovej univerzity v Prahe.

</doc>
<doc id="83365" url="https://sk.wikipedia.org/wiki?curid=83365" title="Hérakleios (Byzantská ríša)">
Hérakleios (Byzantská ríša)

Hérakleios (, : * 575, Kapadócia, Byzantská ríša† 11. február 641, Konštantínopol) bol byzantský cisár v rokoch 610 až 641. Viedol početné boje. Porazil ofenzívy Peržanov, Avarov a Slovanov, no neskôr nedokázal potlačiť arabské výboje. Jeho vláda bola spojená aj s náboženskými spormi. Neskoršia byzantská tradícia ho spolu s Justiniánom I. a Bazilom II. považovala za jedného z troch najväčších byzantských vládcov. 
K moci sa dostal po vzbure svojho otca Hérakleia proti nepopulárnemu uzurpátorovi Fókasovi. Hérakleiovu vládu poznačilo viacero rozsiahlych vojenských ťažení. Okamžite po nástupe na trón sa ujal vedenia vojny s Peržanmi, Slovanmi a Avarmi. Prvé ťaženia sa skončili porážkou Byzantíncov a perzská armáda sa prebojovala k Bosporu, hlavné mesto Konštantínopol sa uchránilo len vďaka nepreniknuteľným hradbám, silnému námorníctvu a vytrvalosti obrancov. Hérakleios inicioval reformy zamerané na obnovu a posilnenie armády. Po dlhých bojoch vyhnal Peržanov z Malej Ázie a zatlačil sa hlboko na ich územie. 
Hérakleios nadviazal diplomatické vzťahy s Chorvátmi a Srbmi na Balkáne. Pokúsil sa napraviť rozkol v kresťanskej cirkvi, pokiaľ ide o monofyzitov, propagáciou kompromisnej doktríny nazvanej monotheletizmus. Projekt kompromisnej jednoty nakoniec všetky strany sporu odmietli. Jeho vláda bola spojená s transformáciou krajiny na kultúrne a jazykovo grécku ríšu. 
V neskoršom období Hérakleiova vyčerpaná ríša stratila väčšinu zo znovu nadobudnutých území v prospech moslimským dobyvateľom. Zjednotené arabské kmene pod vlajkou nového náboženstva rýchlo rozložili Sásánovskú ríšu a v roku 634 vtrhli do Sýrie a Palestíny. Krátko na to dobyli Mezopotámiu, Arménsko a Egypt. 
Raný život.
Hérakleios pochádzal z rodiny byzantského exarchu (miestodržiteľa) v Kartágu, ktorý stál na čele odporu proti cisárovi Fókovi (602 – 610). Fókas sa zmocnil vlády po zvrhnutí a zavraždení cisára Maurikia I., ktoré sám inicioval. Ríša sa zmietala vo vnútorných problémoch, ktoré ešte prehlboval spôsob Fókovej vlády s charakterom otvoreného teroru voči cisárovým potenciálnym nepriateľom. Na dennom poriadku boli zahranično politické neúspechy a katastrofálne vojenské porážky. V tejto situácii sa územie ríše, napádané zo severu Slovanmi a Avarmi a z východu Peržanmi, rozpadalo. 
V roku 610 vypravil kartáginský exarcha Hérakleios proti Konštantínopolu loďstvo, na čelo ktorého postavil svojho syna. Mladý Hérakleios sa s pomocou frakcie zelených zmocnil sídelného mesta, z ktorého nenávidený Fókas krátko pred tým ušiel. Následne ho patriarcha Sergios korunoval za cisára. Vlády sa ujal vo veľmi ťažkej situácii.
Zápas o existenciu – vojny s Avarmi a Peržanmi.
Na európskej pevnine si Byzancia v čase Hérakleiovho nástupu na trón udržala zvrchovanosť okrem Konštantínopolu a Solúnu už len nad niekoľkými pobrežnými balkánskymi mestami a územím exarchátov. V roku 614 padla za obeť slovanským nájazdom Salona (Solin pri Splite), sídlo provinciálnej správy, a významné centrum kresťanstva. Následkom toho sa byzantské štátne a cirkevné správy zrútili aj v tejto časti Balkánu. Zo zničeného mesta ušlo obyvateľstvo a uchýlilo sa do opusteného Diokleciánovho paláca na jadranskom pobreží. Okolo neho neskôr vyrástlo nové mesto nazývané Spalato – Split. Podobne vznikol Dubrovník, Kotor a niektoré ďalšie mestá. Vo vnútrozemí boli dobyté a vyplienené Naissus (Niš), Serdica (Sofia) a Viminacium (Kostolac). Slovania zaútočili aj na egejské ostrovy a na Krétu. 
Ani na východe ríše nepanovali dobré pomery. Hérakleiova misia k perzskému kráľovi zostala bez odpovede. Husrav II. Parvéz sa nechcel vzdať ziskov, ktoré nadobudol počas Fókovej vlády. Perzská ríša vtedy prežívala svoj posledný mocenský rozmach a jej vojská nastúpili na ďalšiu ofenzívu. V roku 611 sa vojvodcovi Priskovi ešte podarilo získať naspäť maloázijskú Kaisareiu, ale potom sa byzantský protiútok zastavil. Jedna perzská armáda prešla Malou Áziou a roku 615 sa dostala až k Chalkedonu. Druhá vyhnala Byzantíncov z Arménie a Kilíkie a dobyla v roku 613 sýrsku Antiochiu. Onedlho padol Jeruzalem (614). Peržania ho nielen vyplienili a spustošili, ale zmasakrovali aj obyvateľstvo a zmocnili sa najvzácnejšej relikvie, ktorú predstavoval údajný Kristov kríž.
V tejto napätej situácii sa roku 617 objavili pred Konštantínopolom Avari, ktorí pod zámienkou, že chcú rokovať o mieri, prenikli až k hradbám a nachystali cisárovi pascu, z ktorej sotva unikol. Nakoniec sa mu podarilo prinútiť Avarov štedrými darmi na návrat. Súčasne znovu ponúkol mierové rokovania Perzii, ale zbytočne. V roku 619 dobyli Peržania Egypt, obilnicu ríše, a zmorený cisár uvažoval, že svoje sídlo prenesie do Kartága. Na želanie patriarchu Sergia a obyvateľov Konštantínopolu však tento úmysel zavrhol a začal sa pripravovať na vojnu, ktorú sa rozhodol osobne viesť. Jeho úsilie podporili duchovne aj materiálne cirkevné kruhy. Hlavné úsilie sústredil Hérakleios predovšetkým na začatie ofenzívy proti Peržanom, pretože Perzská ríša predstavovala v očiach súčasníkov väčšiu hrozbu než barbarskí Avari a Slovania. Nechcel však bojovať na dvoch frontoch zároveň, preto radšej zaplatil Avarom v rokoch 619 a 622 tribút, aby mohol bez obáv presunúť vojenské jednotky na východnú hranicu. 
Roku 622 prenechal Hérakleios vládu v Konštantínopole patriarchovi Sergiovi a vojvodcovi Bonovi a odišiel k svojmu vojsku, aby sa postavil na čelo mohutného vojnového ťaženia, ktoré nadobudlo charakter svätej vojny. Po rozhodujúcej bitke v Arménii boli stratené maloázijské oblasti vrátené Byzancii a Husrav II. sa musel z Malej Ázie stiahnuť. Potom sa Hérakleios snažil preniknúť na územie Perzskej ríše, ale napriek mnohým víťazstvám v jednotlivých zrážkach, sa mu to nepodarilo. 
Roku 626 nastala kríza. Boli to znovu avarskí a slovanskí útočníci, ktorí prispeli k dočasnému zvratu v neprospech Byzancie. Už roku 622 porušili Avari dojednané prímerie a spoločne so Slovanmi zaútočili znovu na Balkán. Hérakleios sa po prvých víťazných bitkách s Peržanmi v Arménii musel vrátiť do Konštantínopolu. Zvýšil tribút vyplácaný Avarom a poslal kaganovi svojich príbuzných ako rukojemníkov. Potom sa znovu vybral na východ. Po niekoľkých ďalších víťazstvách sa však postup byzantského vojska zastavil. Perzský kráľ poslal na západ svojho vojvodcu Šahrvaráza s úlohou, aby povzbudil barbarov na ťaženie proti Byzancii. Situácia sa začala vyvíjať úspešne.
Roku 626 prenikli Peržania znovu až do Chalkedonu a súčasne vytiahlo zo severu proti Konštantínopolu veľké vojsko, vedené kaganom, ktoré dobývalo jedno trácke mesto za druhým. Po neúspešných rokovaniach sa hlavné vojenské sily Avarov objavili pod konštantínopolskými hradbami, pomocné slovanské oddiely operovali na mori a na ázijskom brehu vyčkávali Peržania. Byzantská metropola sa ocitla vo vážnom nebezpečenstve, pretože ju obliehali zo všetkých strán. Cisár zostal na východnom fronte, kde pripravoval útok do centra perzskej ríše v Mezopotámii, ale časť svojho vojska poslal na pomoc konštantínopolským, v ktorých vzbudila cirkev silné zaujatie na vojnu s nevercami. Na ôsmy deň boja obkľúčili Byzantínci svojimi väčšími loďami slovanské monoxyly, spálili ich a pozabíjali členov posádky, medzi ktorými sa vraj nachádzali aj ženy, čo sa nakoniec stalo rozhodujúcim okamihom celej bitky. Avari zostali bez spojencov, pretože okrem toho sa Peržanom nepodarilo preplaviť cez Bospor a zasiahnuť do bojov. Zvyšky avarských hôrd spálili svoje obliehacie stroje a odtiahli späť za Dunaj. Kagan sa síce vyhrážal Byzantíncom pomstou a sľuboval nový útok, ale k už k nemu nedošlo.
O rok neskôr začal Hérakleios poslednú výpravu proti Peržanom, ktorá sa skončila triumfálnym úspechom Byzantíncov. Cisár najprv obsadil mesto Tiflis (Tbilisi), ktoré neskôr dobyli jeho spojenci Chazari, kočujúci vtedy v stepiach pri Kaspickom mori. Potom prekročil rieku Araxes a vyrazil na juh. Pri starobylom Ninive zasadil Peržanom roku 627 rozhodujúcu porážku a vydrancoval skvostnú rezidenciu perzského kráľa Dastagird, ktorá sa nachádzala na sever od Ktésifóntu. Krátko po príchode byzantského vojska bol Husrav II. zosadený a zavraždený. Jeho syn Kavád II. Šéróé bez prieťahov uzatvoril s cisárom mier, na základe ktorého museli Peržania vydať Byzancii všetky dobyté územia, Arméniu, Mezopotámiu, Sýriu, Palestinu a Egypt, čo malo za následok obnovenie hraníc ríše na Eufrate, prepustiť zajatých bojovníkov a vydať ukradnutú relikviu. Roku 629 sa Hérakleios vrátil triumfálne do Konštantínopola. Svoje víťazstvo symbolicky dovŕšil o dva roky neskôr, keď dal v Jeruzaleme znovu slávnostne vztýčiť Kristov kríž. Židov, ktorí podporovali Peržanov, vypovedali z mesta.
Perzská ríša začala po svojej katastrofálnej porážke rýchlo upadať. Odveký nepriateľ Rimanov bol definitívne porazený a končilo sa aj vrcholné obdobie moci Avarov. Porážka pred Konštantínopolom v roku 626 sa pre nich stala osudnou nielen preto, že avarský kagan bol onedlho zavraždený. Slovania už mali dosť krutosti nomádov, či už boli ich otrokmi alebo spojencami. Dlho stupňované napätie, umocnené nečakanou porážkou, dosiahlo svoj vrchol a viedlo k definitívnemu zániku vojenského spojenectva dunajských Slovanov s kočovnými hordami. Pre Avarov však mala porážka pri Konštantínopole dôsledky ešte oveľa závažnejšie, z ktorých sa len ťažko spamätávali. Ich mocenské postavenie v Európe utrpelo v tom čase vážne trhliny. Okrem toho, že prišli o svojich slovanských spojencov na Balkáne, sa krátko predtým vymanili z ich moci aj západní Slovania, vedení franským kupcom Samom a Slovania v Karantánii a Chorvátsku. 
Snahy o jednotu cirkvi.
Víťazná Byzancia, pred ktorou sa zdanlivo znovu otvorila možnosť naplniť ideu univerzalizmu, však rozhodne nebola bez problémov. Jedným z najzávažnejších stále zostával monofyzitizmus obyvateľov východných provincií, teraz znovu pripojených k ríši. Snahou byzantských vládnucich kruhov, predovšetkým cisára Hérakleia a patriarchu Sergia, odstrániť rozpor medzi nicejským vyznaním viery a touto herézou a priviesť monofyzitov medzi ortodoxných veriacich, vznikli dve kompromisné učenia. Najprv to bol monoenergizmus, ktorý uznával dve prirodzenosti Ježiša Krista, ale prisudzoval mu iba jedinú božskú silu, zdroj konania – po grécky "energeia" – a neskôr monotheletizmus, ktorý namiesto jedinej božské sily prisudzoval Ježišovej osobe jedinú božskú vôľu – po grécky "thelema". To však zložitú konfesijnú situáciu nevyriešilo, ale naopak pomery na východe ríše ešte viac skomplikovalo. Aj keď monoenergizmus uznal alexandrijský patriarcha Kyros a dokonca aj pápež Honorius I., nepodarilo sa ho presadiť kvôli odporu pravoverných veriacich, hlavne jeruzalemského patriarchu Sofronia, ako aj monofyzitov. Cisár a patriarcha následne od monoenergizmu ustúpili, ale vzápätí sa pokúsili presadiť monotheletizmus. V tomto prípade sa im síce podarilo získať východných biskupov na svoju stranu, ale proti monotheletizmu ostro vystúpil významný teológ Maxim Vyznávač (Maximos Homologétes), ktorý našiel ochranu u pápeža Martina I. Ten novú dogmu na lateránskej synode v roku 649 odsúdil a za jediné pravoverné vyhlásil dyotheletické učenie o dvoch vôľach a dvoch energiách v osobe Ježiša Krista. Cisár Konstans II. nato pápeža nechal zosadiť a poslal do vyhnanstva na Chersonnés. Rovnako dopadol aj Maxim Vyznávač. Dogmatické spory na východe ríše sa tak ešte viac rozjatrili. Cisár Konštantín IV. Pogonatos napokon monotheletizmus oficiálne zamietol a postaral sa o to, aby sa vyznávači tohto učenia dostali rozhodnutím šiesteho ekumenického koncilu, ktorý sa v rokoch 680681 konal v Konštantínopole, do kliatby.
Arabská expanzia.
Vzápätí prišiel celkom nečakaný úder zvonku. Prednou Áziou prešla obrovská sila arabskej expanzie a zasiahla veľmi citeľne Perzskú aj Byzantskú ríšu. V roku 633 vpadli Arabi v čase vládnutia kalifa Abú Bakra do južnej Mezopotámie a počas niekoľkých následujúcich rokov celkom zničili perzskú armádu. Takmer súčasne sa obrátili aj proti Byzancii. Roku 634 vtrhli pod vedením vojvodcu Amra a Chálida ibn al-Walída do Palestíny, potom dobyli Damask (635) a zasadili Byzantíncom na rieke Jarmúk rozhodujúcu porážku v boji o Sýriu (636). Na záver sýrskeho ťaženia navštívil dobytú krajinu nový kalif Umar a ako prvý moslimský vládca vstúpil aj do Jeruzalema, ktorý kapituloval začiatkom roku 638. V rovnakom roku získali Arabi aj sýrsku metropolu Antiochiu. Potom sa obrátili do Egypta, kde onedlho po Hérakleiovej smrti kapitulovala Alexandria. Životné dielo cisára Hérakleia sa tak v posledných rokoch jeho vlády ocitlo celkom v troskách.
Reformy.
Georgije Ostrogorski Hérakleiovi pripisoval uskutočňovanie reforiem, predovšetkým vojska a administratívno správneho systému (tzv. reforma them), ktoré mali pomôcť upevniť pozíciu ústrednej moci a začať s úspešnou ofenzívou. Tento názor bol však bol neskoršími historikmi odmietnutý.
Úradným jazykom sa v tom čase stala v Byzancii namiesto latinčiny miestnym obyvateľstvom používaná gréčtina. Cisár sám začal namiesto dovtedajšieho latinského titulu "imperator caesar augustus" (po grécky "autokrator kaisar sebastos") používať ľudové označenie "basileus ton Rhomaion".
Rodina.
Cisár Hérakleios bol dvakrát ženatý, s prvou manželkou Eudokiou (Fabiou) mal dcéru Epifaneiu a syna Hérakleia Konštantína (neskoršieho cisára Konštantína III.), s druhou manželkou Martinou celkovo desať detí, medzi nimi aj budúceho cisára Héraklóna. Väčšina z potomkov, ktorých Hérakleiovi porodila cisárovná Martina, bola fyzicky handicapovaná alebo zomrela krátko po narodení. Dôvodom bola skutočnosť, že Martina bola Hérakleiova neter. Byzantínci, ktorí ich vzťah odsudzovali v tom videli Boží hnev.

</doc>
<doc id="83366" url="https://sk.wikipedia.org/wiki?curid=83366" title="Wimbledon (tenis)">
Wimbledon (tenis)

Wimbledon je najstarším a najprestížnejším tenisovým turnajom na svete. Odohráva sa každoročne koncom júna a začiatkom júla (začína presne 6 týždňov pred prvým augustovým pondelkom) v londýnskej štvrti Wimbledon. Je jedným zo štvorice grandslamových turnajov, ako jediný z nich hraný na tráve. V poslednom období na ňom jasne dominuje Švajčiar Roger Federer, ktorý získal pohár v rokoch 2003 až 2007, neskôr ešte v roku 2012 a 2017, dovedna 8 titulov.
História.
Prvý ročník sa odohral už v roku 1877. Ženy na ňom hrajú od roku 1884, v rovnakom roku pribudla mužská štvorhra, v roku 1913 bola pridaná štvorhra žien a zmiešaná štvorhra. Na súčasnom mieste sa hráva od roku 1922.

</doc>
<doc id="83368" url="https://sk.wikipedia.org/wiki?curid=83368" title="Grunge">
Grunge

Grunge (výslovnosť [grandž]), občas nazývaný aj Seattle sound, podľa miesta svojho vzniku) je štýl alternatívneho rocku, ktorý sa objavil v polovici 80. rokov 20. storočia v americkom štáte Washington, predovšetkým v oblasti Seattlu. Ranné grungeové hnutie sa točilo okolo nezávislého hudobného vydavateľstva Sub Pop zo Seattlu, avšak začiatkom 90. rokov sa jeho popularita rozšírila; grungeové počiny vznikali v Kalifornii i iných častiach Spojených štátov amerických a dali tak vzniknúť silnej fanúšikovskej základni a pripútali pozornosť veľkých nahrávacích spoločností, ktoré začali s grungeovými skupinami podpisovať zmluvy.
Grunge získal komerčný úspech v prvej polovici 90. rokov, predovšetkým vďaka nahrávkam skupín Nirvana ("Nevermind"), Pearl Jam ("Ten"), Soundgarden ("Badmotorfinger"), Alice in Chains ("Dirt"), a Stone Temple Pilots ("Core"). Úspech týchto skupín dopomohol k väčšej obľube alternatívneho rocku a spravil z grungeu jednu z najpopulárnejších odnoží tvrdého rocku tej doby. Napriek tomu, že do konca 90. rokov sa väčšina grungeových kapiel rozpadla alebo skončila v ústraní, ich vplyv neprestáva ovplyvňovať modernú rockovú hudbu.
Grunge obyčajne v sebe miesi prvky punk rocku a heavy metalu, ako sú skreslená elektrická gitara používaná v oboch žánroch, aj keď niektoré kapely tiahnu väčšmi k jednému či druhému žánru. Po hudobnej stránke zdieľa s punkom surový zvuk a podobnú textovú náplň. Avšak, používa taktiež oveľa pomalšie tempo, nesúzvučné harmónie a komplexnejšiu inštrumentáciu – čo je pozostatok heavy metalu. Texty sú typicky plné zlosti, dotýkajúce sa zväčša takých tém ako je spoločenská odcudzenosť, apatia, uzavretosť a túžba po slobode.
Koncom 80. rokov sa grungeové kapely dostali do povedomia stredného prúdu populárnej hudby. Soundgarden bola prvou grungeovou skupinou, ktorá podpísala zmluvu s veľkou nahrávacou spoločnosťou, keď sa v roku 1989 pripojili k A&amp;M Records. K úpadku štýlu prispeli viaceré príčiny. V polovici 90. rokov sa mnohé grungeové skupiny buď rozpadli, alebo sa utiahli do úzadia. Líder skupiny Nirvana Kurt Cobain, časopisom "Time" vyhlásený za „Johna Lennona swingujúceho Severozápadu“, bol úspechom neúnosne sužovaný a „bojoval so závislosťou na heroíne, než v roku 1994 vo veku 27 rokov spáchal samovraždu“.
Pôvod názvu.
Pojem grunge síce použil prvýkrát už v roku 1978 spisovateľ Paul Rambali v časopise "NME" opisujúc komerčný gitarový rock, avšak použitie v súvislosti s týmto druhom hudby sa zvyčajne prikladá Markovi Armovi, spevákovi skupiny Green River—a neskoršie Mudhoney. Arm prvýkrát použil tento pojem v roku 1981, keď napísal list pod svojím pravým menom Mark McLaughlin do seattleského zinu "Desperate Times", kritizujúc svoju vlastnú kapelu "Mr. Epp and the Calculations" ako „Pure grunge! Pure noise! Pure shit!“ (Čistá špina! Čistý lomoz! Čisté sračky!) Clark Humphrey, prispievateľ do "Desperate Times", cituje tento článok ako prvé použitie tohto pojmu v súvislosti s kapelou zo Seattlu, a spomína tiež, že v rokoch 19871988 Bruce Pavitt zo Sub Pop spopularizoval tento pojem ako hudobnú nálepku pri rôznych príležitostiach, keď opisoval Green River.
Niekoľko rokov nato Arm povedal, že „grunge som samozrejme nevymyslel ja, ale prevzal som tento pojem od niekoho iného. Toto pomenovanie sa už používalo v Austrálii v polovici 80. rokov v súvislosti so skupinami ako King Snake Roost, The Scientists, Salamander Jim a Beasts of Bourbon.“ Arm používal grunge predovšetkým ako opisný pojem a nemyslel tým samotný hudobný žáner ako taký, no napriek tomu sa tento termín ustálil ako pomenovanie punk-metalového hybridu zo Seattleskej hudobnej scény.
Niektorým grungeovým kapelám, napríklad Pearl Jam či Alice in Chains, sa tento pojem príliš nepozdával a svoju muziku označovali ako rock and roll.
Charakteristické znaky.
Inštrumentálna stránka.
Grunge možno vo všeobecnosti charakterizovať mútnym gitarovým zvukom spolu s hustým a rozvinutým vysokým tónom v strednom tempe, vysokou mierou skreslenia a používaním zosilňovacích gitarových efektov. Niektorí gitaristi nezriedka niekoľko fuzz pedálov pospájajú dohromady a pripoja ich na zosilňovač. Používaním efektových pedálov sa grungeoví gitaristi chceli odlíšiť od drahých štúdiových efektov využívaných v iných rockových odnožiach. Grungeoví gitaristi hrali hlasito, napríklad pôvodný zvuk Cobainovej gitary pochádzal z nezvyčajného setu štyroch 800 wattových PA systém zosilňovačov. Tiež používali efekty pre gitarovú spätnú väzbu. Grungeoví gitaristi boli ovplyvnení surovým, primitívnym zvukom punku a preferovali „...energiu a nedostatok jemnosti pred technikou a precíznosťou“; najväčší vplyv mali the Sex Pistols, The Dead Boys, Neil Young ("Rust Never Sleeps",strana dva, nahrávka „Hey Hey, My My (Into The Black)“), The Replacements, Husker Du, Black Flag a The Melvins. Grungeoví gitaristi často podlaďovali svoje inštrumenty pre dosiahnutie nižšieho, hutnejšieho zvuku. Kategoricky odmietali virtuózne a veľmi komplexné gitarové sóla, ktoré boli ústrednou súčasťou heavymetalových skladieb, a namiesto toho mali radšej melodické bluesom inšpirované sóla, zameriavajúc sa na „skladbu, nie na sólo“. Jerry Cantrell zo skupiny Alice in Chains tvrdí, že sóla majú slúžiť piesni, a nie vyzdvihovať gitaristove technické zručnosti. Namiesto honosných metalových hrdinov grunge vsádza na „gitarového antihrdinu“ typu Cobain, ktorý sa o zdokonaľovanie svojej hry na inštrument len málo zaujíma.
Grunge miesi prvky hardcore punku a heavy metalu, aj keď niektoré kapely tiahnu väčšmi k jednému či druhému žánru. Po hudobnej stránke zdieľa s punkom surový zvuk a podobnú textovú náplň. Avšak, používa taktiež oveľa pomalšie tempo, nesúzvučné harmónie a komplexnejšiu inštrumentáciu – čo je pozostatok heavy metalu. Niektorí jedinci spájaní s vývojom grungeu, napríklad producent Sub Pop a The Melvins Jack Endino, vysvetľujú vplyvy tvrdého rocku (napríklad skupín typu Kiss) ako „hudobnú provokáciu“. Grungeoví umelci síce považujú takéto skupiny za „gýčovité“, napriek tomu ich majú radi; Buzz Osborne zo skupiny The Melvins to chápe ako pokus vidieť, aké šialené kúsky kapely môžu robiť a pritom zožať úspech. Počiatkom 90. rokov sa štandardom žánru stáva formát skladby „stop-štart“ od Nirvany. Allmusic označuje grunge za „hybrid heavy metalu a punku“. Klávesy sa síce v grunge obyčajne nevyužívajú, seattleská skupina Gorilla sa však kontroverzne postavila voči konvenčnej gitarovej schéme, využívajúc vo svojej tvorbe Vox organ.
Podľa časopisu "The Atlantic" štyri hlavné typy grungeového spevu predstavujú Layne Staley z Alice in Chains, nazývaný „najviac nezabudnuteľný hlas“ žánru kvôli jeho „schopnosti zachytiť silu a zraniteľnosť“; Kurt Cobain z Nirvany, ktorý dokázal revať aj spievať melodicky v rámci jednej skladby ako John Lennon; Chris Cornell zo Soundgarden, ktorý „kvílil a spieval vo výškach“ ako Robert Plant; a Eddie Vedder z Pearl Jam, ktorý „...kombinoval prirodzený barytónový štýl Jima Morrisona s ďalšími punkovými a rockovými vplyvmi“.
Motívy textov.
Grungeové texty sú typicky plné pocitov zlosti, úzkosti, dotýkajú sa tém ako spoločenské odcudzenie, apatia, uzavretosť a túžba po slobode. Takéto zameranie má na svedomí množstvo faktorov. Mnohí grungeoví hudobníci tak vyjadrovali všeobecné rozčarovanie zo spoločnosti a taktiež nesúhlas so spoločenskými predsudkami. Podobná tematika nesie spoločné znaky s motívmi punk-rockových hudobníkov. Hudobný kritik Simon Reynolds v roku 1992 povedal, že „v tejto kultúre napospol existuje pocit vyhorenia. Decká sú deprimované z budúcnosti“. Humorná stránka grungeu obyčajne paroduje glam metal— napríklad skladba „Big Dumb Sex“ od Soundgarden—a iné formy populárnej rockovej hudby 80. rokov. Tematická náplň grungeových textov–„rozpadnuté domovy, drogová závislosť a sebapohŕdanie“ ostro kontrastovala s glam metalovými textami Poison, ktoré opisujú „život v rýchlom slede“.
Vizuálne prvky.
Grungeové koncerty boli známe priamočiarymi, energickými vystúpeniami. Grungeové kapely odmietali spletité a nákladné predvádzanie sa mnohých hudobných žánrov, ako sú používanie laserovej show, pyrotechniky a iných vizuálnych efektov nesúvisiacich s hraním hudby. Obyčajne sa vyhýbali „pódiovej teatrálnosti“ a divadelným prvkom. Namiesto toho sa kapely snažili tváriť ako keby boli len miestnymi neznámymi skupinami. V dokumentárnom filme "Hype!" z roku 1996 Jack Endino povedal, že seattleské kapely boli nekonzistentnými koncertnými interpretmi, keďže ich prvoradým cieľom nebolo byť zabávačmi, len si jednoducho „zarockovať“. Jednou z filozofií grungovej scény bola autenticita. Hudobný kritik a novinár Dave Rimmer píše, že z obrodou punkových ideálov a jednoduchosti, začiatkom 90. rokov „Cobain, a kopec jemu podobných deciek, dodal rock and rollu odvahu: Dokážete byť nefalšovaný, deň za dňom, rok za dňom, aby ste tak dokázali svoju autenticitu, dokážete žiť svojou muzikou?... A ak nedokážete, dokážete žiť s tým, že ste obyčajný pozér, falošník, zapredanec?“.
Grungeoví muzikanti v štáte Washington obyčajne nosili oblečenie jednak pochádzajúce z charitatívnych obchodov, taktiež používali oblečenie typické pre tento región (flanelové košele), a vôbec celkovo si potrpeli na neudržiavaný vzhľad a dlhé vlasy. Ku grungeovej móde patrili roztrhané džínsy, vyťahané nohavice, topánky Dr. Martens, vojenské topánky, tričká s logami kapiel, vyťahané pletené svetre, dlhé a ovisnuté sukne, roztrhané pančucháče, dôchodcovské papuče, turistické topánky, a ekologické oblečenie vyrobené z recyklovaných textílií alebo fair trade organickej bavlny. Tento štýl avšak nevznikol ako vedomý pokus vytvoriť pôsobivú hudobnú módu; hudobný kritik Charles R. Cross povedal, že „[frontman Nirvany] Kurt Cobain bol jednoducho príliš lenivý, aby si umýval vlasy“. Jonathan Poneman z časopisu Sub Pop napísal, že „takéto oblečenie je lacné, je trvácne, je svojím spôsobom nadčasové. Ide takisto proti všetkej tej blýskavej pôsobivosti existujúcej v 80. rokoch.“ V roku 1992 sa grungovej móde podarilo zožať komerčný úspech, ktorý mal vrchol koncom roku 1993 a začiatkom roku 1994.
V roku 2014 časopis "Vogue" prišiel z tvrdením, že „Cobain si ľubovoľne vyberal z dámskeho i pánskeho šatníku, a jeho vzhľad a lá seattleský sekáč osciloval medzi drevorubačským pracovným oblečením a dámskymi šatami zo 40. až 70. rokov. Bol to úplný opak namydlenej, nablýskanej módy 80. rokov v každom ohľade. V lajdáckych džínsoch a kvetinových šatách, obrátil na rub tvrdý zovňajšok klasického rebela a dal do pohybu ideu radikálnej, miléniovej dvojpohlavnosti.“ Cobainov štýl odievania „bol protikladom typického amerického macha“, pretože „docielil, že zrazu bolo v kurze vypadať vandrácky a nevábne, bez ohľadu na pohlavie.“ Hudobný a kultúrny kritik Julianne Escobedo Shepherd napísal, že Cobainova móda „nielenže spravila z výstrednosti niečo normálne, ale dokonca žiaduce.“
Typickým znakom grafického dizajnu grungeových kapiel boli nekvalitné a úmyselne nekonvenčné obaly albumov, napríklad zámerne temné alebo nesprávne kolorované fotografie, koláže či kostrbaté písmo. Podobnými znakmi sa vyznačoval už punk-rockový dizajn, avšak v grungeovom období boli grafické úpravy ľahšie kvôli rozšírenosti počítačov a digitálneho spracovania obrazu. Tento štýl sa občas mimo hudobných kruhov nazýval 'grungeová typografia'. Známym príkladom 'grungeového' experimentálneho dizajnu bol časopis "Ray Gun", ktorého grafickú úpravu mal na starosti grafický dizajnér David Carson.
História.
Korene.
Jedinečný zvuk grungeu je čiastočne výsledkom izolácie miestnej hudobnej scény. Ako poznamenáva Jonathan Poneman zo Sub Pop, „Seattle bol dokonalou ukážkou druhoradého mesta, kde existuje aktívna hudobná scéna úplne nepovšimnutá americkými médiami fixovanými na Los Angeles a New York.“ Mark Arm tvrdil, že izolácia znamená, že „tento roh mapy bol vskutku živelný a ošklbával nápady iných.“ Grunge sa vyvinul z miestnej punkrockovej scény, a bol inšpirovaný skupinami ako The Fartz, The U-Men, 10 Minute Warning, The Accüsed a Fastbacks. Grungeový sound významne ovplyvnil tiež pomalý, tvrdý a špinavý štýl skupiny Melvins.
Grunge ovplyvnilo aj množstvo hudobníkov, ktorí nepochádzali z oblasti pacifického severozápadu. Nirvanu ovplyvnili indierockové skupiny ako Scratch Acid a Butthole Surfers. Alternatívne rockové skupiny zo severovýchodu Spojených štátov amerických, ako Sonic Youth, Pixies a Dinosaur Jr., mali nemenej význačný vplyv na žáner. Pod záštitou seattleských kapiel Sonic Youth „nevedomky vychovali“ grungeovú scénu a upevnili divoké postoje muzikantov. Vplyv Pixies na Nirvanu si všimol aj Kurt Cobain, ktorý v rozhovore pre časopis "Rolling Stone" vyhlásil: „bol som spojený s tou skupinou tak pevne, že by som mal byť jej súčasťou – alebo aspoň viesť nejakú cover kapelu Pixies. Prevzali sme od nich zmysel pre dynamiku, najprv hrať jemne a potichu a nato hlasito a tvrdo.“ V auguste 1997 v rozhovore pre "Guitar World" Dave Grohl povedal: „Kurt, Krist a ja sme mali radi the Knack, Bay City Rollers, Beatles a Abbu, takisto ako sme milovali Flipper a Black Flag...Počúvate čokoľvek od Pixies a toto všetko tam je. Či dokonca “War Pigs„ od Black Sabbath –to je tam tiež: sila dynamiky. Nejako sme to domrvili s popovými piesňami, až nám z toho šibalo.“
Rovnakou mierou, akou bol grunge ovplyvnený punkom a alternatívnym rockom, bol taktiež ovplyvnený heavy metalom z počiatku 70. rokov. Clinton Heylin, autor knihy "Babylon's Burning: From Punk to Grunge", cituje Black Sabbath ako „pravdepodobne najviac všadeprítomný predpunkový vplyv na severozápadnej scéne“. Nahrávkam Black Sabbath, ako aj nahrávkam kapiel, ktoré inšpirovali, možno pripísať na vrub sformovanie grungeového soundu. Muzikológ Bob Gulla vyhlásil, že zvuk Black Sabbath „je možné počuť v podstate vo všetkých význačných grungeových kapelách ako sú Nirvana, Soundgarden a Alice in Chains“. Takisto možno badať vplyv Led Zeppelin, najmä v dielach Soundgarden, o ktorých magazín "Q" prehlásil, že sú „otrokom rocku 70. rokov, ale pohŕdajú jeho otvoreným sexizmom a machizmom“. Jon Wiederhorn z časopisu "Guitar World" napísal: „Takže čo presne je grunge?...Predstavte si superskupinu pozostávajúcu z Creedence Clearwater Revival, Black Sabbath a the Stooges, a ste pekne blízko.“
Nahrávka losangeleskej hardcore punkovej skupiny Black Flag z roku 1984 "My War", kde kapela miesi heavy metal so svojím tradičným zvukom, mala v Seattli veľký vplyv. Steve Turner z Mudhoney ju komentoval slovami „mnoho ľudí po celej krajine naštval fakt, že Black Flag spomalili...ale tu hore boli úplne super...boli sme z nich hotoví. Zneli čudne a popiči.“ Turner si vysvetľoval integráciu metalových prvkov do grungeu nasledovne: „Hard rock a metal neboli nikdy takými nepriateľmi punku, akým bol punk voči ostatným scénam. Tu to bolo niečo na spôsob 'Je nás tu iba dvadsať, ťažko nájsť skupinu, ktorú nenávidieť'“. Kapely zo seattleskej hudobnej scény počali mixovať metal a punk niekedy roku 1984; najväčšiu zásluhu na tejto fúzii si môžu pripísať The U-Men.
Surový, skreslený a intenzívny zvuk niektorých noiserockových skupín tiež vplýval na grunge. Možno sem zaradiť Killdozer z Wisconsinu, a osobitne sanfranciský počin Flipper, kapelu známu svoju pomalým a ponurým „noise punkom“. Zmes punku, heavy metalu a noise rocku skupiny Butthole Surfers mala zásadný vplyv na ranné grungeové diela, predovšetkým na nahrávky Soundgarden. Viaceré austrálske skupiny, ako napríklad The Scientists, Cosmic Psychos či feedtime, sú považované za predchodcov grungeu; ich muzika ovplyvňovala seattleskú scénu pomocou stredoškolského rádiového vysielania Jonathana Ponemana zo Sub Pop a členov Mudhoney.
Potom čo Neil Young odohral niekoľko koncertov z Pearl Jam a nahral s nimi spoločný album "Mirror Ball", niektorí členovia novinárskej obce mu udelili titul „Krstný otec Grungeu“. Za týmto označením nestála len práca jeho skupiny Crazy Horse a pravidelné používanie skreslenej gitary—osobitne na albume "Rust Never Sleeps"—ale tiež jeho oblečenie a osobnosť. Zvyčajne prehliadaný album "Neurotica" od Redd Kross mal podobne veľký vplyv; Jonathan Poneman o skupine povedal: „"Neurotica" mne a mnohým iným zo seattleskej hudobnej komunity zmenila život.“
Počiatky.
Za prapôvodnú grungeovú nahrávku možno označiť výberovku "Deep Six", ktorú vydalo vydavateľstvo C/Z Records v roku 1986. Na albume sa objavili skladby šiestich interpretov: Green River, Soundgarden, Melvins, Malfunkshun, Skin Yard a The U-Men. Pre väčšinu z nich to bol ich prvý album, na ktorom sa objavili. Umelci mali „zväčša tvrdý, agresívny zvuk kombinujúci pomalšie tempá heavy metalu s intenzitou hardcoru“. Ako pripomína Jack Endino, „ľudia sa vypytovali 'Čo je toto za muziku? Nie je to metal, nie je to punk, čo to je?' [...] Ľudia híkali 'heuréka! Všetky tieto kapely majú niečo spoločné.'“
Neskoršie toho roku Bruce Pavitt vydal kompiláciu "Sub Pop 100" a skupine Green River vydal EP "Dry As a Bone" v rámci svojho nového labelu Sub Pop. Pôvodný katalóg Sub Pop opisoval EP Green River ako „ultrauvoľnený GRUNGE, ktorý znivočil morálku celej generácie“. Bruce Pavitt a Jonathan Poneman, inšpirovaní rôznymi regionálnymi hudobnými scénami, pomocou svojho labelu propagovali takzvaný „Seattle sound“, k čomu dopomáhala podobná produkcia a balenie albumov. Hudobný publicista Michael Azerrad síce pripúšťa, že ranné grungeové spolky ako Mudhoney, Soundgarden či Tad mali nesúrodý zvuk, poznamenáva však, že „objektívny pozorovateľ si musel všimnúť, že majú zjavne niektoré znaky spoločné.“
Ranné grungeové koncerty mávali malú návštevnosť (niekedy ani nie tucet ľudí), ale obrázky fotografa zo Sub Pop Charlesa Petersona pomohli vytvoriť zdanie, že koncerty boli veľkou udalosťou. Mudhoney, založená bývalými členmi Green River, bola vlajkovou loďou Sub Pop počas celej doby pôsobenia v rámci labelu, a bola predvojom seattleského grungeového hnutia. Medzi ďalšie nahrávacie spoločnosti, ktoré propagovali grunge na pacifickom severozápade, patrili C/Z Records, Estrus Records, EMpTy Records a PopLlama Records.
Grunge pritiahol pozornosť médií vo Veľkej Británii, keď Pavitt a Ponemam požiadali novinára Everetta Truea z britského plátku "Melody Maker", aby napísal článok o miestnej hudobnej scéne. Tak sa grunge koncom 80. rokov stal známym aj mimo svojej pôvodnej oblasti a na miestne koncerty začalo odrazu chodiť viac ľudí. Hudobnej tlači grunge odkazoval, že „sľubuje návrat k dojmu regionálnej, autorskej vízie amerického rocku“. Popularita grungeu v umeleckom podzemí bola taká veľká, že kapely sa začali sťahovať do Seattlu a snažili sa napodobňovať zvuk pôvodných grungeových skupín. Steve Turner z Mudhoney povedal, že „to bolo vážne zlé. Falošné kapely sa objavovali ako huby po daždi, pochádzali z úplne iných podmienok než my.“ Dawn Anderson zo seattleského fanzinu "Backlash" pripomína, že okolo roku 1990 už boli mnohé miestne kapely unavené z humbugu okolo scény a dúfali, že pozornosť médií sa obráti iným smerom.
Komerčný úspech.
Prvé kroky smerom k hudobnému strednému prúdu spravili grungeové kapely koncom 80. rokov. Soundgarden bola prvou kapelou, ktorá podpísala zmluvu s veľkou nahrávacou spoločnosťou; v roku 1989 sa pripojili k A&amp;M Records. Alice in Chains a Screaming Trees boli ďalšími kapelami, ktorým sa podarilo získať zmluvu u veľkých spoločností. V dobe vydania svojej prvej nahrávky "Bleach" roku 1989 dostávala aj Nirvana, pôvodne pochádzajúca z mesta Aberdeen v štáte Washington, ponuky od veľkých labelov. Skupina nakoniec v roku 1990 podpísala zmluvu s Geffen Records. V septembri 1991 vydala svoju prvú nahrávku u veľkej spoločnosti, album "Nevermind". Neočakávalo sa, že bude mať veľký úspech, maximálne na úrovni nahrávky Sonic Youth "Goo", ktorú Geffen vydal rok predtým. No keď vyšiel prvý albumový singel „Smells Like Teen Spirit“, zrazu sa strhla vlna záujmu o tento nový hudobný fenomén. Do Vianoc 1991 sa Nirvane (za týždeň), aj vďaka neustálemu vysielaniu skladby na MTV, podarilo predať z albumu 400 000 kópií. V januári 1992 "Nevermind" vystriedal na špici hitparády Billboard 200 popovú nahrávku "Dangerous" od Michaela Jacksona.
Hudobný priemysel bol úspechom "Nevermindu" zaskočený. "Nevermind" nielen spopularizoval grunge, ale tiež dokázal „kultúrnu a komerčnú životaschopnosť alternatívneho rocku ako takého.“ Michael Azerrad vyhlásil, že "Nevermind" symbolizoval „obrovskú zmenu v rockovej hudbe“. Glam metal, ktorý vtedy dominoval rockovej hudbe, zrazu stratil priazeň publika na úkor hudby, ktorá bola vnímaná ako autentická a kultúrne relevantná. Vďaka grungeu sa žánre, ktoré predtým poznala len úzka skupina ľudí, dokázali komerčne presadiť a vytvorili tak individualistickú, rozkúskovanú kultúru. Taký úspech ako Nirvane sa podarilo dosiahnuť aj ďalším kapelám. Pearl Jam, kde hrali bývalí členovia kapely Mother Love Bone Jeff Ament a Stone Gossard, vydali v auguste 1991 fošňu "Ten", len mesiac pred "Nevermindom", ale úspech albumu sa dostavil až nasledujúci rok. Na jeseň 1992 bol "Ten" už na prvých miestach rebríčkov, mal zlatú dosku a dostal sa na druhé miesto v hitparáde "Billboard".
Albumy "Badmotorfinger" od Soundgarden, "Dirt" od Alice in Chains a tiež album skupiny "Temple of the Dog", kde účinkovali členovia Pearl Jam a Soundgarden, sa zaradili medzi 100 najlepšie predávaných nahrávok roku 1992. Náhlu popularitu týchto grungeových kapiel stvrdil časopis "Rolling Stone", ktorý dal Seattlu prezývku „nový Liverpool“. Zatiaľ čo sa do Seattlu sťahovala druhá vlna kapiel dúfajúca v úspech, zavedené nahrávacie spoločnosti podpisovali zmluvy z poprednými seattleskými grungeovými spolkami. Grungeová scéna poslúžila ako pozadie filmu Camerona Crowa "Mladí a slobodní" z roku 1992. Obľúbení seattleskí grungeri dostali niektoré malé úlohy a objavili sa v cameo rolách, film obsahoval tiež zábery z koncertov. Natáčal sa v Seattli a okolí roku 1991, do kín však prišiel až v roku 1992 vo vrcholnom období popularity grungeu.
Obľúbenosť grungeu pritiahla veľkú pozornosť ku kultúrnym koreňom seattleskej hudobnej scény. Hudobná scéna v Seattli na konci 80. a začiatkom 90. rokov síce v skutočnosti pozostávala z rôznorodého mixu hudobných štýlov a žánrov, no médiá sa snažili prezentovať predstavu, že „Seattle je jedna hudobná komunita, ktorá celú svoju pozornosť venuje neustálemu rozvoju jednej hudobnej odnože, menovite grungeu“. Módny priemysel uviedol na trh „grungeovú módu“. Také kúsky ako pletená lyžiarska čapica či vyťahané tričká sa predávali za predražené ceny. Kritici tvrdili, že s pomocou pridaného prvku reklamy sa z grungeu stáva obyčajný módny výstrelok. V časopise "Entertainment Weekly" sa v roku 1993 objavil článok, ktorý vyhlasoval, že „takéto vykorisťovanie nejakej subkultúry tu nebolo odvtedy, čo v 60. rokoch médiá objavili hippies“. "New York Times" prirovnávali „americké grungovanie“ k masovému trhovému záujmu o punk rock, disco a hip hop v predošlých rokoch. Ironicky, práve "New York Times" boli napálené, aby vytlačili falošný zoznam slangových výrazov, ktoré sa mali údajne používať na grungovej scéne. Tento mediálny humbug obklopujúci grunge dal roku 1996 vzniknúť dokumentárnemu filmu "Hype!".
V Seattli sa začali ozývať hlasy proti grungeu; koncom roku 1992 Jonathan Poneman povedal, že v meste „sa na všetko okolo grungeu hľadí s nebývalým cynizmom a pobavením [...] Pretože celé toto hnutie je len vyfabrikovanou záležitosťou.“ Nie všetkým grungeovým hudobníkom bol príjemný ich úspech a pozornosť, ktorej sa im dostávalo. Kurt Cobain z Nirvany sa zveril Michaelovi Azerradovi, že „to posledné po čom túžim, je byť slávny.“ Práve tak Pearl Jam cítili bremeno úspechu a pozornosti, ktorá sa dostávala predovšetkým frontmanovi Eddiemu Vedderovi.
Nasledujúci album Nirvany "In Utero" (1993) sa natoľko úmyselne niesol v drsnom duchu, až ho basgitarista Nirvany Krist Novoselic opísal slovami „divoký agresívny zvuk a vskutku alternatívna nahrávka“ Napriek tomu sa hneď po uvedení v septembri 1993 ocitol na špici rebríčkov "Billboard". Pearl Jamu sa aj s ich druhým albumom "Vs." (1993) neprestávalo komerčne dariť. Len za prvý týždeň sa z neho predalo 950 378 kópií, bodoval na vrchole rebríčkov "Billboard" a mal väčšiu predajnosť ako ostatné kapely v top ten dohromady.
V tomto období sa často stávalo, že grungeové kapely, ktoré nepochádzali priamo zo Seattlu, bývali označované kritikmi za kopírky. Predovšetkým Stone Temple Pilots boli obeťou takýchto rečí. V januári 1994 boli v hlasovaní "Rolling Stone" Stone Temple Pilots zvolení čitateľmi za najlepšiu novú skupinu a zároveň hudobnými kritikmi časopisu označení za najhoršiu novú kapelu, čo len vyzdvihovalo rozdielne názory odbornej a laickej verejnosti.
Strata komerčnej popularity.
K úpadku grungeu prispelo viacero faktorov. V druhej polovici 90. rokov grunge nahradil post-grunge, ktorý si svoju komerčnú životaschopnosť udržal aj s príchodom 21. storočia. Post-grungeové kapely ako Candlebox a Bush sa vynorili krátko po príchode grungeu. Týmto umelcom chýbali korene v undergrounde a boli vo veľkej miere ovplyvnení tým, čo sa z grungeu stalo, menovite „divoká populárna forma zahľadenosti do seba, seriózne mienený hard rock“. Post-grunge bol väčšmi komerčne životaschopný žáner, ktorý zmiernil skreslené gitary grungeu pomocou uhladenej, na rádiá orientovanej produkcie.
Ako reakcia proti dominantnému postaveniu grungeu sa vo Veľkej Británii objavuje ďalší žáner alternatívneho rocku, Britpop. V kontraste voči tvrdošijnosti grungeu, Britpop bol charakteristický „mladíckou živelnosťou a túžbou po uznaní“. Britpopoví interpreti otvorene vyjadrovali svoje pohŕdanie grungeom. V roku 1993 v rozhovore pre časopis "NME" Damon Albarn z britskej kapely Blur súhlasil s kritikom Johnom Harrisom, ktorý sa ho pýtal, či je Blur „anti-grungeová kapela“, slovami „Nuž, asi tak nejako. Ak punku išlo o to zbaviť sa hipíkov, potom ja sa chcem zbaviť grungeu“. Noel Gallagher z Oasis bol síce fanúšikom Nirvany, písal však muziku, ktorá bola pravým opakom pesimistickej povahy grungeu. V roku 2006 Gallagher poznamenal, že singel Oasis z roku 1994 „Live Forever“ „bol napísaný uprostred grungeu a toho všetkého, a pamätám si, že Nirvana si pospevovala song zvaný 'Nenávidím sa a chcem zgegnúť,' a ja som také poondiate zmýšľanie odmietal. Mál som ho síce zasrane rád [Cobaina], no nemohol som také zmýšľanie prijať. Nemám rád ľudí, ktorí sa sem dotrepú z háčkom, vyprávajú ako sa nenávidia a ako chcú skapať. To sú odporné sračky.“
V polovici 90. rokov sa mnohé grungeové skupiny buď rozpadli alebo sa utiahli do úzadia. Kurt Cobain, časopisom "Time" vyhlásený za „Johna Lennona swingujúceho severozápadu“, bol úspechom neúnosne sužovaný a bojoval zo závislosťou na heroíne. Počiatkom roku 1994 sa začali šíriť klebety, že Cobain sa predávkoval a že Nirvana stojí na pokraji rozpadu. 8. apríla 1994 našli Cobaina v jeho dome mŕtveho. Polícia skonštatovala smrť vlastným pričinením. Strelné poranenie bolo očividne spôsobené brokovnicou, ktorou si strelil do hlavy. Nirvana sa vzápätí rozpadá.
Pearl Jam v tom roku zrušili svoje letné turné na protest voči spoločnosti Ticketmaster, predávajúcej lístky na koncerty, keďže sa im ich obchodné praktiky videli neférové. Pearl Jam následne začali bojkotovať spoločnosť; avšak ich iniciatíva nehrať na akciách, ktoré zabezpečoval Ticketmaster, ich fakticky na tri roky odstavila od všetkých veľkých podujatí v Spojených štátoch, až na niekoľko výnimiek. V roku 1996 Alice in Chains odohrali posledné vystúpenie s chradnúcim spevákom Laynom Staleyom, ktorý sa neskoršie predávkoval kokaínom a heroínom a v roku 2002 zomrel. V roku 1996 vydali Soundgarden a Screaming Trees svoje posledné štúdiové albumy 90. rokov, "Down on the Upside" a "Dust".
21. storočie.
Niektorým grungeovým skupinám sa darilo a neprestávali vydávať dosky a koncertovať. Najznámejším príkladom sú Pearl Jam. Síce v roku 2006 spisovateľ Brian Hiatt z časopisu "Rolling Stone" poznamenal, že Pearl Jam „väčšiu časť posledných desiatich rokov strávili tým, že trhali na kúsky svoju vlastnú slávu“, všimol si tiež, že skupina si utvorila lojálnu základňu fanúšikov, podobne ako Grateful Dead. Nahrávky Nirvany neprestávali mať úspech napriek tomu, že kapela sa rozpadla. Cobainova kolekcia zápiskov a kresieb "Journals" a výberovka najväčších hitov "Nirvana" sa po vydaní v roku 2002 predávali veľmi dobre; "The New York Times" tvrdili, že Nirvana „od Cobainovej smrti v roku 1994 takýto úspech doteraz nezažila.“ Song „You Know You're Right“ sa vyšplhal na prvé miesto rebríčka Hot Mainstream Rock Tracks. V polovici 1. dekády 21. storočia si "The Seattle Times" povšimli grungeom ovplyvnené skupiny, ktoré sa počali vynárať v Seattli, ako napríklad Post Stardom Depression, The Valley, The Vines a The Weapons. Obdobne, "The Guardian" písali o grungeom ovplyvnených kapelách z grófstva Yorkshire, medzi ktoré patrili Dinosaur Pile-Up, The Old Romantic Killer Band, The Tempus, Above Them, Pulled Apart by Horses a Wonderswan. V roku 2003 si "New York Times" taktiež všimli oživenie záujmu o grungeovú módu.
Znovuzrodená Alice In Chains odohrala v roku 2005 niekoľko koncertov, na ktorých Layna nahradili rôzni iní vokalisti. Skupina zožala veľký úspech, preto sa rozhodla vydať na turné so spevákom Williamom Duvallom a prvýkrát po pätnástich rokoch vydali v roku 2009 album, nazvaný "Black Gives Way to Blue", ktorým sa vrátili ku grungeu zmiešaného z jemnocitom doom metalu a načali tak novú éru bez pôvodného speváka. V roku 2013 vydávajú ďalší album, "The Devil Put Dinosaurs Here", ktorý to dotiahol až na druhú priečku rebríčka "Billboard" 200 a ktorý znamenal väčší príklon k prvkom stoner rocku a sludge metalu. Roku 2010 sa na scénu vracajú Soundgarden a dva roky nato prichádzajú s fošňou "King Animal", ktorá sa dostáva do prvej päťky albumových rebríčkov v Dánsku, na Novom Zélande a v Spojených štátoch. V stonerrockovej kapele Queens of the Stone Age sa v priebehu existencie kapely vystriedali rôzni grungeoví hudobníci. Josh Homme a Mark Lanegan sa predtým angažovali v Screaming Trees. Na tvorbe kapely sa výrazne podieľali tiež Dave Grohl z Nirvany a Alain Johannes zo skupiny Eleven.
Polovica 10. rokov 21. storočia sa nesie v znamení novej generácie skupín hodne ovplyvnených grungeom. Oproti svojím predchodcom sa touto hudobnou nálepkou označujú zväčša dobrovoľne. Nemožno si tiež nevšimnúť, že mnohé počiny sa spolčujú a spolupracujú s poprednými veličinami pôvodnej alt-rockovej éry. Americký muzikant, producent a novinár Steve Albini produkoval albumy či priamo spolupracoval s členmi kapiel ako Bully a Shannon Wright, zatiaľ čo Emma Ruth Rundle zo skupiny Marriages koncertovala s Buzzom Osbournom zo skupiny Melvins. Medzi ďalšie kapely, ktoré sa označujú ako grunge alebo sú grungeom aspoň vo veľkej miere ovplyvnené, možno zaradiť Courtney Barnett, Yuck, Speedy Ortiz, 2:54, a Torres.
Predstavitelia štýlu.
Kapely označené nálepkou 'grunge' čitateľmi v knihe Catherin Strongovej "Grunge: Music and Memory":

</doc>
<doc id="83371" url="https://sk.wikipedia.org/wiki?curid=83371" title="Čierna smrť">
Čierna smrť

Čierna smrť bola obrovská pandémia, pravdepodobne pľúcneho moru (pôvodcom je baktéria Yersinia pestis), ktorá zasiahla Európu a Áziu v polovici 14. storočia. V širšom zmysle mor vôbec. Existujú však i odlišné názory na pôvodcu pandémie (pozri kapitolu Príčiny pandémie).
Všeobecne sa predpokladá, že názov „čierna smrť“ má pôvod v jednom výraznom príznaku ochorenia, ktoré sa odborne nazýva "akrálna nekróza" (odumretie končekov prstov a ušných lalôčikov pre poruchu cievneho zásobenia a podkožné krvácanie, ktoré má čierne sfarbenie). V skutočnosti sa názov skôr vzťahuje na ďalšie významy slova „čierna“ ako prejavu smútku, trúchlenia a nešťastia.
V Európe sa objavila v rokoch 1347 – 51 a zahubila asi polovicu populácie (25 až 34 miliónov ľudí; odhady sa pohybujú medzi jednou až dvomi tretinami celkového počtu obyvateľov kontinentu). V približne rovnakom čase sa nákaza objavila aj vo veľkej časti Ázie a Blízkeho východu. Celkovo táto pandémia zahubila asi 75 miliónov ľudí.
Rovnaké ochorenie sa v rôznom rozsahu a stupni úmrtnosti do Európy vracalo opakovane až do 18. storočia. K najvýznamnejším epizódam patrila epidémia v Taliansku (1629-1631), Londýne (1665–1666), Viedni (1679), Marseille (1720-1722) a v roku 1771 v Moskve. Mor bol v Európe naposledy zaznamenaný na začiatku 19. storočia, no dodnes sa objavujú menšie ložiská infekcie inde vo svete (Severná a centrálna Afrika, Madagaskar, Ázia, severná i južná Amerika — vrátane USA).
Okrem zdecimovania európskej populácie zmenila pandémia i sociálnu štruktúru kontinentu, vážne poškodila dovtedy dominantnú politickú i ekonomickú silu - katolícku cirkev, viedla k rozsiahlym perzekúciám niektorých skupín obyvateľstva - Židov a malomocných, a vytvorila celkový pocit neistoty a ohrozenia zdravia, vedúci k spôsobu života, ktorý nemyslel na budúcnosť (opísaný v diele Dekameron (1353) od Giovanniho Boccacia).
Priebeh pandémie.
Mor, ktorého pôvodcom je "Yersinia pestis", je dnes endemická infekčná choroba, vyskytujúca sa najmä v oblastiach strednej Ázie, kde žije veľké množstvo menších hlodavcov. Nie je však dodnes úplne jasné, kde pandémia „čiernej smrti“ v 14. storočí začala. Dnes sa považuje za najpravdepodobnejšie miesto jej vzniku stepi strednej Ázie, hoci zaznievajú i názory, ktoré ohnisko umiestňujú do oblasti severnej Indie. Odtiaľ sa pravdepodobne nákaza šírila na západ a východ prostredníctvom obchodníkov a mongolských armád pozdĺž Hodvábnej cesty. V Európe sa prvýkrát objavila v obchodných prístavoch na Sicílii.
Bez ohľadu na správnosť teórie o mieste vzniku je zrejmé, že závažnosť a rozsah pandémie bol výrazne umocnený vojnami, hladom a počasím, ktoré v tom období sužovali rozsiahle oblasti Európy a Ázie. Ničivá občianska vojna v Číne medzi domácim obyvateľstvom a mongolskými hordami sa odohrala v období rokov 1205 až 1353. Dlhotrvajúci konflikt vážne narušil poľnohospodárstvo a obchod a viedol k opakovaným hladomorom. Na konci 13. storočia vypukla tzv. „Malá doba ľadová“. Katastrofické počasie dosiahlo svoj vrchol v prvej polovici 14. storočia, so závažnými celosvetovými dôsledkami.
V rokoch 1315 až 1322 postihol severnú Európu katastrofický nedostatok potravín, známy ako Veľký hladomor. Nedostatok jedla a jeho extrémne vysoké ceny boli tvrdou životnou realitou minimálne storočie pred vypuknutím pandémie. Pšenica, ovos, seno a následne i domáce zvieratá boli nedostatkovým tovarom - následkom bol hlad, podvýživa, oslabenie imunitného systému a znížená odolnosť obyvateľstva proti chorobám. Európska ekonomika sa začala točiť v bludnom kruhu, v ktorom hlad a chronické choroby znižovali produktivitu poľnohospodárstva, ktoré produkovalo nedostatok obilia, dostupného preto len za stále sa zvyšujúce ceny. Hladomor tak sám zvyšoval svoju intenzitu a rozsah, a v oblastiach ako Flámsko a Burgundsko ničil populáciu takým spôsobom, ako neskôr „čierna smrť“ devastovala celú Európu.
Epidémia brušného týfu v tomto období sa dá označiť za prvé znamenie prichádzajúcej katastrofy. Zahynulo mnoho tisíc ľudí v husto obývaných mestských oblastiach, najmä v Ypres. V roku 1318 postihla zvieratá v Európe epidémia neznámeho ochorenia (pravdepodobne sneť slezinná - antrax). Infekcia najviac postihla ovce a dobytok, a ešte viac zhoršila už i tak hrozivý nedostatok potravy a produktivitu poľnohospodárstva. Čoraz medzinárodnejší charakter európskej ekonomiky viedol k tomu, že jej útlm sa šíril celým kontinentom. V dôsledku epidémie došlo k výraznému zníženiu exportu ovčej vlny z Anglicka, a to malo za následok pád flámskeho textilného priemyslu. Nezamestnanosť šla ruka v ruke s rastúcou kriminalitou a chudobou.
Vývoj v Ázii.
Teóriu o prvotnom ohnisku pandémie v centrálnej Ázii podporujú prvé známe zmienky o chorobe z Číny okolo roku 1330. Mor udrel na čínsku provinciu Chu-pej v roku 1334. V rokoch 1353 až 1354 došlo k podstatnému rozšíreniu a zhoršeniu epidémie. Čínske záznamy z tohto obdobia hovoria o ôsmich vzdialených ohniskách - Chu-pej, Ťiang-si, Šen-si, Chu-nan, Kuang-tung, Kuang-si, Che-nan a Suiyuan (historická čínska provincia, ktorá dnes tvorí časť provincie Che-pej a Vnútorného Mongolska) - roztrúsených vo vtedajšej Číne a Mongolsku. Podľa historika Williama McNeilla sa z tých časov zachoval značný počet čínskych záznamov, no podrobne ich nikto dodnes nepreštudoval.
Je pravdepodobné, že Mongoli a kupecké karavány neúmyselne zavliekli mor z centrálnej Ázie na Blízky východ a do Európy. V roku 1347 bol mor zaznamenaný v obchodných mestách Konštantínopol a Trebizond. V tom istom roku bola Janovská dŕžava Kaffa, veľké obchodné stredisko na Krymskom polostrove, obľahnutá mongolskou armádou na čele s Jani Begom. Počas dlhotrvajúceho obliehania bola jeho armáda postupne decimovaná morom. Útočníci sa nakoniec rozhodli použiť mŕtve telá ako biologickú zbraň a pomocou katapultov ich prehadzovali cez hradby do mesta. Janovskí obchodníci z postihnutého mesta utiekli, „exportujúc“ infekciu svojimi loďami na juh Európy, kde sa rýchlo šírila. Podľa záznamov v Kaffe zahynulo toľko ľudí, že živí nestíhali pochovávať mŕtvych a telá boli naskladané ako kmene stromov pozdĺž múrov mesta.
Vývoj v Európe.
V októbri 1347 dosiahla skupina janovských obchodných lodí utekajúca z Kaffy prístav v Messine. Počas plavby bola posádka všetkých lodí infikovaná alebo mŕtva. Predpokladá sa, že lode boli plné infikovaných krýs a/alebo bĺch. Niektoré z plavidiel sa našli uviaznuté na pobreží, bez jediného živého človeka na palube. Vykrádanie týchto „plávajúcich hrobiek“ len pomohlo rozšíreniu infekcie. Z Messiny a okolia sa mor na prelome rokov 1347/48 dostal do Janova a Benátok.
Z Talianska pokračovala choroba v šírení severozápadným smerom – v júni 1348 zasiahla Francúzsko, Španielsko, Portugalsko a Anglicko. Potom zmenila smer a pokračovala počas rokov 1348–1350 na východ cez Nemecko do Škandinávie, aby nakoniec v roku 1351 dorazila do severozápadnej časti Ruska. Mor relatívne ušetril veľké oblasti Európy - najmä oblasť Poľska a časti Čiech, Belgicka a Nizozemska.
Vývoj na Blízkom východe.
Pandémia postihla viaceré krajiny Blízkeho východu, čo viedlo k výraznému poklesu ich populácie a trvalým zmenám v ich ekonomických a sociálnych štruktúrach. Ochorenie sa do regiónu dostalo z oblasti južného Ruska. Na jeseň roku 1347 postihlo Alexandriu v Egypte, pravdepodobne prostredníctvom lodného obchodného spojenia s Konštantínopolom a prístavmi v Čiernom mori. Počas roka 1348 sa choroba šírila na východ do Gazy a na sever pozdĺž východného pobrežia do miest v Libanone, Sýrii a Palestíne - vrátane Aškelonu, Akko, Jeruzalema, Sidónu, Damašku, Emesy, a Aleppa. V rokoch 1348-1349 postihla Antiochiu. Obyvatelia mesta utiekli na sever a hoci väčšina z nich zahynula už počas cesty, šíreniu infekcie v Malej Ázii to nezabránilo.
Mekka bola epidémiou zasiahnutá v roku 1349. Jej obyvatelia zo zavlečenia choroby obviňovali neveriacich, ale pravdepodobnejšie sem bola zavlečená moslimskými pútnikmi z okolitých postihnutých oblastí. V tom istom roku bola zaznamenaná rozsiahla epidémia v meste Mosul a na mesto Bagdad udrela druhá vlna ochorení. V roku 1351 sa mor objavil v Jemene. Časovo to súvisí s návratom kráľa Mujahida z Jemenu zo zajatia v Káhire. Jeho skupina mohla zavliecť chorobu do Jemenu z Egypta.
Opakované epidémie.
Infekcia sa v období medzi 14. a 17. storočím do Európy a Stredomoria opakovane vracala. Za poslednú veľkú epidémiu sa považuje Veľký londýnsky mor v rokoch 1665-1666. Nakoniec Veľký londýnsky požiar v roku 1666 zlikvidoval prakticky všetky infikované krysy a blchy, čo viedlo k ústupu epidémie. 
Zničenie čiernych krýs počas požiaru sa mohlo tiež podieľať na vzostupe populácie hnedých krýs v Anglicku. Jedným z možných vysvetlení vymiznutia moru z Európy môže byť práve vymiznutie rezervoára choroby v podobe čiernej krysy ("Rattus rattus"), ktorú nahradila populácia nórskej alebo hnedej krysy ("Rattus norvegicus"), ktorá nie je takým ideálnym hostiteľom pre blchy prenášajúce pôvodcu infekcie (Appleby a Slack).
K neskorším väčším lokálnym epidémiám v Európe patrili Taliansky mor (1629-1631), ktorý bol spojený s pohybmi vojska počas Tridsaťročnej vojny a Veľký viedenský mor v roku 1679, pravdepodobne sem znovu zavlečený z východných obchodných prístavov.
Príčiny.
Teória bubonického moru.
Bubonický a septikemický mor sa prenášajú na človeka priamym kontaktom s blchou morovou. Baktéria sa množí v tráviacom trakte blchy, kde nakoniec zablokuje jej žalúdok a blcha začne hladovať. Blcha sa márne snaží nakŕmiť a bodá i živočíchov, ktorí nie sú jej bežnými hostiteľmi - napríklad človeka. Počas sania krvi sa Yersinia pestis uvoľňuje do ranky a infikuje tak nového hostiteľa. Blcha nakoniec zahynie od hladu.
Pľúcny mor má odlišnú formu prenosu. Šíri sa v drobných kvapôčkách, ktoré vykašliavajú nakazení ľudia s postihnutím pľúc alebo sepsou - tzv. kvapôčkovou infekciou. Spočiatku sú zdrojom infekcie ľudia s bubonickým morom, u ktorých sa baktéria dostane do pľúc a krvného obehu, potom sa však podstatne viac šíri pľúcna forma - takýto prenos je ľahší a rýchlejší.
Alternatívne teórie.
Súčasný vedecký a historický výskum viedol niektorých výskumníkov k pochybnostiam nad všeobecným presvedčením, že „čierna smrť“ bola epidémiou bubonického moru. V roku 2000 Gunnar Karlsson ("Iceland's 1100 Years: The History of a Marginal Society") upozornil na fakt, že „čierna smrť“ zabila polovicu až dve tretiny obyvateľov Islandu, hoci na ostrove v tom čase neboli žiadne potkany. Tie sem boli náhodne zavlečené až v 19. storočí, a nikdy ich nebolo viac ako ojedinelé skupinky v mestských oblastiach v blízkosti prístavov. V 14. storočí na Islande nebolo žiadne mestské osídlenie. Ostrov nebol postihnutý žiadnou z neskorších epidémií, o ktorých sa s istotou vie, že boli šírené potkanmi.
Ďalšie pochybnosti priniesol test zubnej drene z cintorína, ktorý vznikol počas epidémie v 14. storočí v Montpellier. Test bol pozitívny na molekuly, ktoré sú súčasťou Yersinia pestis. Tento nález sa však nikdy nepodarilo potvrdiť v žiadnom z ďalších podobných cintorínov, nepodarilo sa nikdy získať ani dostatočné vzorky DNA. V septembri 2003 testovala skupina vedcov z Oxfordskej univerzity 121 zubov zo 66 kostier, nájdených v masových hroboch zo 14. storočia. Nenašli sa žiadne „genetické stopy“ po Yersinia pestis a vedci preto považujú výsledky z Montpellier za nehodnoverné.
V roku 1984 uverejnil Graham Twigg dielo "The Black Death: A Biological Reappraisal", kde argumentoval, že podnebie a ekológia Európy a najmä Anglicka bolo v tom čase pre krysy a blchy veľmi nevhodné. Spojením informácii o biológii "Rattus rattus", "Rattus norvegicus", "Xenopsylla cheopis" a "Pulex irritans" a súčasných znalostí o epidemiológii moru, najmä v oblasti Indie, kde je "R. rattus" domácim druhom a sú tu ideálne podmienky pre šírenie moru, Twigg usudzuje, že je takmer nemožné, aby Yersinia pestis bola kauzálnou príčinou, ktorá vyvolala „čiernu smrť“ a jej explozívne šírenie Európou. Twigg tiež dokazuje, že klasická teória šírenia vzdušnou cestou neobstojí. Na základe znovu-preskúmania príznakov choroby navrhuje možnosť, že by príčinou „čiernej smrti“ mohla byť pľúcna forma antraxu, vyvolaná baktériou "Bacillus anthracis".
V roku 2001, epidemiológovia Susan Scottová a Christopher Duncan z Liverpoolskej univerzity prišli s teóriou, že „čierna smrť“ by mohla byť spôsobená vírusom podobným Ebole a nie baktériou. Odôvodňujú to faktom, že táto pandémia sa šírila príliš rýchlo a inkubačná doba bola oveľa dlhšia ako u iných potvrdených morových epidémii. Dlhšia inkubačná doba umožnila nosičom infekcie cestovať ďalej a nakaziť viac ľudí. Prieskum zápiskov Anglikánskej cirkvi dokazuje neobyčajne dlhú inkubačnú dobu presahujúcu 30 dní, ktorá mohla byť príčinou rýchleho šírenia (až za deň). Pandémia sa navyše objavila v oblastiach Európy, kde sú potkany vzácne (ako už spomínaný Island). Epidemiologické štúdie predpokladajú, že choroba sa šírila medzi ľuďmi (čo je v prípade moru vzácne a ešte vzácnejšie v prípade antraxu). Navyše niektoré gény, ktoré určujú imunitu voči vírusom podobným Ebole sú v Európe rozšírenejšie ako inde vo svete. Ich výskum a závery sú uvedené v práci "Return of the Black Death: The World's Greatest Serial Killer." V súčasnosti vedci uverejnili počítačovú analýzu ("Journal of Medical Genetics": marec 2005), ktorá ukazuje, ako „čierna smrť“ spôsobila odolnosť 10% Európanov voči vírusu HIV.
Historik Norman F. Cantor sa vo svojej knihe "In the Wake of the Plague" (2001) domnieva, že „čierna smrť“ mohla byť kombináciou pandémií, ktoré zahrňovali aj formu antraxu známu ako dobytčí mor. Uvádza viacero dôkazov: popísané symptómy choroby, ktoré nezodpovedajú klinickému obrazu bubonickej ani pľúcnej formy moru; objav spór antraxu v morovej jame v Škótsku a fakt, že mäso infikovaného dobytka sa pred vypuknutím pandémie predávalo v mnohých vidieckych oblastiach Anglicka. Za zmienku tiež stojí, že spôsob prenosu infekcie bol v rôznych oblastiach zreteľne odlišný: od prenosu z človeka na človeka na Islande (vzácne u moru a kožnej formy antraxu) až k prenosu pri chýbaní živých či čerstvo zomrelých ľudí na Sicílii (čo zasa svedčí proti vírusovej teórii).
Napriek tomu medzi historikmi prevláda názor, že „čierna smrť“ bola pandémiou moru. Netypicky rýchle šírenie infekcie dávajú do súvislosti so spôsobom prenosu kvapôčkovou infekciou a s nízkou úrovňou imunity vtedajšej populácie Európy. Za pravdu im dávajú historické príklady epidémií iných chorôb u skupín obyvateľstva, ktoré sa s daným infekčným agens ešte nikdy nestretli – napr. epidémie varioly a tuberkulózy u amerických Indiánov. Navyše sa mor objavoval znovu a znovu a bol považovaný stále za tú istú chorobu až do doby, než sa podarilo identifikovať baktériu Yersinia pestis ako jej pôvodcu.

</doc>
<doc id="83380" url="https://sk.wikipedia.org/wiki?curid=83380" title="Parita (informatika)">
Parita (informatika)



</doc>
<doc id="83381" url="https://sk.wikipedia.org/wiki?curid=83381" title="Paritný bit">
Paritný bit



</doc>
<doc id="83382" url="https://sk.wikipedia.org/wiki?curid=83382" title="Parita (telekomunikácie)">
Parita (telekomunikácie)



</doc>
<doc id="83388" url="https://sk.wikipedia.org/wiki?curid=83388" title="Parita (kontrolný súčet)">
Parita (kontrolný súčet)

Parita je jednoduchý kontrolný súčet určený pre ochranu integrity jedného dátového slova (obvykle 8-bitov, t. j. 1 byte).
Parita je obvykle jeden bit, ktorý sa pripája k dátovému slovu, a vyjadruje, či je počet logických jednotiek v dátovom slove párny alebo nepárny. Existujú dva rôzne druhy parity: "párna" parita a "nepárna" parita. Párny paritný bit je nastavený na log.1, ak je počet jednotiek v dátovom slove nepárny (aj keď je to trocha neintuitívne - dôvodom je, že takýmto postupom sa dosiahne stav, keď je v slove spolu s paritným bitom vždy párny počet log.1). Nepárny paritný bit je logickou inverziou párneho paritného bitu.
Na paritu sa dá hľadieť ako na vzájomný XOR všetkých bitov v slove, alebo ako na súčet všetkých bitov v slove (modulo 2). Párna parita sa dá vyjadriť aj ako CRC generovaný polynómom x+1.
Parita je obvykle generovaná v integrovaných obvodoch pre prenos dát a v mikroprocesoroch a mikrokontroléroch hardvérovou sústavou hradiel XOR - pozri Generátor parity.

</doc>
<doc id="83390" url="https://sk.wikipedia.org/wiki?curid=83390" title="FC VSS Košice">
FC VSS Košice

FC Košice bol slovenský futbalový klub z Košíc.
Športové úspechy.
 Slovenská liga (1939-1944, 1993-2015)
 Slovenský pohár (1961-súčasnosť)
 Slovenský superpohár (1993-2015) 
 Československá liga (1945-1993)
 Československý pohár (1961-1993)
Slávni hráči.
Slovensko
Srbsko
Ukrajina
Tréneri.
"Aktualizované 20. júl 2015"
Zostava v roku 2015.
 
"Legenda: B – Brankár, O – Obranca, Z – Záložník, Ú – Útočník"
Rezervný tím.
MFK Košice B alebo "Mestský futbalový klub Košice B" bol slovenský futbalový klub z Košíc. Tento rezervný tím novozaloženého klubu čerpajúceho z tradície košického futbalu účinkoval v 1. futbalovej lige. 
Káder v roku 2013.
"Stav k 28. júnu 2013"
Hráčske pohyby vsak môžu nastať medzi A-tímom a dorastom 

</doc>
<doc id="83391" url="https://sk.wikipedia.org/wiki?curid=83391" title="Generátor parity">
Generátor parity

Generátor parity (angl. "parity generator") je druh logického digitálneho elektronického obvodu zo skupiny kombinačných obvodov.
Funkcia.
Generátor parity je logický obvod, ktorého výstupom je parita vstupného vektora.
Prevedenie.
Aj keď funkcia generovania parity sa najjednoduchšie vyjadruje ako kaskáda XOR hradiel prípadne ako súčet bitov modulo 2, v praxi sa pre jednoduchosť implementuje ako kaskáda hradiel typu AND-OR-INVERT. 
Aj keď je generátor parity vyrábaný aj ako samostatná súčiastka, obvykle je súčasťou integrovaných obvodov používaných pre komunikácie, a mikroprocesorov či mikrokontrolérov.

</doc>
<doc id="83393" url="https://sk.wikipedia.org/wiki?curid=83393" title="Ute Lemperová">
Ute Lemperová

Ute Lemperová (* 4. júl 1963, Münster, Nemecko) je nemecká herečka, muzikálová herečka a šansoniérka.
Životopis.
Študovala na tanečnej akadémii v Kolíne a v divadelnom seminári Maxa Reinhardta vo Viedni. Učinkovala napr. v muzikáloch "Cats", "Peter Pan", "Modrý anjel", "Chicago" a "Kabaret". Spolupracovala s viacerými skladateľmi súdobej hudby, napr. Michaelom Nymanom alebo Philipom Glassom. Je uznávanou interprétkou šansónov Kurta Weilla. V súčasnosti žije v New Yorku.

</doc>
<doc id="83394" url="https://sk.wikipedia.org/wiki?curid=83394" title="Niké liga">
Niké liga

Niké liga je súčasný sponzorský názov najvyššej futbalovej súťaže na Slovensku, ktorá vznikla v roku 1993 ako 1. liga. Liga menila názov podľa hlavného sponzora: od ročníka 1997/98 do 2001/02 (vrátane) niesla názov Mars superliga (firma pôsobiaca v tabakovom priemysle), od 2003/04 Corgoň liga (podľa značky piva), od 1. júla 2014 Fortuna liga (podľa stávkovej kancelárie Fortuna) a od 1. júla 2023 nesie súčasný názov (podľa stávkovej kancelárie Niké).
Vznik.
Liga vznikla v roku 1993 ako dôsledok zániku Česko-Slovenska a vzniku samostatného Slovenska. Do prvého ročníka bolo zaradených všetkých 6 družstiev z posledného ročníka Česko-slovenskej ligy a prvých 6 družstiev z posledného ročníka Slovenskej národnej ligy.
Systémy jednotlivých ročníkov.
12 družstiev, každý s každým 1x doma a 1x vonku, po 22. kole sa tabuľka rozdelila na 1.6. (o titul) a 7.12. (o záchranu). Družstvá 1 až 6 hrali medzi sebou 1x doma a 1x vonku rovnako ako 7 až 12. Posledný tím vypadol do 2. ligy (v ročníku 1995/96 hral baráž s 5. družstvom 2. ligy).
16 družstiev, každý s každým 1x doma a 1x vonku. Družstvá na 15. a 16. mieste vypadli do 2. ligy (v sezóne 1999/00 vypadli družstvá na 10.16. mieste kvôli zužovaniu ligy).
10 družstiev, každý s každým 2x doma a 2x vonku. Posledný vypadol do 2. ligy.
12 družstiev, na jeseň každý s každým 1x doma a 1x vonku. Na jar družstvá na 1.8. mieste hrali medzi sebou ešte 1x doma a 1x vonku. Družstvá na 9.12. mieste hrali s 1.4. družstvom 2. ligy systémom 1x doma a 1x vonku. Štyria najlepší postúpili do Corgoň ligy 2007/2008.
12 družstiev, hrá sa trojkolovo. Družstvá, ktoré v predchádzajúcej sezóne skončili na 1. až 6. mieste, hrajú doma 17x, zvyšné 16x. Posledný vypadáva do 2. ligy.
12 družstiev, každý s každým 1x doma a 1x vonku, po 22. kole sa tabuľka rozdelila na 1.6. (o titul) a 7.12. (o záchranu). Družstvá 1 až 6 hrali medzi sebou 1x doma a 1x vonku rovnako ako 7 až 12. Posledný tím vypadne do 2. ligy, predposledný hrá baráž s 2. družstvom 2. ligy.
Kvalifikácia do Európskych futbalových súťaží.
Pozri aj - Slovenské futbalové kluby v európskych súťažiach v sezóne 2024/2025
V sezónach 2020/21, 2021/22 a 2022/23 víťaz súťaže postupoval do 1. predkola Ligy majstrov UEFA. Druhý a tretí celok, ako aj víťaz Slovnaft Cupu sa kvalifikovali do 1. alebo 2. predkola Európskej konferenčnej ligy.
Od sezóny 2023/24 víťaz súťaže postúpi do 1. predkola Ligy majstrov UEFA, víťaz Slovnaft Cupu sa kvalifikuje do 1. predkola Európskej ligy a tímy na 2. a 3. mieste sa kvalifikujú do 2. predkola Konferenčnej ligy. V prípade, ak sa víťaz Slovnaft Cupu umiestni v lige do 3. miesta, tak tímy na 4. až 7. mieste budú bojovať o poslednú miestenku do Konferenčnej ligy v baráži.
Trofej pre víťaza ligy.
Víťaz slovenskej futbalovej ligy získava tradične majstrovský pohár, ktorý mal v priebehu rokov rôzne podoby. V roku 2015 prišli Únia ligových klubov a Slovenský futbalový zväz v rámci projektu "Cesta za trofejou" s návrhom novej trofeje . Fanúšikovia si mohli vybrať z piatich návrhov vytvorených dizajnérom Michalom Žákom, do hlasovania sa zapojilo viac než 14 tisíc priaznivcov a viac ako 10 400 hlasovalo za víťazný návrh s názvom "Esencia hry" . 
Trofej z lešteného hliníka je 60 cm vysoká, skladá sa z päť a šesťuholníkových tvarov, na jej podstavci z orechového dreva sa nachádzajú nerezové štítky majstrovských tímov . Ako prví zdvihli novú trofej nad hlavy futbalisti AS Trenčín, majstri Slovenska 2014/2015 . 
V sezóne 2023/2024 si prvé tri mužstvá ligovej súťaže prevzali nové medaily vyrazené v kremnickej mincovni. Dizajn medailí znázorňuje gól, futbalovú loptu v sieti, loptu tvoria päťuholníky a šesťuholníky, z ktorých sa skladá i trofej pre majstra "Esencia hry" .
Historické poradie strelcov od sezóny 1993/1994.
Stav po sezóne 2023/2024
 
Historická Tabuľka 1993-2023.
Stav pred sezónou 2023/2024
Poznámka: V sezóne 1993/94 sa za výhru udeľovali iba 2 body, no pre potreby historickej tabuľky (rovnaké podmienky pre všetkých) boli prepočítane na 3 body
Literatúra.
MRÁZ, Igor. Päť rokov futbalu.: (Fakty a názory). Bratislava: Slovenský futbalový zväz, 1998. ISBN 8096804006.

</doc>
<doc id="83396" url="https://sk.wikipedia.org/wiki?curid=83396" title="Panna (znamenie)">
Panna (znamenie)

Panna (lat. "Virgo", gr. "Parthenos") je jedno z astrologických znamení, v ktorom sa Slnko nachádza v tropickom zvieratníku od 23. augusta do 22. septembra a v súčasnosti od 17. septembra do 17. októbra v siderickom zvieratníku.
Podľa astrológov je Panna šiestym znamením zvieratníka, nad ktorým Slnko vládne medzi 24. augustom a 23. septembrom. S týmto znamením sú magicky spojené včela, líška a sliepka. Spolu s Býkom a Kozorožcom patrí Panna k tzv. zemským znakom (angl. Earth Sign). Tradičná astrologická symbolika spája súhvezdie Panny s vlastnosťami, ako je pripravenosť na obetu, chladná duchovnosť, čírosť, nezasahovanie do praxe, pripravenosť na zmenu prasubstancie (materie primy) v zmysle alchymistických predstáv, keď že znak ovláda Merkúr. Jeho protipólom sú Ryby. Každému astrologickému znameniu je priradená časť tela, ktorá je pokladaná za jeho sídlo energie. U Panny sú to črevá. Medzi jeho vlastnosti patria organizačné schopnosti, dbanie na čistotu, extrémna netrpezlivosť, nesebeckosť a schopnosť dokončiť začaté veci.
Je tiež jedným z premenlivých znamení, spolu s Blížencami, Strelcom a Rybami.
V babylonskom kalendári tomuto znameniu zodpovedá mesiac "Araḫ Ulūlu".

</doc>
<doc id="83397" url="https://sk.wikipedia.org/wiki?curid=83397" title="Volgograd">
Volgograd

Volgograd (); v rokoch 1598 – 1925 Caricyn (); do roku 1961 Stalingrad () je mesto v Rusku, administratívne centrum Volgogradskej oblasti, ležiace na mieste, kde do Volgy vteká rieka Carica. Roku 2017 malo 1 015 586 obyvateľov, s aglomeráciou 1 470 000. Do histórie sa zapísalo najmä ako dejisko Stalingradskej bitky počas druhej svetovej vojny. Po vojne získalo titul Hrdinské mesto.
Poloha a prírodné pomery.
Volgograd leží na pravom brehu Volgy ale k mestu patrí i riedko osídlený ostrov Sarpinskij a neobývané ostrovy Golodnyj, Denežnyj a iné. Je jedným z najdlhších miest v Rusku, jeho dĺžka zo severu na juh je . Severovýchodne od mesta sa na Volge nachádza priehradná nádrž Volžskej hydroelektrárne. Po jej priehradnom múre vedie most spájajúci mesto s blízkym mestom Volžskyj. Pokračuje i výstavba mostu, ktorý má spojiť Volgograd s južnejším Krasnosvobodskom. Severne od mesta sa Volga rozvetvuje na niekoľko ramien, jej ľavé rameno sa nazýva Achtuba. Na juhu mesta sa nachádza aj Volgo-donský kanál.
Klíma.
Mesto má mierne kontinentálne podnebie s horúcimi letami a chladnými zimami. Priemerný ročný úhrn zrážok dosahuje . Priemerná teplota v januári dosahuje −7,3°C (najnižšia zaznamenaná bola −32°C). Priemerná teplota v júli sa pohybuje okolo 24,2°C (najvyššia zaznamenaná 43°C). Boli tu zaznamenané veľké zmeny teplôt. Zima zvykne byť mierna s častými ochladeniami a otepleniami. Najchladnejší mesiac v roku je február. Letá bývajú horúce.
História.
Založenie a raná história.
V roku 1556 sa územie bývalého Astracháňskeho chánstva dostalo do područia Ruska. Od tej doby je dolný tok Volgy jeho neoddeliteľnou súčasťou. Na ochranu volžskej vodnej cesty pred kočovníkmi vznikla na sútoku rieky Caricy s Volgou strážna pevnosť. Tá sa po prvýkrát spomína v roku 1579. Oficiálne sa ako dátum založenia mesta považuje 2. júl 1589, ktorý je spomenutý v listinách ruského cára Fedora I. Ivanoviča. V roku 1608 v meste postavili prvý kamenný pravoslávny chrám. čoskoro pribudli ďalšie. 6. septembra 1636 sa v zápiskoch holštýnskeho cestovateľa Adama Oleárskeho, uvádza že mestská posádka bola tvorená z 400 strelcov.
V máji 1667 prechádzali mestom kozácke vojská Stepana Razina počas lúpeživej cesty do Perzie. Neskôr medzi 1. – 5. októbrom 1669 sa opäť zastavili, teraz však na spiatočnej ceste.
V apríli 1670 vzbúrení kozáci pod vedením Stepana Razina dobyli Caricyn a nastolili tam kozácku vládu. Popravili vojvodu Tugeneva a zničili aj oddiel strelcov, ktorý mal mesto znovu obsaďiť. V meste pobudli asi mesiac a potom v máji odišli smerom na Astrachaň. ešte toho roku boli porazení a Razin nútený utiecť.
Neskôr cárska moc kvôli pacifikácii odbojných kozákov zlikvidovala väčšinu opevnených miest na Volge. Roku 1689 bol Caricyn posledným z nich.
7. júna 1695 cez mesto tiahol so svojou flotilou Peter Veľký smerom na Azov.
Roku 1708 znovu vzbúrení kozáci v rámci povstania Kondratija Bulavina dobyli mesto a na čas ho držali vo svojich rukách, kým ich vojská Petra I. nevyhnali späť na Don.
Roku 1717 sa stalo mesto prvým cieľom lúpeživého nájazdu Krymských a Kubáňskych Tatárov, ktorí toho roku tiahli južným Ruskom. Preto, rok na to, bola na príkaz cára Petra vytvorená na týchto južných územiach opevnená línia chránená vojakmi a kozákmi. Onedlho bol v meste založený magistrát. A sám cár sa zúčastnil modernizácie mestského opevnenia.
Mesto okrem silného požiaru roku 1728 tiež poznamenala kolonizácia Nemcami, ktorí prichádzali do oblasti po roku 1765. Keďže získali významné privilégiá, rozvíjal sa obchod, remeslá ako aj riečna plavba.
Povstanie Jemeliana Pugačova prehrmelo v auguste 1774 aj v okolí Caricynu. Pugačov porazil v bitke mimo mesta jeho posádku, ale mesto samotné neobsadil, pretože sa približovali ďalšie cárske vojská. Po porážke Pugačovovho povstania bola obranná línia aj povolžské kozácke vojská odstránené.
Industrializácia.
V nasledujúcich rokoch 1791 a 1793 bolo mesto zničené požiarom. Napriek tomu, bolo zakaždým rýchlo vystavané. Mesto sa opäť rozvíjalo, vznikali nové školy, továrne, ba aj divadlo. V 1862 bola dokončená Volgo-Donská železnica, jedna z prvých železničných tratí v Rusku. Spájala Caricyn s Kalačom na Done. Onedlho bola železnica spojená s centrom Ruska. V meste sa začali vydávať noviny. 30. apríla 1896 bola vytvorená akciová spoločnosť Ural-Volga, a založený strojársky podnik, ktorý sa do histórie zapísal ako Volgogradskij metallurgičeskij zavod „Krasnyj Okťabr“.
Pred začiatkom prvej svetovej vojny mal Caricyn 134 000 obyvateľov. V meste už v tej dobe jazdili električky.
Októbrová revolúcia sa meste nezačala nijak krvavo a vláda sovietov bola nastolená 27. októbra 1917 pokojnou cestou. V celom Rusku sa však rozpútala občianska vojna. V lete 1918 sa mesto pokúsila obsadiť kozácka armáda atamana Krasnova. V roku 1919 sa ho podarilo obsadiť vojskám bielogvardejského generála Denikina. Jednotky boľševikov mesto ovládli až 3. januára 1920.
Po skončení občianskej vojny bolo 10. apríla 1925 mesto premenované na "Stalingrad", na počesť Josifa Visarionoviča Stalina, ktorý sa podieľal na znovuobsadení mesta boľševikmi. Dôvodom premenovania bol aj fakt, že administrácia mesta sa tak pokúsila získať sympatie a dodatočné financie pre fungovanie mesta. 12. júla 1926 sa v meste začal slávnostne stavať traktorový závod. V roku 1930 bola v meste otvorená prvá technická vysoká škola. Toho istého roku začal výrobu aj traktorový závod. V novembri začala Stalingradská vodná elektráreň vyrábať elektrickú energiu. Roku 1931 začala v meste fungovať ďalšia vysoká škola (pedagogická), ako aj vojenské lodenice. Do začiatku druhej svetovej vojny v meste ešte otvorili aj lekársku vysokú školu.
Druhá svetová vojna.
Po začiatku nemeckého vpádu do ZSSR strategický význam Stalingradu rýchlo stúpal. Ako dôležitý bod na volžskej vodnej ceste, po ktorej sa prepravovala ropa z Kaukazu, ako významného priemyselného mesta, kde sa vyrábali tanky a iné zbrane. 23. septembra 1941 sa v závode Červené barikády začali pre sovietsku armádu vyrábať najnovšie delostrelecké zbrane. V najkritickejšom období roku 1941 bola v meste vytvorená domobrana. Front sa však mestu začal približovať až začiatkom leta 1942.
12. júla 1942 bol vytvorený Stalingradský front. Čoskoro nasledovala jedna z najťažších bitiek druhej svetovej vojny – bitka o Stalingrad. Za jej začiatok sa považuje 17. júl 1942. Napriek tomu, že oblastný výbor strany nariadil 15. augusta evakuáciu civilného obyvateľstva, s jej vykonaním sa príliš neponáhľalo, aby neprepukla panika medzi tými, čo evakuovaní ešte neboli. 23. augusta 1942 napadlo mesto 600 nemeckých lietadiel, pri nálete prišlo o život asi 40 až 50 000 civilistov, približne každý desiaty obyvateľ. 25. augusta 1942 vydal Hitler rozkaz dobyť Stalingrad. Mesto sa ocitlo v obliehaní na západnom brehu Volgy. Obranu mesta mala na starosti 62. armáda generála Čujkova. Tu je dôležité spomenúť, že v tej dobe celé mesto ležalo výhradne na západnom brehu, cez Volgu neexistoval v tých miestach žiadny most. Všetky zásoby, posily ako aj evakuácia do zázemia sa v období kedy nebola rieka zamrznutá realizovalo prevažne v nočných hodinách pomocou komp a parníkov volžskej flotily.
13. septembra 1942 začal nemecký útok na samotný Stalingrad, jeho čiastkovým cieľom bolo dobytie Mamajovej mohyly, centrálnej časti Stalingradu a prielom k Volge. V noci zo 14. na 15. septembra bola cez Volgu prepravená 13. gardová strelecká divízia generála Rodimceva. Počas zúrivých pouličných bojov v priebehu nasledujúcich dní Mamajova mohyla a hlavná železničná stanica zmenili majiteľa niekoľkokrát. Už po niekoľkých dňoch bojov sa začali ulice mesta meniť na nepriechodné rozvaliny.
Pre mesto sa stali životne dôležitými delostrelecké batérie umiestnené na východnom brehu Volgy. Bez ich podpory by ťažko skúšané jednotky v Stalingrade neboli schopné vzdorovať niekoľkonásobnej presile nepriateľa. Veľmi ťažké boje sa počas bitky odohrávali v oblasti hlavnej železničnej stanice, obilného sila a na Mamajovej mohyle. Známou epizódou obrany mesta, bolo obsadenie a obrana „Pavlovovho domu“. Ten bránila hŕstka obrancov od 23. septembra až do 25. novembra, kedy sa im znovu podarilo nadviazať styk s vlastnými jednotkami. Sovietski vojaci však strategicky položenú budovu držali až do definitívnej kapitulácie Nemcov v meste 2. februára 1943.
Od 4. do 14. októbra 1942 sa rozpútali krvavé boje o Traktorový závod. 27. októbra podnikol Wehrmacht ďalší útok a obsadil aj veľkú časť "Červený október".
11. novembra 1942 podnikli nacistické jednotky posledný pokus o vyčistenie Stalingradu. 6 nasadených divízií sovietskymi pozíciami nepostúpilo. Podarilo sa im však rozdeliť oblasti ovládané 62. armádou na menšie celky. Situácia bola vážna pre obidve strany. Nemecké vojská zatiaľ neboli schopné obsadiť celé mesto ani prerušiť železničné spojenie, ktoré sa vinulo v smere zo severu na juh pozdĺž východného brehu Volgy. Sovietske vojská v meste museli čeliť nedostatku zásob, v dôsledku nesplavnosti Volgy, ako aj malej operačnej hĺbke dosiaľ držaného územia na západnom brehu.
19. novembra 1942 sa začal protiútok sovietskych jednotiek. Už 23. novembra sa stretli obidve postupujúce krídla vojsk pri Kalači. Vytvoriac tak obrovský kotol v ktorom uväznili 22 nemeckých a rumunských divízií a ďalších 160 menších jednotiek o sile 250 – 330 000 mužov. Ale až 10. januára 1943 začali vojská Červenej armády definitívnu likvidáciu obkľúčenia. 31. januára sa sovietskym vojskám v budove obchodného domu "univermag" vzdal maršal Friedrich Paulus. Iné nemecké jednotky naďalej pokračovali v boji. 2. februára 1943 sa v Traktorovom závode o 8:40 vzdali posledné zvyšky XI. zboru Wehrmachtu, tým sa skončila záverečná fáza likvidácie obkľúčenej 6. armády ako aj samotná bitka o Stalingrad.
3. februára 1943 vyzvali predstavitelia mesta preživších pracujúcich mesta, aby sa zúčastnili na obnove vojnou zničeného mesta. Celé mesto bolo prakticky zrovnané so zemou. Tí čo v meste zostali aj počas bitky, zväčša prežívali v pivnicich domov o hlade a smäde.
13. marca začal opäť fungovať mestský mäsokombinát. V priebehu týždňa boli obnovené telefónne a telegrafné linky, Stalingradská vodná elektráreň začala zásobovať mesto elektrickou energiou. Mestu boli z fondu obnovy darované peniaze vyzbierané v Turkménsku, južnom Kazachstane a Komi-Permiackom autonómnom okruhu. Už 31. mája 1943 boli z traktorového závodu na front dodané opravené tanky.
6. júla mestský výbor prijal vyhlášku o ochrane pamätníkov bojov v okolí mesta. Ešte počas vojny bola otvorená ďalšia univerzita.
21. decembra sa vo Veľkej Británii skončila peňažná zbierka na stavbu nemocnice v meste.
Povojnové obdobie.
Začala sa všeobecná obnova mesta, ťažko poznamenaného vojnou. 21. októbra 1949 začal znovu fungovať naplno Stalingradský traktorový závod. V decembri 1949 dosiahla priemyselná výroba v meste 31,5% predvojnovej produkcie.
31. mája 1952 bol uvedený do prevádzky Volžsko-Donský kanál, ktorý splavne spojil tieto dve veľké Ruské rieky. V ďalších rokoch sa začala plynofikácia mesta, bol dokončená ďalšia železničná stanica, nové divadlo, petrochemická továreň, hliníkáreň a v Európe najväčšia vodná elektráreň.
10. novembra 1961 bol v Chruščovovskom období Stalingrad premenovaný na "Volgograd". V meste sa roširovala priemyselná výroba. 15. októbra 1967 bol na Mamajovej mohyle postavený monumentálny pamätník Hrdinom stalingradskej bitky. 8. júla 1982 bolo slávnostne otvorené múzeum-panoráma stalingradskej bitky, jeho stavba stojí priamo vedľa Domu Pavlova.
Medzitým bola otvorená ďalšia univerzita, Dom pionierov a mládeže, ako aj niekoľko priemyselných podnikov.
3. augusta 1987 udelila OSN mestu pamätnú medailu v Medzinárodný deň mieru. 16. novembra 1987 bol mestu udelený čestný diplom Organizácie Spojených Národov, a názov „"Posol mieru"“.
3. mája 1989 sa v meste narodil miliónty obyvateľ. Mesto sa stalo 24. v ZSSR, ktoré dosiahlo milión obyvateľov.
Po rozpade ZSSR sa začala v meste rýchlo rozvíjať kultúrna a občianska činnosť. 4. januára 1992 bola v meste otvorená Vysoká škola riadenia a neskôr aj Akadémia národných služieb. V októbri začalo na FM vlnách vysielať prvé mestské rádio. V decembri bol v meste otvorený rusko-nemecké kultúrnovzdelávacie centrum. V meste bolo neskôr založené centrum Povolžských Nemcov.
V septembri 1999 bol vo Volgogradskej štátnej univerzite otvorené prvé internetové centrum.
21. októbra 2013 zaútočila samovražedná atentnátnička na trolejbus miestnej hromadnej dopravy. Útok si vyžiadal 7 obetí. 29. decembra 2013 došlo vo vchode volgogradskej železničnej stanice k bombovému útoku samovražedného atentátnika, ktorý si vyžiadal najmenej 14 mŕtvych. Nasledujúceho dňa došlo k bombovému útoku v na trolejbus miestnej MHD, ktorý si vyžiadal najmenej 10 obetí.

</doc>
<doc id="83404" url="https://sk.wikipedia.org/wiki?curid=83404" title="Goedel">
Goedel



</doc>
<doc id="83406" url="https://sk.wikipedia.org/wiki?curid=83406" title="Chajim Nachman Bialik">
Chajim Nachman Bialik

Chajim Nachman Bialik (* 9. január 1873, Rady, Ukrajina – † 4. júl 1934, Viedeň), niekedy prepisovaný aj ako Chaim Nachman Bialik (po hebrejsky חיים נחמן ביאליק), bol židovský básnik píšuci po hebrejsky a v jidiš. Bialik sa považuje za jedného z prvých a najvplyvnejších hebrejských básnikov a za izraelského národného básnika.
Život.
Bialik sa narodil v dedinke Rady neďaleko Žitomiru vo Volyni v rodine učenca a obchodníka Jicchaka Josefa Bialika. V roku 1879 sa rodina presťahovala do Žitomiru, kde si Bialikov otec otvoril pohostinstvo a krátko nato zomrel. Pohľad na otca, ktorý sa musel ponižovať tým, že obsluhoval opitých nežidovských zákazníkov, Bialika hlboko poznamenal - jeho zážitky neskôr vyplávali na povrch v básnických zbierkach "Širati" (Moja báseň) a "Jatmut" (Opustenosť). Do výchovy si malého Chajima vzal jeho ortodoxný starý otec Jaakov Moše Bialik. V pätnástich rokoch začal Chajim študovať na voložinskej ješive, jeho učiteľom bol známy učenec rabi Naftali Cvi Jehuda Berlin. 
Bialika však priťahoval svet židovského osvietenstva - haskaly. V osemnástich opustil ješivu a presťahoval sa do Odesy, ktorá bola práve pôsobiskom takých osvietencov, akými boli Mendele Mojcher Sforim a Achad ha-Am. Bialik začal študovať nemčinu a ruštinu, na živobytie si privyrábal výukou hebrejčiny a sníval o možnosti študovať v berlínskom rabínskom seminári. V tejto dobe (1892) napísal svoju prvú báseň "El ha-cipor" (Vtákovi), ktorú sa dodnes učia naspamäť deti v izraelských školách. Báseň vyjadruje autorovu túžbu po ďaleke domovine - po Sione. Vydanie tejto básne v zborníku "Ha-Pardes" Bialikovi uľahčilo prístup do odeských literárnych kruhov. Spriatelil sa aj s Achadom Ha-Amom, ktorý mal veľký vplyv na jeho sionistický svetonázor, a stal sa členom jednej z prvých sionistických organizácií Chovevej Cion. Vo svojich básňach, ako napr. "Ha-Matmid" (Študent talmudu, 1898), Bialik napriek tomu vyjadroval ambivalentný vzťah k svetu ortodoxného judaizmu: u študentov Talmudu obdivoval ich oddanosť štúdiu, na druhej strane však nedokázal zakryť pohŕdanie obmedzenosťou ich sveta.
V roku 1892 sa Bialik narýchlo vrátil do Žitomiru, aby jeho starý otec nezistil, že už dlhšiu dobu nepokračuje v štúdiu na ješive, ktorú medzitým zatvorili. Starého otca našiel na smrteľnej posteli. Po jeho smrti (1893) sa oženil s Maňou Averbuchovou a začal pracovať ako účtovník u svojho svokra, predajcu dreva, v Korostičeve neďaleko Kyjeva. Po neúspechoch v tejto oblasti sa roku 1897 presťahoval do dedinky Sosnowiec pri pruských hraniciach. Tam pracoval ako učiteľ hebrejčiny a privyrábal si ako obchodník s uhlím. Provinčný život ho však dusil - v roku 1900 sa konečne mohol presťahovať späť do Odesy, kde dostal miesto učiteľa. 
Nasledujúcich dvadsať rokov sa považuje za Bialikovu „zlatú éru". Bol aktívny v odeských sionistických a literárnych kruhoch a jeho spisovateľská sláva bola na vzostupe. V roku 1901 vydal vo Varšave svoju prvú básnickú zbierku, ktorou si u kritikov vyslúžil pomenovanie „básnik národnej obnovy“. Od roku 1904 pracoval šesť rokov vo Varšave ako redaktor časopisu "Ha-Šiloach", ktorý založil Echad Ha-Am. 
V roku 1903 Bialika odeská Židovská historická komisia vyslala vypočuť ľudí, ktorí prežili smutne známe „Kišinevské pogromy" (odohrali sa v roku 1903 a padlo im za obeť asi 70 Židov, niekoľko stoviek bolo zranených). Týmto pobytom boli inšpirované dve diela: báseň "Al ha-šchita" (O jatkách, 1903) a poéma "Be-ir ha-haraga" (V meste zabíjania, 1904). V roku 1909 navštívil Palestínu.
Začiatkom 20. storočia bol Bialik spoluzakladateľom vydavateľstva "Moria", ktoré vydávalo hebrejskú klasiku a učebnice. Preložil do hebrejčiny významné diela európskej literatúry, ako napr. "Julia Caesara" od Williama Shakespeara, Schillerovho "Viliama Tella", Cervantesovho "Dona Quijota" a básne Heinricha Heineho.
Bialik žil v Odese až do roku 1921, kedy sovietske úrady zatvorili vydavateľstvo Moria. Po intervencii Maxima Gorkého získalo niekoľko židovských spisovateľov povolenie opustiť krajinu. Bialik sa usadil v Berlíne, kde spolu s niekoľkými priateľmi založil vydavateľstvo "Dvir". V roku 1924 sa spolu s vydavateľstvom presťahoval do Tel Avivu. Okamžite sa z neho stala oslavovaná literárna osobnosť. V roku 1925 predniesol príhovor pri slávnostnom otvorení Hebrejskej univerzity na hore Scopus. V roku 1927 sa stal predsedom "Únie hebrejských spisovateľov". Oslavy jeho šesťdesiatin v roku 1933 sa zmenili na celonárodný sviatok, ktorého súčasťou bolo aj stretnutie básnika so všetkými telavivskými školákmi.
Bialik zomrel v roku 1934 vo Viedni na následky nevydarenej operácie prostaty. Je pochovaný v Tel Avive.

</doc>
<doc id="83408" url="https://sk.wikipedia.org/wiki?curid=83408" title="Tom DeLonge">
Tom DeLonge

Thomas Matthew „Tom“ DeLonge (* 13. december 1975, Poway, Kalifornia) je gitarista, spevák a spoluzakladateľ americkej skatepunkovej skupiny "Blink-182".
Životopis.
Thomas Matthew DeLonge junior sa narodil v meste Poway v Kalifornii. Jeho matka pracovala v realitnej kancelárii a otec pôsobil ako vedúci pracovník v energetickej spoločnosti. Má staršieho brata Shona a mladšiu sestru Karie.
Aj keď Thomas pochádzal z dobrej rodiny, bol veľmi problémové dieťa. Veľmi skoro objavil alkohol a pred svojimi pätnástymi narodeninami bol za opilecké výtržnosti na športovom podujatí vylúčený zo školy. Nastúpil na školu Rancho Bernardo, kde sa začal zaujímať o punk rock. Neskôr sa však do pôvodnej školy vrátil. 
&lt;br&gt;Bol takisto známy tým, že budil svojich rodičov v nočných hodinách hraním na trúbku. O iné hudobné nástroje sa začal zaujímať v cirkevnom tábore. Tu objavil gitaru, ktorej sa následne začal venovať. Prvú gitaru dostal od kamaráta, ktorého otec pracoval na skládke. Niekto vyhodil úplne funkčný nástroj a ten sa dostal k Tomovi.
Tom objavil punk rock počas prázdnin v Oregone, kam išiel navštíviť kamaráta, ktorý bol veľkým fanúšikom tohoto žánru. Ukázal Tomovi kapely ako napr. Stiff Little Fingers, Dinosaurus Jr. a The Descendents. Krátko po strednej škole sa Thomas dal dohromady s priateľom Markom a založili kapelu, ktorú neskôr pomenovali "Blink".
Tom je známy tým, že je posadnutý fenoménom UFO a vládnymi sprisahaniami. Je ženatý. Jeho manželkou je Jennifer Jenkins, s ktorou sa oženil 26. mája 2001. Má jednu dcéru, narodenú v roku 2002.
Hudobná kariéra.
V roku 1992 založili spolu so Scottom Raynorom Blink-182. Keď Raynora v roku 1998 nahradil Travis Barker, skupina vydala album "Enema of the state", ktorý zaznamenal veľký úspech. Nasledujúci album "Take Off Your Pants and Jacket" bol ešte populárnejší. Tom a Travis sa neskôr stretli v kapele Box Car Racer, čo bol postranný projekt Toma z roku 2003. Blink vydali ešte jeden album, tesne pred tým, než ohlásili dlhodobú pauzu.
Tom DeLonge neskôr založil alternatívnu skupinu Angels and Airwaves. Skupina vydala v roku 2006 debutový album "We Don't Need To Whisper".

</doc>
<doc id="83410" url="https://sk.wikipedia.org/wiki?curid=83410" title="Zolná (prítok Slatiny)">
Zolná (prítok Slatiny)

Zolná je riečka na strednom Slovensku, pravostranný prítok Slatiny. Má dĺžku a je tokom IV. rádu.
Pramení v pohorí Poľana, v podcelku Vysoká Poľana, pod Ľubietovskou Bukovinou (), v nadmorskej výške okolo 
Spočiatku tečie na severozápad, priberá svoj prvý prítok zľava (), stáča sa na západ a vstupuje do Zvolenskej kotliny, do podcelku Ponická vrchovina. Preteká Martinovou dolinou, v ktorej priberá ľavostranný prítok zo susednej Piačkovej doliny. Následne sa zarezáva do masívu vrchoviny, v priestore medzi vrchmi Granátka () a Farská hora () na severe a Učovník () a Žiar () na juhu. Ďalej vytvára Veľkú dolinu, ktorú opúšťa pri Ponickej Hute, v oblasti výveru viacerých minerálnych prameňov. Na území obce priberá zľava Malú Zolnú a potom tečie na juhozápad rozšíreným korytom. Preteká obcou Dúbravica, zľava priberá Zolnicu a neskôr sprava Vladárku. Stáča sa na juh, tečie obcami Čačín (tu priberá prítok z pravej strany), Čerín, Bečov a Sebedín (prítok sprava). Začína výrazne meandrovať, pričom úsek od Sebedína až k Zolnej je chráneným územím, s ochranou zachovaných brehových porastov jelší a vŕb. Následne preteká cez obec Zolná, za ktorou sa stáča na juhozápad, opäť meandruje a v nadmorskej výške cca priberá Hučavu.
Po spojení so svojim najvýznamnejším prítokom, ľavostrannou Hučavou, a taktiež pravostranným Lukovským potokom, mení smer toku najprv na juh, preteká okrajom obce Lieskovec, kde priberá najprv pravostranný prítok z doliny Medokýšne a následne prítok z ľavej strany, prestáva meandrovať a opätovne sa stáča na západ. Preteká územím mesta Zvolen, na území ktorého ústi v nadmorskej výške okolo do Slatiny, v priestore medzi Bučinou a Môťovou.
Potok Zolná.
Je prírodná pamiatka na toku riečky Zolná nad sídlom Zolná, ktorá chráni zachovalý úsek toku s pôvodným porastom.

</doc>
<doc id="83412" url="https://sk.wikipedia.org/wiki?curid=83412" title="Farská hora">
Farská hora

Farská hora () je najvyšším bodom geomorfologického celku Zvolenská kotlina. Nachádza sa v jeho severovýchodnej časti, v podcelku Ponická vrchovina, východne od obce Poniky.

</doc>
<doc id="83413" url="https://sk.wikipedia.org/wiki?curid=83413" title="Tektonika (geológia)">
Tektonika (geológia)

Tektonika je vedná disciplína, súčasť geológie, ktorá sa zaoberá štúdiom stavby, deformácie a vývojom zemskej kôry. Často je synonymne stotožňovaná so štruktúrnou geológiou, na rozdiel od nej sa však sústredí na štúdium procesov väčšieho rozsahu, napr. procesom platňovej tektoniky.
Tektonika sa ďalej člení na niekoľko odborov. Odvetvie zaoberajúce sa základnými otázkami stavby litosféry a astenosféry je geotektonika. Termín geotektonika je bežne považovaný za synonymum tektoniky. Štruktúrne prvky hornín mikroskopickej veľkosti skúma petrotektonika. Prejavmi deformácie hornín sa zaoberá štruktúrna geológia.
Vrásová tektonika.
Zaoberá sa deformáciami hornín, pri ktorých nedochádza k prerušeniu kontinuity horniny, je to teda duktilná deformácia. Niekedy tiež označovaná ako alpinotypná tektonika. Vrásnenie najtypickejším prejavom skrátenia hornín zemskej kôry. Je pre ňu príznačný vznik vrás – synklinál (korýt) a antiklinál (sediel).
Zlomová tektonika.
Zaoberá sa deformáciami hornín, pri ktorých sa narušuje kontinuita kôry krehkou deformáciou, niekedy tiež označovaná ako germanotypná tektonika. Zlomová tektonika je príznačná pre rôzne tektonické prostredia súvisiace s rozpínaním aj s stláčaním zemskej kôry. Medzi najtypickejšie zlomové štruktúry patria: prešmyk a pokles - vertikálne posuny na zlomoch, ktoré môžu spôsobiť vznik priekopovej prepadliny alebo grábenu, teda poklesnutej časti kôry alebo naopak hrastov - vyzdvihnutých blokov.
Platňová tektonika.
Väčšinu geologických fenoménov súvisiacich z pohybmi zemskej kôry vysvetľuje teória platňovej tektoniky. Vyvinula sa z dvoch pozorovaných fenoménov: pohybu kontinentov (kontinenty sú tie časti zemskej kôry, ktoré sú stále a nezanikajú) a rozširovania oceánskeho dna (oceány sú tými časťami zemskej kôry, ktoré sú nestále a v priebehu geologického vývoja vznikajú aj zanikajú).

</doc>
<doc id="83414" url="https://sk.wikipedia.org/wiki?curid=83414" title="Rozum (román)">
Rozum (román)

Rozum je jeden z najznámejších románov Rudolfa Slobodu. Vyšiel v roku 1982. Vyrovnáva sa v ňom so svojím blízkym vzťahom k otcovi. Zároveň detailne opisuje svoj jednoduchý život scenáristu a dobový kontext.

</doc>
<doc id="83415" url="https://sk.wikipedia.org/wiki?curid=83415" title="Tektonika">
Tektonika

Tektonika môže byť:

</doc>
<doc id="83417" url="https://sk.wikipedia.org/wiki?curid=83417" title="Dosková tektonika">
Dosková tektonika



</doc>
<doc id="83418" url="https://sk.wikipedia.org/wiki?curid=83418" title="Globálna tektonika">
Globálna tektonika



</doc>
<doc id="83419" url="https://sk.wikipedia.org/wiki?curid=83419" title="Zolná">
Zolná

Zolná môže byť:

</doc>
<doc id="83421" url="https://sk.wikipedia.org/wiki?curid=83421" title="Trnavský literárny klub">
Trnavský literárny klub

Trnavský literárny klub, neskôr aj liTTklub, je spolok (nielen) študentov trnavských univerzít a fakúlt, ktorých spája záujem o literatúru a potreba kritickej odozvy na vlastnu tvorbu. Vznikol na pôde Pedagogickej fakulty Trnavskej univerzity v Trnave v roku 2001. Klub je otvorený pre všetkých záujemcov o literatúru a jej reflexiu.
Stručná história liTTklubu.
medzi hlavnú náplň patria literárne stretnutia spojené s čítaním vlastnej tvorby, usporadúvanie stretnutí s literárnymi osobnosťami, verejná prezentácia klubovej tvorby v Trnave ale aj blízkom okolí (Piešťany, Hlohovec a i.)- tzv. čítačky, klub spolupracuje s viacerými literárnymi klubmi zo Slovenska
Vydanie zborníku Patália. Začína vychádzať periodikum Liter
klub postupne získava solídne renomé čoho dôkazom je aj spolupráca s mestom Trnava a organizovanie literárneho festivalu Trnavské literárne slávnosti
Stručná charakteristika.
Trnavský literárny klub je neformálne zdruzenie priaznivcov slovesnej tvorby. Funguje ako otvorený priestor pre všetkých, ktorí v literatúre hladajú prostriedok sebavyjadrenia a komunikácie. Existuje ako neinštitucionalizovaná skupina mladých ľudí, prevažne poslucháčov trnavských univerzít, pričom sa usiluje nadväzovat dialóg s osobnostami kultúrnej sféry trnavského regiónu a tiež spolupracovať s významnými slovenskými autormi. Medzi najvýznamnejšie aktivity trnavského klubu patrí prezentácia pôvodnej tvorby členov a diskusia o nej, ale taktiež organizovanie stretnutí s autoritami slovenského literárneho zivota. Programovo spolupracuje s ďalšími literárnymi klubmi na Slovensku (napr. s bratislavským, žilinským, liptovským a i.), taktiež s literárnymi časopismi ( Dotyky ­časopis pre mladú literatúru), Knižnicou J. Fándlyho v Trnave a Trnavskou univerzitou.
V súčasnej podobe funguje klub od r. 2001, pod vedením Andreja Šeligu, VŠ učitelia na Katedre slovenského jazyka a literatúry Pedagogickej fakulty TU. Pravidelné stretnutia klubu počas semestra bývajú každý týžden. Vítaní sú nielen mladí autori, ale všetci, ktorí majú záujem zoznámiť sa s tvorbou iných ci podeliť sa o svoje zážitky pri dotyku so zaujímavým textom. Každý nový názor je príležitosťou na tvorivú konfrontáciu, o ktorú členom literárneho klubu ide predovšetkým.
Od 1. 1. 2005 funguje Trnavský literárny klub ako občianske združenie a to najmä z dôvodu možnosti uchádzať sa o rôzne granty, či inú podporu z verejných príp. komunálnych a súkromných zdrojov - granty, sponzoring, príspevok z dane a pod. Stanovy o.z. budú zverejnené na webových stránkach klubu. Klubové prostredie si však nadalej zachováva neformálny ráz a charakter otvoreného priestoru pre všetkých záujemcov o stretanie sa s mladou literatúrou a o otvorenú literárnu komunikáciu.
Publikačná činnosť.
niektorí členovia majú už za sebou aj vydanie knižnej publikácie

</doc>
<doc id="83422" url="https://sk.wikipedia.org/wiki?curid=83422" title="Rozum">
Rozum

Rozum je ľudská schopnosť myslieť, rozmýšľať, uvažovať, usudzovať; schopnosť alebo súbor schopností tvoriť alebo pretvárať rôzne (najmä kognitívne a regulatívne) významové útvary a manipulovať či operovať nimi.
Keďže sa rozum tematizoval a tematizuje pri intervencii najrozmanitejšich a často vzájomne sa nekontrolovateľne prestupujúcich pojmov a predstáv, aj jeho obraz v každodennom vedomí, vedách, filozofii, náboženstvách sa značne odlišuje a jeho obrysy bývajú značne neostré. S pojmom rozumu úzko súvisí (napr. ako synonymum, podpojem atď.) pojem umu.
Rozum v Slovenskom folklóre:

</doc>
<doc id="83423" url="https://sk.wikipedia.org/wiki?curid=83423" title="Mor">
Mor

Mor môže byť:
MOR je skratka pre:
M.O.R. je názov piesne od Bluru

</doc>
<doc id="83424" url="https://sk.wikipedia.org/wiki?curid=83424" title="Sv. Cyril">
Sv. Cyril



</doc>
<doc id="83425" url="https://sk.wikipedia.org/wiki?curid=83425" title="Haifa">
Haifa

Haifa alebo Hajfa (; ) je po Tel Avive a Jeruzaleme tretie najväčšie mesto v Izraeli. 
Nachádza sa na severe krajiny na pobreží Stredozemného mora a pod horou Karmel. Je významným morským prístavom. Má 285 316 obyvateľov (podľa štatistiky zo 2020). Sídli tu Hajfská univerzita a "Izraelský technologický inštitút" - Technion.
Hajfa je známa tolerantnou atmosférou a mierovým spolužitím rozličných etník a náboženských skupín. Okrem židov tu žijú moslimovia, arabskí kresťania, drúzi a bahájci, ktorí tu majú aj svoje medzinárodné centrum.

</doc>
<doc id="83426" url="https://sk.wikipedia.org/wiki?curid=83426" title="Kanánci">
Kanánci



</doc>
<doc id="83429" url="https://sk.wikipedia.org/wiki?curid=83429" title="Egejská kultúra">
Egejská kultúra

Egejská kultúra alebo egejská civilizácia alebo krétsko-mykénska kultúra je súhrnné označenie pre kultúry Egejskej oblasti (vrátane západnej Malej Ázie a Cypru) v medenej a bronzovej dobe. Vyvíjala sa pod vplyvom vyspelých kultúr Ázie a Egypta.
Delenie chronologické.
Podrobné.
Heladská kultúra:
Minojská kultúra:
Kykladská kultúra:

</doc>
<doc id="83430" url="https://sk.wikipedia.org/wiki?curid=83430" title="Krétsko-mykénska kultúra">
Krétsko-mykénska kultúra



</doc>
<doc id="83431" url="https://sk.wikipedia.org/wiki?curid=83431" title="Stalingrad (rozlišovacia stránka)">
Stalingrad (rozlišovacia stránka)

Stalingrad môže byť:

</doc>
<doc id="83432" url="https://sk.wikipedia.org/wiki?curid=83432" title="Egejská civilizácia">
Egejská civilizácia



</doc>
<doc id="83436" url="https://sk.wikipedia.org/wiki?curid=83436" title="Demostenes">
Demostenes

Demostenes (-tvar podľa PSP; iné názvy: Démosthenes, Démosthenés, Démostenes; - Démosthenes/iný prepis Démosthenés;* 384 pred Kr. – † 16. november 322 pred Kr., ostrov Kalaureia pri východnom pobreží Peloponézu) bol aténsky štátnik a rečník.
Bol považovaný za najslávnejšieho gréckeho rečníka. Upozorňoval na nebezpečenstvo, ktoré hrozí Aténam od Filipa II. Macedónskeho (reči filipiky). Nedosiahol však úspechu. Zúčastnil sa protimacedónskeho povstania, za čo ho odsúdili na smrť. Otrávil sa.

</doc>
<doc id="83437" url="https://sk.wikipedia.org/wiki?curid=83437" title="Démosthenes">
Démosthenes



</doc>
<doc id="83443" url="https://sk.wikipedia.org/wiki?curid=83443" title="Kurt Weill">
Kurt Weill

Kurt Julian Weill (* 2. marec 1900, Dessau, Nemecko – † 3. apríl 1950, New York, New York, USA) bol nemecký skladateľ židovského pôvodu. 
Je známy predovšetkým vďaka svojej muzikálovej a šansónovej hudbe ("Trojgrošová opera" - na text Bertolta Brechta, 1928).
Jeho skladbu "Alabama Song" preslávila hudobná skupina The Doors v šesťdesiatych rokoch 20. storočia.

</doc>
<doc id="83444" url="https://sk.wikipedia.org/wiki?curid=83444" title="Horizont">
Horizont

Horizont môže byť:

</doc>
<doc id="83450" url="https://sk.wikipedia.org/wiki?curid=83450" title="Umelý horizont">
Umelý horizont

Umelý horizont môže byť:

</doc>
<doc id="83452" url="https://sk.wikipedia.org/wiki?curid=83452" title="Stupeň voľnosti">
Stupeň voľnosti

Stupeň voľnosti môže byť:

</doc>
<doc id="83453" url="https://sk.wikipedia.org/wiki?curid=83453" title="Peter Cmorík">
Peter Cmorík



</doc>
<doc id="83454" url="https://sk.wikipedia.org/wiki?curid=83454" title="Fórum občanov Slovenska">
Fórum občanov Slovenska

Fórum občanov Slovenska (SK.FORUM) je občianske združenie so sídlom v Bratislave, ktoré rozvíja činnosť na území Slovenska. Jeho predsedom je Ľubomír Plai. 

</doc>
<doc id="83457" url="https://sk.wikipedia.org/wiki?curid=83457" title="Focke-Wulf Fw 190">
Focke-Wulf Fw 190

Focke-Wulf Fw 190 "Würger" („Strakoš“) bola nemecká jednomiestna jednomotorová stíhačka, používaná Luftwaffe vo veľkých množstvách počas druhej svetovej vojny. Vo svojej dobe bola jednou z najlepších stíhačiek. Od roku 1941 bolo vyrobených približne 20 000 kusov (vrátane asi 6 000 kusov vo verzii stíhacieho bombardéra).
Prvého septembra 1941 bola skupina britských Spitfirov F.Mk.V nad Gravelines vo Francúzsku napadnutá štyrmi dovtedy neznámymi nemeckými lietadlami s hviezdicovými motormi. Nemci získali výhodu prekvapivého útoku a podarilo sa im zostreliť štyri Spitfiry bez jedinej straty.
Tak sa objavil na scéne Focke-Wulf Fw 190, jedno z najlepších stíhacích lietadiel druhej svetovej vojny. Britskí piloti súpera nepoznali a panoval zmätok, ako ho identifikovať. Objavil sa dokonca názor, že ide o ukoristené francúzske Hawky H.75. Stroj bol vytvorený pod dohľadom Ing. Kurta Tanka. Vytvoril nové štandardy, ktorých sa museli držať i jeho novodobí súperi od jeho uvedenia až do konca vojny. Fw 190 bol dôležitým faktorom určujúcim silu a výkonnosť Luftwaffe.
Počiatok vývoja.
Vývoj projektu novej stíhačky známej neskôr ako Focke-Wulf 190 podnietili dva hlavné faktory. Prvým bolo to, že v druhej polovici tridsiatych rokov, keďže preteky v zbrojení boli v plnom prúde, malo Nemecko plne vyvinutý koncept iba jedného typu stíhacieho lietadla, a to Messerschmitt Bf 109. RLM ("Reichsluftfahrtministerium" – Ríšske ministerstvo letectva) preto nemohlo garantovať, že aj v budúcnosti si Luftwaffe udrží vedúcu pozíciu vo vojenskom letectve. Druhý dôvod bol rovnako prozaický. Spravodajské informácie, ktoré sa RLM podarilo získať, hovorili jasne, že ostatné vedúce mocnosti nezaháľali a toho času už pripravovali do výroby alebo zavádzali do služby minimálne dva ďalšie nové typy stíhacích lietadiel. Z týchto dôvodov vydáva Technický úrad ("Technisches Amt") RLM na prelome rokov 1937/38 požiadavky na nové stíhacie lietadlo.
Na jar 1938 sú tieto špecifikácie rozoslané viacerým výrobcom vrátane Focke-Wulf Flugzeugbau AG. Ako odpoveď prof. Kurta Tanka a Ing. Rudolfa Blasera bol vyvinutý koncept relatívne malej stíhačky kompaktnej konštrukcie poháňanej hviezdicovým vzduchom chladeným motorom. Manažment RLM však preferoval radové vodou chladené pohonné jednotky, a tak projekt nespĺňal ich predstavy. Averziu voči hviezdicovým motorom vysvetľovali vyšším odporom vzduchu a zníženou viditeľnosťou počas vzletu. Na druhej strane tieto nevýhody vyvážili mnohé kladné vlastnosti. Existovali viaceré príklady úspešných lietadiel podobnej konštrukcie s hviezdicovými motormi, ktorých nevýhody boli minimalizované správnym osadením do konštrukcie trupu.
Pravdepodobne by bol projekt Fw 190 odložený niekde na regáli a upadol by do zabudnutia, nebyť istej zhody náhod. Nádeje vkladané do lietadiel Heinkel 100 a 112 nepriniesli svoje ovocie. Oba projekty končia neúspechom. Po ich počiatočnom prijatí boli oba vyradené z produkcie. Malý počet vyrobených He 112 B slúžiacich v Luftwaffe bol stiahnutý z aktívnej služby a predaný do Rumunska. Čo sa týka He 100 D, zaujímavosťou je, že v rámci propagandy boli predstavené nemeckému publiku ako nová stíhačka nazvaná He 113. Táto dezinformačná kampaň priniesla svoje ovocie a neskôr niektorí piloti RAF naozaj hlásili zostrely He 113.
Druhý a nemenej dôležitý fakt bol, že obaja výrobcovia moderných vodou chladených vidlicových motorov (Junkers v Dessau a Daimler-Benz v Stuttgart – Unterturkheime) nemohli v blízkej dobe produkovať dostatočné množstvo motorov pre všetkých výrobcov lietadiel. Začiatkom roka 1940 bolo jasné, že i napriek novootvoreným výrobným linkám môže Daimler-Benz iba sťažka pokryť dopyt adekvátnym množstvom motorov pre Messerschmitt Bf 109 a Bf 110. Ako výsledok tohto stavu museli byť všetky objednávky na motory s výnimkou Bayerische Flugzeugwerke (BMW) zrušené. Kvôli tomu Heinkel drasticky zredukoval a časom i úplne zastavil výrobu bombardéra He 111 P poháňaného motormi DB 601 a prešiel na produkciu He 111 H poháňaného motormi Jumo 211 vyrábanými Junkersom v množstvách postačujúcich na výrobu nielen He 111, ale aj Ju 87 a Ju 88. A tak, čiastočne z nutnosti, bol projekt prezentovaný továrňou Focke-Wulf Flugzeugbau v Brémách prijatý.
Na vývoj Fw 190 bol založený tím pod vedením Dipl. Ing. Rudolfa Blasera, pozostávajúci z Ing. Williho Käthera, Ing. Ludwiga Mittelhaubera a šéfa továrenskej konštrukčnej kancelárie Andreasa von Fahlmana. V tejto dobe bol Kurt Tank zástupcom továrenského technického manažéra. Po prvej objednávke od RLM na štyri prototypy začali práce a postupovali rýchlo vpred. Ako prvý bol postavený drevený model a na jeseň roku 1938 začali práce na prototypoch. Nové lietadlo bolo celokovový dolnoplošník s plne zaťahovateľným podvozkom. Pôvodne bol pre lietadlo navrhnutý 18 valcový vzduchom chladený dvojhviezdicový motor BMW 139. Bol to celkom nový motor, ktorý vznikol skombinovaním dvoch deväťvalcových hviezdicových motorov BMW 132. To obmedzilo pilotovi rozhľad ešte viac, ale dosahoval štartovací výkon 1 500 k (1 100 kW) a 1 150 k vo výške 5 400 metrov, čiže bol o viac ako jednu štvrtinu výkonnejší ako vidlicové motory DB 601 alebo Jumo 211, a mohol absorbovať viac poškodenia v boji.
Motor vážil bez príslušenstva a vo výške 5400 metrov mal spotrebu 230 g/k/h (367 l/h) paliva. Bol usadený v konštrukcii pripevnenej k trupu v štyroch bodoch. Nosný prstenec motora bol navyše podopretý výstužou o hlavný nosník krídiel. Kolesá hlavného podvozku, ktoré sa v zatiahnutej polohe ocitli pod prístrojovou časťou motora, boli chránené oplechovaním. Vrtuľa VDM s troma listami z ľahkých zliatin mala priemer .
Vysoký výkon nového motora bol vykúpený problémami s chladiacim systémom. U prvého prototypu "Fw 190 V1" (W.Nr.0001) ich vyriešili špeciálnym dutým vrtuľovým kužeľom prikrývajúcim vstup do chladiaceho systému v motorovom kryte (nazvanom "Doppelhaube"). Jeho účelom bolo zvýšiť prietok chladiaceho vzduchu v motore a znížiť čo najviac odpor vzduchu počas rýchleho letu. Chladiaci vzduch potom opúšťal priestor motora spodnou časťou krytu regulovateľnými klapkami. Tie sa dali nastaviť iba na zemi. Valce motora boli ľahko prístupné vďaka dvom veľkým vyklápateľným bočným panelom na vrchnej a dvom na spodnej časti motorového krytu. Stredné časti s nasávacími šachtami neboli vyklápateľné.
Palivová nádrž s objemom 550 litrov bola umiestnená v popruhoch bezprostredne pod kokpitom, zavesená na šiestich bodoch. Priestor nádrže bol uzavretý zospodu priskrutkovaným poklopom. Vrchná časť nádrže bola ľahko prístupná pod príklopom pri otvorenom prekryte kabíny. 38 litrová nádrž oleja bola zabudovaná za motorom nad prístrojovou časťou, zavesená na nosnej konštrukcii, kde aj v prípade vymontovania motora naďalej zostávala.
Čiastočne na prístrojovom paneli pred pilotom a čiastočne na pravom pomocnom prístrojovom paneli boli rozmiestnené otáčkomer, zdvojený snímač tlaku pre palivo a mazadlo, merač plniaceho tlaku, elektrické ukazovatele teploty oleja a zásoby benzínu s varovaním dochádzajúceho paliva. Tachometer, výškomer, variometer (prístroj na meranie rýchlosti vertikálneho letu), elektrický umelý horizont, palubné hodiny a kompas sú všetky na hlavnej palubnej doske. Vpravo od pilota bola umiestnená ľahko dosiahnuteľná svetlicová pištoľ a na pravej strane bola pripevnená nábojová schránka so príslušnými svetlicami.
Sedadlo pilota malo na spodku podušku a bolo vyrobené tak, aby sa dalo na ňom pohodlne sedieť s padákom. Po stranách malo úchytky na plecné a brušné popruhy. Po pravej strane sedadla bol dýchací prístroj s ventilom a tlakomerom. Dvojlitrová kyslíková fľaša bola pripevnená k rebru trupovej konštrukcie vzadu za palivovou nádržou. Lekárnička sa nachádzala v zadnej časti trupu vľavo.
1 000 W generátor s 24 V prevádzkovým napätím zásoboval palubnú elektrickú sieť, resp. nabíjal 7,5 Ah akumulátor. Patričné istenie jednotlivých zariadení zaobstarávali samočinné spínače. Magnetický diaľkový istič odpojil v prípade prepätia prúd na celej palube lietadla. Svetelnosť osvetlenia palubnej dosky sa dala regulovať pomocou príslušného regulátora.
Motor sa dal štartovať buď elektricky alebo ručne. Na elektrické štartovanie slúžil zabudovaný zotrvačníkový štartér Bosch A1/SQC 24 L 2. Ručne sa dalo štartovať pomocou priloženej kľuky cez otvor na pravej strane kokpitu.
Poloha vysunutia podvozku s rozchodom sa dala kontrolovať pomocou indikátora na palubnej doske. Pri voľnobehu motora a zatiahnutom podvozku sa ozval varovný tón. Ten sa dal vypnúť pomocou tlačidla naľavo od prístrojovej dosky.
Prototyp bol dokončený koncom jari 1939 a dostal civilné označenie D-OPZE. Prvýkrát vzlietol 1. júna 1939. Za kniplom sedel Flugkapitän Ing. Hans Sander, hlavný testovací pilot spoločnosti Focke-Wulf. Počas prvých desiatich letov sa ukázala dobrá ovládateľnosť, ale bolo treba vylepšiť citlivosť krídelok. Kužeľový kryt na vstupe do chladenia nebol taký dobrý, ako sa očakávalo, a motor mal stále tendenciu prehrievať sa. Tento problém bol taký vážny, že i počas letu na nízky výkon stúpla teplota v kokpite na 55 ˚C. Navyše, kokpit nebol dostatočne utesnený a výfukové plyny prenikali dnu. Hladina výfukových plynov v kokpite počas prvého letu dosiahla takú nebezpečnú úroveň, že Sandera zachránila pred udusením iba kyslíková maska.
Po prvej sérii testov bolo lietadlo premiestnené do hlavného výskumného a vývojového strediska Luftwaffe – do Rechlinu ("Erprobungstelle Rechlin" – Skúšobné centrum Rechlin), kde s ním lietali piloti ako Francke, Thones a Beauvis. Počas testov v Rechline boli odhalené prednosti i nevýhody nového lietadla. Fw 190 ukázal prekvapivo vysokú rýchlosť bez výzbroje vo výške – /h. Lietadlo bolo vrátené výrobcovi na potrebné úpravy, najmä v chladiacom systéme. V prípade hviezdicových motorov bolo len jediné riešenie: zvýšiť prietok vzduchu okolo motora. Vyriešili to použitím desaťlistej vrtule ventilátora na hriadeli vrtule tesne pred motorom. Kužeľový kryt bol vymenený za klasický pokrývajúci iba hlavu hriadeľa kovovej vrtule VDM. Takéto rozhodnutie padlo po skúškach v aerodynamickom tuneli, ktoré ukázali, že veľký kryt vrtule neumožňoval dostatočný prietok vzduchu na efektívne chladenie motora. Jeho účinok na redukciu odporu vzduchu nebol poznateľný. Po tejto modifikácii sa zlepšilo chladenie motora, ale nie na očakávanú úroveň, a motor sa tak neustále prehrieval. Najmä zadná hviezdica valcov. V tom čase sa zmenilo civilné označenie lietadla zmenené na vojenské: najprv WL-FOLY, neskôr FO+LY.
Na jeseň 1939 bol dohotovený druhý prototyp, "Fw 190 V2", W.Nr.0002, FL+OZ. Prvýkrát letel 31. októbra 1939. Bol poháňaný motorom s ventilátorom. Inak sa z väčšiny zhodoval s prvým prototypom. Na rozdiel od V1 mal prstencovú nádrž oleja s objemom 36 litrov hneď za prstencovým chladičom oleja. Výzbroj pozostávala z guľometov Rheinmetall-Borsig MG 17 kalibru umiestnených nad motorom (750 nábojov na hlaveň) a guľometov MG 131 namontovaných do koreňov krídel (470 nábojov na hlaveň). Všetky strieľali synchronizovane cez okruh vrtule. Vzdialenosť zbraní od stredu trupu bola pre MG 17 a pre MG 151. Palebné skúšky sa konali na strelnici v pobočke Rechlinu v Tarnewitzi.
Prototyp V2 dostal na rozdiel od V1 rádiostanicu, konkrétne FuG 7 ("Funk Gerät"), zabudovanú v trupe za nádržami. Anténa bola natiahnutá medzi vrchom smerovej plochy a odsúvateľným krytom kabíny tak, že pri jeho čiastočnom odsunutí stále zostala napnutá. Previs sa objavil až pri značnom otvorení kabíny.
Po zmene registračných kódov na RM+CA (V1) a RM+CB (V2) začali 25. januára 1940 oba prototypy ďalšiu časť letových skúšok s cieľom zistiť, ako sa prejavili modifikácie na letových vlastnostiach lietadla a chladení motora. Fw 190 V2 bol predvedený najvyššiemu veliteľovi Luftwaffe, ríšskemu maršalovi Göringovi. Ten bol ohromený výkonmi lietadla, čo ovplyvnilo objednávku na 40 predsériových Fw 190 A-0, ktorá prišla skôr, ako sa čakalo. O krátky čas na to, 4. marca 1940, mal prototyp V2 nehodu. Značne sa poškodil počas rolovania po ploche letiska, keď s Rohlfsom za kniplom praskol kľukový hriadeľ motora a stroj sa prevrátil. Pred nehodou mal prototyp nalietaných už 50 hodín.
V tom čase vyvíjala továreň BMW pokročilejší, 14-valcový, vzduchom chladený dvojhviezdicový motor, označený BMW 801. S cieľom koncentrovať sa na vývoj BMW 801 boli ukončené práce na motore BMW 139, ktorý bol označený ako neúspešný projekt. Nový motor mal podobný priemer ako jeho predchodca, ale bol dlhší a ťažší. Fw 190 bol vyvinutý pre ľahší BMW 139, takže rozhodnutie použiť BMW 801 prinútilo Blaserov tím urobiť veľké zmeny v konštrukcii draku lietadla. V tom čase boli prototypy V3 a V4 v pokročilom štádiu rozpracovania. Kvôli zmene pohonnej jednotky boli práce na nich zastavené. Všetka pozornosť sa sústredila na piaty prototyp, "Fw 190 V5", ktorý bol postavený od základu pre nový motor. "Fw 190 V3" bol použitý ako zdroj náhradných súčiastok a "V4" na testovanie pevnosti draku. To bolo dôležité kvôli vyššej hmotnosti motora a kvôli plánovanej budúcej zástavbe rozličnej výzbroje. Mnohé časti draku boli zosilnené a kokpit sa posunul dozadu o . To zmenšilo problémy s vysokými teplotami a uvoľnilo viac miesta pre trupovú výzbroj. Miesto v kokpite sa zredukovalo, ale vďaka perfektnému rozloženiu ovládacích prvkov to nebolo dôležité. Dĺžka trupu vzrástla z 8,73 na 8,80 metra. Jediný negatívny vedľajší efekt posunutia kokpitu bolo zhoršenie výhľadu pilota počas rolovania.
S výhľadom na ďalšie veľké zvyšovanie hmotnosti bol zosilnený hlavný podvozok. Boli predstavené nové pevnejšie podvozkové nohy. Zaťahovací mechanizmus sa zmenil z hydraulického na elektrický, boli použité kolesá s väčším priemerom (0,700 x 0,175 namiesto 0,650 x 0,180 u hlavného podvozku a 0,350 x 0,135 namiesto 0,220 x 0,105 u ostrohového kolieska), ktoré dostali jednoduché krytky. Aby sa uvoľnilo dostatok miesta pre nový podvozok, zväčšili sa v krídlach výrezy na kolesá. "Fw 190 V5", W.Nr.0005, poháňaný motorom BMW 801 C-0 s výkonom 1 560 k (1147 kW), letel prvýkrát v apríli 1940.
Po porovnávacích testoch s prototypom V1 sa ukázalo, že zvýšenie váhy malo negatívny dopad na charakteristiky lietadla. Najmä však na stúpavosť a obratnosť, ktoré sa ešte zhoršili pridaním výstroje a výzbroje. Bolo nevyhnutné prerobiť krídlo, pretože väčšia plocha by mohla znateľne zlepšiť vlastnosti lietadla. Preto sa malo zväčšiť jeho rozpätie a celé sa malo posunúť vpred. Plocha krídla tak vzrástla na a rozpätie z na . Profil krídla zostal nezmenený. Taktiež bola zväčšená horizontálna chvostová časť a následne i vertikálna. Testovanie nového krídla bolo naplánované na jednom z nových prototypov. V auguste 1940 sa počas jedného zo skúšobných letov prototypu V5 neočakávane otvoril horný kryt motora a Hans Sander bol nútený pristáť bez výhľadu dopredu, čo sa mu síce podarilo, ale pri rolovaní po ploche letiska sa zrazil s traktorom, pričom došlo k vážnemu poškodeniu krídla. Zvyšok konštrukcie ale zostal nepoškodený a to rozhodlo o namontovaní nového krídla už na prototyp V5. Modifikovaný prototyp dostal označenie V5g (g = grösser – väčší) a aby sa dala rozoznať jedna verzia od druhej, nemodifikovaný prototyp bol v dokumentoch preznačený na "V5k" (k = "kleiner" – menší). Ako ukázali letové testy, nové krídlo znížilo maximálnu rýchlosť iba o /h, ale ďalšie charakteristiky, ako stúpavosť, sa znateľne zlepšili. Stroj však stále vykazoval malú účinnosť kormidiel, najmä pri manévrovaní vo vysokej rýchlosti.
Fw 190 A.
Fw 190 A-0.
V októbri 1940 zišli z výrobnej linky prvé dva zo 40 objednaných Fw 190 A-0. Dostali označenie charakteristické pre prototypy: "Fw 190 V6" (W.Nr.0006) a "Fw 190 V7" (W.Nr.0007). Oba mali krídlo staršieho typu, pretože ich stavba začala ešte pred zavedením nového krídla. Prvých deväť prototypov bolo už v takom pokročilom štádiu stavby, že padlo rozhodnutie aplikovať modifikáciu až od W.Nr.0015. A tak dva prototypy a sedem ďalších A-0 malo menšie krídlo. Súčasne s novým krídlom bola uvedená aj nová vodorovná chvostová plocha. Zväčšená zvislá chvostová plocha sa používala až od verzie A-2. Fw 190 V6 slúžil na testovanie vlastností a výkonov a lietal spočiatku bez výzbroje. Na Fw 190 V7 bola testovaná ťažšia výzbroj pozostávajúca okrem štandardných štyroch guľometov MG 17 z dvoch kanónov Rheimetall-Borsig MG FF (vyrábaných v licencii firmou Oerlikon) namontovaných do strednej časti krídla za záchytnými bodmi hlavného podvozku. Každý z kanónov vážil , plus 60 granátov v zásobníku. Na zameriavanie slúžil Revi C/12 C ("Reflektionsvisier" = reflexný zameriavač). Po palebných skúškach, ktoré sa konali vo "Waffenprüfungsplatz" (skúšobné stredisko výzbroje) Tarnewitz, sa táto výzbroj stala štandardnou pre verziu A-1, až do doby, pokiaľ neboli uvedené nové kanóny Mauser MG 151/20, strieľajúce okruhom vrtule. Toto bolo ale možné až po uvedení nového synchronizátora, ktorý v tomto čase ešte nebol pripravený pre sériovú výrobu.
V novembri 1940 začali dodávky Fw 190 A-0 od W.Nr.0010 s motormi BMW 801 C-1 s výkonom rovnakým ako u predsériových C-0. Cena jedného stroja bola stanovená na 152 400 RM. Zo 40 objednaných lietadiel bolo postavených iba 28 (po W.Nr.0035), z ktorých väčšina bola neskôr prerobená na prototypy používané na testy s rôznou konfiguráciou výzbroje. Na mnohých z nich boli neskôr testované nové motory a špeciálne vybavenie, ako napr. v lete 1943 na "Fw 190 V8" (W.Nr.0022, SB+IE) katapultovacie sedadlo pilota testované v Langenhagene pod vedením Hansa Sandera. Koncom februára 1941 došlo o dvoch strojov (W.Nr.0017 a 0020) k výmene motorov za novší model D-2. Všetky tieto testovacie lietadlá dostali rôzne označenie V používané pre prototypy alebo dodatočné písmeno U ("Umrüstbausatz" – prezbrojovací súbor). Existovalo veľké množstvo modifikácií U pre Fw 190 A-0 (od U1 po U13).
Pred začiatkom plánovanej sériovej produkcie prvých Fw 190 A-1 bolo potrebné dokončiť viaceré detaily a získať skúsenosti zo služby v radových jednotkách. Sem patrili skúsenosti z operovania z vojenských letísk a príprava pilotov a technického personálu. Preto boli v marci 1941 piloti a mechanici od II./JG 26 stiahnutí od jednotky a vytvorili "Erprobungsstaffel 190" (Pokusnú letku 190). Jednotka pod velením technického dôstojníka Oberleutnanta Otto Bahrensa dostala šesť Fw 190 A-0 (W.Nr.0013, 0014, 0018, 0019, 0021, 0022). Výcvik sa konal pod vedením špecialistov z Rechlinu a lietalo sa z letiska Rechlin-Roggenthin.
Od leta 1941 bola jednotka presunutá do Le Bourget pri Paríži. Počas týchto intenzívnych testov sa objavovali časté poruchy motora. BMW 801 mal stále ešte tendenciu prehrievať sa, najmä ak bolo lietadlo na zemi s bežiacim motorom dlhodobo na nízky výkon, kedy bol tok vzduchu obmedzený na minimum. Problémy spôsobovala automatická kontrolná jednotka ("Kommandogerät") kontrolujúca prívod paliva a mazania a tiež rýchle opotrebúvanie zapaľovacích sviečok vo valcoch. Samostaviteľná vrtuľa VDM 9-16176A mala problém udržiavať stále otáčky, motorový kryt mal tendenciu samovoľne sa počas letu otvárať kvôli slabému uzamykaciemu systému. Olejové a palivové inštalácie vykazovali mnohé netesnosti. Oveľa nebezpečnejšie prekvapenie nastalo pri pokuse o núdzové odhodenie krytu kabíny, hlavne počas letu v rýchlosti nad /h, kedy ho tok vzduchu pritláčal späť k trupu. Tento problém bol vyriešený pridaním malej prachovej náplne na odstrelenie odnímateľnej časti krytu kabíny. Veľké množstvo takýchto chýb bolo dôvodom, aby do Le Bourget prišla zvláštna komisia RLM, ktorá nariadila zastaviť skúšobný program, pokým nebudú odstránené všetky nedostatky. Po asi päťdesiatich rôznych modifikáciách odsúhlasilo RLM rozmiestnenie Fw 190 medzi radové jednotky.
Fw 190 A-1.
RLM objednalo v továrni Focke-Wulf ďalších 100 kusov lietadiel Fw 190 A-1 (W.Nr.0026-0125). Kvôli zjavným plánom ďalej zvyšovať výrobu bolo potrebné, aby program Fw 190 zahŕňal aj výrobu lietadla v licencii. Spočiatku sa Fw 190 vyrábal iba v továrňach Focke-Wulf Bremen a Marienburg. Prvé licenčne postavené lietadlá zišli z výrobných liniek továrne Arado vo Warnemünde a továrne AGO v Oscherslebene.
Prvé lietadlá Fw 190 A-1 zišli z linky v továrni Focke-Wulf Marienburg v júni 1941. V júli prevzala Luftwaffe ďalších 18 strojov. V priebehu augusta výroba vzrástla na 30 lietadiel mesačne. Vtedy začala aj produkcia v továrni Arado Warnemünde a v októbri sa pripojili dodávky z AGO Oschersleben, takže ku koncu septembra bolo pre Luftwaffe dodaných 82 lietadiel a do konca októbra ich už bolo celkovo 102, kedy sa ich výroba skončila. V jednom z nich, označenom "Fw 190 A-1/U1" bol použitý motor BMW 801 D-2. Niektoré Fw 190 A-1 dostali ako doplnok k vysielačke FuG 7 rádio FuG 25 IFF. Slúžilo na rozoznávanie ostatných lietadiel systémom „priateľ-nepriateľ“ a dalo sa rozoznať podľa malej antény obdĺžnikového tvaru v strede na ľavej strane pod trupom.
Boli to práve lietadlá tejto verzie od II./JG 26, ktoré sa tak prekvapujúco stretli v septembri 1941 s britskými Spitfirami. Hoci svojich britských protivníkov výkonovo prevyšovali, na šťastie pre RAF neboli kvôli vysokej poruchovosti často letuschopné.
Pohonnou jednotkou bol stále motor BMW 801 C-1. Vyzbrojené boli štyrmi guľometmi MG 17, čo sa ale ukázalo ako nedostatočná palebná sila. Preto bol tento problém u väčšiny lietadiel vyriešený dodatočnou montážou krídelných kanónov MG FF kalibru strieľajúcich z dosahu okruhu vrtule. Na všetkých sériových lietadlách sa stalo štandardným pancierovanie kokpitu, olejovej nádrže a chladiča oleja. Vyvažovacie plôšky na krídelkách sa dali nastaviť v rozmedzí +5° až -3°.
Koncom júla 1941 prišli prvé Fw 190 A-1 do výzbroje 6./JG 26, ktorá bola umiestnená na letisku Moorseele severozápadne od Courtrati (Belgicko), kde nahradili Messerschmitty Bf 109 E-7. Začiatkom septembra 1941 bola lietadlami Fw 190 A-1 prezbrojená celá II./JG 26. V technickej kancelárii RLM sa však naďalej hromadili správy o prehrievaní a samovoľnom vznecovaní sa motora.
Fw 190 A-2.
Fw 190 A-2 bol druhým sériovým variantom a bol poháňaný modifikovaným motorom BMW 801 C-2 (s rovnakým výkonom ako predošlá verzia) s upraveným uchytením k draku a množstvom menej podstatných zmien. Výroba začala v auguste 1941 a prvé stroje novej verzie sa pridali k problémovým A-1 na jeseň. Popri JG 26 sa začali používať aj u JG 1, JG 2 a JG 5.
Keďže sa konečne začali dodávky nového synchronizátora, mohli byť namiesto krídelných MG 17 použité kanóny Mauser MG 151/20 E kalibru , vážiace každý , s 200 nábojmi na zbraň. Takto vznikla vypuklina vrchného krytu záverov zbraní v koreňoch krídel. Väčšina mala aj doplnkové kanóny MG FF známe z niektorých A-1. Každý trupový guľomet MG 17 mal zásobu 1000 nábojov umiestnených v nábojových schránkach tesne za motorom. Kanóny MG FF mali zásobu 55 nábojov na zbraň. Namiesto zameriavača Revi C/12 C sa začal používať modernejší Revi C/12 D. Čelný štítok z nepriestrelného skla s hrúbkou bol umiestnený pod uhlom 25˚. Sedadlo pilota bolo zozadu a z boku chránené oceľovou doskou, hlavu a ramená kryla pancierová doska upevnená v posuvnej časti krytu kabíny (pancier dodávala firma Krupp z Essenu). Vybavenie dopĺňala palubná rádiostanica FuG 7a, u niektorých sa podobne ako u predošlej verzie objavil FuG 25 IFF. Zmena nastala aj v systéme elektrického zaťahovania podvozku, ktorý bol nahradený novým efektívnejším. Ako výsledok týchto modifikácií vzrástla váha lietadla na .
Fw 190 A-2 vybavené motorom BMW 801 C mali porovnateľné výkony ako predošlá verzia A-1. Obe verzie dosahovali maximálnu rýchlosť /h a mali dolet . Niektoré stroje verzie A-2 dostali nový motor BMW 801 D-1 alebo D-2, ktoré začali prichádzať do tovární Bremen a AGO v septembri 1941. Tým vzrástla ich váha o ďalších približne a dolet klesol zhruba o , ale rýchlosť vzrástla o 40 až /h.
Pod trupom Fw 190, vrátane verzie A-2, boli pevné záchytné body na bombový závesník ETC 501, ale nedá sa zistiť, či bol niekedy na niektorom lietadle verzie A-2 použitý. Jedno lietadlo (W.Nr.120315, CM+CN) bolo pokusne vybavené autopilotom a preznačené na "Fw 190 A-2/U1". V niektorých zdrojoch sa objavujú aj informácie o dvanástich kusoch prieskumnej verzie "Fw 190 A-2/U3".
Počas zimy 1941 – 1942 dostal pokusne jeden stroj Fw 190 A-2 (RI+KW) namiesto zaťahovateľného podvozku pevný, ukončený drevenými lyžami. Výrezy pre podvozok v krídle boli zakapotované a podvozkové nohy dostali aerodynamické kryty. Takisto aj ostrohové koliesko bolo nahradené lyžou. Testy prebiehali v Gardermoene pri Osle, ale kvôli značnému poklesu výkonov sa od úpravy ďalších strojov upustilo.
Celkovo bolo vyrobených 420 lietadiel Fw 190 A-2, i keď niektoré zdroje uvádzajú podstatne vyššie číslo – až 950.
Fw 190 A-3.
Od jari 1942 nahradila verziu A-2 v podstate identická A-3, disponujúca oveľa výkonnejšou verziou motora BMW 801 D-2. Zvýšenie výkonu na 1750 k (pri 2700 ot/min a tlaku 1,42 ata) bolo možné vďaka zvýšeniu stupňa kompresie vo valcoch zo 6,5 na 7,22:1 a zvýšeniu otáčok vo vysokotlakovom dvojstupňovom kompresore z 5,07 na 5,31:1 a zo 7,46 na 8,31:1. To si vyžiadalo vysokooktánový benzín C3 (96 oktánov) namiesto B4 (87 oktánov). Ďalej mal motor vylepšené mazanie. Konečne boli vyriešené problémy s prehrievaním valcov motora vytvorením jednoduchých ventilačných slotov na bočných stranách motorového krytu. Tie isté sloty boli namontované dodatočne aj na všetky staršie Fw 190 v službe.
Začiatkom roku 1942 zistili v BMW, že dva zdvojené výfukové trysky spôsobujú stratu výkonu 80 k a navyše spôsobujú nepokojný chod motora. Aj stíhací piloti si sťažovali na nepravidelný chod motora spôsobený výpadkami zapaľovacích sviečok a vstrekovacích trysiek. Preto testovacie centrum Rechlin vydalo 16. marca 1942 smernicu o odstránení jednej zo zdvojených výfukových trysiek. Hoci prestavenie druhej dvojitej výfukovej trysky na jednoduchú u radových jednotiek prinieslo dobré výsledky, u Focke-Wulfu sa objavili ťažkosti. Preto padlo rozhodnutie použiť u ďalšej plánovanej verzie BMW 801 E budú použité iba jednoduché výfukové trysky. Nový model sa ale stále zdržoval a tak sa táto úprava objavila až u ďalšej verzie BMW 801 F, ktorý sa ale objavil až v roku 1944 u verzie A-9.
Výzbroj štandardných Fw 190 A-3 zostala ako v predošlej verzii. Počínajúc od tejto verzie boli lietadlá série A často využívané vo veľkom vývojovom programe s cieľom nájsť optimálne zmesi výzbroje a výstroje, ktoré by rozšírili operačné možnosti lietadla aj na iné než stíhacie účely. Najviac modifikácií bolo vo forme súprav U, ale niektoré nedostali zvláštne označenie a možno ich rozoznať iba z fotografií. Celkové množstvo takto modifikovaných lietadiel nie je známe. Najznámejšie sú Fw 190 A-3 s podtrupovým závesníkom ETC 501 na nesenie bômb (1x, 1x alebo 4x na adaptéri ER4) alebo odhadzovateľnej prídavnej nádrže s kapacitou 300 l. Niektoré lietadlá nesúce podtrupový bombový náklad či nádrž mali odstránené vnútorné podvozkové dvierka, čo sa postupne čoraz viac objavovalo aj u neskorších verzií. Viaceré lietadlá používané čisto na stíhacie účely mali výzbroj zredukovanú odstránením krídelných kanónov MG FF; to sa ale neodrazilo v ich označení.
Okrem doteraz spomínaných modifikácií boli chystané ďalšie vo forme sád "Umrüstbausatz", ale väčšinou neboli nikdy realizované alebo existovali iba v jednom či dvoch exemplároch:
Pre export bolo vyrobených 72 kusov "Fw 190 Aa-3" (a = "ausländisch" = zahraničný). Tieto boli vyexportované do Turecka v období medzi októbrom 1942 a marcom 1943. Väčšina z nich mala tú istú výzbroj, ako A-1, teda štyri guľomety MG 17 a dva kanóny MG FF, a zo zrejmých dôvodov neboli vybavené rádiom FuG 25 IFF. Boli nimi vyzbrojené štyri turecké letky. Tie dostali mená Akbas (Biela hlava), Sarýbas (Blonďavá hlava), Albas (Červená hlava) a Karabas (Čierna hlava), s farbou vrtuľového kužeľa korešpondujúcou s príslušným názvom letky. Slúžili v Tureckom letectve až do roku 1948.
Od apríla 1942 začali Fw 190 A-3 prichádzať k jednotkám na Západnom fronte. Dopĺňali stavy jednotiek disponujúcich staršími verziami A-2 či A-1. Vďaka ich príchodu mohli byť najstaršie A-1 postupne vyradené zo služby.
Fw 190 A-3 bol prvou verziou, ktorá sa dostala do britských rúk. Dňa 23. júna 1942 7. skupina JG 2 napadla 12 Bostonov vracajúcich sa z bombardovacej misie. Boj so sprievodnými Spitfirami sa odohrával nad Anglickým kanálom. Oblt. Arnim Faber od III./JG 2, ktorý v ten deň výnimočne letel so 7. skupinou na svojom Fw 190 A-3 (W.Nr.5313), bol viackrát napadnutý Fligt Sergeantom Trejtnarom z 310. československej perute. V snahe zbaviť sa prenasledovateľa letel Faber na sever k Exeteru. Nakoniec ho zostrelil frontálnym útokom. Dezorientovaný Faber si pomýlil Bristolský kanál s Anglickým kanálom a letel ďalej na sever namiesto na juh. Ocitol sa nad Južným Walesom, ktorý považoval za Francúzsko. Tu sa nasmeroval na najbližšie letisko RAF Pembrey, blízko Swansea. Faber dokonca tesne predtým, ako doviedol svoj stroj Britom rovno pod nos, zakrúžil nad letiskom a zamával krídlami na znak víťazstva, ktoré počas letu dosiahol. Ihneď po pristátí padol do zajatia. To, že odhalil tajomstvá Fw 190 spojeneckým výzvedným službám, malo ďalekosiahle následky. Na základe skúseností britských pilotov s týmto lietadlom bola vytvorená nová verzia Spitfiru (Mk.IX), so zvýšenými výkonmi, aby dokázala konkurovať Fw 190. Faber sa s tým nezmieril a spáchal vo väzení samovraždu. Jeho stroj sa používal na testovacie účely s číslom MP499 až do svojho posledného zdokumentovaného letu 29. januára 1943. Potom bol rozobratý. Trup sa používal na skúšky streľbou, krídla na deštruktívne testy a motor na výkonnostné testy. Predná časť kokpitu s pancierovým sklom je dodnes uložená v Shoreham Aircraft Museum vo Spojenom kráľovstve.
Na verzii A-3 bola skúšaná tropická úprava, a to na "Fw 190 A-3/U3" (W.Nr.511) a dvoch iných A-3 (W.Nr.514 a 515). Touto úpravou boli postupne vybavené lietadlá pôsobiace v Taliansku a na južných úsekoch ruského frontu. Nebolo to však podmienkou, pretože vedľa „tropických“ Fw 190 bežne lietalo v klasickej konfigurácii bez úpravy. Takéto Fw 190 však neboli iba záležitosťou južných oblastí, ale podobne sa pred všadeprítomným prachom či ľadovou triešťou chránili aj lietadlá na severe Ruska.
Ohľadne celkového počtu vyprodukovaných Fw 190 A-3 znovu panujú dohady. Podľa jedných zdrojov vzniklo celkom 580 kusov verzie A-3. Najvyššie odhady hovoria o 200 strojoch dodaných do konca roku 1941 a vyše 1800 v roku 1942. Tu treba poznamenať, že u Focke-Wulfu bol zavedený extrémne účinný systém recyklácie starších verzií. Stroje stiahnuté z bojov alebo poškodené stroje boli prerábané na novšie verzie a vtedy dostali aj nové sériové číslo. Vďaka tomu všetok ten chaos ohľadne počtov vyrobených lietadiel.
Fw 190 A-4.
V júli 1942 bola verzia A-3 nahradená na výrobných linkách novšou A-4. Vzorom sa stal "Fw 190 V24" (W.Nr.140561, TF+SI), ktorý bol odoslaný po skúškach v Rechline k jednotke II./JG 1. Hlavný rozdiel medzi nimi bol motor BMW 801 D-2 upravený tak, aby mohol využívať zariadenie MW 50 (MW = "Methanol–Wasser") na vstrekovanie zmesi metanolu a vody do motora (49,5 % voda; 50 % metanol; 0,5 % antikorózna zmes), čo umožňovalo dodatočný nárast výkonu v menšej výške, než v akej pracoval kompresor motora BMW 801 D-2. Voda samotná najlepšie potláča detonáciu, zatiaľ čo kombinácia vody s metanolom (50/50) umožňuje najväčší výkon pred detonáciou. Je to spôsobené tým, že alkohol horí oveľa pomalšie ako benzín, takže spôsobuje vo valci tlak až neskôr počas ďalšej rotácie hriadeľa, čím sa zvýši krútiaci moment. Ďalší efekt bol chladiaci – vstrekovanie MW 50 motor chladilo, čím sa zvýšila doba, počas ktorej mohol motor bežať na maximálny výkon. Zvýšenie výkonu na 2 100 k sa dalo použiť iba po dobu 10 minút bez prestávky, čo ale značne skracovalo životnosť motora. Vďaka mnohým zdržaniam vo výrobe MW 50 nebol tento systém montovaný do motorov Fw 190 A-4, hoci tá možnosť tu bola. Až verzia A-8 mohla začať konečne využívať výhody tohto zariadenia.
Ďalšou odlišnosťou bolo nahradenie rádia FuG 7 modernejším FuG 16 Z. Vonkajším znakom tejto zmeny sa stal malý anténový stĺpik na chvostovej ploche, čo uľahčuje rozoznanie verzie A-4 od A-3. Medzi verziami A-2 a A-3 to už také jednoduché nebolo. Mnohé lietadlá dostali aj FuG 25 IFF. Počas výroby sa postupne objavili ďalšie úpravy niektorých Fw 190 A-4. Na mieste ventilačných slotov na bokoch motorového krytu boli nainštalované klapky ovládateľné z kokpitu. Pilot tak mohol ich natáčaním ovplyvňovať teplotu motora. Pancierová doska kryjúca hlavu a plecia pilota dostala nový tvar. Aby sa stíhala realizovať výroba stále rastúcich objednávok lietadiel, začala sa licenčná výroba v ďalších továrňach, medzi inými napr. Fiesler v Kassel-Waldau.
Väčšina Fw 190 A-4 sa používala so zredukovanou výzbrojou, teda bez kanónov MG FF. Ďalej vznikali nové varianty požitím sád "Umrüstbausatz":
Okrem U modifikácií vznikli aj súbory "Rüstsatz" (R), ktoré sa dali ľahšie aplikovať na lietadlo v poľných podmienkach. Tieto súpravy dovoľovali rýchle prispôsobenie štandardného lietadla na rôzne úlohy, napr. stíhací bombardér ("Jagdbomber") alebo stíhací bombardér s predĺženým doletom ("Jagdbomber mit vergrößerter Reichweite"). Niekedy bolo lietadlo takto upravené už od výroby. Treba ale vyvrátiť mýtus o jednoduchej aplikovateľnosti R sád a ich možnosťou vzájomnej výmeny, pretože niektoré z nich boli rovnako komplikované ako súbory U. Často bola klasifikácia do skupiny U či R čisto kvôli ich zaškatuľkovaniu a neskôr bola väčšina U sád preznačených na R.
Prvou široko používanou sadou R bol trubicový raketomet W.Gr.21 kalibru strieľajúci rakety typu vzduch – vzduch určené na ničenie obranných formácií bombardovacích lietadiel USAAF. Takto bolo v Rechline upravené iba jedno lietadlo s W.Nr.140743, TR+TQ, označené ako "Fw 190 A-4/R6". Odpaľovacie trubice boli dlhé a boli zavesené pod krídlami pod uhlom 7º vzhľadom na pozdĺžnu os trupu. Viseli na pevnom stredovom stĺpiku so štyrmi pomocnými podperami. K vnútornému povrchu trubice boli pripevnené v 120º rozstupoch tri vodiace koľajničky. Obe rakety boli odpaľované súčasne. V prípade nebezpečenstva mohli byť obe raketnice od krídla odstrelené pomocou elektricky odpaľovanej výbušnej nálože. Tento variant výzbroje bol prvýkrát použitý počas náletu amerických bombardérov na Schweinfurt 14. októbra 1943.
Niektorí autori spomínajú aj existenciu variantu Fw 190 A-4/R1 s rádiovou sadou FuG 16 ZE a anténou typu Morane pod ľavým krídlom. Veľmi malý počet týchto lietadiel skutočne existoval, ale nie je úplne potvrdené, či dostali vlastné označenie U alebo R.
Pre potreby nemeckých jednotiek v Afrike vzniklo 68 upravených "Fw 190 A-4/Trop" s protiprachovými filtrami po bokoch motorového krytu. Na bombovom závesníku mohli niesť jednu bombu. Po jednom nálete bombardérov B-26 bola väčšina z nich zničená. Zvyšné stroje preleteli na Sicíliu, kde zostali nevyužité. Nakoniec boli premiestnené do Severného Talianska, kde slúžili až do samého konca Druhej vzdušnej flotily v roku 1944.
Celkom bolo vyrobených 900 lietadiel Fw 190 A-4.
Fw 190 A-5.
Na základe údajov zozbieraných počas testov experimentálneho Fw 190 A-3/U1 zistil Blaserov tím, že ďalšia plánovaná výzbroj posunie ťažisko lietadla dopredu. Najlepšie riešenie, ako tomuto predísť, bolo posunúť motor vpred. Toto sa urobilo predĺžením motorového krytu o na všetkých výrobných linkách. Dĺžka lietadla vzrástla na a v novembri 1942 tak vznikla nová verzia Fw 190 A-5. Okrem tejto väčšej bolo predstavených aj niekoľko menších zmien, ako napr. nový elektrický umelý horizont, modernizovaný kyslíkový dýchací prístroj, štruktúrne modifikácie smerovky a širšie použitie UKV rádia FuG 25a IFF. Zadná časť trupu sa posunula viac dozadu a zväčšil sa priestor pre výstroj. Výzbroj zostala štandardná: 2x MG 17, 2x MG 151/20 E a 2x MG FF. Posledné spomínané kanóny dostali zásobníky zväčšené na 90 nábojov (T 90-FF) namiesto starších T 60-FF. Niektoré A-5 ale lietali upravené bez týchto zbraní, čo ušetrilo váhy ( zbrane a strelivo). Zväčšené zásobníky bolo ale možné použiť aj u starších verzií bez akejkoľvek modifikácie. Od modelu A-5 prišlo aj k zmene možnosti nastavenia vyvažovacích plošiek na krídelkách na +4° až -1°. Vďaka pevnej konštrukcii bol Fw 190 A-5 pripravený od začiatku na potrebu vybavenia veľkým množstvom rôznych sád "Umrüstbausatz":
Ako zaujímavý detail treba spomenúť existenciu Fw 190 A-5 s externými vstupmi vzduchu do turbokompresora po oboch stranách krytu motora. Toto vyhotovenie sa ale nevydarilo kvôli zvýšenému odporu vzduchu, ktorý kládlo takto upravené lietadlo. Kvôli plánovanej zástavbe 1765 kW (2400 k) motora BMW 801 F, ktorý sa mal používať vo verziách A-9 a A-10, bolo v decembri 1943 nariadené pripraviť drak verzie A-5 (W.Nr.410230, VO+LW) ako prototyp V34 na testovanie experimentálneho motora BMW 801 V85. Motor mal dva externé nasávacie otvory vzduchu po bokoch motorového krytu a poháňal drevenú vrtuľu 9-12176 VS. Lietadlo dostalo nový chladič oleja a olejovú nádrž, rovnako aj posilnené pancierovanie. Nedostalo ale žiadnu výzbroj.
Jedno lietadlo, "Fw 190 V50" (W.Nr.150811, BH+CA), bolo použité na testovanie pretlakovej kabíny.
Medzi novembrom 1942 a augustom 1943 vzniklo v továrňach Bremen, Marienburg, Oscherleben, Warnemünde a Kassel 428 lietadiel Fw 190 A-5 všetkých úprav.
Jeden Fw 190 A-5 bol v roku 1943 dopravený ponorkou do Japonska na testy, ktoré prebiehali v septembri na základni Fussa. Do japončiny boli preložené nielen manuály, ale aj označenia prístrojov v kabíne. Japonskí testovací piloti poručík Jimbo a poručík Aramaki pochvaľovali jeho stúpavosť, zrýchlenie, priestranný kokpit (na rozdiel od zakúpeného Bf 109 E) a silnú výzbroj. Rovnako boli spokojní aj s celkovými letovými vlastnosťami typu, kvalitou spracovania a s elektroinštaláciou. Spoľahlivosť motora tiež prekonala svoje japonské protiklady. Pri porovnávacom súboji s Ki-84, Bf 109E, P-40 a P-51C vyšiel ako jasný víťaz. I napriek tomu, že sa s jeho licenčnou výrobou nezačalo, dostal Fw 190 spojenecké kódové meno „Fred“. Osud tohoto lietadla zostáva nejasný. Pravdepodobne bol začiatkom roka 1945 rozobraný alebo zošrotovaný, pretože podľa záznamov bol v marci motor spolu s krytom v dielňach Kawasaki v Kagamigahare a nachádzal sa tam aj v čase Spojeneckej okupácie v septembri toho roku.
Fw 190 A-6.
Hlavný rozdiel medzi toto novou a predchádzajúcou sériou bola štandardizovaná montáž kanónov MG 151/20 E. Na to bolo treba pretvoriť krídlo, aby mohlo zniesť zástavbu ťažšieho kanóna a väčší a ťažší zásobník streliva. Pri tom sa využili skúsenosti získané s Fw 190 A-5/U9 a U10. Štruktúra krídla bola zmenená tak, aby do sériovo produkovaných krídel bolo možné vmontovať veľké zásobníky na 20 a muníciu a aby sa dala pod krídlo zavesiť prídavná výzbroj, ktorá by brala strelivo z vnútrokrídelných zásobníkov. Tomu bola patrične uspôsobená aj elektrická inštalácia. Pod trupom sa objavila kruhová anténa rádia FuG 16 ZE, ktoré sa začalo do novej verzie sériovo montovať. Objavila sa však aj na neskorších lietadlách série A-5.
Sériová výroba začala v júli 1943 a skončila v novembri po postavení 569 lietadiel. Výzbroj štandardného Fw 190 A-6 pozostávala z dvoch guľometov MG 17, dvoch kanónov MG 151/20 E v koreňoch krídel (250 nábojov na zbraň) a dvoch MG 151/20 E vo vonkajších pozíciách krídel (125 nábojov na zbraň). S kanónmi MG FF zmizla veľká vypuklina pod krídlom, ktorú nahradila podstatne menšia, keďže MG 151 bral strelivo z pásového a nie bubnového zásobníka. Medzi kanónmi sa na nábežnej hrane krídla objavil port pre inštaláciu fotoguľometu. Niektoré stroje mali závesník ETC 501 na prídavnú nádrž (300 l), ale nedostali zvláštne označenie. Na rozdiel od iných verzií dostali modely s rôznou výzbrojou a výstrojov označenie sád "Rüstsatz". Mnohé z nich ešte neboli dovtedy použité.
"Fw 190 A-6/R4" – štandardná stíhačka, ktorá dostala pre zlepšenie výškových vlastností zariadenie "GM-1". Vznikol iba jeden prototyp – "V47" (W.Nr.7347).
Jedno alebo dve lietadlá Fw 190 A-6 dostali výkonnejšie motory BMW 801 TS s trojlistou drevenou vrtuľou VDM so širokými listami. Lietadlo s kódovým označením VO+LY malo dodatočné pancierovanie na chladiči a olejovej nádrži a výzbroj zredukovanú na dva kanóny MG 151/20 E v koreňoch krídel.
Hoci boli Fw 190 A-6 priradené k rôznym stíhacím skupinám na všetkých nemeckých frontoch, väčšina z nich operovala na Západe, kde vzlietali proti útočiacim spojeneckým bombardérom. Lietadlá umiestnené na Západe v systéme Obrany Ríše dostali okrem rádia FuG 16 ZE aj FuG 25 IFF.
Fw 190 A-7.
V novembri 1943 začala výroba verzie Fw 190 A-7. Pôvodne mali byť určené ako rýchle prieskumné, ale situácia v Nemecku vyžadovala viac stíhacích lietadiel. Preto boli trupy už vyrobené ako Fw 190 A-8 preznačené na A-7, pričom označenie A-8 malo byť vyhradené pre budúcu, už pokročilejšiu verziu. Takto bolo preznačených 625 strojov.
Fw 190 A-7 mal štandardnú výzbroj modelu A-5/U9 – dva guľomety MG 131 a štyri kanóny MG 151/20 E. Na motorovom kryte pred kabínou sa objavili vypukliny tvaru cigary kvôli väčším rozmerom guľometov MG 131 (400 nábojov na zbraň). Zameriavač Revi C/12 D bol nahradený novším modelom 16 B. Nebolo to ale vždy tak, aj u nasledujúcej verzie sa ešte objavoval starší model. Všetky lietadlá tejto verzie boli štandardne vybavené závesníkom ETC 501, ktorý sa používal na zavesenie bômb alebo 300 l prídavnej nádrže, ale existuje fotografia Fw 190 A-7 s ľahkým závesníkom určeným iba pre prídavnú nádrž. Toto lietadlo má tiež zredukovanú výzbroj (dva guľomety MG 131 a dva kanóny MG 151/20 E). Podľa záznamov bolo určené na boj so spojeneckými stíhačkami. Nie sú žiadne informácie o tom, koľko takto vybavených A-7 bolo vyrobených. S najväčšou pravdepodobnosťou to bola iba poľná modifikácia na žiadosť pilotov alebo vedenia letky. Okrem základného modelu A-7 sa vyrábali modifikácie R1, R2, R3, R6, R7 a R8 (R2 + R7).
Jedno lietadlo Fw 190 A-7 (W.Nr.380394) sa používalo na testovanie odhadzovateľných plochých aerodynamických nádrží známych ako "Doppelreiter". Každá mala objem 270 litrov a bola montovaná na vrchnej ploche krídla. Jej konštruktéri dúfali, že tak znížia odpor vzduchu a minimálna strata rýchlosti tak bude kompenzovaná relatívne veľkou kapacitou nádrží. Výzbroj bola zredukovaná na dva kanóny MG 151/20 E. Vývojové práce na tejto nádrži sa konali vo výskumnom stredisku FGZ ("Forschungsanstalt Graf Zeppelin") pod vedením Ing. Isemanna. Po viacerých testoch, ktoré skončili pozitívnym výsledkom, na veľké prekvapenie RLM s touto modifikáciou nesúhlasilo. Ako dôvod uviedlo nenarušovanie výroby. Tá sa skončila v apríli 1944.
Fw 190 A-7 sa dostali k jednotkám začiatkom roku 1944 na Západnom fronte. Tu boli nasadené proti zdanlivo nekonečnej vlne spojeneckých bombardérov. Niekoľko strojov tejto verzie sa dočkalo konca vojny.
Fw 190 A-8.
Fw 190 A-8 bol nový model s odlišným vybavením. Ako vzory tejto série slúžili "Fw 190 V47" (W.Nr.7347) a "V48" (W.Nr.530115, DO+RO). Tie mali motory BMW 802 D-2 a boli pôvodne vybavené systémom GM-1, ktorý teraz nahradili ďalšou 115 l nádržou pre zvýšenie doletu. Oba boli predtým súčasťou programu Fw 190 B. Sériové stroje boli vybavené vstrekovacím systémom MW 50 určeným na krátkodobé zvýšenie výkonu motora. Palivo mal uložené vo valcovitej 115 l nádrži v zadnej časti trupu. V prípade núdze sa dala použiť ako pomocná nádrž. Montáž tejto nádrže posunula ťažisko dozadu, a tak bol bombový závesník ETC 501 posunutý o vpred. V tejto podobe sa stal štandardným pre celú sériu verzie A-8. Lietadlo bolo vybavené rádiom FuG 16 ZY, ktoré malo anténu typu Morane pod ľavým krídlom. Všetky lietadlá tejto verzie mali štandardne odstránené vnútorné podvozkové dvierka. Výborným znakom na rozoznanie verzie A-8 od A-7 je Pitotova trubica, ktorá sa premiestnila zo stredu pravého krídla na jeho vonkajší okraj.
Výzbroj zostala oproti predchádzajúcemu modelu nezmenená. Fw 190 A-8 mohol byť vybavený rôznymi sadami "Rüstsatz": R1, R2, R3, R4, R6, R7, R8, R11, R12, ale od R1, R3 a R4 sa upustilo a najviac sa používali R2, R6, R7 a R8. Niektoré z modifikácií R11 a R12 vyrobených v malých množstvách mali drobné rozdiely vo výbave (napr. hlavne guľometov MG 131 boli potiahnuté plechom limitujúcim odraz svetla, niektoré dostali rádiokompas FuG 125 Hermine). Fw 190 A-8/R8 mali dostať podľa rozkazu RLM vydaného v októbri 1944 výkonnejšie motory BMW 801 TS/TU, čím by boli v podstate identické s neskoršími A-9/R8. Tento rozkaz sa však uplatnil iba minimálne kvôli silnému nedostatku týchto motorov. Z rovnakého dôvodu často lietali so staršími motormi verzie D-2 aj neskoršie A-9. A-8/R8 sa začali vyrábať niekedy na prelome novembra a decembra 1944. Modifikácia s radarom používala zväčša radar FuG 218 Neptune J-3. Vyvinuli ho spoločne Siemens a FFO, aby nahradil FuG 220 Liechtenstein SN-2, pretože ten dokázali Spojenci rušiť. Bol odvodený z FuG 217 a vyrábal sa v štyroch prevedeniach. Používal šesť rôznych rozsahov frekvencií od 158 do 187 MHz a fungoval na vzdialenosť 150 – 4 500 metrov s rozsahom 120˚.
Niektoré Fw 190 A-8 dostali namiesto zadnej nádrže nepancierovanú nádrž na zmes pre "MW 50". Možná bola aj inštalácia nádrže pre zariadenie "GM-1" (85 l), ktoré dávalo veľkolepé výsledky: počas ôsmich minút zvýšilo rýchlosť lietadla o /h počas normálneho stúpania pri 2700 ot/min. Je ale málo pravdepodobné že by bolo "GM-1" nejako zvlášť rozšírené. Keďže sa mohlo zapnúť až vo výške nad , nenašlo veľké použitie.
Na rozdiel od doteraz opisovaných variantov sa lietadlá A-8/F-8 často používali na testovanie rozličného vybavenia, výzbroje a motorov. Bohužiaľ, z týchto testov sa zachovala iba malá časť dokumentácie, takže je nemožné detailne popísať všetky modifikácie a objasniť rôzne protichodné informácie. Napriek tomu sú známe nasledujúce modifikácie výzbroje:
Štúdia rakety Ruhrstahl X-4 vznikla v roku 1942. Bola poháňaná kvapalinovým raketovým motorom BMW 109-548, čo bol jeden z najmenších za vojny vyvinutých kvapalinových raketových motorov. Vyvíjal ťah 1,37 kN po dobu 22 sekúnd. Raketa vážila a bola riadená po dlhom drôte povelmi, ktoré vydával operátor pohybmi riadiacej páky. Prvé úspešné skúšky sa konali v auguste 1944. Mali byť nimi vyzbrojené lietadlá Fw 190, Ju 88, Ju 388 (po dvoch raketách) a Me 262 (4 kusy). Po ničivých náletoch na závod v Stargarde, kde boli zničené všetky vyrobené motory, a na letisko Küpper, kde boli rakety pripravené ku skúškam, sa rozplynuli všetky nádeje na sériovú výrobu. 
Pre použitie modifikácií R7 a R8 bol vytvorený zvláštny spôsob útoku. V súčinnosti s Bf 109 čoby štandardnými stíhačkami boli Fw 190 A-8 použité na ničenie formácií amerických bombardérov. Bf 109 mali slúžiť na odlákanie a zadržiavanie sprievodných stíhačiek, Fw 190 mali zaútočiť na bombardéry. Prvýkrát bol tento spôsob použitý 7. júla 1944, keď IV.(Sturm)/JG 3 vyzbrojená typom Fw 190 zaútočila v spolupráci s Bf 109 od JG 300 (spolu okolo 90 lietadiel) na útočnú vlnu 1 129 bombardérov. V priebehu jednej minúty zničili celú eskadru bombardérov B-24 (11 strojov). 2. Americká bombardovacia skupina prišla v ten deň o 28 bombardérov. Nemci stratili 9 lietadiel a tri ďalšie sa rozbili pri núdzových pristátiach.
Od roku 1944 prudko vzrástla výroba stíhacích lietadiel (tzv. "Jägernotprogramm"). Toto vyžadovalo vyššiu koordináciu produkcie a rozvoj spolupráce. Fw 190 A-8 bol vyrábaný vo veľkých množstvách v takmer všetkých továrňach Focke-Wulf (výroba začala aj v továrňach Cottbus, Sorau a Poznaň). Licenciu kúpila aj továreň NDW ("Norddeutsche Dornier Werke") vo Wisemare. Menšie továrne prevádzali opravárenské práce a recyklovali lietadlá stiahnuté zo služby. Taktiež vyrábali menšie časti lietadiel. Efektívnosť práce a plynulú dodávku súčiastok riadili špeciálne koordinačné komisie. Ako výsledok bolo vyrobených celkom 1334 kusov verzie A-8.
V súčasnosti vyrába repliky tejto verzie nemecká firma Flug Werk GmbH. Označuje ich ako "FW 190 A-8/N", aby ich odlíšila od pôvodných strojov firmy Focke-Wulf. Tieto stroje sú čo sa týka trupu z 98 % zhodné s originálom. Nemajú žiadnu výzbroj, majú zväčšené palivové nádrže a ruský motor modernej konštrukcie. Všetky majú originálne chvostové časti.
Fw 190 A-9.
Ďalšou a poslednou verziou série A bol Fw 190 A-9. Pôvodne sa predpokladalo, že toto lietadlo bude poháňané motorom BMW 801 F s výkonom 1765 kW (2400 k). Ale továreň BMW nezačala výrobu týchto motorov načas a preto boli týmto motorom vybavené iba dva prototypy – "Fw 190 V35" a "V36". Ako náhrada sa používal motor BMW 801 TS s výkonom 1470 kW (2000 k) s novým štrnásťlistým chladiacim ventilátorom typu 035. Boli dodávané ako BMW 801 TS. Silnejší chladič a väčšia olejová nádrž boli ukryté v prstenci pred motorom pod pancierom, ktorého hrúbka vzrástla zo 6 na . Vrtuľa mala byť použitá trojlistá drevená firmy Heine, s mechanizmom udržujúcim jej stále otáčky, ale z neznámych dôvodov väčšina A-9 (a zároveň aj F-9) mala kovovú vrtuľu VDM 9-12176 A, používanú u predchádzajúcej verzie. Niekoľko strojov dostalo vrtule VDM 9-12153 so širokými listami. Pri koreňoch listov vrtule sa nachádzalo prídavné závažie, ktorého funkciou bolo vyvážiť odstredivý moment listov. Nie všetky vrtule tohoto typu dostali závažie, objavili sa iba ako improvizácia potom ako boli vrtule vyrobené. Týmto typom vrtule boli vybavené aj niektoré lietadlá A-8. Verzia A-9 mala na rozdiel od A-8 zväčšený kryt kabíny, použitý z verzie F-8. Koncom vojny došlo však u mnohých A-8 k náhrade za tento novší prekryt, hlavne u jednotiek obrany Ríše. Niekoľko lietadiel dostalo zväčšenú chvostovú plochu ako u Ta 152. Výzbroj a súbory "Rüstsatz" boli použité rovnaké ako u A-8.
Výroba lietadla začala koncom jesene 1944 a pokračovala paralelne s verziou A-8. Mesačná produkcia bola obmedzená dodávkami motorov BMW 801 TS. Do konca vojny stihol priemysel vyrobiť okolo 900 strojov tejto verzie. Vyvinutá bola aj vysoko modifikovaná nová verzia "Fw 190 A-10" poháňaná motorom BMW 801 F, s kanónmi MK 103 v krídlach a zväčšenými kolesami hlavného podvozku. Vyrábať sa mali recyklovaním starších verzií namiesto zavádzania novej výroby. Kvôli zlej situácii bola ich výroba zrušená.
Po vojne pokračovala v rokoch 1945 – 1946 výroba Fw 190 A-5 a A-8 pod názvom "AACr6" vo francúzskom podniku Ateliers Aéronautiques de Cravant (AACr) v Cravante, kde bola bývalá podzemná „tieňová“ továreň na výrobu Fw 190. Prvý let "AACr6" sa uskutočnil už 16. marca 1945. AACr sa neskôr stal súčasťou podniku "Société Nationale de Construction Aéronautiques du Centre" (S.N.C.A.C) a lietadlá "AACr6" boli preznačené na "NC.900A-5" a "NC.900A-8". Ich produkcia ustala po vyrobení 64 lietadiel začiatkom roka 1946. Posledný z nich vykonal prvý let 14. marca toho roku. Kvalitou však nedosahovali svoj nemecký vzor. Pretože pomáhali nanovo vybudovať francúzske letectvo, používali sa v "Armée de l’Air" iba niekoľko málo rokov, a boli stiahnuté zo služby v prospech nových prúdových stíhačiek. Zachoval sa z nich iba jeden stroj (v poradí 62.), ktorý je teraz v Musée de l’Air du Bourget pri Paríži. Je vystavený v kamufláži Fw 190 „čierna 13“, s ktorým lietal známy stíhač z JG 26, Josef „Pips” Priller.
Fw 190 F.
Pozitívne výsledky, ktoré sprevádzali Fw 190 od jeho uvedenia, prinútili RLM zamyslieť sa, či by sa nedal využiť i na iné účely, než je stíhanie. Najväčšia nádej sa vkladala do úpravy Fw 190 A na stíhací bombardér. Rátalo sa s ním ako s náhradou zastaraného Hs 123, a čiastočne i strmhlavého Ju 87, ktorý ešte stále odvádzal kus dobrej práce, najmä na východnom fronte.
Začiatkom roku 1942 rozšírilo RLM špecifikácie pre Fw 190 a nariadilo vývoj lietadla určeného na útočné akcie a pre blízku podporu ("Schlachtflugzeug"). Špeciálna štúdia upraveného trupu Fw 190 bola označená ako Ra-2 ("Rechnerische Ankündigung 2" = predbežné riešenie 2). V máji 1942 začali testy s upraveným "Fw 190 A-0/U4" (W.Nr.0008). Toto lietadlo dostalo pod krídla a trup záchytné body pre bombové závesníky ETC 50 určené na zavesenie bômb. Výsledky boli také sľubné, že vývojov práce pokračovali ďalej. Od začiatku bol najväčší problém veľký nárast váhy lietadla. Tá vzrástla nielen vďaka nákladu bômb, ale i vďaka potrebe väčšieho pancierovania na ochranu pred paľbou zo zeme. Pancier pozostával z plátov chrániacich nádrže, motor a podvozok. Pôvodne plánované pancierovanie kokpitu bolo kvôli nadváhe lietadla vypustené. Z toho istého dôvodu neboli použité nové zosilnené podvozkové podpery, ale namiesto toho sa iba zväčšili tlmiče.
V náväznosti na výrobu Fw 190 A sa počiatočné vývojové práce obmedzili iba na úpravy verzií A-3, A-4 a A-5. Tieto lietadlá už slúžili v Luftwaffe a boli vhodné na stíhacie i bombardovacie účely. Aby sa ich váha znížila, boli im odobraté krídelné kanóny MG FF.
So zvýšenou výzbrojou klesala rýchlosť. Napríklad s tromi podvesenými bombami SC 250 klesla rýchlosť pri zemi o /h, čím sa lietadlo stávalo zraniteľnejším. Preto sa hľadali možnosti zvýšenia výkonu. Najsľubnejším sa zdalo prídavné vstrekovanie C3. Od 1. mája do začiatku júla 1943 prebiehali testy na šiestich strojoch: Fw 190 A-4 W.Nr.231 (SB+IK), W.Nr.255 (PG+GJ), W.Nr.615 (BC+XO), W.Nr.5751 (DO+ZS) a Fw 190 A-5 W.Nr.1288 (SS+GL). U týchto zvýšili vstrekovaním C3 tlak na 1,65 atm pri 2700 ot/min. DO+ZS počas druhého letu na zvýšený núdzový výkon ("erhöhte Notleistung") pri pristávaní havaroval, a na jeho nastúpil iný stroj (RM+GU). Počas testovania nalietali 32 h 13 min na zvýšený núdzový výkon. Počas vstrekovania C3 vzrástol výkon BMW 801 D na približne 2060 k v nulovej výške. Rýchlosť stúpla u rôznych strojov rôzne, medzi 30 a /h.
Fw 190 F-1.
Ako najlepšia modifikácia sa ukázal byť Fw 190 A-4/U3 so zredukovanou výzbrojou (2x MG 17 v trupe a 2x MG 151/20 E v krídlach) a podtrupovým závesníkom ETC 501 na 250 alebo bombu alebo adaptérom ER 4 na zavesenie štyroch bômb. RLM objednalo 30 týchto lietadiel, ale vyrobených bolo iba osemnásť, pretože medzičasom bola verzia A-4 nahradená modernizovanou A-5. Táto verzia bola modifikovaná vytvorením viacerých variantov pre stíhacie – bombardovacie účely. Najpočetnejšia verzia, Fw 190 A-5/U3 (podobne vybavená ako A-4/U3), bola vyrobená v počte 63 kusov. Časť z nich dostala púštnu výbavu (Fw 190 A-5/U3/Trop).
Pozitívne hodnotenia prichádzajúce od jednotiek Luftwaffe a rastúci dopyt po stíhacích bombardéroch prinútila továreň Focke-Wulf začať výrobu samostatnej útočnej verzie lietadla, označenej ako Fw 190 F. Prvá séria bola Fw 190 F-1 založená na modifikácii A-4/U3. Dovtedy vyrobené stroje A-4/U3 boli preznačené na F-1 (spolu 18 kusov).
Fw 190 F-2.
Lietadlá vyrobené ako Fw 190 A-5/U3 boli preznačené na Fw 190 F-2. Medzi novembrom 1942 a májom 1943 bolo vyrobených spolu 271 lietadiel štandardnej verzie F-2 a tropickej úpravy "F-2/Trop". Všetky boli vybavené rádiom FuG 25 IFF a FuG 16 ZE. Táto verzia bola poslednou vychádzajúcou priamo z draku Fw 190 A. Väčšina z nich slúžila na východnom fronte.
Fw 190 F-3.
Vývojový program Fw 190 F zahŕňal varianty Fw 190 A-5/U10, A-5/U11, A-5/U12 a A-5/U17. Posledný z nich sa stal prototypom verzie Fw 190 F-3, ktorá sa začala sériovo vyrábať v máji 1943 a ktorá bola na rozdiel od predchádzajúcich verzií od začiatku konštruovaná ako bojová. U predchádzajúcich verzií vadila hlavne malá variabilita nesenej výzbroje, pretože vrhať sa do útoku s jednou pumou nedávalo možnosť opakovať akciu po prvom neúspešnom nálete. Miesto pre ďalšiu výzbroj však zostalo iba pod krídlom, čo si vynútilo jeho úpravu.
Pre nové lietadlo bolo preto vzaté ako základ krídlo z verzie A-6, pripojené k trupu A-5 (A-6). Stroj opäť poháňal motor BMW 801 D-2 a ideovo vychádzal z Fw 190 A-5/U17, t. j. z A-5 s dvomi závesníkmi ETC 50 pod každým krídlom pre pumy SC 50 pod každou polovicou krídla, ktoré boli ovládané jednak mechanicky, jednak elektricky. Závesníky ETC 50 ale netvorili štandardnú výzbroj, ale patrili hlavnej vyrábanej modifikácii "Fw 190 F-3/R1", ktorá mala okrem nich ešte štandardný podtrupový ETC 501 upravený na nesenie bômb alebo 300 l prídavnej nádrže. Výzbroj dopĺňali MG 17 a MG 151/20 E. To znamená, že čistú F-3 nemožno rozoznať od F-2! Ďalšie zmeny si kvôli väčšiemu zaťaženiu vyžiadali náboje kolies a pravdepodobne po prvýkrát u Fw 190 F zaznamenávala výsledky bojov kamera Robot II 2,4x2,4 v nábežnej hrane ľavej polovice krídla. Nie sú dôkazy o tom, že by sa používala u skorších F-1 a F-2, i keď nemecké pramene možnosť montáže pripúšťajú.
Viaceré lietadlá tohto variantu boli vybavené púštnou výstrojov ("Fw 190 F-3/R1/Trop"). Ďalšia modifikácia mala byť "Fw 190 F-3/R2" s dvomi kanónmi MK 103 montovanými pod krídlami. Nevyrábal sa kvôli negatívnym výsledkom testov podobne vyzbrojeného Fw 190 A-5/U11 (W.Nr.151303), ktorý bol príliš ťažký. I tak postavila továreň Arado ďalšie tri Fw 190 F-3/R2 (28.12.1943, 3.1. a 11.1.1944 – jeden z nich niesol pravdepodobne kód TG+AT). Skúšky pokračovali ďalej a úprava zmenila označenie na "Fw 190 F-3/R3" Výsledky boli ale rovnaké ako u A-5/U11 a k použitiu F-3/R3 (okrem jednotky Erprobungskommando 26) nikdy nedošlo. Pre Nemcov to muselo byť veľkým sklamaním, pretože podľa dobových prameňov sa počítalo s masovým nasadením protitankových „eFiek“.
Niektoré publikácie popisujú aj špeciálnu úpravu niekoľkých F-3 (u SG 2) s dvomi prídavnými nádržami pod krídlami (ako u Fw 190 G), čo mohlo byť vzhľadom na zosilené krídlo pravdepodobné. Bohužiaľ chýba vierohodný dôkaz.
Jeden Fw 190 F-3 (W.Nr.670007) tiež poslúžil v Parcheme pri testoch modernejších prídavných nádrží "Doppelreiter". Vzlietol s nimi po prvýkrát 28. júla 1944 v rámci jednotky JGr. 10. Niektoré stroje, ktoré sa dožili roku 1945, dostali nový vypuklý prekryt kabíny, širšieho použitia sa ale dočkali až u verzie F-8.
Fw 190 F-3 sa vyrábal od mája 1943 do apríla 1944 v továrni Arado vo Warnemüde. Vzniklo 247 kusov všetkých variantov verzie F-3.
V októbri 1943 sa mala začať výroba verzie "Fw 190 F-4". Hlavným rozdielom medzi F-3 a F-4 bol modernizovaný bombový závesník s elektrickým uvoľňovaním bomby. Počítalo sa s dvomi úpravami: "Fw 190 F-4/R1" (2x ETC 50 a ETC 501) a "Fw 190 F-4/R3" (2x MK 103). Ostatná výzbroj mala zostať rovnaká (2x MG 17 a 2x MG 151/20 E).
Nasledovať mali "Fw 190 F-5" a "F-6". Ich prototypy boli plánované ako "Fw 190 V36" (ako F-5, W.Nr.2541?) a "V37" a "V40" (F-6). Mali používať motor BMW 801 F s výkonom 1 765 kW (2 400 k), ale továreň nestihla dokončiť jeho vývoj a rozbehnúť výrobu. V36 (zároveň tvoril prototyp pre A-9 a G-5) prešiel po vyškrtnutí programu F-5 ku skúškam verzie F-9. Prototypy V37 a V40 slúžili tiež pre A-10 a G-6 a nakoniec prešli pod F-10. "Fw 190 F-7" mal byť založený na draku verzie A-7. Pretože však búrlivý rozvoj Fw 190 A ďaleko predbehol bojové varianty, výroba F-4 až F-7 nikdy nezačala, a ďalším použitým variantom bol až F-8.
Fw 190 F-8.
Táto verzia sa vyrábala v najväčšom počte zo všetkých zo série F. Ako základ bol použitý trup verzie A-8. Výroba začala v marci 1944 v továrni Arado vo Warnemüde, v apríli 1944 v továrni NDW (Dornier) vo Wisemare a nakoniec aj v továrňach Fiesler v Kassel-Waldau.
Fw 190 F-8 bol poháňaný motorom BMW 801 D-2 používajúcim 96 oktánový benzín C3 a kovovou vrtuľou VDM 9-12176A. Rádiostanicu FuG 16 ZY prevzali od A-8. Od apríla 1944 boli Fw 190 F-8 vybavené novšími FuG 16 ZS, schopnými spojenia s jednotkami na bojisku. Motor dostal prídavné vstrekovanie paliva C3 do hrdiel kompresora, čo dovolilo súčasne so zvýšením kompresného tlaku z 1,42 na 1,67 atm zvýšiť maximálnu rýchlosť vo výške do 1 000 metrov o 20 až /h po dobu 10 až 15 minút. Objavujú sa ale informácie, že takto upravené boli až stroje vyrobené po júli 1944 v továrni Arado. Zmenili sa aj disky kolies. Za nepriaznivého počasia operovali Focke-Wulfy bez spodných častí krytu podvozku. S tým súvisela aj zmena ostrohy za väčšiu s pneumatikou 380x.
Väčšina ostatného vybavenia zostala rovnaká, ako u Fw 190 A-8. V porovnaní s ostatnými verziami dostalo iba málo strojov F-8 púštnu výstroj vrátane protiprachového filtra. Koncom roka 1944 sa začal na lietadlá montovať nový, vzadu rozšírený kryt kabíny, charakteristický svojím kvapkovitým tvarom, ktorý zlepšoval výhľad do všetkých strán, a najmä dopredu do strany, čo bolo dôležité pri strmhlavom bombardovaní. Výzbroj pozostávala z dvoch trupových guľometov MG 131 (475 nábojov na zbraň) a dvoch kanónov MG 151/20 E (250 nábojov na zbraň) v koreňoch krídel. Pod krídlami mohli byť zavesené štyri bomby na závesníkoch ETC 50 alebo ETC 71.
Väčšina lietadiel F-8 ranej produkcie mala prídavné pancierovanie používané už u verzie F-3. Kvôli zredukovaniu hmotnosti a zlepšeniu letových vlastností sa u neskorších F-8 nepoužívalo. Tieto lietadlá mali iba štandardný pancier verzie A-8. Rovnako ako u verzie A-8, aj všetky stroje verzie F-8 dostali štandardný trupový závesník ETC 501 (ale bez stabilizátorov) pre odhadzovateľnú nádrž.
Začiatkom roka 1944 potrebovala Luftwaffe kvôli situácii na východnom fronte nevyhnutne útočné lietadlo schopné ničiť obrnené vozidlá vrátane ťažkých tankov. V tejto situácii bolo zjavné, že Fw 190 F treba vyzbrojiť útočnou výzbrojou inou než boli bomby. To však nebola jednoduchá úloha, pretože Luftwaffe nevyvinula žiaden zbraňový systém schopný montáže na ľahké stíhacie lietadlo. Jediný spôsob, ako takúto výzbroj vytvoriť, bola cesta pokusov a omylov.
Testy špeciálnej výzbroje vykonávala špeciálna jednotka Jagdgruppe 10 (uvádzaná ako VJG 10 – "Versuchsjagdgruppe", bývalá Erprobungskommando 25). Presný počet Fw 190 F-8 v tejto jednotke nie je známy, ale v apríli 1945 JGr. 10 vlastnila 13 strojov (bez udania typu). Najprv bol testovaný Fw 190 F s 280 alebo mínometom W.Gr. 28/32 s vysokovýbušnou hlavicou. Náboj bol ale nepoužiteľný kvôli nestabilnej a vysoko zakrivenej dráhe letu, čo znemožňovalo akékoľvek mierenie, a kvôli nízkej rýchlosti potrebnej na odpálenie.
Ďalej bol testovaný raketomet Panzerschreck 1 podobnej konštrukcie ako americká Bazooka. Vznikol úpravou náboja R-Pz. B 54/1 Panzerschreck pripojením predĺženého motora, čím vznikla raketa, dosahujúca rýchlosť okolo /s. Vešal sa po troch kusoch pod každé krídlo na závesníkoch ETC 50 alebo ETC 70. Každá raketa mala trhavú náplň. Zakrátko boli nahradené modernejším Panzerschreck 2 (PD 8,8) tvoreným kombináciou jednotiek pozostávajúcich z dvoch raketometov s raketami s trhavou bojovou hlavicou, ktoré mohli byť odpálené naraz alebo po jednej. Dosahovali maximálnu rýchlosť /s. Takto vyzbrojený bol Fw 190 F-8 W.Nr.580383 testovaný majorom Eggersom na leteckej základni Udetfeld. Výsledky boli uspokojivé, ale boli tu i nevýhody, ako krátky dostrel rakety () a obmedzená presnosť. Napriek tomu dostalo v októbri 1944 menšie množstvo lietadiel Panzerschreck 2 a boli poslané na východný front.
V decembri 1944 bol postavený vysoko účinný raketový systém Panzerblitz 1 (Pb 1) tvorený šiestimi, ale častejšie ôsmimi raketami WGr.43 kalibru , u ktorých bola trhavá hlavica nahradená hlavicou kumulatívnou typu M8 schopnej preniknúť pancier až do hrúbky . Raketa dosahovala rýchlosť /s a bolo ňou možné ničiť tanky až na vzdialenosť 200 metrov. Jediným obmedzením bola maximálna rýchlosť lietadla, a to /h, ktorá nesmela byť počas streľby (jednotlivo alebo salvách) prekročená. Raketa dosahovala značnú presnosť (rozptyl 0,001 doletu), takže približne každá šiesta zasahovala cieľ. Rakety sa vypúšťali z koľajnicového vedenia alebo z odhadzovateľného osemnásobného zásobníka. Pri salvovej streľbe sa vzájomnou interakciou rakiet nepriaznivo ovplyvňovala ich presnosť. Skúšané boli na lietadle s W.Nr.733705. Do februára 1945 dostala Luftwaffe 115 lietadiel Fw 190 F-8/Pb 1.
Nástupcom jednotky Pb 1 bol Panzerblitz 2 (Pb 2). Hlavný rozdiel bol v nahradení bojovej hlavice M8 kumulatívnou hlavicou s priemerom schopnou preniknúť 150 až pancier. Použitý bol motor z rakety R4/M. Vzhľadom na zväčšenie hmotnosti asi o poklesla rýchlosť rakety na /s, čo sa považovalo za neuspokojivé. Preto bola vyrobená iba malá séria týchto rakiet, ktoré boli potom od decembra 1944 nasadené na východnom fronte na type Fw 190 F-9.
Na troch lietadlách F-8 bol skúšaný aj raketový systém Panzerblitz 3 (Pb 3) s hlavicou, ktorá zaručovala prieraznosť až panciera, a motorom opäť z rakety R4/M. Vypočítaná rýchlosť bola okolo /s, v prípade použitia prachu horiaceho za nízkeho tlaku dokonca /s. Do konca vojny sa už ale nestihli dostať do služby. To isté sa stalo aj s raketovým systémom AG 140 ("Abschussgerät 140") tvoreným jednotkami s dvoma raketometmi odlišnými od Pb 3. Systém AG 140 sa testoval na nasledujúcich lietadlách označených za prototypy: "Fw 190 V78" (W.Nr.551103), "V79" (W.Nr.583303) a "V80" (W.Nr.586600).
Okrem doteraz opísaných raketových systémov pre Fw 190 F-8 boli testované aj iné zbraňové systémy, ako napr. raketomety SG 113 A Förstersonde kalibru , montované v krídlach a mieriace kolmo dolu. Ich odpálenie bolo automatické vďaka detekcii magnetického poľa, keď lietadlo prelietalo ponad tank. Antény pre detekciu zmeny elektromagnetického poľa vyčnievali z nábežnej hrany každej polovice krídla. Vystreľovali projektily (obal strely sa počas letu k cieľu rozpadol, takže výsledný kaliber strely bol ). V októbri 1944 bolo toto zariadenie namontované vo FGZ ("Forschungsanstalt Graf Zeppelin" = Výskumné stredisko Graf Zeppelin) na prototyp "Fw 190 V75" (W.Nr.582071, DR+NH?) a na W.Nr.586586. Oba stroje odoslali 17. septembra 1944 do Tarnewitzu. 6. decembra 1944 bol systém tiež namontovaný na W.Nr.933425, ktorý sa potom pridal k dvom predchádzajúcim pri palebných skúškach. Pri ostrých streľbách 18. januára 1945 vo Volkenrode dokázala zbraň úspešne zničiť cvičný cieľ – tank Panther – a poradila si aj s horným pancierom amerického tanku Sherman, čo ale vyžadovalo výšku preletu iba ! Napriek uspokojivým výsledkom neexistuje žiaden dôkaz o bojom využití SG 113 A.
V júni 1944 pripravil vývojový tím pod vedením plukovníka Haupta ("Versuchsgruppe Oberst Haupt") špeciálny plameňomet Gero II v troch verziách: A, B a C. Bol určený na ničenie pozemných cieľov. Vo februári 1945 začali prípravné práce inštaláciou dodatočných krytov spodnej časti trupu Fw 190 F-8, na ktoré mal byť plameňomet pripevnený. Doteraz sa nenašli žiadne záznamy o tom, že bol projekt naozaj realizovaný.
RLM rozhodlo, že na Fw 190 F-8 budú testované aj rakety Ruhrstahl X-4 (Ru 334) typu vzduch–vzduch, riadené po drôte, s modifikovanými bojovými hlavicami. Na testovanie boli vybraté prototypy: Fw 190 V69 (W.Nr.582072), V70 (W.Nr.580029), a tri sériové lietadlá F-8: W.Nr.583431, 583438 a 584221. Počas testov sa použili aj modernejšie letecké rakety Ruhrstahl X-7 (Ru 374) Rotkäpchen, Henschel 298 a bezmotorové lietajúce bomby Blohm &amp; Voss BV 246 Hagelkorn, pravdepodobne na "Fw 190 V20".
Raketa X-7 vznikla v roku 1943. Používala motor označený ako 109 – 506 firmy WASAG. Obsahoval 3 až pevného paliva, pričom dával rakete rýchlosť 98 – /s na vzdialenosť okolo . Kumulatívna nálož bola schopná prebiť až hrubý pancier. Raketa bola riadená po drôte pomocou optického sledovania. Vzniklo asi 300 kusov týchto rakiet, časť z nich bola spotrebovaná pri skúškach, ale ich vypustenie z lietadla Fw 190 prinieslo iba malý úspech.
Henschel 298 bola letecká raketa vážiaca s bojovou hlavicou vážiacou 25 – , poháňaná raketovým motorom Schmidding 109 – 543 na pevné palivo. Motor dával štartovací ťah 1,5 kN po dobu 5 s a letový 0,5 kN s trvaním 20 s. Riadenie sa uskutočňovalo rádiovými povelmi z materského lietadla podľa vizuálneho sledovania letiacej rakety. Povelový vysielač bol schopný zaistiť spojenie iba na vzdialenosť . Pokusné streľby sa uskutočnili v decembri 1944 nielen na Fw 190, ale i na Ju 88 G. Experiment ale prebehol neúspešne, podľa niektorých záznamov bolo dosiahnutých iba 20 % zásahov.
Fw 190 F-8 bol vybraný aj na nesenie špeciálnej bomby SB 800 RS, známej tiež ako Prismen Rollbombe „Kurt“ 1 a 2 na ničenie priehrad a vodných nádrží. Táto bomba bola síce testovaná, ale nie sú záznamy o tom, či bolo na testovanie použité lietadlo série F. Verzia F-8 mala byť aj schopná niesť torpédo. V praxi sa používali nasledujúce modifikácie "Umrüstbausatz":
Počas procesu modifikácie sériových Fw 190 F-8 (zväčša továrňami s licenčnou výrobou) padlo rozhodnutie upraviť takmer všetky modifikácie "Umrüstbausatz" na štandardné súbory "Rüstsatz". Vďaka tomu boli niektoré varianty U označené v dokumentácii aj ako R. Známych je 6 R modifikácií:
Vzniklo 385 lietadiel verzie F-8. K nim musíme ale pripočítať aj veľké množstvo stíhacích verzií upravených pre bojové účely, pričom je nutné podotknúť, že mnohé F-8 neboli v skutočnosti nové stroje, ale ako základ slúžili draky poškodených Fw 190 A. Rovnako aj časti F-8 tvorili neskôr základ iných verzií, ako D-9 a D-13.
Bojovo pôsobili Fw 190 F-8 u jednotiek II./SG 4 v Taliansku, u III./KG 51 a aj u "Sonderstaffel Einhorn". S posledne menovaným útvarom je spojená služba Fw 190 F-8, nesúcich najťažšie pumy na tomto type (1 000 a ). Pumy boli tak rozmerné, že pozemný personál musel odstrániť ich spodnú stabilizačnú plôšku, aby bola zachovaná svetlosť nad zemou a aby mohlo lietadlo vôbec vzlietnuť. S podobnou výzbrojou zrejme lietalo aj niekoľko Fw 190 G-1.
70 strojov tejto verzie bolo dodaných do Maďarska, ktoré bolo nemeckým spojencom a bolo kvôli svojim ložiskám ropy veľmi dôležité. Tu slúžili u letky 102./1. Prvých šestnásť lietadiel bolo dodaných 8. novembra 1944 a jednotka s nimi prvýkrát letela proti sovietskym obrnencom 16. novembra pod vedením kapitána Gyözö Lévayho. Táto jednotka operovala proti sovietskym leteckým a pozemným silám so značnými úspechmi až do posledných dní vojny.
Malý počet Fw 190 bol dodaný v auguste 1944 aj do Rumunska.
Fw 190 F-9.
V januári 1945 začala z výrobných liniek schádzať nová verzia, Fw 190 F-9. Vyrábala sa pravdepodobne v piatich známych blokoch (420, 424, 426, 428, 440). Korene mala vo verzii A-9. Tieto lietadlá boli poháňané výkonnejším BMW 801 TS s trojlistou vrtuľou VDM 9-12157H3 s drevenými listami vyrábanou spoločnosťami Heine alebo Schwartz. Priemer vrtule bol . Niektoré lietadlá tejto verzie mali zväčšený kryt kabíny a zopár ich dostalo zväčšenú chvostovú plochu ako u Ta 152. Výzbroj zostala zachovaná ako v predchádzajúcej verzii (2x MG 131 a 2x MG 151/20 E). Modifikácie sadami R boli naplánované všetky ako v predchádzajúcej verzii (okrem R3), ale vyrábali sa iba stoje so štandardnou výzbrojou alebo so sadou R1 (ETC 71). Niekoľko lietadiel F-9 bolo vyzbrojených Panzerblitzom, ako napríklad tie slúžiace u III./JG 54. Dokopy bolo vyrobených málo strojov tejto verzie, hlavne kvôli tomu, že A-9 mohli vykonávať tú istú prácu, ak boli dostatočne vybavené.
Na prelome rokov 1944 – 1945 bolo potrebné kvôli kritickému nedostatku strategických surovín pre letecký priemysel vyvinúť časti trupu Fw 190 z dreva. Zväčša to boli chvostové časti, klapky a krídelká, ale nie sú záznamy o tom, ktoré sa použili a v akom množstve. Malý počet lietadiel Fw 190 F-8 a F-9, podobne ako aj A-8, bol použitý ako vedúce stroje u lietadiel Mistel.
Niekoľko strojov F-9 bolo začiatkom jari 1945 upravených na nesenie torpéda pre špeciálne operácie u III./KG 200. Ich použitie bolo ale veľmi limitované. Fw 190 F-9 slúžili v malých počtoch na Západnom aj Východnom fronte. Prvá strata je zaznamenaná 22. januára 1945, kedy Lt. Gerhard Bause s W.Nr.424110 od I./SG 77 núdzovo pristál na brucho a poškodil stroj na 90 %. Fw 190 F-9 slúžili u nasledovných jednotiek: I./SG 1, Stab/ SG 2, II./SG 2, II./SG 3, I./SG 4, II./SG 4, III./SG 4, I./SG 10, II./SG 10, III./SG 10, Stab/SG 77, I./SG 77, II./SG 77, III./SG 77, I./SG 151. V januári bola produkcia 147 lietadiel, a spolu dala minimálne 330 strojov.
Ako ďalší sériový variant bol plánovaný "Fw 190 F-10" založený na verzii A-10. Mal mať motor BMW 801 F (TF) a chvostovú časť typu Ta 152. Hlavné podvozkové kolesá boli zväčšené na 740x. Kvôli zdržaniam vo výrobe motora nebol vyrobený ani jeden stroj tejto verzie.
Ďalšou modifikáciou mal byť "Fw 190 F-15" poháňaný motorom BMW 801 TS. Jeho prototypom bol "Fw 190 V66" (W.Nr.584002). V67 (W.Nr.930516) bol prototyp verzie Fw 190 F-16. Bol to modifikovaný Fw 190 F-8, ktorý sa odlišoval rádiom FuG 16 ZE/ZS. Plánovala sa jeho modifikácia F-16/R14 s motorom BMW 801 TJ (1810 k), štvorlistou vrtuľou VDM a zväčšenými chvostovými plochami, ktorá mala niesť väčšie torpéda, (ako LTF5b) na závesníku ETC 802 alebo ETC 804. Posledným variantom, ktorý však zostal iba na rysovacej doske, bol "Fw 190 F-17" určený proti námorným cieľom, vybavený modernizovaným zameriavačom TSA 2A.
Fw 190 G.
Takmer súbežne so začiatkom výroby útočnej verzie Fw 190 F určenej na blízku podporu ("Schlachtflugzeug"), začal z výrobných liniek schádzať stíhací bombardér s veľkým doletom, Jabo-Rei ("Jagdbomber mit vergrösserter Reichweite"), označený ako Fw 190 G. Táto verzia mala pokryť požiadavky stíhacích jednotiek, ktoré žiadali stíhacie lietadlo so schopnosťou niesť zbrane určené na pozemný útok na vzdialenosti väčšie, ako 500, čo bol dolet verzie F.
Fw 190 G-1.
Počas vývoja tejto novej verzie sa používal Fw 190 A-4/U8, u ktorého sa dosiahol dolet pomocou dvoch nádrží po 300 litrov pod krídlami na závesníkoch V.Tr-Ju 87, vyrábanými spoločnosťou Wesserflug s duralovými aerodynamickými krytkami. Zvýšenie hmotnosti paliva na podstatne znížilo výkony lietadla a zvýšilo jeho vzletovú dráhu za hranicu možnosti operovania z menších letísk, čo dovtedy nebol problém. Nevyhnutné bolo teda zníženie jeho hmotnosti. To sa mohlo urobiť buď zredukovaním pancierovania alebo výzbroje. Dizajnéri Fw 190 použili druhú možnosť a odstránili trupové guľomety "MG 17" kalibru a druhý pár kanónov v krídlach. Nový Fw 190 G-1 mal výzbroj zredukovanú iba na dva kanóny MG 151/20 E montované do koreňov krídel so zásobou streliva iba 150 rán na zbraň.
Ofenzívna výzbroj mohla byť zavesená na podtrupovom závesníku ETC 501, a to 250 alebo bomba, alebo štyri malé bomby na adaptéri ER 4. Tiež mohla byť zavesená jedna 300 l nádrž, s ktorou malo lietadlo dolet . Rádio FuG 25a IFF a často i rádiovýškomer boli odstránené. Kvôli predpokladanému dlhšiemu chodu motora bola namiesto trupových guľometov montovaná prídavná olejová nádrž pod krytom motora, pred veterným štítkom kabíny. Bolo vyrobených iba 49 kusov Fw 190 G-1. V roku 1943 boli aj zvyšné A-4/U8 preznačené na G-1.
Fw 190 G-2.
Nový model Fw 190 G-2 bol vyvinutý z draku verzie A-5 a jeho modifikačného súboru U8. Výstroj zostala rovnaká, dodatočná zásoba paliva bola v dvoch podkrídelných nádržiach zavesená na jednoduchých závesníkoch V.Mtt-Schloss, s dvoma stabilizátormi. Duralové aerodynamické krytky sa nepoužívali, pretože napriek tomu, že počas letu k cieľu, kedy boli palivové nádrže na svojich miestach, vykazovali dobré aerodynamické vlastnosti, hneď ako boli odhodené, mali vysoko rušivý vplyv na aerodynamický odpor, vzrástla spotreba paliva a maximálna rýchlosť klesla o /h. Závesníky bez týchto krytiek boli dobré v oboch fázach letu a po odhodení nádrží znížili rýchlosť iba o /h.
Vznikla aj malá séria nočných stíhacích "Fw 190 G-2/N" ("Nacht JaboRei") vybavená tlmičmi plameňov na výfukoch.
Zdroje sa rôznia o počte vyrobených lietadiel tejto verzie. Niektoré udávajú počet 468, kým iné vyše 600. Fw 190 G-2 slúžili na všetkých frontoch u rôznych "Schlachtgeschwader" a špecializovaných bombardovacích "Staffel" stíhacích skupín. Niekoľko sa ich objavilo u bombardovacích či nočných útočných jednotiek.
Fw 190 G-3.
Počas leta 1943 začala výroba modifikovaných G-2, označených Fw 190 G-3. Ako základ bola použitá verzia A-6 s podkrídelnými závesníkmi V.Fw Trg. ("Verkleideter Focke-Wulf Träger") podobnými ako ETC 501. Tie dovoľovali niesť buď prídavné nádrže alebo bomby, čo podstatne zvýšilo použiteľnosť a možnosti lietadla. Takto mohol byť Fw 190 G-3 vybavený dvoma prídavnými nádržami a podtrupovou bombou pre misie na veľkú vzdialenosť, dvoma bombami a nádržou pre stredne dlhé misie a troma bombami pre útoky na malú vzdialenosť. Celkom vyrobili asi 150 strojov tejto verzie.
Fw 190 G-3 bol vybavený autopilotom PKS 11 (a neskôr tiež modernejším PKS 12), aby sa znížilo zaťaženie pilota počas dlhých letov (maximálny čas letu Fw 190 G bol 2,5 hodiny). Od októbra 1943 boli Fw 190 G-3 a neskoršie verzie poháňané motorom BMW 801 D-2 na benzín C3 (96 oktánov) a dostali prídavné vstrekovanie zmesi MW 50 do ľavého vstupu turbokompresora. To umožňovalo krátkodobo (10 – 15 minút) zvýšiť výkon motora počas letu v malých výškach (do 1000 metrov).
Pre nočné bombardovanie vznikol menší počet "Fw 190 G-3/N" vybavených tlmičmi výfukových plameňov a pristávacími svetlami.
Vyrábal sa aj púštny variant "Fw 190 G-3/Trop" s protiprachovými filtrami a ďalším vybavením potrebným na prevádzku v púštnych oblastiach a v oblastiach s podobnými podmienkami. Niektoré stroje boli upravené montážou sád R:
Fw 190 G-3 slúžili na všetkých frontoch, hlavne na Ruskom a Stredomorskom, u jednotiek ako SG 4.
Fw 190 G-8.
Ďalšou a poslednou modifikáciou verzie G bol Fw 190 G-8 (G-4 až G-7 neboli realizované). Základom tejto verzie bol drak A-8 vrátane zväčšeného krytu kabíny prevzatého z Fw 190 F-8. Niektoré stroje dostali tlmiče výfukových plameňov (verzia "Fw 190 G-8/N" určená na nočné operácie). Napriek tomu, že lietadlo nemalo trupové guľomety, dostalo nový vrchný kryt motora upravený na montáž guľometov MG 131. Na nosenie dodatočných palivových nádrží boli použité nové bombové závesníky ETC 503. Aby sa rozšírili operačné možnosti Fw 190 G-8, vznikli nasledovné súbory "Rüstsatz":
Tieto súbory boli následne aplikované aj na staršie G-3.
Pri plnom naložení dosahoval Fw 190 G-8 váhu až s bojovým doletom približne . Maximálna rýchlosť vtedy klesla na približne /h.
Výroba verzie G-8 bežala medzi septembrom 1943 a februárom 1944, kedy bola zrušená v prospech modifikovaných lietadiel série F-8. Neskoršie série G-8 (od februára 1944) už nemali namonovaného autopilota. Po montáži guľometov MG 131 už nebol žiaden rozdiel medzi F-8 a G-8 (G-8 = F-8/U1 so závesníkmi ETC 503, a G-8/R5 = F-8/R1).
Plánovala sa aj výroba "Fw 190 G-9" a "G-10", ale kvôli zlej situácii boli podobne ako mnoho iných projektov zrušené.
V núdzových prípadoch boli lietadlá G upravené na prenos superťažkých bômb pod trupom (1 000, 1 600 a ). V takom prípade boli zosilnené tlmiče na podvozkových nohách a tiež boli použité zosilnené pneumatiky na kolesách. Namiesto "ETC 501" sa potom používali špeciálne závesníky (Schloss 1000 alebo 2000). Fw 190 G s takýmto veľkým nákladom potreboval rozjazdovú plochu s dĺžkou 1 200 až 1 300 metrov.
Presný počet vyrobených Fw 190 G-8 nie je možné zistiť. Nemecký priemysel vyprodukoval približne 800 lietadiel všetkých verzií Fw 190 G. Bola to tiež posledná verzia Fw 190 poháňaná hviezdicovým motorom. Presný počet vyrobených lietadiel sa nedá určiť z nasledujúcich dôvodov: po prvé, nezachovala sa dokumentácia zo všetkých tovární vyrábajúcich trupy Fw 190, a po druhé, nevieme, koľko lietadiel (hlavne série F) bolo zhotovených v poľných dielňach, kde sa recyklovali trupy a motory lietadiel poškodených a stiahnutých zo služby. Napríklad z lietadla s ťažkým poškodením trupu sa vzali krídla a namontovali sa na iný stroj, ktorý mal zasa zničené práve krídla. Často mali takto poskladané lietadlá chvost a motor vzatý z iných Fw 190 A, F alebo G. Tieto skladačky, niekedy akoby úplne nové verzie, dostali nové individuálne sériové čísla a po zalietaní boli poslané späť do boja.
Ako príklad takýchto praktík možno uviesť Fw 190 F-8/R1 uložený v Národnom múzeu letectva a kozmonautiky (NASM) vo Washingtone, USA. Keď po uskladnení v Silver Hill začal proces reštaurácie, našiel sa na podlahe trupu starý identifikačný štítok so sériovým číslom ("Werk Nummer") W.Nr.640069. To je známkou toho, že trup pochádza z verzie A-7. Po prestavbe počas vojny bolo lietadlo modifikované na štandardný Fw 190 F-8, dostalo nové sériové číslo (W.Nr.931884) a bolo znova poslané do boja.
Počet vyrobených Fw 190 poháňaných hviezdicovými motormi je pravdepodobne minimálne 17 000. Niektorí autori uvádzajú vyššie čísla, ale pretože každý zdroj uvádza iný počet, nemožno uznať ani jeden za správny. Vývoj sa ale neskončil verziou A, F ani G, ale pokračoval ďalej s radovými vodou chladenými motormi.
Fw 190 B.
V roku 1943 Luftwaffe zúfalo potrebovala stíhačku s lepšími výškovými vlastnosťami, ktorá by sa postavila nebezpečným náletom spojeneckých bombardérov. V tom čase už Luftwaffe vedela o existencii B-29, a tiež vedela o neschopnosti Fw 190 efektívne stíhať bombardéry vo veľkých výškach, v ktorých mal operovať. Preto sa prof. Ing. Kurt Tank podujal vyvinúť výškovú verziu Fw 190, ktorá by sa mohla postaviť hroziacemu nebezpečenstvu.
Tank vedel, že vzduchom chladené hviezdicové motory BMW 801 nikdy nedosiahnu potrebné výkony vo veľkých výškach, a tak sa rozhodol použiť kvapalinou chladené radové motory. Predpokladal použitie motora Daimler-Benz 603, ale na tento motor sa RLM pozeralo len s veľkou nevôľou skôr z politických, než z technických dôvodov. Bol totiž vyvíjaný bez jeho oficiálneho požehnania. Preto bolo Tankovi povedané, aby upravil existujúci BMW 801 alebo použil radový Junkers Jumo 213. Nakoniec mu bolo dovolené pracovať aj na verzii s motorom DB 603, ale bolo mu naznačené, že to bude iba projekt s nízkou prioritou.
Vznikli tak tri alternatívy: Fw 190 B poháňaný motorom BMW 801 s turbokompresorom, Fw 190 C s motorom DB 603 a Fw 190 D s motorom Jumo 213.
Ako prvé prototypy Fw 190 B bol vybratý boli určené "Fw 190 V47" (W.Nr.7347, predtým slúžil ako prototyp A-6/R4) a "V48" (W.Nr.530115, DO+RO). Nemali pretlakové kabíny a k svojim motorom BMW 801 D-2 dostali vstrekovanie GM-1. Po jeho odstránení slúžili ako vzory A-8.
O niečo neskôr sa pridal jeden Fw 190 A-0 (W.Nr.0035), preznačený na "Fw 190 V12". Po ňom boli pre nový program výškovej stíhačky upravené ďalšie štyri Fw 190 A-1 ("V26" – W.Nr.0046, TI+IK, "V27" – 0047, TI+IL "V28" – 0048, TI+IM a "V29" – 0049, TI+IN), ktoré boli preznačené na "Fw 190 B-0". Prvý z nich, V26, dostal nové zväčšené krídlo ( namiesto pôvodného s plochou ), bola mu odstránená výzbroj a starý motor nahradil nový BMW 801 D-2 so vstrekovaním GM-1. Kabína bola pretlaková s vyhrievanými bočnými stranami perspexového krytu. Takto upravený stroj bol dokončený v januári 1943 a 9. januára bol odoslaný do testovacieho strediska Rechlin.
Druhý a tretí Fw 190 B, V27 a V28, boli dokončené s pôvodným krídlom a s výzbrojou dvoch MG 17 v trupe a dvoch MG 151/20 v koreňoch krídiel. Kabíny mali taktiež pretlakové, perspexové, so zdvojenou hrúbkou. Posledný V29 bol rovnaký, mal ale navyše vstrekovanie GM-1. Všetky tieto pokusné stroje boli testované najprv v Langenhagene, a v máji 1943 sa presunuli na ďalšie testy do Rechlinu.
Ďalším modifikovaným Fw 190 A-1, ktorý pribudol do programu, bol W.Nr.0055. Tento bol testovaný v Langenhagene, kde sa k nemu pripojili tri hore spomínané stroje. Testy boli neskôr viackrát prerušené kvôli extrémnemu nedostatku náhradných dielov a neskutočne slabej kvalite tých, ktoré vôbec boli dodané. Testovací piloti sa sťažovali na mnohé poruchy prístrojov. Jednou z najzávažnejších chýb bolo, že rámy kabíny neboli dostatočne opracované, čo spôsobovalo, že sa ostré hrany zarezávali do gumových tesnení. Tie po zlyhaní spôsobili nešťastným pilotom mnoho problémov, pretože kabína prestala tesniť. Už i tak prepracovaní piloti boli takto zaťažovaní ešte ďalšími povinnosťami, keď museli podávať správy aj o ďalších zariadeniach lietadla, ktoré priamo nesúviseli s testovacím programom. Následne sa zdržiavalo testovanie pretlakových kabín, a tak keď boli tieto testy konečne hotové, už boli v službe iné úspešné typy. Hans Sander spomínal, že kabíny boli deravé ako rešeto a nehodili sa na výškové lety. Zariadenie GM-1 bolo zasa také ťažké, že už nebolo možné namontovať do lietadla výzbroj, a preto ďalšie pokusy stratili význam.
Fw 190 C.
Hoci boli postavené prototypy, ani táto verzia sa nakoniec nedostala do sériovej výroby. Profesor Tank úzko spolupracoval s firmou Daimler-Benz, čo výrazne napomáhalo vývoju nového motora. Nový radový dvanásťvalec DB 603 A mal odstredivý kompresor hydraulicky napojený na hriadeľ a kruhový chladič umiestnený pred blokom motora. Prvým prototypom sa stal Fw 190 A-1, W.Nr.0036, SK+JS, preznačený na "Fw 190 V13", a ktorý predstavoval verziu "Fw 190 C-0". Dostal nový motor Daimler-Benz DB 603 A-0 so vzletovým výkonom 1750 k, s výkonom 1 850 k v a 1 625 k v . Kvôli chladiču by sa zo vzdialenosti mohlo zdať, že mal menší hviezdicový motor, ale pri pozornejšom pohľade sa nedali prehliadnuť za sebou idúce výfuky pozdĺž nosa lietadla. Motor potreboval navyše rozmerný chladič oleja. Ten bol umiestnený pod motorom, pred nábežnou hranou krídla. Fw 190 tak úplne zmenil vzhľad na elegantné štíhle lietadlo. V13 nebol vyzbrojený a nemal ani pretlakovú kabínu. Okrem motor a rozpätie sa zhodoval s pôvodnou verziou A-1. Skúšky prebiehali od jari 1942. 30. júla ale prototyp havaroval a už nebol opravený.
Do programu sa medzičasom zapojili ďalšie dva stroje verzie A-1, a to "Fw 190 V15" (W.Nr.0037, CF+OV) a "Fw 190 V16" (W.Nr.0038, CF+OW). Rovnako ako V13 mali ešte klasické trojlisté vrtule VDM s priemerom . V15 mal pôvodne dostať motor DB 603 G, ale nakoniec použili verziu A-2 s chladičom pod telom motora. V16 dostal motor DB 603 Aa. Kvôli problémom s chladením, a tak bol 2. augusta 1942 odoslaný do továrne Mercedes-Benz v Echterdingene. Tu prebehli testy, ktoré potvrdili spomínanú závadu. Tamojší inžinieri nedokázali problém vyriešiť, a tak skúsili zameniť za verziu EM, ktorý dosahoval vo výške ešte výkon 1630 k. S použitím MW 50 stúpol výkon dokonca na 2 250, resp. 1 900 k. Prototyp dosiahol koncom roka 1942 aj bez turbokompresora výšku , pozoruhodnú rýchlosť /h vo výške , a nemenej zaujímavú stúpavosť /s. Pri zapnutí MW 50 stúpla maximálna rýchlosť na /h. V16 bol zničený pri nálete na továreň 14. augusta 1944.
Aj keď to boli veľmi dobré výkony, výšku sa mu už nepodarilo prekonať. Preto museli nasadiť na motor turbokompresor, ktorý vyvíjala firma Hirth spolu s DVL ("Deutsche Versuchanstalt für Luftfahrt" – Nemecký výskumný ústav letecký), čo bola ešte nikdy nepoužitá novinka. Jeho funkciou bolo zvýšiť výstupný výkon motora vo veľkej výške, kde je už riedky vzduch. Turbokompresor pracoval vynikajúco. Vo výške udržal výkon motora na hodnote 1 560 k a v dokonca na 1 600 k. Jeho turbínu poháňali výfukové plyny z motora, ktoré viedli od výfukov potrubím ponad krídlo do vane pod trupom, kvôli ktorej lietadlá dostali prezývku "Känguruh" (Kengura). Prebytočné výfukové plyny odchádzali výfukom von, ale väčšina z nich prešla turbínou poháňajúcou kompresor, ktorého os otáčania bola rovnobežná so smerom letu. Množstvo spalín idúcich do turbíny sa regulovalo klapkou v zadnej časti potrubia. Výfukové plyny roztáčali turbínu, tá zasa kompresor stláčajúci vzduch, ten šiel ďalej cez medzichladič do kompresora motora (preto nebolo nasávanie na ľavej strane trupu). Motor roztáčal štvorlistú kovovú vrtuľu VDM s priemerom .
Prvým Fw 190, ktorý ale dostal toto vybavenie, sa na jeseň 1942 stal "Fw 190 V18" (W.Nr.0040, CF+OY). Ten dostal navyše nové zväčšené drevené chvostové plochy, potrebné na zvládnutie priečnej nestability spôsobenej zvýšeným krútiacim momentom. Okupačné jednotky neskôr narazili na Nemcami ovládanú francúzsku továreň, ktorá vyrábala chvostové plochy pre tieto a neskoršie lietadlá. Po oslobodení poskytla Spojencom táto továreň dôležité informácie o konštrukcii Ta 152.
Štíhle línie Fw 190 V18 narušil vypuklý vonkajší kryt skrývajúci turbokompresor Hirth 9-2281 (podľa iných zdrojov Hirth TK 11). Štandardnú trojlistú vrtuľu nahradila nová štvorlistá typu VDM (podľa niektorých správ to bola štvorlistá vrtuľa firmy Schwartz). Stroj neniesol žiadnu výzbroj. Neskôr, keď sa zistila chybovosť motora DB 603 G, testovanie V18 sa stále zdržovalo. Profesor Tank nakoniec nariadil namontovať nový motor DB 603 A-1. Krídlo zostalo klasické s rozpätím , aj keď na továrenských výkresoch je nakreslený s predĺženým krídlom. 10. decembra bol odoslaný do Echterdingenu. Tamojší testovací piloti ho však nedokázali zvládnuť. V januári 1943 za riadenie zasadol Hans Sander. Po strastiplnom lete a zložitom pristátí („poskakovalo ako kengura“) Sander zhodnotil lietadlo ako nestabilné v stúpaní, nemožné vyvážiť vo výške nad , a hadovitý let vo výške a prepadávanie. Sander vykonal s lietadlom ďalších osem letov, a označil ho za úplný nezdar a za životu nebezpečné. Turbokompresor pod trupom spôsoboval značný posun ťažiska vzad. Preto lietadlo pri pristávaní prepadávalo na chvost a následne spôsobovalo nebezpečné poskakovanie. Turbokompresor tiež nedosahoval vypočítaných 22 000 ot/min ale iba 20 000, pravdepodobne kvôli nesprávne navrhnutým regulačným klapkám. Pretlakový kabína netesnila a tak nebolo možné vykonať testy nad . 
Inžinieri začali okamžite pracovať na náprave. Vyskúšali niekoľko variantov klapiek. Je možné že dokonca vymenili motor za DB 603 S. Takto upravený prototyp dostal označenie "Fw 190 V18/U1". Hans Sander znova zasadol za riadenie a vo výške dosiahol rýchlosť /h. Stále to bolo ďaleko za očakávaniami. Kariéra tohto stoja sa ale ešte nekončila, prototyp dostal neskôr nový motor Jumo 213 slúžil ako prototyp pre Ta 152.
Až po V18 dostal druhý prototyp "V15" očakávaný DB 603 G bez turbokompresora a v tejto podobe bol testovaný. Potom bol prevezený do Stuttgartu, kde dostal aj turbokompresor Hirth. Druhá „kengura“ mala problém s napojením potrubia z kompresora a tak bola odoslaná späť do továrne Focke-Wulf. V15 sa neskôr tiež stal prototypom Ta 152.
Do testovania pre verziu C sa pridalo aj päť ďalších prototypov. Boli vybavené motormi DB 603 S-1 a turbokompresormi Hirth TK 11, zväčšenou zvislou chvostovou plochou a krídlami so zväčšenou plochou na . Všetky boli zostavené medzi marcom a júnom 1943 a lietali z letiska Rechlin. "Fw 190 V29" (W.Nr.0054, GH+KS) a "Fw 190 V30" (W.Nr.0055, GH+KT). V30 mal vybavenie zhodné s V15. Aj tu sa vyskytli problémy s potrubím z kompresora, ktoré spôsobili, že prototyp musel byť prestavaný. Kov použitý na potrubie, ktoré viedlo horúce výfukové plyny z motora do turbokompresora, nebol vhodný a potrubie sa ničilo obrovskými teplotami a vydržalo iba niekoľko hodín. Po experimentoch so štvorlistou vrtuľou Schwartz sa lietadlo stalo ďalším prototypom Ta 152.
"Fw 190 V31" (W.Nr.0056, GH+KU) bol prototypom verzie "Fw 190 C-1". Bol podobný ako V30, skončil haváriou 29. mája 1943 v Rechline.
"Fw 190 V32" (W.Nr.0057, GH+KV) tiež predstavoval verziu C-1. Lietal bez turbokompresora a pravdepodobne aj bez pretlakovej kabíny a neskôr s motorom DB 603 G, zväčšeným rozpätím krídiel a dielom vsadeným medzi trup a chvostovú časť, ako u verzie D. V koreňoch krídiel mal kanóny MG 151/20. Neskôr sa zaradil do programu Ta 152.
"Fw 190 V33" (W.Nr.0058, GH+KW) bol vyzbrojený dvomi MG 151/20 v koreňoch krídiel. Inak bol podobný predošlému typu a skončil rovnako ako prototyp Ta 152.
U verzie C sa rátalo so silnou výzbrojou dvoch MG 131 nad motorom, štyroch kanónov MG 151/20 v krídle a ďalším MG 151/20 v bloku motora. Je zrejmé, že Fw 190 C by sa stali úspešnými výškovými stíhačkami, ak by sa vyriešili metalurgické problémy. Ale použité nedostatkové materiály znemožňovali akúkoľvek možnosť úspechu, a tak bola táto séria v apríli 1944 úplne zavrhnutá. Navyše nebola dostupná žiadna vhodná pohonná jednotka Daimler-Benz, zatiaľ čo Fw 190 D a Ta 152 ukazovali prísľub úspechu s motormi Jumo 213. A tak sa vývoj sústredil na tieto lietadlá.
Fw 190 D „Dora“.
V mnohých ohľadoch bola „Dora“ najúspešnejšou verziou stíhacích Fw 190. Aby sa tak mohlo stať, vypracoval Kurt Tank v priebehu roka 1942 osem štúdií, ktoré označil "Fw 190 Ra-1" až "Ra-8". Na Fw 190 D sa najviac odrazili "Ra-1", "Ra-4" a "Ra-8". Ra-1 mal štandardné krídlo, motor Jumo 213 a hydraulický podvozok. Ra-4 mal nové krídlo s plochou , hydraulický podvozok a motor Jumo 213. Ra-8 bol zhodný s verziou A, ale mal hydraulický podvozok, predĺžený trup a pár ďalších detailov.
Fw 190 B a C trpeli množstvom detských chorôb, a tak sa nikdy nedostali do výroby. Prioritu dostal Fw 190 D, i keď Tank cítil, že DB 603 by bol lepším výškovým motorom, než bol Jumo 213, a zároveň má väčší vývojový potenciál. Motor Jumo 213 bol ale dostupný skôr, a Ríšske ministerstvo letectva stále odmietalo DB 603. Tank sa napriek tomu vždy pozeral na „Doru“ ako na prechodné riešenie, a stále dúfal v dostupnosť motora DB 603, ktorý by eventuálne použil v Ta 152.
Prvý prototyp už podobný budúcej „Dore“ bol "Fw 190 V19" (W.Nr.0041, GH+KP), vybavený motorom Jumo 213 A a predstavoval stelesnenie štúdie Ra-1. Bol unikátny medzi ostatnými Fw 190 tým, že mal rovnú nábežnú hranu krídla, bez vpred zalomenej koreňovej časti, a celé krídlo bolo posunuté o vpred. Dostal zvláštne označenie "Fw 190 Wb-1" ("Weiterentwicklungsbau-1" – Pokročilá vývojová konštrukcia 1). Nové krídlo sa ale neosvedčilo, a preto dostal prototyp zasa obyčajné krídlo z verzie A-3. Navyše mal zväčšené drevené chvostové plochy ako Fw 190 C. Po celý čas svojej existencie mal prototyp problémy s hydraulikou a elektrickými rozvodmi. Mal slúžiť na testovanie minimálne ďalších šiestich motorov (BMW 801 J, BMW P.8028, DB 603 A, DB 609, DB 614 a DB 623 A, prípadne aj BMW 801 R). To sa nakoniec neuskutočnilo, pretože končil haváriou 16. februára 1944.
Ako prototypy verzie D bolo vybraných šesť drakov Fw 190 A-1, z ktorých prvý "Fw 190 V17" (W.Nr.0039, CF+OX) zalietal v septembri 1942 Hptm. Hans Sander ako testovací stroj pre nový motor Junkers Jumo 213 A-1 a predstavoval pokusný stroj verzie Ra-8. Okrem nového motora dostal aj nové krídlo verzie A-8. Motor Jumo 213 mal chladič prstencovitého tvaru ukrytý na prednom konci pred trojlistou vrtuľou. Tetiva vertikálnej chvostovej plochy bola predĺžená o , čím sa zväčšila jej celková plocha. Kompaktný motor bol upevnený štyrmi svorkami k trupu. Hans Sander ho nepochválil: kritizoval nestabilný horizontálny let a problémové rolovanie. 17. mája 1944 preletel preto prototyp do Adelheide, kde dostal nový motor Jumo 213 A-2 s vrtuľou VS 9. Medzi zadnú časť trupu a chvostovú časť pribudol jeden panel s dĺžkou . Jej účelom bolo vyvážiť predĺženie prednej časti trupu po inštalácii radového Jumo 213 A, ktorý bol dlhší ako pôvodný hviezdicový. V tomto pridanom paneli bolo ukrytých deväť kyslíkových fliaš. Všetky tieto úpravy sa odrazili v označení, ktoré sa zmenilo na "Fw 190 V17/U1". Stal sa zároveň prvým prototypom verzie D-9. Po týchto úpravách bol 6. júna 1944 odovzdaný do služieb Luftwaffe v Rechline. Tu na ňom lietal jeden z najlepších pilotov – Heinrich Beauvais. Z neho odvodený "Fw 190 D-0" sa ale do výroby nedostal.
V17 nasledovali do Rechlinu ďalšie dva prototypy D-9 – "Fw 190 V53" (W.Nr.170003, DU+JC) ešte v júni a "V54" (W.Nr.174024, BH+RX) v júli. V53 prešiel neskôr k verzii D-10. V54 bol identický s V17/U1. Oba boli vybavené pretlakovými kabínami a výzbrojou dvoch MG 131 a dvoch MG 151/20. Všetky tieto prototypy boli vybavené štandardnými krídlami verzie A-8 s výnimkou "Fw 190 V21" (W.Nr.0043, GH+KR), ktorý dostal nové konce krídel zväčšujúce ich rozpätie o . Na V21 sa spolu s V20 (W.Nr.0042, TI+IG) hľadal pre nový stroj vhodný typ kapotáže motora a vstupu vzduchu do kompresora. Na oboch bolo nasávanie do kompresora pretiahnuté až k regulačným klapkám prstencového chladiča a V21 mal navyše zakapotované výfuky, vyvedené jediným zadným otvorom.
V53 a V54 boli spočiatku oba vyzbrojené trupovými guľometmi MG 131 a dvomi kanónmi MG 151 v koreňoch krídiel. Na V53 sa testovala výzbroj zachovaná z verzie A-8, a preto dostal ešte ďalšie dva MG 151 do vonkajších pozícií krídla ako modifikáciu R1, ale nakoniec ich odmontovali. Oba prototypy boli zničené pri spojeneckom nálete na Langenhagen 5. augustaa 1944. V53 už v tom čase slúžil ako prototyp Ta 152 C s motorom DB 603 E a bol preznačený na "V68".
Prototypy "Fw 190 V22" (W.Nr.0044) a "V23" (W.Nr.0045) mali slúžiť ako "Fw 190 D-1" bez pretlakovej kabíny s motormi Jumo 213 C-1, s výzbrojou dvoch MG 17 a dvoch MG 151/20. "V26" (W.Nr.0051) a "V27" (W.Nr.0052) zasa ako "Fw 190 D-2" s pretlakovou kabínou, motorom DB 603 A, dvomi MG 131 a dvomi MG 151/20. V26 a V27 však RLM takmer hneď zavrhlo. Ďalšie verzie D-3 až D-8 boli preskočené, a prvou sériovou verziou sa tak ako pokračovanie A-8 stal "Fw 190 D-9", založený na V22, V23 a V46, ktorý sa začal vyrábať začiatkom leta 1944. Vrtuľu VS 111 s priemerom poháňal motor Jumo 213 A-1 so vzletovým výkonom 1 776 k (1 305 kW) a 1 600 k (1 176 kW) vo výške . So zariadením MW 50 vzrástol výkon na 2 240 k (1 647 kW) na úrovni mora a 2 000 k (1 470 kW) vo výške . MW 50 však nemohlo byť použité po dobu dlhšiu ako 10 minút bez prestávky, ale paliva preň bolo dosť až na 34 minút pri spotrebe 150 l/h a nádrži s objemom 115 l, ktorá sa nachádzala za pilotným priestorom. Naplnená bola však iba na 85 l z dôvodu tlaku. Pri porovnaní so vstrekovaním paliva do kompresora MW 50 neprinášalo nejaké zvýšenie výkonu, a tak bola táto nádrž pravdepodobne skôr plnená obyčajným palivom (plných 115 l) a tak mohla byť využitá na zvýšenie doletu alebo zároveň na zvýšenie výkonu. Ku koncu vojny sa používala kvôli nedostatočným dodávkam aj vrtuľa typu VS 9.
Výzbroj tvorili dva kanóny MG 151 v koreňoch krídel s 250 nábojmi na zbraň a dva guľomety MG 131 so 475 nábojmi na zbraň pod krytom motora. V nábežnej hrane ľavého krídla bol fotoguľomet BSK 16. Pod krídlom mohli byť závesníky ETC 503 alebo ETC 71 a pod trupom ETC 501. Maximálna rýchlosť bola /h na úrovni mora, /h vo výške , /h vo výške a /h vo výške . Výšku dosiahol za 2,1 minúty, za 16,8 minúty. Pod kokpitom boli zavesené dve nádrže, predná s objemom 232 l mala otvor na pravej strane za sacím otvorom kompresora, zadná s objemom 292 l mala umiestnené hrdlo na pravej strane na úrovni odtokovej hrany krídla. Nádrž pre MW 50 mala plniaci otvor na ľavej strane. Dolet na vnútorné nádrže bol vo výške . Prázdna hmotnosť stroja bola , s normálnym nákladom a maximálna .
Lietadlo bolo dobre pancierované, a to pancierom chrániacim pilotovi hlavu a plecia, a pancierom chrániacim zadnú časť sedačky a boky kokpitu. Motor bol chránený pancierovými prstencami umiestnenými pod krytom. Rádiové vybavenie sa skladalo z klasického dua FuG 16 ZY a FuG 25a IFF. Podvozok bol elektricky zaťahovateľný s rozchodom . Používal pneumatiky s rozmermi 740 x , ostrohové koliesko 380 x (rovnako zaťahovateľné). Niektoré Dory boli dodané s klasickými rovnými prekrytmi kabín, väčšina však už s vypuklými. Rovné kryty sa ale dodávali aj v roku 1945 pravdepodobne z rovnakých dôvodov ako vrtuľa VS 9.
Hoci bola Dora hlavne stíhacím lietadlom, nezabudlo sa na možnosť niesť pumovú výzbroj. "Fw 190 D-9/R5" mohol niesť štyri bomby SC 50 alebo jednu SC 250 na závesníku ETC 501 pod trupom. Spodná časť trupu dostala zvláštne pancierovanie. Takto vyzbrojené Dory sa objavili napr. v operácii Bodenplatte. Neskôr sa objavili v rámci SG 2 nad územím bývalého Česko-Slovenska a Maďarska. V decembri RLM stiahlo pôvodnú požiadavku na stíhačku do zlého počasia, ale zasa ju hneď vrátilo. Tieto "Fw 190 D-9/R11" boli vybavené rádionavigačným prístrojom FuG 125 Hermine, autopilotom PKS 12, indikátorom kurzu LGW K23, a vyhrievaným čelným štítkom kabíny. Takto stihli upraviť len zopár strojov, slúžili pravdepodobne u II./JG 301. MW 50 tiež postihli problémy s dodávkami, do D-9 sa montovali až od januára 1945. Vtedy sa rozbehla ich výroba v Oldenburgu. Pôvodne sa plánovalo označiť takto vybavené lietadlá ako "Fw 190 D-9/R20", od toho sa ale v praxi upustilo. Ďalšie nerealizované plány počítali s "D-9/R1" s dvomi kanónmi MG 151 na vonkajších pozíciách krídla, D-9/R2 s dvomi MK 108 taktiež, "D-9/R6" s dvojicou raketometov W.Gr.21, alebo "D-9/R14" so závesníkom ETC 504 pod trupom, na ktorom mal niesť buď torpédo LT 1b alebo BT 1400.
Ako ďalšie rozšírenie výzbroje, ktoré naozaj zažilo bojový krst, boli neriadené rakety R4M. Pod každou polovicou krídla bol umiestnený drevené odpaľovacie zariadenie pre 13 rakiet. Takto vybavené stroje lietali u I./JG 301. 5. mája 1945 preletelo veľké množstvo lietadiel Luftwaffe do Nórska z letísk v severnom Nemecku a v Dánsku. Viaceré lietadlá pristáli na letisku Lister v Nórsku a medzi nimi bolo aj šesť lietadiel Fw 190 D-9 od II./JG 26. Tri z nich boli vybavené každé 26-timi bližšie nešpecifikovanými raketami. S najväčšou pravdepodobnosťou tiež išlo o R4M. Boli to stroje W.Nr.210954 (výzbroj 2x MG 151 a 26 rakiet), W.Nr.400619 (2x MG 131, 2x MG 151, 26 rakiet, identifikovaný ako „Biela 1” zo stavu 5./JG 26) a W.Nr.210069 (rovnaká výzbroj ako predošlý stroj). U JG 301 je zdokumentovaný iba jeden stroj vybavený raketami, patriaci do výrobného bloku 210000. To ale nevylučuje prítomnosť viacerých takýchto lietadiel u jednotky.
Kvôli šetreniu strategickými surovinami sa začala výroba menej namáhaných častí trupu z dreva. Často to boli klapky a rôzne krytky na bokoch a spodnej strane trupu. Montovalo sa vždy to, čo bolo práve na sklade. Tak vznikali rôzne hybridy, ako napr. Fw 190 D-9 s W.Nr.500645 so zvislou chvostovou plochou z Ta 152.
Dodávky Fw 190 D-9 začali koncom augusta 1944 z tovární Focke-Wulf Cottbus a Hannover/Langenhagen. Zakrátko sa k nim pripojili aj Fiesler Kassel-Waldau a Arbeit-Gemeinschaft Roland. Prvý let Dorou vykonal Hptm. Hans Sander 7. septembra. Prvá jednotka vyzbrojená Dorami bola III./JG 54, ďalej nasledovali Stab., I. a III./JG 2, IV./JG 3, Stab./JG 4, Stab. a II./JG 6, Stab./JG 11, I., II., III. a IV./JG 26, II./JG 300, II./JG 301 a nakoniec aj JV 44. Ich častou úlohou bolo chrániť vzlietajúce prúdové Me 262, ktoré boli pri tomto manévri obzvlášť zraniteľné kvôli svojej slabej akcelerácii. Spočiatku mali piloti Luftwaffe z novej stíhačky zmiešané pocity, pretože motor Jumo 213 sa dovtedy používal výlučne ako motor pre bombardéry. Zakrátko však spoznali, že majú v rukách rodeného víťaza. Dora prekonala v stúpaní a klesaní všetkých svojich predchodcov s motormi BMW 801, a výborne zvládala výkrut aj vo vysokých rýchlostiach. Skúsený pilot dokázal urobiť tesnejší okruh s Dorou ako s Fw 190 A. Všeobecný názor pilotov, ktorí lietali s Fw 190 D-9 bol, že to bolo možno najlepšie vrtuľové lietadlo Luftwaffe za celú vojnu. Mnohí piloti si ju dokonca cenili viac, ako P-51D Mustang.
Lietadlá D-9 sa tiež zúčastnili operácie Bodenplatte, masového útoku niekoľkých stoviek lietadiel Luftwaffe na spojenecké letiská v Belgicku, Francúzsku a Holandsku 1. januára 1945.
Postupujúca Červená armáda sa v marci 1945 ocitla v Zorau v blízkosti bývalej továrne Focke-Wulf. Na jej pozemku sa našlo veľké množstvo lietadiel Fw 190 D-9. Neboli ale použité ako operačné stroje, pretože podľa sovietskych pilotov bol La-7 lepším lietadlom. Používali ich ako pozorovacie lietadlá delostrelectva a tiež na výcvik rozoznávania nepriateľských lietadiel.
"Fw 190 D-10" bol pokusnou verziou D-9 s kanónom MK 108 strieľajúcim dutým hriadeľom vrtule, a dvomi kanónmi MG 151 v koreňoch krídel. Chvostová časť mala byť typu Ta 152 a poháňať ho mal motor Jumo 213 C-1 s trojlistou drevenou vrtuľou VS 9. Výkon motora bol zhodný s Jumom 213 A, ale umožňoval práve montáž kanóna MK 108. Na verziu D-10 boli prestavené iba dva predprodukčné exempláre D-9, a to W.Nr.210001 a 210002. Aj Fw 190 D-9 W.Nr.170003 bol upravený na D-10, ale s inou výzbrojou. Sériová výroba mala začať v auguste 1944, ale už v apríli bol vývoj zastavený.
"Fw 190 D-11" bol bojový variant poháňaný motorom Jumo 213 F-1 so vstrekovaním MW 50 s dvojstupňovým trojrýchlostným kompresorom a s vrtuľou VS 10. Nemal trupové guľomety, ale okrem dvoch MG 151 v koreňoch krídel mal v krídlach ešte ďalšie dva kanóny MK 108. Od Fw 190 D poháňaných Jumom 213 A sa odlišoval zväčšeným nasávaním s oválnym otvorom. Do Adelheide pri Brémach bolo odoslaných na prestavbu sedem Fw 180 A-8, ktoré dostali označenie "Fw 190 V55" až "V61" (W.Nr.170923, GV+CV; 170924, GV+CW (zalietaný 31. augusta); 170926, GV+CY (od 5.9. sa nachádzal v Rechline); 170933, GV+DF; 350156, VI+QK (havaroval 9. októbra); 350157, VI+QL (bez výzbroje); 350158, VI+QM (používaný na testy motorov)). "V55" a "V56" boli dokončené v auguste 1944. V56 vzlietol po prvýkrát 31. augusta. Oba boli vyzbrojené štandardne aj trupovými guľometmi a nemali krídelné MK 108. Ako prvý predstavil aerodynamické zmeny "V57", ktorý ich už mal odstránené a vrchná časť motora mala nový hladký kryt, takže stroj konečne vyzeral ako verzia D-11. "V58" bol po prestavbe v auguste 1944 zalietaný a 1. septembra ho odoslali do Tarnewitzu na palebné skúšky, kde sa na ňom testovali mimo iného napríklad dva trupové MG 151/20 namiesto dovtedy zaužívaných MG 131. V októbri dostal V58 v Langenhagene nový motor, výzbroj sa zredukovala na dva MG 151/20 v koreňoch a dva MK 108 na vonkajších pozíciách krídla a koncom marca 1945 ho odoslali do Jumo-Werken v Dessau. V59 bol stratený už 9. októbra, kedy sa v ňom zabil motorový inžinier Harry Schilling, ktorý sa pre poruchu motora pokúsil o núdzové pristátie. Posledné dva prototypy, "V60" a "V61" boli zalietané v októbri 1944. Nikdy nebol dokončený plánovaný Fw "190 D-11/R20" so vstrekovaním MW 50 a autopilotom PKS 12, a "Fw 190 D-11/R21" s rovnakým vybavením ako R20, ale mal mať navyše rádio FuG 125. Okrem siedmich prototypov vzniklo približne 20 ďalších lietadiel verzie D-11.
Z vyrobených D-11 je známy osud iba niekoľkých. 12. februára 1945 preletel jeden Fw 190 D-11, W.Nr.220010, z Neuhausenu do Drážďan. 21. februára preletel jeden Fw 190 D-11, W.Nr.220017, z Altenburgu do Weimaru. S výnimkou V55, V58 a možno V61 sa dodnes nezistilo, kde zmizli ostatné prototypy. V55 sa 6. apríla 1945 nachádzal v Reinsehlen a pravdepodobne ho rozstrieľali príchodzie britské jednotky. V58 a V61 sa nejaký čas nachádzali v Škole veliteľov jednotky ("Verbandsführerschule des G.d.J.)" v Bad Wörishofene, čo bola jediná jednotka, u ktorej sa dá dokázať prítomnosť niekoľkých Fw 190 D-11. Prototyp V58 skončil kariéru v München-Rheime ako „červená 4“ v rámci ochrannej letky JV 44.
"Fw 190 D-12" bol stíhací bombardér, ktorý sa líšil od D-9 motorom Jumo 213 F-1 s dvojrýchlostným trojstupňovým kompresorom a so vzletovým výkonom 2060 k (1515 kW), montovaným pod novým, viac pancierovaným krytom. Výzbroj tvoril jeden kanón MK 108 strieľajúci dutým hriadeľom vrtule a dva kanóny MG 151 v koreňoch krídel. Hoci bol primárne určený na ničenie pozemných cieľov, bol tiež vynikajúcou stíhačkou a dosahoval rýchlosť /h vo výške s použitím MW 50. Na jeseň 1944 boli určené na prestavbu tri stroje verzie A-8, a to "Fw 190 V63" (W.Nr.350165, CS+IA), "V64" (W.Nr.350166, CS+IB) a "V65" (W.Nr.350167, CS+IC). Výroba sa začala v marci 1945 v továrňach Fiesler a Arado, ale nie je isté, koľko ešte stihli vyrobiť lietadiel. Výrobu narušil hlavne nálet na továreň Rheinmetall-Borsig, ktorá vyrábala kanóny MK 108. Pôvodne mala byť celá JG 26 prezbrojená týmto typom do júna 1945. Podľa známych údajov nebol verzii D-12 pridelený žiaden blok výrobných čísiel. Plánovala sa aj výroba niekoľkých subvariantov, medzi inými "D-12/R5" s motorom Jumo 213 EG s prídavnou krídelnou samosvornou nádržou s objemom 314 litrov. Podľa niektorých zdrojov vznikli iba dva kusy verzie D-12, jeden z nich – bývalý Fw 190 V65, bol dokončený práve ako R5. Bol vyzbrojený jedným MK 108 v bloku motora a dvoma MG 151/20 E v koreňoch krídiel. Druhý vyrobený Fw 190 D-12 bol dokončený ako stíhačka "Fw 190 D-12/R11" určená pre každé počasie s autopilotom PKS 12 a rádiokompasom FuG 215 Hermine. Tieto stroje boli poháňané motorom Jumo 213 F-1 s MW 50. "Fw 190 D-12/R14" mal nosiť letecké torpéda podobne ako D-9/R14 na závesníku ETC 504, ale nebol postavený ani jeden.
"Fw 190 D-13" sa líšil od D-12 motorom Jumo 213 EB a kanónom MG 151 strieľajúcim osou vrtule namiesto nespoľahlivého MK 108. Prestavbou z A-8 vznikli iba dva prototypy, a to "Fw 190 V62" (W.Nr.732053, SQ+DQ) a "V71" (W.Nr.732054, SQ+DR). Jeho variantom sa mal stať "Fw 190 D-13/R5" so zameriavačom TSA 2D a pumovými závesníkmi ETC 71. Ďalšou nerealizovanou štúdiou bol "Fw 190 D-13/R21", podobný ako D-12/R21. Pre sériu D-13 bol na rozdiel od D-12 pridelený jeden blok výrobných čísiel (836000). Jediným prestavaným (neprototypovým) strojom na verziu "D-13/R11" sa pravdepodobne stal Fw 190 A-8 (W.Nr.174013, BH+RM), ktorý bol pripravený v továrni Focke-Wulf Cottbuss v máji a prestavba sa uskutočnila koncom roka 1944. Bol pridelený k JG 26 a lietal na ňom Maj. Götz.
Koncom roka 1944 "Technisches Amt" neočakávane zmenil názor na pohonnú jednotku Fw 190 D. Doteraz preferované motory Junkers Jumo 213 mali byť nahradené motormi Daimler-Benz DB 603. V októbri 1944 boli dva stroje verzie D-9 z prvých výrobných sérií (W.Nr.210040 a 210043) vybavené v továrni v Sorau motormi DB 603 AE a odoslané do pokusného strediska "Daimler-Benz Erprobungstelle" v Echterdingene. Lietadlá boli prezývané "Haspel-Jäger" (Haspelove stíhačky, podľa priezviska generálneho riaditeľa továrne Daimler-Benz, Dr. Ing. Haspela). W.Nr.210043 dosiahol počas skúšok maximálnu rýchlosť /h pri zemi, /h vo výške a dostup 10 000 metrov. 210040 bol neskôr zatmelený a vyleštený, čo zvýšilo jeho maximálnu rýchlosť o ďalších /h. Oba stroje prešli testami bez závesníkov ETC 504. Na základe týchto testov bola naplánovaná výroba verzie "Fw 190 D-14" s motorom DB 603 E alebo LA, ktorú predstavovali prototypy "Fw 190 V76" (W.Nr.210004, TS+DN) a "V77" (W.Nr.200043, TS+DQ), oba dokončené s motormi DB 603 LA. Nemecké kapitulácia ukončila testovanie týchto prototypov.
Medzi 11. a 17. marcom preletelo od frontových jednotiek 15 Fw 190 D-9 do továrne Daimler-Benz v Echterdingene ku prestavbe na verziu Fw 190 D-15:
11. marec – W.Nr.601071
12. marec – W.Nr.601098, 601093, 601096, 601075, 601089 a 601102
13. marec – W.Nr.601063, 601079, 601289, 601104 a 601286
14. marec – W.Nr.601099
16. marec – W.Nr.601068
17. marec – W.Nr.601080
Namiesto motorov Jumo 213 A-1 mali byť vybavené novými DB 603 G s vrtuľou VDM a so vzletovým výkonom 1 397 kW (1 900 k) a maximálnym výkonom 1 147 kW (1 560 k) vo výške 7 400 metrov. S MW 50 mal výkon vzrásť až na hranicu 2 260 k, takže lietadlo malo byť schopné dosiahnuť rýchlosť /h a dostup . D-15 mali dostať rádiokompas FuG 125 Hermine a autopilota PKS 12 a namiesto štandardnej chvostovej plochy mala byť použitá väčšia z Ta 152. Výzbroj tvorili dva MG 151/20 v koreňoch a dva MK 108 vo vonkajších pozíciách krídla. Do obsadenia továrne americkými vojskami bol prestavaný a zalietaný minimálne jeden stroj.
Dodávky verzie D skončili v apríli 1945. Celkom vzniklo viac ako 700 kusov (1805) verzie Fw 190 D-9. V decembri 1944 vyrábala továreň v Marienburgu, čiastočne zničená náletmi, osem lietadiel denne. Celkový počet vyrobených strojov Fw 190 všetkých verzií je približne 20 000. Luftwaffe do konca roka 1944 prevzala 16 724 lietadiel. Neúplné údaje z roku 1945 dovoľujú pripočítať k tomuto množstvu viac ako 2700 kusov. V múzeu WPAFB v Daytone, štát Ohio, sa nachádza jeden Fw 190 D-9. Jeden Fw 190 D-13 je v Champlin Fighter Museum vo Falcon Field, Mesa, Arizona.
Cvičné verzie Fw 190 S.
V dôsledku reorganizácie jednotiek strmhlavých bombardérov na stíhacie-bombardovacie a potreby výcviku pilotov Ju 87 na stíhacie Fw 190, objednala Luftwaffe dvojmiestnu cvičnú verziu odvodenú od Fw 190.
Na jeseň 1943 bol na prestavbu vybratý jeden Fw 190 A-5 (W.Nr.410011, GO+MV), zalietaný následne v Langenhagene. Druhé sedadlo bolo umiestnené hneď za prvým na mieste, kde bola normálne nádrž pre MW 50, ktoré sa v cvičných verziách nepoužívalo. Zadná časť krytu kabíny bola modifikovaná. Mala tretiu časť otvárajúcu sa do strany (podobne ako u Bf 109 G-12) ukončenú splývajúcou duralovou nadstavbou na vrchu zadnej časti trupu. Tri stroje boli prestavané a označené ako vzory pre sériové cvičné lietadlá. K nim sa mali pridať poškodené lietadlá stiahnuté od radových jednotiek a upravené poľnými opravárenskými dielňami. Kvôli tomu je ťažké zistiť presný počet lietadiel verzií A-5 a A-8 upravených na dvojmiestne cvičné. Bol ich však relatívne malý počet. Dostali označenie Fw 190 S-5 a S-8 (S = "Schulflugzeug" = cvičné lietadlo). Napriek tomu, jediný zachovaný cvičný Fw 190 je podľa originálneho označenia výrobcu Fw 190 F-8/U1 (W.Nr.584219).
Mistel.
Podobne ako Bf 109 boli aj lietadlá Fw 190 verzií A, F a G použité ako vodiace lietadlá pre nepilotované bombardéry Ju 88, tzv. lietajúce bomby. Takto spojené lietadlá sa nazývali "Mistel" (Imelo) a "Mistel S" určené na výcvik s pilotovaným "Ju 88". Pre tento bombardér boli vytvorené rôzne typy bojových hlavíc s trhavou náložou, umiestnených v prednej časti trupu namiesto kokpitu. Vzniklo viacero variantov lietadiel Mistel a Mistel S. Hlavným rozdielom medzi nimi boli verzie použitých "Ju 88" a vodiacich lietadiel. Fw 190 sa používal u nasledovných verzií:
Fw 190 upravený pre sadu Mistel mal odstránenú výzbroj a pod krytom motora pred kabínou bola prídavná olejová nádrž (používala ju aj väčšina lietadiel G-8). Na krídlach a trupe boli záchytné body na pripojenie k bombardéra pomocou špeciálnej konštrukcie s konektormi elektroinštalácie a ovládania. Na riadenie spodného lietadla sa používal prístroj Askania TSA 1. Kvôli veľkému množstvu modifikácií upravených na použitie v súboroch Mistel, dostali lietadlá dodatočné označenie M (napr. Fw 190 A-8/M). Vyvinutý, ale nerealizovaný zostal projekt Mistelu zloženého z Fw 190 a Ta 154. Výskumné a vývojové centrá pracujúce na týchto projektoch sa nachádzali v Nordhausene, opravárenskej továrni Lipsku-Mockau a v ATG v Merseburgu.

</doc>
<doc id="83458" url="https://sk.wikipedia.org/wiki?curid=83458" title="JHVH">
JHVH

JHVH alebo jhvh (staršie resp. cudzojazyčné prepisy "JHWH" alebo "IHWH"; hebr. יהוה) je vlastné meno Boha Abraháma, Izáka a Jákoba, tak, ako je zapísané v hebrejskej Biblii. Toto slovo sa niekedy všeobecne označuje aj ako tetragramatón alebo tetragram. Sporný je pôvodný význam slova JHVH a vzhľadom na to, že tento zápis neobsahuje samohlásky, je sporná aj správna výslovnosť slova a počet jeho slabík. V súčasnosti prevažujú čítania Jahve, Jehova alebo Jahvo, ale možností je viac. V slovenských prekladoch Starého zákona je použitý výraz Hospodin.
Význam slova.
Slovo JHVH je zložené z hlások י (jod) ה (he) ו (vav) a ה (he). Je to vlastné meno Boha izraelského národa. Jeho presný význam nie je známy. Podľa niektorých interpretácií ide o tvar 3. osoby imperfekta slovesa "ha vah" (הוה, stať sa, byť) v kauzatívnom kmeni, znamená teda „pôsobí, že sa stane“. V prekladoch Biblie sa však používajú aj pomenovania ako napr. "Hospodin", "Zvrchovaný Pán", "Stvoriteľ", "Otec", "Všemohúci", "Najvyšší" "Pán zástupov" a iné. Ale osobnosť a vlastnosti Boha sú obsiahnuté práve v Jeho vlastnom mene, teda »pôsobí, aby sa stalo to, čo si predsavzal«. (pozri Žalm 83,18)
Správna výslovnosť.
JHVH je skupina štyroch spoluhlások, medzi ktoré sa mali pri čítaní vkladať samohlásky. Samohláskové značky boli zavedené až neskôr (asi v prvej polovici prvého tisícročia po Kr.) a tak hebrejská časť Biblie tieto značky neobsahuje. Kvôli tradícii nevyslovovať Božie meno, sa výslovnosť mena časom pozabudla a dnes nie je možné s istotou tvrdiť, aká je pôvodná výslovnosť. Väčšina znalcov Biblie sa prikláňa k výslovnosti "Jahve" alebo "Jahvo"; časté je aj čítanie "Jehova".
Podľa "Jewish Encyclopedia" sa tetragramatón objavuje v Tanachu 6823-krát. Vo vedeckých edíciách hebrejskej Biblie ("Biblia Hebraica, Biblia Hebraica Stutgartensia") sa nachádza 6828-krát. V judaizme sa v určitom období vytvorila predstava (kedy a ako sa vytvorila nie je celkom známe), že je nesprávne vyslovovať Božie meno a tetragramatón bol považovaný za nevysloviteľné Božie meno, preto ho nemožno prečítať ani vysloviť nahlas. Pri čítaní Písma a pri modlitbe sa nahrádza slovom "Adonaj" (hebr. אדני), ktoré sa najčastejšie prekladá ako "Pán". Mimo náboženského kontextu veriaci Židia nevyslovujú ani slovo Adonaj, pretože to považujú za porušenie jedného z prikázaní Desatora - nebrať meno Božie nadarmo. Tetragramatón preto čítajú a vyslovujú ako "Ha-Šem" (השם), čo v preklade znamená "To Meno". Niektorí spájajú slovo Adonaj a Ha-Šem do zloženiny "Adošem". Z rovnakého dôvodu veriaci Židia úmyselné vyslovujú a píšu slovo "Elohim" (hebr. אלהים), ktoré znamená Boh, ako "Elokim" (אלוקים).

</doc>
<doc id="83459" url="https://sk.wikipedia.org/wiki?curid=83459" title="Fw 190">
Fw 190



</doc>
<doc id="83460" url="https://sk.wikipedia.org/wiki?curid=83460" title="Medzihviezdny mrak">
Medzihviezdny mrak

Medzihviezdny mrak (bohemizmus "medzihviezdny oblak") alebo medzihviezdne mračno je všeobecný názov zoskupenia plynu, plazmy a prachu v galaxiách. Medzihviezdne mračná majú hustotu vyššiu ako priemerná hustota medzihviezdnej hmoty. V závislosti od hustoty, veľkosti a teploty daného mraku, vodík môže byť neutrálny (oblasti H I), ionizovaný (oblasti H II) alebo molekulárny (molekulárny oblak). Neutrálne a ionizované mraky sa niekedy nazývajú difúzne mračná, zatiaľ čo molekulárne mračná zase husté mračná.

</doc>
<doc id="83462" url="https://sk.wikipedia.org/wiki?curid=83462" title="Medzihviezdne mračno">
Medzihviezdne mračno



</doc>
<doc id="83464" url="https://sk.wikipedia.org/wiki?curid=83464" title="Jehova">
Jehova



</doc>
<doc id="83465" url="https://sk.wikipedia.org/wiki?curid=83465" title="Hans Ledwinka">
Hans Ledwinka

Hans Ledwinka (* 14. február 1878, Klosterneuburg – † 2. marec 1967, Mníchov) bol rakúsky automobilový konštruktér, známy predovšetkým svojimi originálnymi technickými riešeniami použitými u automobilov Tatra.
V Kopřivnici sa už ako mladý pracovník zúčastnil na pomocných prácach pri stavbe prvého automobilu Präsident (1897). Neskôr tu pracoval s viacerými prestávkami ako konštruktér, vedúci konštruktér, aj ako technický riaditeľ (1921 – 1945). V závode vždy presadzoval prednostný rozvoj automobilovej výroby na úkor výroby železničnej. 
Menej známe je jeho pôsobenie na pozícii konštruktéra v rakúskej automobilke Steyr (1917).
Ledwinka sa preslávil predovšetkým ako autor takzvanej tatrováckej koncepcie, pozostávajúcej z centrálnej nosnej rúry kruhového prierezu a výkyvných polonáprav, používanej v Kopřivnici od roku 1923 (Tatra 11) až podnes. Zároveň je mu prisudzované aj autorstvo známych aerodynamických limuzín Tatra (Tatra 77, 1934). Ich ideovým otcom však bol známy letecký a automobilový konštruktér maďarskej národnosti Paul Jaray. Na základe jeho návrhov pracoval menej známy mladý konštruktér Tatry Erich Übelacker, spolu s Erichom Ledwinkom pod vedením Hansa Ledwinku.
Ledwinka sa stretol aj s automobilovým konštruktérom Ferdinandom Porsche, tvorcom ľudového automobilu KdF Wagen (VW chrobák), ktorý bol koncepčne príbuzný aj s prototypom malého aerodynamického automobilu Tatra V570 (1933). Tento bol predobrazom neskorších vozidiel Tatra. Porsche a Ledwinka sa však pravdepodobne inšpirovali aj automobilmi Standard Superior (1933) od Josefa Ganza a hlavne návrhom ľudového auta od Bélu Barényiho pre Mercedes-Benz (1925). 
Sám Ledwinka rád používal ako svoj súkromný automobil prúdnicovú Tatru 87, ktorá je dnes vystavená v technickom múzeu v Mníchove.
Po druhej svetovej vojne bol Ledwinka obvinený česko-slovenským komunistickým totalitným režimom z kolaborácie s nacistickými okupantami a bol uväznený. Aj vo väzení však ochotne radil konštruktérom pri vývoji nového povojnového modelu aerodynamického automobilu Tatra 600.
Neskôr po prepustení z väzenia musel Ledwinka opustiť ČSSR a presťahoval sa do Mníchova, kde je aj pochovaný. K jeho posledným konštrukčným prácam patril miniautomobil Spatz, ktorý tiež využíval niektoré jeho originálne technické riešenia, napr. spôsob radenia prevodových stupňov.
Ledwinkova koncepcia tatrováckeho podvozku je dodnes využívaná u ťažkých terénnych nákladných automobilov Tatra. Vývojová vetva aerodynamických limuzín so vzduchom chladeným motorom v zadnej časti karosérie však skončila spolu s výrobou osobných automobilov v Kopřivnici v roku 1998 (Tatra 700).
Modifikované riešenie využívajúce centrálnu nosnú rúru a výkyvné polonápravy využívali však aj rakúske terénne vozidlá Steyr-Puch Haflinger a Pinzgauer, na vývoji ktorých sa podieľal aj Ledwinkov syn Erich.

</doc>
<doc id="83474" url="https://sk.wikipedia.org/wiki?curid=83474" title="Molekulárny mrak">
Molekulárny mrak

Molekulárny mrak (bohemizmus "molekulárny oblak") alebo molekulárne mračno je typ medzihviezdneho oblaku, ktorého hustota a veľkosť umožňuje vznik molekúl, hlavne molekulárneho vodíka H2.
Tieto molekuly sú ťažko detegovateľné a na zistenie ich prítomnosti sa používajú molekuly oxidu uhoľnatého. Pomer medzi svietivosťou molekúl CO a hmotnosťou molekúl molekulárneho vodíka je približne konštantný, hoci existujú dôvody pochybovať o tomto predpoklade, ktoré vyplývajú z pozorovaní niektorých galaxií.

</doc>
<doc id="83476" url="https://sk.wikipedia.org/wiki?curid=83476" title="Molekulárne mračno">
Molekulárne mračno



</doc>
<doc id="83478" url="https://sk.wikipedia.org/wiki?curid=83478" title="Žralok Owstonov">
Žralok Owstonov

Žralok Owstonov alebo žralok končistočelý ("Mitsukurina owstoni") je jediný recentný druh z čeľade Mitsukurinidae.
Bol opísaný v roku 1898. Je to hlbokomorský druh žijúci v hĺbkach 270 - 960 metrov pri morskom dne. Dorastá do maximálnej dĺžky 3,85 metra a váhy cez 160 kg., má biele alebo sivé telo a končistý rypák. Má malé oči, korisť vyhľadáva pravdepodobne vnímačmi elektrického poľa. Často býva opisovaný ako živá fosília, pretože sa za milióny rokov prakticky nezmenil.

</doc>
<doc id="83479" url="https://sk.wikipedia.org/wiki?curid=83479" title="Topografická anatómia ľudského tela">
Topografická anatómia ľudského tela

Telo človeka rozdeľujeme na tieto základné časti (v zátvorkách je "kurzívou" uvedená latinská terminológia, čiarka oddeľuje alternatívne termíny, v prípade potreby je označený singulár [sg.] a plurál [pl.]):
Menšie oblasti tela s prirodzeným alebo umelo určeným ohraničením sa označujú ako krajiny (pl. "regiones"), pričom každá krajina má svoj vlastný názov.

</doc>
<doc id="83481" url="https://sk.wikipedia.org/wiki?curid=83481" title="Box Car Racer">
Box Car Racer

Box Car Racer bola hudobná skupina, ktorá pôsobila v roku 2002 ako vedľajší projekt Toma DeLonga z Blink 182. To že sa rozhodol pre tento projekt ktorý viacerí označovali ako "dospelý Blink" ho ako keby donútilo zlé obdobie, ktoré v tom čase prežíval. I keď to bral ako jednorazovú záležitosť jeho kolega z Blink 182 Mark Hoppus to bral ako podraz a cítil sa podvedený. Tom ale priznal že nikdy nechcel tím podviesť Marka.
Zloženie kapely.
Tom si prizval k sebe aj kolegu z Blink 182 Travisa Barkera, lebo Tomovi sa nechcelo platiť štúdiového bubeníka. Sprievodnú gitaru mu obstaral kamarát David Kennedy v tom čase hrajúci v kapele Over My Dead Body. Basovú gitaru si Tom nahral na album sám ale v klipoch a na koncertoch sa na poste basáka objavil Anthony Celestino.

</doc>
<doc id="83482" url="https://sk.wikipedia.org/wiki?curid=83482" title="Jazyk (jazykoveda)">
Jazyk (jazykoveda)

Jazyk je historicky konštruovaný systém zvukových, lexikálnych a gramatických prostriedkov, objektivizujúci prácu myslenia, komunikácie a vzájomného chápania sa jej účastníkov. Jeho skúmaním sa zaoberá špecifická oblasť kognitívnej aktivity človeka – jazykoveda. Jeho praktickou realizáciou je reč.
Základnými funkciami jazyka sú: dorozumievacia – komunikatívna, poznávacia – kognitívna, estetická a reprezentatívna.
Jazyk ako systém.
Jazyk ako systém sa skladá z čiastkových podsystémov (subsystémov), ktoré sa opäť skladajú z čiastkových systémov (subsubsystémov). 
Systém jazyka má dve základné roviny: 
"Zvuková (výrazová) rovina" je tvorená segmentálnym fonetickým systémom – fonetikou a suprasegmentálnym prozodickým systémom-prozódiou. 
"Významová rovina" je tvorená gramatickým systémom, ktorý je tvorený morfológiou a syntaxou, a lexikálnym systémom – lexikológiou. Tá sa člení na subsystém lexikálnej morfológie a lexikálnej sémantiky. Systém je vnútorne organizovaný celok pozostávajúci z inventára prvkov, ktoré sú zviazané vnútornými vzťahmi. Štruktúra systému je sieť vzťahov medzi jeho prvkami. Štruktúrovanosť systému (aj jazykového) je miera koherencie (súdržnosti, vzájomnej zviazanosti) prvkov systému (podsystému). Štruktúrovanosť systému závisí od:
Jazykové útvary.
O delení jazyka na spisovný, nárečový, slangový a podobne pozri pod útvar národného jazyka.
Filozofické názory na jazyk.
Antika.
Jazyk v antike je úplne analogický s vlastnosťami; jazyk je akoby prírodný jav a nástroj nemenného, univerzálneho ľudského rozumu.
Analytická filozofia.
Jazyk v analytickej filozofii je to, čo nám nevyhnutne sprostredkováva všetko naše poznanie a vedenie; jazyk je to, čím je pre nás vždy artikulovaný svet.
Antická filozofia.
Názor antickej filozofie na jazyk je: "Problém jazyka a rozumenia, filozofická otázka pôvodu a podstaty reči je taká stará ako otázka pôvodu a zmyslu bytia. Antická filozofia vychádza z princípu jednoty myslenia a bytia, slova a skutočnosti. Nadväzuje tak na základnú predstavu mýtického myslenia, že slovo je súčasťou bytia a že teda svet vecí a svet ich pomenovaní tvorí jednotu."
Hamann.
Jazyk podľa J. G. Hamanna je aktívny a centrálny prvok v procese konštituovania a utvárania rozumu. Jazyk je sila, ktorá odkrýva svet, prostriedok rozumu, a to tak vo vzťahu k vonkajšej skutočnosti, ako aj vo vzťahu k druhému. Elementárny jazykový charakter samého rozumu je práve taký nepochybný ako súvislosť rozumu s dejinami a kultúrou, ktorá prebieha len v jazyku a prostredníctvom jazyka.
Herder.
Podľa J. G. Herdera je jazyk aktívny a centrálny prvok v procese konštituovania a utvárania rozumu. Jazyk je sila, ktorá odkrýva svet, prostriedok rozumu, a to tak vo vzťahu k vonkajšej skutočnosti, ako aj vo vzťahu k druhému. Elementárny jazykový charakter samého rozumu je práve taký nepochybný ako súvislosť rozumu s dejinami a kultúrou, ktorá prebieha len v jazyku a prostredníctvom jazyka.
Humboldt.
Podľa Humboldta je jazyk aktívny a centrálny prvok v procese konštituovania a utvárania rozumu. Jazyk je sila, ktorá odkrýva svet, prostriedok rozumu, a to tak vo vzťahu k vonkajšej skutočnosti, ako aj vo vzťahu k druhému. Elementárny jazykový charakter samého rozumu je práve taký nepochybný ako súvislosť rozumu s dejinami a kultúrou, ktorá prebieha len v jazyku a prostredníctvom jazyka.
Jakobson.
Jazyk podľa R. O. Jakobsona obsahuje vždy niekoľko súbežných štruktúr, z ktorých každá je charakterizovaná inou funkciou.
Saussure.
Jazyk podľa Saussura je systém sociálnych noriem a systém znakov (znakový systém) odlišný od aktuálneho hovorenia. Pravidelnosti v jazyku sa zakladajú na systéme sociálnych konvencií. Jazyk je fundamentom hovorenia ("parole") ako priamo pozorovateľného správania sa. Jazyk je formou a nie substanciou. Jazyk osebe a pre seba je jediným a pravým predmetom lingvistiky. Jazyk treba podľa Saussura študovať najprv z hľadiska jeho stavu a fungovania v určitom časovom okamihu, t. j. synchrónne, aby sa mohli skúmať zmeny tohto stavu, t. j. aby sa jazyk mohol skúmať diachrónne.
Wittgenstein.
Podľa L. Wittgensteina sa význam výrazov jazyka nedá oddeliť od použitia týchto výrazov v živej reči. Sám osebe sa každý znak zdá byť mŕtvym. Čo mu dodáva život? Žije v používaní. Čo určitý výraz znamená, závisí od toho, ako sa v určitom jazyku používa. Ideálny jazyk neexistuje. Musíme sa vrátiť k bežnej reči. Ako sa výraz v jazyku používa, ukazuje gramatika tohto jazyka. Tá obsahuje pravidlá hry jazyka. Prirovnanie jazyka k hre sa stáva ústrednou myšlienkou. Wittgenstein hovorí o jazykovej hre. Jazyková hra sa normálne skladá z radu jazykových vyjadrení a k tomu ešte patrí určitá vonkajšia situácia a väčšinou aj iné konania. Jazykovými hrami sú napríklad rozkazovanie a konanie podľa rozkazu, opis predmetu podľa toho, ako vyzerá, alebo podľa jeho rozmerov, vymýšľanie príbehu, žartovanie atď.
Šafárik.
Jazyk podľa Šafárika je najdôležitejší a najnevyhnutnejší ústroj ducha, ba duch sám v najvyššom svojom vtelení, v najčistejšom svojom zjavení. Duch netvorí jazyk, ale tvorí sa v jazyku a s jazykom; oba sú ako telo a duša v posledných a najhlbších základoch svojho zjednotenie nevystihnuteľní, možno nad nimi ako nad najväčším zo všetkých zázrakov len žasnúť. Jazyk je však vedomím národa, je čarovne mocný zväzok, ktorý viaže dieťa k matke, brata k bratovi, rodinu k rodine, a ich všetkých spája do národa, t. j. do ľudskej spoločnosti.

</doc>
<doc id="83485" url="https://sk.wikipedia.org/wiki?curid=83485" title="Incesticide">
Incesticide

Incesticide je kompilácia B-strán singlov, štúdiových nahrávok a iných rarít skupiny Nirvana, ktorá vyšla v roku 1992 vo vydavateľstve Universal Music.

</doc>
<doc id="83486" url="https://sk.wikipedia.org/wiki?curid=83486" title="Artrológia">
Artrológia

Artrológia alebo syndezmológia (gr. "arthron" - kĺb, "desmos" - puzdro, väzovo) je pododbor anatómie, ktorý sa zaoberá kĺbmi, väzmi a ďalšími typmi spojení kostí.

</doc>
<doc id="83487" url="https://sk.wikipedia.org/wiki?curid=83487" title="Kosti">
Kosti

Kosti môžu byť:

</doc>
<doc id="83488" url="https://sk.wikipedia.org/wiki?curid=83488" title="In Utero">
In Utero

In Utero (z ) je tretí a pritom posledný štúdiový album americkej skupiny Nirvana, ktorý bol vydaný v roku 1993 vo vydavateľstve Geffen Records.

</doc>
<doc id="83489" url="https://sk.wikipedia.org/wiki?curid=83489" title="Endost">
Endost



</doc>
<doc id="83493" url="https://sk.wikipedia.org/wiki?curid=83493" title="Svätý Bazil Veľký">
Svätý Bazil Veľký



</doc>
<doc id="83496" url="https://sk.wikipedia.org/wiki?curid=83496" title="Berešit">
Berešit



</doc>
<doc id="83497" url="https://sk.wikipedia.org/wiki?curid=83497" title="Šemot">
Šemot



</doc>
<doc id="83498" url="https://sk.wikipedia.org/wiki?curid=83498" title="Va-jikra">
Va-jikra



</doc>
<doc id="83499" url="https://sk.wikipedia.org/wiki?curid=83499" title="Be-midbar">
Be-midbar



</doc>
<doc id="83500" url="https://sk.wikipedia.org/wiki?curid=83500" title="Devarim">
Devarim



</doc>
<doc id="83503" url="https://sk.wikipedia.org/wiki?curid=83503" title="Žralok mako">
Žralok mako



</doc>
<doc id="83505" url="https://sk.wikipedia.org/wiki?curid=83505" title="Anhinga tmavobruchá">
Anhinga tmavobruchá

Anhinga tmavobruchá ("Anhinga melanogaster") je druh vtáka z čeľade anhingovité.
Charakteristika.
Podobá sa na kormorána, zvyčajne pláva tak, že jej nad hladinu vyčnieva iba krk, zvyšok tela je celkom ponorený vo vode. Vďaka špeciálne tvarovaným stavcom má krk esovitý tvar, ktorý dokáže vystrieť neuveriteľnou rýchlosťou. Anhinge to umožňuje bleskurýchle vymrštiť hlavu s tenkým končistým zobákom za korisťou. Anhingy hniezdia na kríkoch a stromoch, spravidla vo výške okolo 5 metrov.

</doc>
<doc id="83507" url="https://sk.wikipedia.org/wiki?curid=83507" title="Irbis">
Irbis



</doc>
<doc id="83511" url="https://sk.wikipedia.org/wiki?curid=83511" title="Kobercovcotvaré">
Kobercovcotvaré

Kobercovcotvaré alebo žralokovcotvaré () sú rad žralokovidných drsnokožcov. 
Charakteristika.
Sú známe aj pod názvom kobercové žraloky, čo je odvodené zo škvrnitej maskovacej kresby tela niektorých zástupcov radu (vobegongy, stegostoma atď.) ktorá pripomína koberec. Majú 2 chrbtové plutvy bez plutvových ostňov, päť žiabrových štrbín a ústa pred očami.

</doc>
<doc id="83512" url="https://sk.wikipedia.org/wiki?curid=83512" title="Univerzita P. J. Šafárika v Prešove">
Univerzita P. J. Šafárika v Prešove



</doc>
<doc id="83514" url="https://sk.wikipedia.org/wiki?curid=83514" title="Leontios II.">
Leontios II.

Leontios (* † 705), pôvodom z Isaurie, bol byzantský cisár, ktorý vládol v rokoch 695 – 698. Jeho vláda je významná predovšetkým preto, že počas nej ovládli Arabi Kartágo, čo prakticky spečatilo osud byzantských severoafrických držav.
Leontios, ktorý sa osvedčil ako vojvodca počas vlády Konštantína IV. Pogonata a jeho syna Justiniána II., zastával pred svojim vyhlásením za cisára celý rad vysokých úradnych funkcií a roku 695 ho vymenovali za stratéga themy Hellas. V tejto funkcii sa postavil na čelo revolty proti nepopulárnemu Justiniánovmu režimu, oslabenému porážkou vo vojne s kalifom Abdulmalikom (bitka pri Sebastopole roku 693).
Revolta, organizovaná s podporou strany modrých a konštantínopolského patriarchu Kallinika, skončila úspešne a jej výsledkom bolo Justiniánovo zohavenie a poslanie do exilu. To, že cisára nepopravili, súviselo s dlhou vládou herakleiovskej dynastie v Byzancii a s ňou spojeným rešpektom, ktorý si u obyvateľstva získala. Leontiovi sa však neskôr jeho „zhovievavosť“ pomstila.
Najväčším problémom, ktorému ríša v tom čase čelila, bol nový nápor arabskej expanzie, predovšetkým v severnej Afrike. Abdulmalikove oddiely tu postupne obsadili väčšinu byzantských držav vrátane Kartága, a aj keď Leontios získal pomocou loďstva kartáginsky prístav prechodne naspäť, jeho jednotky neboli natoľko silné, aby dokázali svoje pozície udržať. Kartágo sa tak dostalo roku 697 definitívne do rúk Arabov.
Porážka v Afrike viedla k pádu Leontiovho režimu. Pri návrate z ťaženia vojaci revoltovali, vyhlásili za cisára vojvodcu Tiberia Apsimara a po krátkej občianskej vojne Leontia zvrhli. Leontios potom strávil sedem rokov v kláštore, než bol na rozkaz Justinána II., ktorý sa znova zmocnil trónu, roku 705 popravený.
Externé odkazy.
Leontiova biografia (po anglicky)

</doc>
<doc id="83528" url="https://sk.wikipedia.org/wiki?curid=83528" title="Kawasaki (Kanagawa)">
Kawasaki (Kanagawa)

Kawasaki () je mesto v Japonsku v prefektúre Kanagawa v oblasti Kantó v blízkosti hlavného mesta Tokia. Spolu s Tokiom, Jokohamou a ďalšími mestami tvorí jednu z najväčších aglomerácií na svete. V samotnom meste žije na ploche 144,36km² vyše 1 385 003 obyvateľov.

</doc>
<doc id="83533" url="https://sk.wikipedia.org/wiki?curid=83533" title="Kawasaki">
Kawasaki

Kawasaki môže byť:

</doc>
<doc id="83535" url="https://sk.wikipedia.org/wiki?curid=83535" title="IPA">
IPA

IPA môže byť skratka pre:

</doc>
<doc id="83538" url="https://sk.wikipedia.org/wiki?curid=83538" title="Pabianice">
Pabianice

Pabianice (nem. "Pabianitz") sú mesto v Lodžskom vojvodstve, v rovnomennom okrese. V roku 2004 v ňom žilo 71 313 obyvateľov. 
Patrónom mesta je Svätý Maximilián Kolbe. Takmer všetci obyvatelia sú poľskej národnosti a rímskokatolíckeho vierovyznania.
Poloha.
Rozloha mesta je 32,98 km². Pabianice sa rozkladajú na nížine. Najnižší bod je situovaný nad riekou Dobrzynkou, Najvyšší bod má hodnotu 
Dejiny.
Vznik mesta a pôvod mena.
Pabianice vznikli zrejme na prelome 10. a 11. storočia ako neveľká osada pri riečke Dobrzynka. Zakladateľom obce bol pravdepodobne muž menom Fabian (Pabian), je možné, že bol pôvodom z Čiech, nakoľko v tých časoch tam bolo toto meno veľmi obľúbené. Existuje však verzia, že názov má pôvod v záľube zakľadateľov mesta v poľovačke (s tým, že pôvodný variant znel "Pobijanice", zo slova "bijanie"), ale traduje sa aj verzia o kňažnej "Fabianke", ktorá bola tak mrzká, že sa musela ukrývať pred ľuďmi na tunajšom zámku.
Mestské práva získali v roku 1297 (niektorí historici dátum spochybňujú).
Mesto troch národov.
V 18. storočí začínajú do mesta prichádzať nemeckí kolonisti. Boli zruční remeselníci (krajčíri, farbiari). Časť z nich sa polonizovala (napr. predkovia Maximilána Kolbeho). Tretím významným etnikom boli Židia, v roku 1836 vznikla židovská obec, 1847 postavili synagógu. V roku 1849 tvorili 15 percent obyvateľov. Až do roku 1862 však mali formálne zakázané bývať v meste.
Druhá svetová vojna.
Pabianice boli včlenené do Tretej ríše. Boli zatvorené všetky poľské školy, plánovalo za vysídlenie Poliakov na východ a osídlenie mesta Nemcami. Poľskí obyvatelia boli vysťahovaní z lepších domov, do ktorých sa nasťahovali Nemci.
Začiatkom roku 1940 bolo vytvorené geto pre židov, väčšina jeho obyvateľov bola neskôr zavraždená (mnohí zahynuli už predtým kvôli epidémiam a hladu). Vojnu prežilo len veľmi málo židovských obyvateľov, tí sa zväčša vysťahovali do Izraela.

</doc>
<doc id="83539" url="https://sk.wikipedia.org/wiki?curid=83539" title="Richard Krajicek">
Richard Krajicek

Richard Peter Stanislav Krajicek (* 6. december 1971, Rotterdam, Holandsko) je bývalý holandský profesionálny tenista českého pôvodu. Jeho najväčším úspechom bolo víťazstvo vo Wimbledone 1996. Je starším bratom Michaëlly Krajicekovej (majú spoločného otca).
Tenisová kariéra.
Richard, syn českých emigrantov "Krajíčkových", začal hrať tenis už ako štvorročný. Vyhral holandské Majstrovstvá do 12 i 14 rokov (obe dvakrát). Medzi profesionálov vstúpil v roku 1989, o dva roky neskôr vyhral prvý titul (Hongkong) a zaznamenal i prvenstvo vo štvorhre (Hilversum).
V roku 1992 dosiahol prvé grandslamové semifinále - na Australian Open, avšak musel zápas vzdať kvôli zraneniu ramena. Ďalší rok sa prebojoval do semifinále French Open, kde prehral s obhajcom titulu Jim Courierom. 
Pred Wimbledonom 1996 sa Krajicek nikdy nedostal ďalej ako do 4. kola, v predošlých dvoch rokoch dokonca vypadol hneď v úvodnom. Bol hráčom s neodškriepiteľným potenciálom, avšak nepatril medzi favoritov na titul. Jasným kandidátom na víťazstvo bol Američan Pete Sampras, ktorý vyhral predošlé tri ročníky. 
Krajicek vo štvrtom kole porazil šampióna z roku 1991 Michaela Sticha a stretol sa v štvrťfinále so spomínaným Samprasom. Šokoval tenisový svet, keď ho zdolal v troch setoch 7:6, 7:6, 6:4, čím sa stal jediným hráčom, ktorý ho porazil vo Wimbledone v rokoch 1993-2000. V semifinále zvíťazil nad Austrálčanom Jasonom Stoltenbergom a vo finále narazil na Američana čiernej pleti MaliVaia Washingtona, s ktorým vyhral s prehľadom 6:3, 6:4 a 6.3, čím sa stal prvým Holanďanom, ktorý získal wimbledonský pohár. Stretnutie vošlo do histórie i prienikom nahej ženy na kurt.
Neskôr sa ukázalo, že Krajicekove víťazstvo nad Samprasom vôbec nebolo náhodné, počas svojej kariéry s ním dosiahol bilanciu 6:4 a je jedným z minima hráčov na svete, ktorí ju majú s touto americkou legendou priaznivú (ďalším je napr. Lleyton Hewitt).
V roku 1998 bol na wimbledonskej tráve znovu v semifinále, kde prehral v maratónskom zápase s bombardérom Goranom Ivaniševičom 3:6, 4:6, 7:5, 7:6, 13:15. Jeho posledným pokusom vyhrať znovu Wimbledon bol rok 2002, keď prehral vo štvrťfinále s Belgičanom Xavier Malissem. Kariéru ukončil v roku 2003. Počas nej vyhral 17 turnajov v dvojhre a 3 vo štvorhre. Jeho najvyššou pozíciou v rebríčku ATP bolo 4. miesto, ktoré dosiahol 29. marca 1999.
V roku 1999 sa oženil s modelkou, spisovateľkou a herečkou Daphne Deckersovou, ktorá sa objavila v bondovke "Zajtrajšok nikdy nezomiera".
Kontroverzné vyjadrenia.
Na otázku, čo si myslí o ženskom tenise, odvetil, že väčšina tenistiek sú podľa neho "tlsté prasce".

</doc>
<doc id="83541" url="https://sk.wikipedia.org/wiki?curid=83541" title="Trzciano (Pomoranské vojvodstvo)">
Trzciano (Pomoranské vojvodstvo)

Trzciano je dedina v Poľsku, nachádzajúca sa v Pomoranskom vojvodstve. Má 440 obyvateľov (2005).
Dejiny.
Obec vznikla v 14. storočí na území vtedajšieho križiackeho panstva. Križiaci v rokoch 13271366 zakladali množstvo takýchto osád a motivovali osadníkov tým, že im poskytovali výsady, či dokonca šľachtické tituly. 
Prvá zmienka pochádza z polovice 14. storočia pod nemeckým názvom "Hönigfeld" "(Medové pole)." V neskorších rokoch sa v názve vymenilo jedno písmeno – "Königfeld", čo značí "Kráľovo pole".
V rokoch 19181945 patrilo do nemeckého Východného Pruska, po skončení Druhej svetovej vojny bolo pripojené k Poľsku.
Zaujímavosti.
Iné projekty

</doc>
<doc id="83542" url="https://sk.wikipedia.org/wiki?curid=83542" title="Ludwig Franz Benedict Biermann">
Ludwig Franz Benedict Biermann

Ludwig Franz Benedict Biermann (* 13. marec 1907, Hamm, Nemecko – † 12. január 1986, Mníchov,) bol nemecký astronóm, ktorý sa zaoberal štúdiom vnútornej stavby hviezd a fyzikou kozmickej plazmy, slnečnej chromosféry a koróny. Predpovedal existenciu slnečného vetra. 
V roku 1967 získal Bruce Medal a v roku 1974 Zlatú medailu Kráľovskej astronomickej spoločnosti. Je po ňom pomenovaná planétka 73640 Biermann.

</doc>
<doc id="83543" url="https://sk.wikipedia.org/wiki?curid=83543" title="Ludwig Biermann">
Ludwig Biermann



</doc>
<doc id="83548" url="https://sk.wikipedia.org/wiki?curid=83548" title="Tiberios II. (Byzantská ríša, 6. storočie)">
Tiberios II. (Byzantská ríša, 6. storočie)

Tiberios II. (Konštantín) (iné mená: Tiberius II. (Konštantín), Tiberios I., Tiberius I., Tiberius Constantinus; † 13. august 582) bol byzantským cisárom v rokoch 578 až 582.
Tiberios bol priateľom cisára Justinia II., počas ktorého vlády ho vymenovali do hodnosti comes Excubitorum a v roku 565 bol vyslaný na vojenské ťaženie proti Langobardom. V roku 574 ho na návrh cisárovnej Sofie Justinus povýšil do hodnosti caesara čím sa stal jeho spoluvládcom. Justin trpel v tom čase duševnou chorobou a sám už nebol schopný vládnuť. Počas Tiberiovho regentstva bola situácia na východnom fronte stabilizovaná. V roku 575 Rimania zasadili Peržanom citeľnú porážku v bitke pri Melitene. Po smrti cisára Justina II. v roku 578 sa stal Tiberios cisárom a oženil sa s cisárovnou vdovou. Odvtedy vystupoval pod menom Konštantín.
Energicky pokračoval v obrannom boji proti Avarom a Peržanom, avšak uzatvoriť s nimi mier sa mu nepodarilo. Naopak Avari a s nimi spojení Slovania prenikali intenzívnejšie ako kedykoľvek predtým na Balkán. Ukončiť vojnu s Peržanmi dokázal až jeho nástupca Maurikios I..
Tiberios ešte silnejšie ako jeho predchodca začal vyprázdňovať štátnu kasu a vyzbrojovať rímske vojsko. Bol veľmi obľúbený medzi ľudom vďaka tomu, že mu späť vyplatil štvrtinu daní vybraných v ríši a rozdával veľké sumy na rôzne dobročinné účely.
Táto jeho márnotratnosť sa skončila v štvrtom roku jeho vlády, keď sa mu náhle zhoršil zdravotný stav. Ochorel a onedlho, 13. augusta v roku 582 zomrel. Ešte predtým stihol adoptovať úspešného vojvodcu Maurikia, ustanoviť ho svojim nástupcom a oženiť ho so svojou druhou dcérou Constantiou.

</doc>
<doc id="83551" url="https://sk.wikipedia.org/wiki?curid=83551" title="Metamorfóza (geológia)">
Metamorfóza (geológia)

Metamorfóza alebo metamorfizmus alebo premena hornín je endogénny proces, pri ktorom sa menia fyzikálne a/alebo chemické vlastnosti horniny, najmä účinkami tlaku a teploty, chemickej aktivity cirkulujúcich roztokov a iných činiteľov v hlbších častiach zemskej kôry, pod zónou, v ktorej nastáva zvetrávanie a spevňovanie hornín. Horniny vzniknuté týmto procesom sa nazývajú metamorfované (premenené).
Horniny sa pri metamorfóze prispôsobujú novým fyzikálno-chemickým podmienkam, odlišným od tých, ktoré jestvovali pri ich vzniku. Stupeň premeny hornín sa líši v závislosti od podmienok, pri miernych zmenách tlaku a teploty sa metamorfované horniny podobajú pôvodným (vyvretým, sedimentárnym, prípadne aj iným premeneným) horninám, pri veľkých rozdieloch teplôt a/alebo tlaku sa ich pôvodné znaky celkom strácajú. V závislosti od stupňa premeny sa mení aj minerálne a chemické zloženie.
Ak nastáva premena hornín iba na malej ploche (napr. pri styku hornín s prehriatymi (roztavenými) vyvretými horninami), nazýva sa kontaktná metamorfóza, v prípade metamorfózy na veľkých areáloch vo väčšej hĺbke sa nazýva regionálna metamorfóza. Spätná, alebo retrográdna metamorfóza či diaftoréza je opačný proces, teda minerálne fázy prechádzajú z vysokoteplotných/vysokotlakových stavov na nízkoteplotné/nízkotlakové. Podľa teplotno-tlakových podmienok, ktoré horniny pri metamorfóze postihli boli vyčlenené viaceré metamorfné fácie.
V minulosti sa usudzovalo, že metamorfóza prebieha len vo veľkých hĺbkach (katazóna). Epizonálna metamorfóza však môže nastať už v hĺbke 1,5 km (epizóna) a intenzívna metamorfóza, pri ktorej vznikajú amfibolity, prebieha do hĺbky asi 2,5 km.
Metamorfózu z hľadiska intenzity teda môžeme rozdeliť na:
Z hľadiska priebehu sa metamorfóza rozdeľuje na:

</doc>
<doc id="83552" url="https://sk.wikipedia.org/wiki?curid=83552" title="Daňový úrad Bratislava V">
Daňový úrad Bratislava V



</doc>
<doc id="83555" url="https://sk.wikipedia.org/wiki?curid=83555" title="T. G. Masaryk">
T. G. Masaryk



</doc>
<doc id="83559" url="https://sk.wikipedia.org/wiki?curid=83559" title="Akrylové živice">
Akrylové živice



</doc>
<doc id="83565" url="https://sk.wikipedia.org/wiki?curid=83565" title="Rehole">
Rehole



</doc>
<doc id="83566" url="https://sk.wikipedia.org/wiki?curid=83566" title="Oblasť H I">
Oblasť H I

Oblasť H I je medzihviezdny oblak zložený z neutrálneho vodíka. Tieto oblasti sú nesvietivé, ale sú detegovateľné, pretože molekuly, ktoré sú prítomné v malých množstvách, emitujú žiarenie v oblasti (1 420 MHz) rádiového spektra aj pri nízkych teplotách (žiarenie na vlnovej dĺžke je málo pohlcované, výskumom týchto oblastí sa dozvedáme o štruktúre galaxií a vesmíru). Pri ionizácii, kde oblasti H I kolidujú s expandujúcim ionizovaným plynom, napríklad s H II oblasťou, svietia jasnejšie. Stupeň ionizácie v neutrálnej oblasti H I je veľmi nízky (1:10 000), ale plazmoví fyzici to považujú za slabo ionizovanú plazmu.
Mapovanie emisií H I rádioteleskopmi je technika určujúca štruktúru špirálových galaxií. Je určená aj na mapovanie gravitačných porúch medzi galaxiami. Keď kolidujú dve galaxie, vyvrhuje sa materiál, čo umožňuje astronómom určiť, ako sa galaxie pohybujú.

</doc>
<doc id="83567" url="https://sk.wikipedia.org/wiki?curid=83567" title="Zoznam vysielacích práv pre Majstrovstvá sveta vo futbale 2006">
Zoznam vysielacích práv pre Majstrovstvá sveta vo futbale 2006

Toto je zoznam vysielacích práv pre Majstrovstvá sveta vo futbale 2006.

</doc>
<doc id="83572" url="https://sk.wikipedia.org/wiki?curid=83572" title="Zoznam vojenských bitiek">
Zoznam vojenských bitiek



</doc>
<doc id="83576" url="https://sk.wikipedia.org/wiki?curid=83576" title="Trpaslík (hviezda)">
Trpaslík (hviezda)

Trpaslík je súhrnné označenie pre odlišné triedy hviezd. Ide o hviezdy s relatívne malým priemerom a nízkou absolútnou jasnosťou.
Trpaslík je vo všeobecnosti ktorákoľvek hviezda hlavnej postupnosti triedy svietivosti V.

</doc>
<doc id="83577" url="https://sk.wikipedia.org/wiki?curid=83577" title="Trpaslík">
Trpaslík

Trpaslík môže byť:

</doc>
<doc id="83581" url="https://sk.wikipedia.org/wiki?curid=83581" title="Polorajotvaré">
Polorajotvaré

Polorajotvaré alebo squatinotvaré () je rad žralokov s jedinou čeľaďou polorajovité alebo squatinovité () a jediným recentným rodom poloraja alebo squatina (). 
Zahŕňa 16 recentných druhov ktoré sa vyznačujú plochým telom, ústami na konci rostra a tým, že im chýba análna plutva. Poloraje sú ploché ako raje. Na rozdiel od nich však nemajú prsné plutvy celistvé a žiabrové štrbiny nemajú na spodnej časti tela. Žijú prevažne na morskom dne a preto vodu na dýchanie nasávajú veľkými otvormi (spirakulami) ktoré majú na temeni hlavy. Keby ich nasávali ústami, obsahovala by viac kalu, ktorý by im mohol upchať žiabre. Ich prsné plutvy pripomínajú anjelské krídla preto sa anglicky nazývajú angel shark čiže anjelský žralok.

</doc>
<doc id="83583" url="https://sk.wikipedia.org/wiki?curid=83583" title="Žralokotvaré">
Žralokotvaré

Žralokotvaré () je rad žralokovidných drsnokožcov. Hlavnými znakmi sú: žmurka (tretie viečko), špirálová črevná riasa, ústa za očami, plutvy bez ostňov, 5 žiabrových štrbín a 2 chrbtové plutvy. Zahŕňa 8 čeľadí.

</doc>
<doc id="83586" url="https://sk.wikipedia.org/wiki?curid=83586" title="Gregor Tarkovič">
Gregor Tarkovič

Gregor Tarkovič (* 21. november 1745, Pasika, Berežská župa (dnes Ukrajina) – † 16. január 1841, Prešov), prvý gréckokatolícky biskup Prešovskej eparchie.
Gymnázium absolvoval v Užhorode, filozofiu vo Veľkom Varadíne (Oradea) a teologické štúdia vo Viedni.
V roku 1779 ho mukačevský biskup Andrej Bačinský vysvätil za kňaza. Pôsobil ako profesor teológie v Užhorode a neskôr ako farár, najprv v Hajdúdorogu a neskôr v Užhorode. V roku 1803 odišiel do Budína, kde do roku 1831 pôsobil v cirkevnom vydavateľstve ako cenzor pre slovanské knihy.
Bol organizátorom života gréckokatolíckej cirkvi na východnom Slovensku a v Podkarpatskej Rusi. V roku 1816 ho rakúsky cisár František I. vymenoval za prvého biskupa novozriadenej eparchie v Prešove. Toto cisárske rozhodnutie bolo potvrdené pápežom Piom VII. až v roku 1818, keď bulou Relata semper kanonicky potvrdil ustanovenie prešovského biskupstva a Tarkovičove menovanie 26. septembra 1818. Biskupské svätenie prijal z rúk mukačevského biskupa Alexeja Póčiho 17. júna 1821 v baziliánskom monastierskom chráme v Krásnom Brode.
Počas jeho pôsobenia ako biskupa mu pripadla úloha vytvorenia fungujúcej eparchie. 
Pochovaný je v krypte prešovskej gréckokatolíckej katedrály.

</doc>
<doc id="83588" url="https://sk.wikipedia.org/wiki?curid=83588" title="Polorajovité">
Polorajovité



</doc>
<doc id="83589" url="https://sk.wikipedia.org/wiki?curid=83589" title="Urbanizácia">
Urbanizácia

Urbanizácia je sociálny proces formovania a rozvoja mestského spôsobu života a/alebo rastu počtu obyvateľstva žijúceho mestským spôsobom života (bez ohľadu na to, či žijú v meste) resp. proces sústreďovania života do miest a rast počtu obyvateľstva žijúceho v mestách. Môže ísť aj všeobecne o prenikanie mestských prvkov do celého sledovaného osídlenia. 
Podiel obyvateľov žijúcich v mestách sa označuje ako miera urbanizácie.
Je úzko spojená s priemyselnou revolúciou. V štátoch ako napríklad Spojené kráľovstvo alebo Spojené štáty miera urbanizácie stúpala spolu s priemyselnou revolúciou a sťahovaním obyvateľov zamestnaných v poľnohospodárstve z vidieka do mestských tovární, čo viedlo k vzniku veľkého množstva mestských aglomerácií, ale v súčasnosti narazila miera urbanizácie na pomyslený strop a ďalej už nestúpala. Priemyselná revolúcia vznikla v Spojenom kráľovstve, čo je dôvod, prečo je Spojené kráľovstvo krajinou s jednou z najvyšších urbanizácií na svete, až 90 percent. Ďalším príkladom je Austrália, ktorá tiež patrí medzi štáty s najvyšším stupňom urbanizácie hlavne z dôvodu, že väčšina obyvateľstva žije v mestských aglomeráciách, čo je spôsobené hlavne neprístupným terénom austrálskych púští. 
Medzi vysoko urbanizované aglomerácie patria niektoré oblasti USA, napríklad Florida, Kalifornia, na severovýchodnom pobreží: Washington – New York – Boston, kde sa obyvateľstvo sústreďuje do konurbácií najväčších amerických miest. 
Rozvojové štáty, ako napríklad Čína, India alebo Nigéria majú väčšinou menšiu mieru urbanizácie, ktorá však stále stúpa. V Nigérii sa od roku 1975 miera urbanizácie zdvojnásobila na 43,3 %.
Svetová urbanizácia stále stúpa a v súčasnosti dosahuje úroveň 47,5 %.
Spolu s rastom urbanizácie súvisí aj väčšia hustota obyvateľstva a zlepšenie obchodu a ostatných aktivít, ako napríklad ekonomická dostupnosť dopravy. Zvyšovanie urbanizácie sa prejavuje sťahovaním obyvateľov z vidieka do miest.

</doc>
<doc id="83590" url="https://sk.wikipedia.org/wiki?curid=83590" title="Veltins-Arena">
Veltins-Arena

Veltins-Arena je futbalový štadión v nemeckom meste Gelsenkirchen. Pôvodný názov tohto štadiónu bol do roku 2005 Arena AufSchalke. Bol otvorený v roku 2001 ako nové ihrisko pre miestny klub FC Schalke 04. Odohralo sa na ňom aj päť zápasov Majstrovstiev sveta 2006, vrátane jedného štvrťfinále. Od UEFA má označenie ako jeden z takzvaných päťhviezdičkových štadiónov. Ligová kapacita je 61 673 (státie a sedenie), kapacita pre medzinárodné zápasy je 54 142 (iba na sedenie). Práva na pomenovanie štadiónu boli v roku 2005 predané pivovarníckej spoločnosti Veltins. Konajú sa tu i koncerty domácich a zahraničných hudobných skupín.

</doc>
<doc id="83592" url="https://sk.wikipedia.org/wiki?curid=83592" title="Aglomerácia">
Aglomerácia

Aglomerácia v urbánnej geografii je mesto so svojim okolím, napríklad predmestiami a satelitnými mestami alebo niekoľko miest spojených do jednej súvislej zastavanej plochy, konurbácie.
Väčšinou sa vyznačuje spoločnou hromadnou dopravou, previazanosťou ekonomiky a zástavbou, spoločnou administratívou alebo veľmi blízkou polohou. Časté sú aglomerácie banských miest hlavne v strednej Európe, napríklad Ostrava, alebo husto koncentrovaných miest v priemyselných centrách západnej Európy, napríklad Porýnie, Porúrie, Londýn, Liverpool, alebo v Spojených štátoch (Miami, Tampa, Boston, New York, Washington, Los Angeles, San Francisco, Chicago, Detroit).

</doc>
<doc id="83594" url="https://sk.wikipedia.org/wiki?curid=83594" title="Súmestie">
Súmestie

Súmestie alebo konurbácia je komplex niekoľkých miest alebo aglomerácií zrastených do jednej súvisle zastavanej plochy. Na rozdiel od aglomerácie existujú jednotlivé mestá ako samostatné celky a nemusia mať nevyhnutne spoločné zázemie ani jednotné centrum. Takémuto modelu sa hovorí aj polycentrická forma aglomerácie. Spojením niekoľkých konurbácií vzniká tzv. "megalopolis" alebo "megamesto".

</doc>
<doc id="83595" url="https://sk.wikipedia.org/wiki?curid=83595" title="Konurbácia">
Konurbácia



</doc>
<doc id="83596" url="https://sk.wikipedia.org/wiki?curid=83596" title="Jokohama">
Jokohama

Jokohama () je hlavné mesto prefektúry Kanagawa, druhé najväčšie mesto v Japonsku a najväčší prístav krajiny.
Je súčasťou aglomerácie okolo Tokia, kam patrí aj mesto Kawasaki. Na ploche 437 km² tu žije 3,77 mil. obyvateľov (2023).

</doc>
<doc id="83597" url="https://sk.wikipedia.org/wiki?curid=83597" title="Švédske národné futbalové mužstvo na Majstrovstvách sveta 2006">
Švédske národné futbalové mužstvo na Majstrovstvách sveta 2006

Vystúpenie na Majstrovstvách sveta vo futbale 2006 bolo celkovo jedenástym, keď sa mužstvo kvalifikovalo na záverečný turnaj. Po troch zápasoch v Skupine B skončilo v tejto skupine na druhom mieste a prebojovalo sa do osemfinále, kde prehralo s .
Kvalifikácia.
Švédsko hralo v 8. skupine európskej kvalifikácie. Jeho súpermi boli , , , a . Švédsko v kvalifikácii iba dvakrát prehralo a skončilo s rovnakým počtom bodov ako Chorvátsko. Pretože obidva vzájomné zápasy týchto dvoch mužstiev vyhralo Chorvátsko, obsadilo nakoniec druhé miesto v skupine a postúpilo na finálový turnaj ako najlepšie z mužstiev, ktoré skončili v skupine na druhom mieste (nemuselo hrať barážové stretnutia).
Výsledky mužstva v kvalifikačnej skupine:
Výsledná tabuľka:
Žreb.
Švédske mužstvo sa žrebovaním dostalo do Skupiny B. Jeho súpermi v základnej skupine boli mužstvá , a .
Zostava.
"Z = odohraných zápasov, G = počet strelených gólov, = žlté karty, = červené karty"
Zápasy.
Švédsko na Majstrovstvách sveta 2006 odohralo tri zápasy v skupine, z ktorých jeden vyhralo a dva remizovalo. So ziskom 5 bodov postúpilo do osemfinále, kde prehralo s Nemeckom a skončilo svoje účinkovanie na záverečnom turnaji.
Skupina F.
"Všetky časy sú lokálne (UTC+2)"
Prachya Permpanich (Thajsko)
Eisa Gholoum (Spojené arabské emiráty)
Roman Slyško (Slovensko)
Martin Balko (Slovensko)
Francesco Buragina (Švajčiarsko)
Matthias Arnet (Švajčiarsko)
Aristeu Tavares (Brazília)
Ednilson Corona (Brazília)

</doc>
<doc id="83598" url="https://sk.wikipedia.org/wiki?curid=83598" title="Liverpool">
Liverpool

Liverpool je mesto a metropolitný okres v Spojenom kráľovstve v regióne North West England rozkladajúci sa vo východnej časti Merseyskej zátoky. 
Charakteristika mesta.
Liverpool sa rozkladá na pásme pahorkov vysokých maximálne . Centrum mesta sa nachádza asi vo vnútrozemí od Liverpoolskeho zálivu a Írskeho mora. Počet obyvateľov Liverpoolu v roku 2002 dosahoval 441 477 a Merseyská konurbácia mala v tom čase 1 362 026 obyvateľov. 
Liverpool je známym kultúrnym centrom predovšetkým v spojení s populárnou hudbou. Tu vznikla asi najznámejšia britská skupina Beatles. Na konci 19. storočia bol považovaný za druhý najväčší prístav impéria, pretože cez jeho prístav prechádzalo najviac tovaru v porovnaní s inými britskými mestami s výnimkou Londýna. 
Mesto bolo aj významným priemyselným centrom. V 20. storočí ale stratilo veľkú časť pracovných miest a je tak jednou z najchudobnejších častí Spojeného kráľovstva.
Dejiny.
Aj napriek tomu, že kráľ Ján roku 1207 ustanovil Liverpool ako okres, ešte v polovici 16. storočia dosahoval počet obyvateľov mesta len asi 500. V 17. storočí sa postupne rozvíjal obchod a počet obyvateľov mierne stúpal. V dobe Anglickej občianskej vojny bol Liverpool miestom mnoho bitiek vrátane 18 denného obliehania. Roku 1699 bola z Liverpoolu vypravená prvá otrokárska loď do Afriky. S tým ako sa rozvíjal obchod s Indiou rozrastalo sa aj mesto. Prvý mokrý dok vo Veľkej Británii bol postavený v Liverpoole roku 1715. Na konci storočia kontroloval Liverpool 40 % európskeho a 80 % britského obchodu s otrokmi.
Na začiatku 19. storočia prebiehalo 40 % svetového obchodného obratu Liverpoolom a to sa odrazilo aj vo výstavbe mnohých honosných stavieb. Roku 1830 bola sprevádzkovaná železničná trať "Liverpool and Manchester Railway". Počet obyvateľov prudko rástol, hlavne po roku 1840 prílivom imigrantov predovšetkým z Írska. Okolo roku 1851 tvorili Íri asi 25 % obyvateľov mesta. Na začiatku 20. storočia sa prejavila ďalšia prisťahovalecká vlna z Európy. 
Počas druhej svetovej vojny bol Liverpool terčom ôsmich náletov, ktoré usmrtili asi 2 500 ľudí a zničili veľkú časť obytných domov. V povojnovej dobe bolo vybudovaných mnoho obytných budov a najväčší dok vo Veľkej Británii - Seaforth Dock.
V 60. rokoch 20. storočia sa mesto stalo centrom mladej kultúry. V tej dobe tu bola založená slávna skupina Beatles a iné popové skupiny, ktoré učinili mesto centrom populárnej hudby. Ekonomická úroveň mesta však od 50. rokov klesala a Liverpool strácal veľa pracovných miest vrátane postupného úpadku miestnych dokov. S rozvojom kontajnerovej dopravy sa stalo vybavenie prístavu zastarané a v 80. rokoch bolo percento nezamestnaných v meste jedno z najvyšších v krajine.
Na konci 20. storočia sa úrady mesta koncentrovali na postupnú regeneráciu ekonomickej situácie. Liverpool sa mimo iné snaží využiť popularity hudobných skupín vzniknutých v 60. rokoch a prilákať tak turistov.
Ekonomika a priemysel.
Ekonomika mesta sa začína zotavovať z povojnového poklesu. V rokoch 1995 až 2001 sa úroveň HDP na obyvateľa zvyšovala o 6,3 % za rok, v porovnaní s 5,8 % vo Vnútornom Londýne a 5,7 % v Bristole. Počet pracovných miest v tomto období narastal ročne o 9,2 %. Napriek tejto veci je Liverpool stále chudobná oblasť. V meste sa nachádza desať najchudobnejších distriktov krajiny.
Rovnako ako v iných častiach Veľkej Británie sa v Liverpoole rozvíja sektor služieb. V meste sídlia niektoré vládne úrady ako napríklad kancelárie National Health Service a niektoré agentúry Ministerstva vnútra – "Criminal Records Bureau" a "Identity and Passport Service". Investície súkromného sektoru sa sústreďujú napríklad do call center. Ďalšou významnou aktivitou súkromného sektoru je vývojové stredisko spoločnosti Sony pre jej PlayStation.
Turistika sa stáva pre mesto významnou časťou jeho ekonomiky. V poslednej dobe je plánovaný rozvoj kvalitných služieb pre turistov vrátane stavby a zriaďovaní hotelov, reštaurácií a klubov. Pamiatky mesta priťahujú nielen turistov ale aj filmárov a tak je Liverpool jedným z najfilmovanejších miest Veľkej Británie.
Správa.
Liverpool je spravovaný radou mesta Liverpool, jednou z piatich rád v rámci metropolitného grófstva Merseyside. Liverpool je rozdelený do 30 volebných okrskov pre voľby do rady mesta.
Liverpool je pre voľby do parlamentu rozdelený do 5 obvodov - Liverpool Garston, Liverpool Riverside, Liverpool Walton, Liverpool Wavertree a Liverpool West Derby.
Doprava.
Nad riekou Mersey sú 3 tunely – jeden železničný – "Mersey Railway Tunnel" a dva cestné – "Queensway Tunnel" a "Kingsway Tunnel". Spojenie medzi Liverpoolom a "Wirralom" je zaisťované aj Merseyským trajektom. Brehy rieky Mersey spojuje pri "Runcorne" most "Silver Jubilee Bridge" (bežne známy ako "Runcorn Bridge"). 
Roku 2001 bolo Liverpoolské letisko, nachádzajúce sa neďaleko "Speke", premenované na Liverpoolské letisko Johna Lennona. Logo letiska obsahuje skicu namaľovanú Johnom Lennonom a slova "Nad nami je iba nebo", pocházajúca z jeho piesne "Imagine". 
V roku 2002 využilo služieb Liverpoolského prístavu 716 000 pasažierov cestujúcich predovšetkým na ostrov Man a do Írska. 
Prímestské železničné spojenie v Liverpoole je zaisťované Merseyskou železničnou sieťou. Časti tejto trati vedú v centre mesta väčšinou podzemím. Pozostáva z dvoch liniek – severnej linky vedúcej do "Southportu", "Ormskirku", "Kirkby" a "Hunts Cross" a linky wirral ktorá vedie cez "Mersey Railway Tunnel" a ďalej do "New Brighton", "West Kirby", "Chester" a "Ellesmere Port". 
Hlavnou železničnou stanicou pre diaľkové vlakové spoje je Liverpool Lime Street station. Stadiaľ je mesto spojené s Londýnom, Birminghamom, Manchesterom, Prestonom, Leedsom, Scarborough, Sheffieldom, Nottinghamom a Norwichom.
Kultúra.
Liverpool je medzinárodne uznávaný ako významné kultúrne centrum s bohatou históriou predovšetkým v oblasti populárnej hudby. Počas 60. rokoch bolo mesto známe aj svojimi básnikmi napríklad Rogerom McGoughom a Adrianom Henrim.
Významným hudobným telesom v meste je Kráľovský liverpoolský symfonický orchester, ktorý usporadúva koncerty v "Philharmonic Hall". Bohatá história divadelného umenia sa odráža v mnoho divadlách nachádzajúcich sa v Liverpoole - "Empire", "Everyman", "Liverpool Playhouse", "Neptune", "Philharmonic Hall", "Royal Court" a "Unity".
V Liverpoole sa nachádza aj niekoľko významných galérií – Walker Art Gallery uchováva mimo iné obrazy prerafaelistov, Sudley House obsahuje zbierky moderného umenia a Tate Liverpool zo zbierkami moderného umenia z kolekcie Tate Gallery. 
Z Liverpoolu nevysiela žiadna významná lokálna televízna stanica. Mesto je pokryté vysielaním miestnych televízií sídliacich v Manchesteri napríklad "ITV Granada" a regionálne štúdio BBC, aj keď niektoré vysielacie štúdia sa nachádzajú v Liverpoole. V meste sídlia niektoré televízne produkčné spoločnosti napríklad "Mersey Television". V Liverpoole sú vydávané niektoré noviny s lokálnym zameraním – denník "Daily Post" a večerník "Echo". Medzi miestne rádiové stanice patrí napríklad "BBC Radio Merseyside", "Juice FM", "Radio City" a "Magic 1548". 
Náboženské stavby.
Veľké množstvo imigrantov a námorníkov prechádzajúcich prístavom viedlo k tomu, že v meste boli zastúpené rôzne náboženstvá. Farným kostolom v Liverpoole je anglikánsky Our Lady and St Nicholas, ktorý od roku 1257 stojí blízko pobrežia. Ďalšími významnými chrámami sú grécky ortodoxný Church of St Nicholas (postavený v byzantskom slohu) a Gustav Adolfus Kyrka (kostol švédskych námorníkov). 
Bohatstvo Liverpoolu ako prístavného mesta sa odrazilo vo výstavbe dvoch katedrál. Obidve boli postavené v 20. storočí. Anglikánska katedrála, navrhnutá sirom Gilesom Gilbertom Scottom, má jednu z najdlhších chrámových lodí, najväčší organ a najhlasnejšie zvonenie. Rímskokatolícka katedrála mala byť pôvodne ešte väčšia ako Liverpoolska katedrála ale z týchto plánov nakoniec zišlo. Aj napriek tomu sa pyšní najväčším panelom farebného skla na svete. 
V Liverpoole sa tiež nachádza mnoho synagóg. Jednou z najvýznamnejších je Princes Road Synagogue. Existuje tu aj jedna z najstarších mešít vo Veľkej Británii, postavená už roku 1887 Williamom Abdullahom Quilliamom, právnikom, ktorý konvertoval k islamu. V súčasnej dobe je hlavnou mestskou mešitou mešita Al-Rahma.
Ostatné stavby.
Oblasť v okolí William Brown Street je označovaná ako mestská kultúrna štvrť. Nachádzajú sa tu niektoré stavby dôležitých kultúrnych inštitúcií ako William Brown Library, Walker Art Gallery a World Museum Liverpool, tri z množstva Liverpoolských neoklasicistických budov. Blízko sa nachádza St. George's Hall, jedna z najpôsobivejších neoklasicistických stavieb, slúžiaca ako koncertná sála aj súdna sieň. Liverpoolska radnica, pochádza z roku 1754 a vyznačuje sa bohatou výzdobou interiéru. Termín "Red Brick University" používaný pre označenie mnohých britských vysokých škôl bol inšpirovaný "Victoria Building" University od Liverpool, známou pre jej hodinovú vežu.
Vzdelanie.
Jednou z najznámejších štátnych škôl v Liverpoole je Liverpool Blue Coat School, založená už roku 1708 a prevádzkovaná dodnes. Významné súkromné školy v meste sú Liverpool College a St. Edward's College, ktorá sa nachádza na predmestí Liverpoolu.
V meste sídlia tri univerzity – University of Liverpool, Liverpool Hope University a Liverpool John Moores University – pôvodne polytechnika, ktorá obdržala štatút univerzity roku 1992. Ďalšou významnou vzdelávacou inštitúciou je Liverpoolska škola tropických chorôb, založená pre riešenie problémov súvisiacich s námorným obchodom.
Liverpoolsky inštitút divadelného umenia bol založený roku 1996 Paulom McCartneym, bývalým členom skupiny Beatles, na podporu umelcov a technikov. Tento inštitút je pridružený k "Liverpool John Moores University".
Šport.
V Liverpoole sídlia dva futbalové kluby hrajúce v FA Premier League – Liverpool F.C. na štadióne Anfield a Everton F.C. na štadióne Goodison Park. Obidva sa môžu pochváliť bohatou históriou – Liverpool je 19-násobný anglický majster, šesťkrát vyhral Ligu majstrov a Anglický pohár. Everton je klub, ktorý hrá v Premier League najdlhšie, je 9-násobný anglický majster, päťkrát vyhral Anglický pohár a raz Pohár víťazov pohárov.
V dostihovom areáli v Aintree na sever od mesta (na predmestí "Sefton") sú každoročne usporadúvané dostihové preteky Grand National. Ide o jednu z najvýznamnejších dostihových akcií s medzinárodnou účasťou. Táto akcia trvá niekoľko dní a je usporadúvaná na začiatku apríla. 
Známym atletickým klubom je "Liverpool Harriers", ktorého domovským štadiónom je "Wavertree Athletics Centre". Liverpool má tiež bohatú boxerskú históriu s takými menami ako sú John Conteh, Alan Rudkin a Paul Hodkinson.
Turistické atrakcie.
Prístav.
V roku 2004 bolo Liverpoolske pobrežie vyhlásené UNESCO pamiatkou svetového dedičstva, odrážajúce tak význam mesta v rozvoji námorného obchodu a technologického rozvoja dokov. Najznámejším dokom je Albertov dok – prvý uzavretý dok postavený z nehorľavého materiálu a prvá stavba vo Veľkej Británii vybudovaná iba z liatiny, tehál a kameňa. Autorom projektu bol Jesse Hartley. V 80. rokoch 20. storočia bol rekonštruovaný a obsahuje najviac chránených stavieb vo Veľkej Británii. Časť pôvodného doku je dnes sídlom Merseyside Maritime Museum, Muzeum Liverpoolu a Tate Liverpool. Ďalšou zaujímavou stavbou je tu "Stanley Dock Tobacco Warehouse", skladisko postavené roku 1901 a vo svojej dobe budova s najväčšou zastavanou plochou.
Ďalšou zaujímavou oblasťou je Pier Head, kde sa nachádzajú "tri grácie" – tri najznámejšie Liverpoolske budovy. Royal Liver Building, postavená na začiatku 20. storočia, ohraničená dvomi vysokými vežami na ktorých vrcholoch sa nachádzajú sochy "Liver Bird" (symbol Liverpoolu – vták vzdialene pripomínajúci orla). Cunard Building – pôvodné ústredie lodnej spoločnosti "Cunard". Port of Liverpool Building – pôvodné sídlo úradu "Mersey Docks and Harbour Board" regulujúceho prevádzku v doku.
V roku 2021 bol prístavu status pamiatky svetového dedičstva odňatý.

</doc>
<doc id="83599" url="https://sk.wikipedia.org/wiki?curid=83599" title="Maurikios I.">
Maurikios I.

Maurikios I. (* 539, † 602) bol v rokoch 582 až 602 cisárom byzantskej ríše a jedným z najdôležitejších ranobyzantských panovníkov vôbec. Jeho vláda sa vyznačovala predovšetkým obrannými bojmi na hraniciach.
Flavius Mauricius Tiberius pochádzal z Arabissu v Kappadócii a bol úspešným vojvodcom. Adoptoval ho cisár Tiberios II., po ktorého smrti nastúpil na trón. Doba jeho vlády je veľmi dobre zdokumentovaným obdobím doznievajúcej neskorej antiky (najdôležitejším prameňom je dielo alexandrijského historika Theofylakta Simokatta).
Maurikios I. musel pokračovať vo vojne so sásánovskou ríšou, ktorá vypukla už v roku 572 počas vlády Justinia II. Vojna skončila až v roku 591 dosadením Husrava II. Rimanmi na perzský trón potom, ako bol porazený perzský uzurpátor Báhrám Čóvén. V mierovej zmluve Husrav II., ktorého adoptoval pravdepodobne Maurikios, odstúpil Rimanom za ich pomoc severnú Mezopotámiu, značnú časť Arménska a Ibériu (východné Gruzínsko), dôsledkom čoho Maurikios donútil Arménov k cirkevnej únii s Konštantínopolom.
Po víťazstve na východe sa Maurikios obrátil na Balkán proti Avarom a kvôli tomu premiestnil značné množstvo bojovnej arménskej šľachty do juhovýchodnej Európy. Slovania, ktorí spoločne s Avarmi už celé desaťročia podnikali lúpežné ťaženia do rímskych provincií na Balkáne, sa začali od osemdesiatych rokov šiesteho storočia trvalo usídľovať na tomto území. Ťaženia v Thrákii napriek tomu prebiehali s rozdielnym úspechom a hoci počas úspešných vojenských operácií dosiahli rímske vojská v roku 593 prvý raz po dlhej dobe Dunaj, Slovanské prenikanie do Grécka sa mu zamedziť nepodarilo. Zostávajúce talianske územia usporiadal do novej správnej jednotky tzv. exarchát Ravenna, čím aspoň spomalil prenikanie Langobardov do krajiny. Rímske územie v Afrike bolo podobne zmenené na kartáginský exarchát.
Maurikios chcel zrejme naďalej zachovať nárok Konštantínopola na vládu nad celým územím starého rímskeho impéria, na čo poukazuje ním stanovené pravidlo nástupníctva: ríša (vrátane západného územia, ktoré bolo z väčšej časti pod germánskou vládou) mala byť riadená spoločnou vládou jeho štyroch synov a tým mala zostať zaručená jej jednota. Táto koncepcia vlády pripomína niekdajšiu Diokleciánovu tetrarchiu, ale plány nakoniec zmarila cisárova násilná smrť.
Zdalo sa, že Maurikiove opatrenia povedú k vnútornej konsolidácii ríše (aj vďaka mieru na východnej hranici). Ale keď vojsku prikázal prezimovať na nepriateľskom území severne od Dunaja, pretože chcel ušetriť na nákladoch na jeho údržbu, vypukla vzbura. Vojaci menovali dôstojníka Fokasa za exarchu a obsadili Konštantínopol. Maurikia a celú jeho rodinu, vrátane štyroch synov, krutým spôsobom usmrtili (ortodoxná cirkev ho uctieva ako svätého), a Fokas nastúpil na trón. Zatiaľ na východe Husrav II. využil vzburu proti Maurikiovi ako zámienku na obnovenie vojny proti Rimanom.
Maurikios, na dvore ktorého ešte znela latinčina (v armáde ako aj v správe), je celkovo hodnotený ako schopný cisár a veliteľ, aj keď Theofylaktos ho zrejme opísal až príliš pozitívne. Pokúšal sa presadiť nárok na vládu nad celým niekdajším impériom, ale ako dokladá jeho koniec, narazil na neprekonateľný vnútorný odpor.
Podporoval vedy a umenie. Údajne napísal aj najslávnejšiu neskoroantickú vojenskú príručku, Strategikon (Taktika), rozdelenú do dvanástich kníh. Podľa niektorých historikov skončila antika práve Maurikiovou smrťou, pretože počas krízy, ktorá mala nasledujúcich štyridsať rokov otriasať rímskou ríšou, sa charakter rímskeho štátu a spoločnosti zásadným spôsobom zmenil.

</doc>
<doc id="83601" url="https://sk.wikipedia.org/wiki?curid=83601" title="Pevné častice (emisie)">
Pevné častice (emisie)

Pevné častice (iné názvy: tuhé častice, sypká hmota, nepresne: "(pevné) prachové častice"; po anglicky "particulates", alebo "particulate matter" – PM) sú drobné pevné alebo kvapalné častice rozptýlené vo vzduchu. Dosahujú priemerné veľkosti od menej ako 10 nanometrov až nad 100 mikrometrov. Môžu byť tvorené len pár molekulami, alebo byť väčším zhlukom látky, ktorý je ešte vzduch schopný unášať.
Zdroje emisií.
Zdrojom emisií pevných častíc môže byť samotná príroda, ale aj činnosť človeka. Medzi prírodné zdroje patria:
Ľudskou činnosťou vytvorené zdroje sú napríklad:
Emisie spaľovacích motorov.
Pevné častice emitované spaľovacími motormi je možné rozdeliť na dve skupiny :
10 až 20 % emisií pevných častíc spaľovacieho motora má pôvod v mazacom oleji motora.
Mechanizmy vzniku rozpustných častíc.
Polycyklické aromatické uhľovodíky sa môžu dostávať do spalín nasledovnými mechanizmami: 
Posledné dva mechanizmy pôsobia nasledovne. Polycyklické aromatické uhľovodíky sa zo spaľovacieho priestoru dostávajú do mazacieho oleja, v ktorom sa zvyšuje ich koncentrácia s dobou používania. Po dostatočnom znečistení mazacieho oleja sa tento stáva ich zdrojom, t. j. olejová náplň pôsobí ako zásobník pre ich produkciu. Podobne pôsobí aj výfukové potrubie na ktorého vnútorný povrch sa pri jeho nižších teplotách ukladajú polycyklické aromatické uhľovodíky vo forme úsad a pri zvýšených teplotách (vysoké otáčky a vysoké zaťaženie) opäť uvoľňujú. 
Zaťaženie a otáčky sú významným faktorom pri rozdelení podielov celkových emisií polycyklických aromatických uhľovodíkov na jednotlivé zdroje. Pri nízkom zaľažení a nízkych otáčkach sú hlavným zdrojom nespálené polycyklické aromatické uhľovodíky z paliva, so zvyšovaním zaťaženia a otáčok sa stávajú podstatnými ostatné mechanizmy vzniku emisií.
Mechanizmy vzniku sadzí.
Sadze sa tvoria v podmienkach miestneho nedostatku kyslíka. V týchto oblastiach spotrebuje väčšinu kyslíka reaktívnejší vodík, následkom čoho zostávajú voľné molekuly uhlíka. Na ne sa naväzujú aj prítomné nespálené uhľovodíky a takéto zhluky sa spájajú do väčších častíc.
Vplyv na živý organizmus.
Niektoré z polycyklických aromatických uhľovodíkov sú karcinogénne. V podmienkach, aké sa vyskytujú pri spaľovaní v spaľovacích motoroch, môžu obsahovať aj atómy síry a dusíka ktoré ešte zväčšujú ich karcinogénny účinok.

</doc>
<doc id="83602" url="https://sk.wikipedia.org/wiki?curid=83602" title="Štefan Harabin">
Štefan Harabin

JUDr. Štefan Harabin (* 4. máj 1957, Ľubica) je slovenský právnik, bývalý sudca, bývalý predseda Najvyššieho súdu SR, bývalý podpredseda vlády a bývalý minister spravodlivosti. V prezidentských voľbách v roku 2019 a 2024 neúspešne kandidoval na post prezidenta SR.
Životopis.
Mladosť a pôsobenie ako sudca.
Štefan Harabin sa narodil 4. mája 1957 v obci Ľubica v okrese Kežmarok. Právo vyštudoval na Právnickej fakulte Univerzity Pavla Jozefa Šafárika v Košiciach. Sudcovskú prax začínal ako justičný čakateľ Krajského súdu v Košiciach v roku 1980. Do funkcie sudcu z povolania bol zvolený 1. januára 1983. Do roku 1989 bol členom a funkcionárom Komunistickej strany Česko-Slovenska na Okresnom súde v Poprade. Po Nežnej revolúcii od roku 1990 pôsobil na Krajskom súde v Košiciach a v roku 1991 ho zvolili za sudcu Najvyššieho súdu Slovenskej republiky. V rokoch 19982003 a 20092014 bol predsedom Najvyššieho súdu Slovenskej republiky. 
Minister spravodlivosti (2006 – 2009).
Od 4. júla 2006 do roku 2009 bol ministrom spravodlivosti Slovenskej republiky. Na tento post ho nominovala Ľudová strana – Hnutie za demokratické Slovensko. 
Ako minister spravodlivosti sa snažil zrušiť Špeciálny súd a Úrad špeciálnej prokuratúry. V októbri 2006 v priebehu dvoch dní odvolal sedem predsedov krajských či okresných súdov. O svoje funkcie prišli predsedovia krajských súdov v Bratislave (Darina Kuchtová), v Banskej Bystrici (Ľudovít Bradáč) a v Žiline (Róbert Urban). Róbert Urban kvôli svojmu odvolaniu viedol súdny spor, v ktorom Najvyšší súd rozhodol, že jeho odvolanie bez udania dôvodu bolo v súlade so zákonom, no Ústavný súd SR rozhodol, že v tejto veci Najvyšší súd rozhodol svojvoľne. Minister odvolával aj predsedov okresných súdov – v Žiline Petra Hrnčiara, vo Veľkom Krtíši Milana Ružičku, v Dolnom Kubíne Petra Bebeja a v Bratislave Gabrielu Sobolovskú. Zameral sa najmä na súdy, ktoré najviac spolupracovali s predchádzajúcim vedením na zavádzaní reformy súdnictva: napríklad s prvým krajským súdom, ktorý pripravil prechod na zreformovaný systém práce – išlo o banskobystrický súd, ktorého predseda Ľudovít Bradáč bol odvolaný.
Návrat na Najvyšší súd SR (2009 – 2014).
22. júna 2009 bol Súdnou radou SR opätovne zvolený na post predsedu Najvyššieho súdu SR.
V roku 2014 nebol opätovne zvolený za predsedu Najvyššieho súdu SR. Pri voľbe získal len 6 hlasov z potrebných 10. Harabin však vyhlásil: „Ja som prehral? Veď som mal najviac hlasov. Ja som vyhral.“
Kandidatúry na prezidenta Slovenskej republiky.
2019.
Štefan Harabin ako sudca Najvyššieho súdu ohlásil 18. apríla 2018, že plánuje v nadchádzajúcich prezidentských voľbách kandidovať na prezidenta SR. Svoju kandidatúru potvrdil 15. novembra 2018, kedy doručil 31 993 podpisov občanov súhlasiacich s jeho kandidatúrou. Kandidoval ako nezávislý kandidát, podporili ho tiež strany KDŽP a NK.
Harabin sa vo volebnej kampani profiloval ako kresťanský a národný kandidát a akcentoval potrebu návratu vlády práva do štátu. Vo voľbách nakoniec získal 307 823 hlasov (14,34 %), čo mu stačilo na tretie miesto. Do druhého kola nepostúpil, napriek tomu sa pasoval za „jednoznačného víťaza volieb“.
2024.
Harabin kandidoval aj v prezidentských voľbách v roku 2024. Podpisy pod kandidatúru vyzbieral 26. januára 2024. Podporu mu vyhlásili tieto strany: SNS, REPUBLIKA, NK/NEKA, KSS, DOMOV, SOS a VB
V prvom kole volieb získal 264 579 (11,74 %) platných hlasov a skončil na 3. mieste.
Pôsobenie v strane VLASŤ (od 2019).
Po úspechu v prezidentských voľbách, kedy Harabin predčil aj Mariana Kotlebu, začal s prípravou na založenie novej politickej strany pre nadchádzajúce parlamentné voľby. Nová strana okolo Štefana Harabina nakoniec nevznikla založením, VLASŤ vznikla 24. júna 2019 iba premenovaním dovtedajšej Strany občianskej ľavice. Predsedom strany sa nestal Harabin, ale jeho dlhoročná kolegyňa Anna Žatková. VLASŤ čoskoro ohlásila kandidatúru vo voľbách do Národnej rady v roku 2020.
Kandidatúra na predsedu Najvyššieho súdu.
5. septembra 2019 Harabin oznámil, že nebude ďalej kandidovať na predsedu Najvyššieho súdu. Svoje rozhodnutie odôvodnil takto: "„Čaputová bez štipky hanby vyhlásila, že ak jej právoplatne zvolený predseda Najvyššieho súdu nebude po vôli, odmietne ho vymenovať. Ona je presným a ukážkovým príkladom toho, ako sa nám vrcholná politická kasta snaží ukradnúť vlasť a zobrať si ju celú pre seba.“" Čaputová niekoľko dní predtým povedala, že kandidáta, ktorého zvolí Súdna rada do funkcie nevymenuje automaticky. "„Nebudem vymenovávať osoby, ktoré by mali sporný – či už profesijný, alebo osobnostný – príbeh. To znamená, ktoré by v danom období neprispeli k dôveryhodnosti justície,“" vyhlásila. Harabin zostáva sudcom Najvyššieho súdu, v nasledujúcich voľbách môže kandidovať ako nezávislý, ak ním chce ostať aj naďalej.
Predvolebná kampaň pred voľbami do NR SR 2020.
Vzhľadom na podobne zamerané programy sa na jeseň 2019 uvažovalo o možnej spolupráci strany VLASŤ s ĽSNS Mariana Kotlebu. Nakoniec sa však Harabin rozhodol kandidovať samostatne a počas spoločnej tlačovej konferencie s Kotlebom sa ukázalo, že so spojením oboch strán ani nepočítal. Harabin vo volebnej kampani vystupoval so sloganom "Ukradli našu vlasť. Vráťme ju ľuďom!" a s programom spravodlivosti a práva pre každého.
Kontroverzie.
Kauza telefonátu s Bakim Sadikim.
V roku 2008 bol zverejnený prepis telefonického rozhovoru z roku 1994 medzi Štefanom Harabinom a albánskym narkobarónom Bakim Sadikim. Baki Sadiki bol v roku 2013 odsúdený na 22 rokov väzenia za nedovolenú výrobu omamných a psychotropných látok a prekurzorov, ich držanie a obchodovanie na medzinárodnej úrovni. Harabin telefonát aj akýkoľvek vzťah so Sadikim odmieta. Napriek tomu priznáva, že pozná „manželku dotyčného človeka, ktorý nikdy nebol právoplatne odsúdený“. V skutočnosti bol Sadiki už v rokoch 1979 až 1987 právoplatne odsúdený trikrát.
Generálny prokurátor Dobroslav Trnka v roku 2008 verejne potvrdil, že prepis telefonátu bol súčasťou ich dohľadového spisu. Harabin za to prokuratúru žaloval, pričom žiadal odškodné 300-tisíc eur. Na súde v roku 2013 prokuratúra opätovne potvrdila, že rozhovor existuje a uviedla presné číslo rozhodnutia súdu, ktoré schválilo odpočúvanie. Okresný súd Bratislava I na pojednávaní 10. apríla 2018 priznal Harabinovi nemajetkovú ujmu vo výške 150-tisíc eur. Rozsudok nie je právoplatný. Okresný súd Bratislava I rozhodol o odškodnom 150-tisíc už v roku 2012, ktoré potvrdil aj Krajský súd, avšak po mimoriadnom odvolaní sa spor dostal až na Najvyšší súd, ktorý rozhodnutie zrušil a kauzu vrátil späť na nižšie súdy. Krajský súd, ktorý rozhodoval o odškodnom, sa vôbec nezaujímal, či prepis existuje a či Harabin so Sadikim volal. Podľa krajského súdu Trnka porušil povinnosť mlčanlivosti. Podľa právnika Petra Wilflinga sa súd vôbec nezaoberal paragrafom 6 Trestného poriadku o poskytovaní informácií o trestnom konaní. Podľa Wilflinga musia verejní činitelia strpieť väčšiu pozornosť verejnosti a je vo verejnom záujme, aby sa mohli občania dozvedieť informáciu, ktorá by mohla spochybniť ich dôveryhodnosť.
Kauza odsúdenia Bystríka Janíka.
V kauze s františkánskym kňazom Bystríkom Janíkom išlo o Štátnou bezpečnosťou zinscenovaný súdny proces, v ktorom sa kňaza v roku 1985 pokúšali obviniť, že oklamal vdovu Teréziu Kňažíkovú a získal od nej podvodom peniaze. Tá to pôvodne dementovala s tým, že ich mu darovala dobrovoľne. Prokurátor pre Janíka navrhoval nepodmienečný trest. Štefan Harabin bol v tom čase sudcom okresného súdu v Poprade. Ním vedený senát s členmi Michalom Pješčakom a Cyrilom Hečkom 15. októbra 1985 rozhodol o oslobodení obžalovaného, keďže skutok podľa neho nebol trestným činom. Tento rozsudok však nebol v tejto kauze konečný. Prokurátor však vo veci podal odvolanie na Krajský súd v Košiciach, kde už Kňažíková zmenila výpoveď a preto krajskí sudcovia zrušili pôvodné rozhodnutie a vrátili spis Harabinovmu senátu. Ten v roku 1986 už nevydal oslobudzujúci rozsudok, ale naopak Janíka odsúdil na 28 mesiacov väzenia nepodmienečne. Janík, ako aj prokurátor, sa odvolali, krajský súd však rozsudok potvrdil a ešte pridal dva mesiace k verdiktu. V júli 1986 Janík žiadal z dôvodu zlého zdravotného stavu o odklad výkonu trestu, čomu však Harabin nevyhovel. Janík bol vo väzení od júla 1986 do októbra 1987, kedy ho podmienečne prepustili v zlom zdravotnom stave. Odišiel žiť do Prahy k tamojším tajným františkánom. Bol chorý a chradol, túlal sa po Prahe. Na základe informácií pražských františkánov bol pravdepodobne na jeho celu vo väzení nasadený agresívny úchylný väzeň, čo sa mohlo podpísať pod jeho predčasnú smrť vo veku 46 rokov. Bol posledným tajným kňazom a rehoľníkom na Slovensku, ktorý neprirodzene a násilne zomrel následkom perzekúcií komunistického režimu a jeho justície. 
Harabin neskôr menil svoje stanovisko k prípadu. V rokoch 2005-2006 tvrdil, že Janíka súdil pre podvod, vo svojej knihe "Súdnosť" z roku 2018 hovoril o tom, že šlo o proces pre Janíkovu vieru. V januári 2020 Harabin pred parlamentnými voľbami prezentoval svoju údajnú nevinu v tejto kauze tým, že zverejnil prvý oslobodzujúci rozsudok, následný usvedčujúci rozsudok však zamlčal.
Kauza odmien pre predsedu Najvyššieho súdu.
V čase pôsobenia Harabina na poste predsedu Najvyššieho súdu SR mu boli v priebehu rokov 2009-2010 pochybne vyplatené odmeny vo výške 113 tisíc € (približne 3,4 milióna Sk). Odmeny schválila vtedajšia ministerka spravodlivosti Viera Petríková, ktorá bola blízkou známou Harabina a sa stala ministerkou po ňom. Kontrolóri NKÚ v roku 2017 tiež zistili, že Harabin ako predseda NS SR vyplácal odmeny sudcom nerešpektujúc zásadu rovného zaobchádzania. Sudcovia, ktorí predsedu kritizovali, dostali odmeny 50 €, kým tí, ktorí s ním boli spriaznení, až 30 000 €.
Zadržanie NAKA.
16. mája 2022 Harabina zatkli vyšetrovatelia Národnej kriminálnej agentúry z dôvodu obvinenia z prečinu hanobenia národa, rasy a presvedčenia a schvaľovania agresie Ruska voči Ukrajine na svojom verejnom profile. Obvinenie súvisí s postom na Facebooku, ktorým mal schvaľovať ruskú inváziu na Ukrajine. Harabina v ten deň po niekoľkých hodinách prepustili.
Osobný život.
Harabin je druhýkrát ženatý a má štyri deti. Jeho druhá manželka Gabriela bola počas úradovania ministerky Viery Petríkovej, Harabinovej nástupníčky v úrade a rovnako nominantky ĽS-HZDS, zamestnaná na Ministerstve spravodlivosti. Syn Branislav je od roku 2017 sudcom, v minulosti sa stal justičným čakateľom ešte skôr, než získal diplom z práva, pričom inštitút justičného čakateľa opätovne zaviedol do praxe Štefan Harabin.

</doc>
<doc id="83603" url="https://sk.wikipedia.org/wiki?curid=83603" title="Aškenázski Židia">
Aškenázski Židia

Aškenázski Židia alebo aškenáziovskí Židia alebo Aškenázi () sú Židia pochádzajúci zo stredovekých židovských komunít v Porýní. Spolu so sefardskými Židmi sú najvýznamnejšou etnickou podskupinou židovského národa.
Označenie "Aškenázi" vzniklo z hebrejského výrazu pre Nemecko — Aškenaz (אשכנז). Od 10. do 19. storočia sa rozšírili prevažne na východ a zakladali komunity v Nemecku, Poľsku, Rusku, v strednej a východnej Európe, ale aj inde. Východoeurópski Aškenázi si až do holokaustu zachovali svoju kultúrnu osobitosť a špecifické náboženské zvykové právo (tzv. "aškenázsky minhag"). Dorozumievali sa hlavne jazykom jidiš alebo slovanskými jazykmi zmiešanými s hebrejčinou (napr. dnes už zaniknutý "lešon kenaan", ako sa označovala tzv. "židovská čeština", ale aj iné židovsko-slovanské jazyky). Naproti tomu Židia v Nemecku a vo Francúzsku sa od 18. storočia začali hlavne vďaka vplyvu haskaly a občianskemu zrovnoprávneniu rýchlo kultúrne aj nábožensky asimilovať.
Napriek tomu, že v 11. storočí predstavovali len 3 % celosvetovej židovskej populácie, v roku 1931 bolo až 92 % Židov na svete aškenázskeho pôvodu. Dnes predstavujú asi 80 % židovskej populácie na celom svete. Väčšina historických židovských komunít v Európe je aškenázskeho pôvodu, s výnimkou komunít v stredomorskej oblasti. Mnohí Židia, ktorí z Európy emigrovali na iné kontinenty (predovšetkým do Spojených štátov), sú východní Aškenázi. 
História.
Historicky je možné doložiť existenciu židovských komunít na sever od Álp a Pyrenejí od 8. - 9. storočia. Začiatkom 10. storočia už bola židovská populácia na severe Európy pevne usídlená, v roku 1066 prišli Židia spolu s normanskými dobyvateľmi do Anglicka a v tom istom čase osídlili aj Porýnie. S nástupom križiackych výprav a vyháňania z viacerých európskych krajín - z Anglicka (1290), Francúzska (1394) a niektorých regiónov Nemecka (15. storočie) - boli Židia nútení migrovať na východ do Poľska, Litvy a Ruska. 
Celé stáročia bola ekonomická aktivita Židov orientovaná na obchod, predaj a finančníctvo (úverové služby), a to v dôsledku kresťanských predpisov, platných vo väčšine európskych krajín, ktoré Židom zakazovali vykonávať určité činnosti a znemožňovali dôležité finančné transakcie (ako napríklad pôžičky na úrok, ktoré boli považované za hriech úžery) medzi kresťanmi. V 15. storočí sa aškenázska komunita v Poľsku stala najväčšou židovskou komunitou v diaspóre, čo sa nezmenilo až do holokaustu.

</doc>
<doc id="83604" url="https://sk.wikipedia.org/wiki?curid=83604" title="Babylonský exil">
Babylonský exil



</doc>
<doc id="83605" url="https://sk.wikipedia.org/wiki?curid=83605" title="Aškenázi">
Aškenázi



</doc>
<doc id="83606" url="https://sk.wikipedia.org/wiki?curid=83606" title="Sefardskí Židia">
Sefardskí Židia

Sefardskí Židia (iné názvy: Sefardi, zriedkavo: Sefardimovia, sefardim; ) sú prúd európskeho židovstva, predstavovaný pôvodne v stredoveku Židmi Pyrenejského polostrova (Španielska a Portugalska) a neskôr, po vyhnaní týchto Židov z Pyrenejského polostrova v rokoch 1492 – 1497 a 1531, ich potomkami, ktorí sa uchýlili do rôznych končín sveta. 
V prvých storočiach po vyhnaní sa usídlili zväčša v okolí Stredozemného mora, najmä na Balkáne. Dnes žijú hlavne v Izraeli, USA, vo Francúzsku, v Holandsku a v Turecku.
Označenie pochádza z hebrejského výrazu pre Španielsko – "Sefarad" (ספרד). 

</doc>
<doc id="83607" url="https://sk.wikipedia.org/wiki?curid=83607" title="Sefardi">
Sefardi



</doc>
<doc id="83610" url="https://sk.wikipedia.org/wiki?curid=83610" title="Patrick Maynard Stuart Blackett">
Patrick Maynard Stuart Blackett

Patrick Maynard Stuart Blackett (* 18. november 1897, Londýn, Spojené kráľovstvo – † 13. júl 1974, Londýn) bol britský astronóm a experimentálny fyzik, ktorý v roku 1948 za objav dvojice pozitrón - elektrón dostal Nobelovu cenu za fyziku.

</doc>
<doc id="83611" url="https://sk.wikipedia.org/wiki?curid=83611" title="Patrick Blackett">
Patrick Blackett



</doc>
<doc id="83612" url="https://sk.wikipedia.org/wiki?curid=83612" title="Justín II.">
Justín II.

Justín II. (iné mená: Justin II., Justinus II., Iustinus II., Justinos II., I(o)ustinos II., zriedkavejšie: Justinius II., Iustinius II.; * 520 – † 5. október 578) bol byzantský cisár od 14. novembra 565 až do smrti.
Nástup na trón.
Justínovými rodičmi boli Dulcidius a Vigilantia, sestra cisára Justiniána I. Vďaka svojmu postaveniu na cisárskom dvore a svojej žene Sofii, ktorá bola neterou cisárovnej Theodory, získal po Justiniánovej smrti cisársky titul. Existoval síce ešte iný kandidát, ktorý sa tiež volal Justinus a aj on bol synovcom Justiniána, toho však čoskoro odstránili.
Prvé dni Justínovej vlády boli celkom sľubné: zaplatil dlhy svojho strýka, osobne sa staral o súdnictvo a vyzval na rešpektovanie náboženskej tolerancie. Nezanedbával západ, ale snažil sa udržať tamojšie územia. No z dôvodu chýbajúcej aristokracie a nevraživosti miestneho miestodržiteľa zostalo jeho úsilie neúčinné. Vo vnútorných záležitostiach spôsobila onedlho problémy jeho protimonofyzitská náboženská politika.
Obrana ríše.
Jednou z kľúčových udalostí jeho vlády bola invázia Langobardov vedených kráľom Alboinom do Talianska v roku 568. Germánski Langobardi si počas niekoľkých rokov podrobili veľké časti krajiny a takmer úplne tým zmarili reštauračné dielo Justiniána I. Ich vpád je všeobecne považovaný za poslednú etapu germánskeho sťahovania národov a za jeden z možných koncov antiky. Justín sa nedokázal postaviť na odpor proti útočníkom aj preto, že svoju pozornosť musel sústrediť na sever a na východ: Na Dunaji dal pokyn na celý rad skôr neúspešných ťažení proti prenikajúcim Avarom, kým na východe v roku 572 znovu vypukla vojna proti Sasánovcom, s ktorými uzatvorili Rimania mier iba pred desiatimi rokmi. Príčinou boli dovtedy nevyriešené spory v oblasti Kaukazu, okrem toho neustále dochádzalo k prepadom rímskeho územia arabským kmeňom Lachmovcov, ktorí boli perzskými spojencami. Neskoroantickí autori Justínovi vytýkali aj to, že ľahkomyseľne vyprovokoval vojnu tým, že podporoval povstanie v Peržanmi kontrolovanej časti Arménie. Dôvodom na vojnu bola tiež nespokojnosť Rimanov s potrebou platiť Peržanom každoročný tribút, ktorý dohodol Justinián v roku 562. Aj keď obe strany boli pripravené na vojnu rovnako zle, dosiahli Peržania pod vedením Husrava I. niekoľko významných úspechov.
Sasánovske vojska sa prevalili Mezopotámiou a v roku 573 dobyli dôležitú pevnosť Daru. Spojenectvo s Turkami, ktorí mali napadnúť Peržanov zozadu, neprinieslo očakávaný výsledok. Naopak, Turci sami onedlho zaútočili na Východorímsku ríšu. Zdá sa, že zlé správy z bojiska uškodili Justinianovmu duševnému zdraviu. Napriek tomu ale aj Rimania dosiahli niektoré úspechy: Justinianov vojvodca Justinián, brat cisárom odstráneného pretendenta trónu Justína, dosiahol skvelé víťazstvo v bitke pri Melitene. Bola to do tých čias jedna z najťažších perzských porážok v bojoch s Rimanmi. Kráľ Husrav I. vyviazol len s veľkou námahou. Napriek tomu tento úspech sa neukázal ako rozhodujúci. Peržania sa z porážky rýchlo spamätali a Justíns bol nakoniec nútený vykupovať si neistý pokoj zbraní každoročným poplatkom. Toto prímerie sa ale vzťahovalo len na Mezopotámiu, Arménia bola z tohto ustanovenia vyňatá a prímerie nevydržalo príliš dlho. Už v roku 578 boje začali nanovo.
Smrť a nástupníctvo.
Od roku 574 sa prejavovali príznaky Justínovej duševnej choroby. Na radu svojej manželky Sofie Justín 7. decembra 574 ustanovil úspešného vojvodcu Tiberia za svojho spolucisára. Ten odvtedy prakticky sám vykonával všetky štátne záležitosti. Keď Justín, ktorého vláda je moderným výskumom hodnotená prevažne negatívne (oproti historickým prameňom), roku 578 zomrel, stal sa Tiberios bez problémov jeho nástupcom.

</doc>
<doc id="83613" url="https://sk.wikipedia.org/wiki?curid=83613" title="Tatra 11">
Tatra 11

Tatra 11 bol malý automobil vyznačujúci sa jednoduchou a trvácnou konštrukciou, využívajúci chrbticový nosný rám, výkyvné polonápravy vzadu a vzduchom chladený plochý motor.
Konštruktérom tohto vozidla bol Hans Ledwinka, ktorý práve u T-11 položil základy tzv. tatrováckej koncepcie, ktorá sa používa u ťažkých nákladných automobilov Tatra až do dnešných dní.
Tatra 11 mala dvojvalcový vzduchom chladený plochý motor (tzv. „boxer“) s objemom 1056 cm³, s rozvodom OHV a výkonom 8,8 kW (12 PS) pri 2500-2800 ot/min., ktorý cez 4-stupňovú prevodovku s ovládacou pákou v strede vozidla poháňal zadnú výkyvnú nápravu. Predná náprava bola tuhá. Brzdená bola iba zadná náprava, na každej strane však boli zdvojené brzdové čeľuste pôsobiace na ten istý široký brzdový bubon – jeden pár slúžil pre prevádzkovú a druhý pre ručnú brzdu.
Odpruženie bolo riešené listovými pružinami – vzadu s progresívnou charakteristikou, vpredu doplnené trecím pákovým tlmičom.
Celá konštrukcia bola na dobu vzniku veľmi pokroková a vynikala pevnosťou a trvanlivosťou pri relatívne nízkej hmotnosti podvozku 500 kg.
Vozidlo dosahovalo maximálnu rýchlosť okolo 70 km/h. Pre T-11 sa používali rôzne druhy otvorených, aj uzavretých karosérií.
Upravené vozidlá Tatra 11 využívala továreň aj v automobilovom športe, kde dosiahli viaceré úspechy, spravidla pod vedením továrenského jazdca Josefa Veřmiřovského.
Tatru 11 nahradil v roku 1926 inovovaný model Tatra 12, ktorý sa líšil predovšetkým brzdenou prednou nápravou a drobnými zmenami na mazaní motora.
T-11 položila základ celému radu osobných automobilov Tatra rovnakej koncepcie s dvoj- a štvorvalcovými vzduchom chladenými plochými motormi, ako aj mnohým úžitkovým vozidlám, z ktorých prvým bola Tatra 13.
Niektoré vyrábané nákladné vozidlá Tatra stále používajú centrálny chrbticový rám, výkyvné polonápravy a vzduchom chladený spaľovací motor. Takto konštruovaný podvozok preukazuje výhody svojej jednoduchej stavby predovšetkým pri jazde v ťažkom teréne, zatiaľ čo vzduchom chladený motor je možné použiť tam, kde nie sú požadované prísne normy na emisie exhalátov a hluku.

</doc>
<doc id="83614" url="https://sk.wikipedia.org/wiki?curid=83614" title="Tatrovácka koncepcia">
Tatrovácka koncepcia

Tatrovácka koncepcia je interné (české) označenie koncepcie podvozku všeobecne známeho ako centrálna nosná rúra, využívanej v automobilke Tatra Trucks. Tatra však nemá na uvedený typ rámu autorstvo. Už v roku 1904 ho využíval aj britský automobil Rover 8hp, alebo v roku 1909 francúzsky automobil Simplicia. 
Rám s centrálnou nosnou rúrou použil konštruktér Hans Ledwinka, prvý raz v roku 1923 v malom osobnom automobile Tatra 11. 
Pre túto koncepciu je charakteristický chrbticový nosný rám tvorený tuhou nosnou rúrou kruhového prierezu, na ktorú sú prírubami pripojené rozvodovky výkyvných náprav a vpredu prevodovka s motorom. Takýto podvozok vykazuje veľmi dobrú odolnosť voči namáhaniu v ohybe a torznú pevnosť pri zachovaní ľahkej stavby. Nerovnosti terénu sú vyrovnávané vysokým zdvihom výkyvných polonáprav a namáhanie zachytáva torzne tuhá rúra, takže sa neprenáša do nadstavieb vozidla, čo zjednodušuje ich konštrukciu. Nevýhodou je nevhodná geometria kolies pri zmene zaťaženia a nižšia svetlá výška v teréne. 
Hnací hriadeľ je vedený vo vnútri centrálnej nosnej rúry. Takáto konštrukcia si vyžaduje používanie diferenciálu s čelnými ozubenými kolesami, a pri snahe o zachovanie jednotného rázvoru na obidvoch stranách používanie tanierových kolies rozdielneho priemeru, ktoré sa pri pružení odvaľujú po pastorkoch diferenciálu. V hnacom mechanizme teda nie sú použité žiadne kĺby. 
U novších typov vozidiel Tatra sa už používali tanierové kolesá rovnakého priemeru za cenu rozdielneho rázvoru vozidla, resp. u všetkých poháňaných náprav za cenu posunutia kolies na jednej strane vozidla voči kolesám na druhej strane o šírku pastorku.
Koncepciu tuhého chrbticového rámu a výkyvných polonáprav používajú ťažké terénne vozidlá Tatra dodnes. Okrem Tatry ho používala napríklad aj rakúska automobilka Steyr.

</doc>
<doc id="83615" url="https://sk.wikipedia.org/wiki?curid=83615" title="Shuvuuia">
Shuvuuia

Shuvuuia bol 60 cm. dlhý vtákovitý dinosaurus. Žil pred 90 až 75 miliónmi rokov na území dnešného Mongolska. Je známy zo skamenelín zahŕňajúcich pozostatky lebky. Jediný druh je Shuvuuia deserti.
Opis.
Rod Shuvuuia sa vyznačoval pretiahnutou nízkou lebkou s množstvom malých zubov, štíhlou stavbou tela a dlhými zadnými končatinami, ktoré z neho robili výborného bežca. Podobne ako ďalšie rody z čeľade Alvarezsauridae, disponoval mimoriadne skrátenými prednými končatinami, ktoré vďaka silne vyvinutému palcu pripomínali krátke kopije. Ich účel nie je známy, keďže ich pohyblivosť bola zrejme obmedzená. Ak je správny názor, že rod Shuvuuia požieral termity, je možné, že pomáhali pri narušovaní termitísk. Nedá sa vylúčiť ani použitie predných končatín pri vzájomných súbojoch. Na rozdiel od niektorých ďalších alvarezsauridov mal pomerne dlhý chvost, kým na predných končatinách sa okrem dominantného prvého prsta (palca) zachovali aj drobné pozostatky druhého a tretieho prsta. Žil na rovnakej lokalite, ako niektoré známejšie dinosaury, napríklad rod Velociraptor alebo Protoceratops.
Operenie.
Rod Shuvuuia patrí medzi prvé dinosaury, ktoré boli objavené so stopami pernatej pokrývky tela a je teda jedným z niekoľkých známych operených dinosaurov. V niekdajších pernatých útvaroch boli dokonca objavené aj stopy proteínu beta-keratínu.
V kultúre.
Shuvuuia sa objavuje v prvej epizóde amerického televízneho dokumentu Dinosaur Planet z roku 2003.

</doc>
<doc id="83618" url="https://sk.wikipedia.org/wiki?curid=83618" title="Roman Brat">
Roman Brat

Roman Brat (* 9. december 1957, Bratislava) je slovenský prozaik, scenárista, publicista a prekladateľ.
Životopis.
V rokoch 1977 – 1982 študoval odbor slovenčina-španielčina na Filozofickej fakulte Univerzity Komenského v Bratislave. Po ukončení štúdia nastúpil do Literárnej redakcie Slovenského rozhlasu, kde pôsobil viac ako dve desaťročia. Od roku 2008 pracuje ako dramaturg hranej tvorby v Slovenskej televízii. Okrem prekladu po španielsky píšucich prozaikov sa venuje aj prekladu divadelných hier. Jeho manželka Mária Bratová je prekladateľkou zo švédskeho jazyka.
Tvorba.
Popri redaktorskej práci sa začal venovať umeleckému prekladu, editorskej činnosti a pôvodnej tvorbe. Preložil viacero románov, noviel, poviedok, divadelných a rozhlasových hier. Medzi jeho najvýznamnejšie práce patria preklady próz zo španielčiny (Mario Vargas Llosa, ktorý v roku 2010 získal Nobelovu cenu za literatúru, Juan Carlos Martini, Santiago Moncada a ďalší). Vo vlastnej tvorbe sa venuje najmä písaniu diel pre deti a mládež, píše i pre dospelých. Jeho poviedky sú umiestnené do španielskeho prostredia a vyjadrujú snahu bojovať o vlastné miesto vo svete, o vlastnú dôstojnosť a lásku.
V roku 2010 bola nakrútená podľa jeho scenára hraná televízna rozprávka "Aj kone sa hrajú". Scenár autor knižne adaptoval do rovnomennej knihy.
Ocenenia.
Za svoju tvorbu získal významné ocenenia: Hlavnú cenu na Festivale filmovej tvorby pre deti v Chicagu "The Kenneth F. and Harle G. Montgomery Prize" za animovanú rozprávku Najrýchlejší posol ríše, cenu "Najlepšia detská kniha roka 2008" za knihu Zmätené dvojičky zo slepej uličky (spolu s Gabrielou Futovou), "Cenu Bibiany a Slovenskej sekcie IBBY" za Najlepšiu detskú knihu jesene roka 2007 za knihu Môj anjel sa vie biť, cenu "Zlatá rybka – Najlepšia detská kniha roka 2007" za knihu Môj anjel sa vie biť, "Cenu Slovenských pohľadov za preklad" za rok 2004, "Cenu Bibiany a Slovenskej sekcie IBBY" za Najlepšiu detskú knihu jari roka 2001 za knihu Tvrdohlavý baran. Knihy Stratený kráľ za rok 2018 a Ja nechcem byť mimozemšťan za rok 2020 získali od Literárneho fondu "Prémiu za pôvodnú slovenskú literatúru v kategórii Literatúra pre deti a mládež". Pri príležitosti "Dňa knihy" v Španielsku (23. apríl) Romanovi Bratovi udelil španielsky kráľ Juan Carlos I. "Kríž Oficiéra Rádu za občianske zásluhy" ("Cruz de Oficial de la Orden del Mérito Civil") za šírenie hispánskej kultúry. Cenu mu odovzdal španielsky veľvyslanec na Slovensku dňa 22. apríla 2008.
Autorské dielo.
Televízne animované rozprávkové seriály.
Epizódy:
1. Tvrdohlavý baran
2. Toreador Pedro
3. Púšťový obor
4. Baba – Jaga
5. Ubolený duch
6. Drak so šikmými očami
7. Chudobný hrnčiar 
RTVS (vtedy STV) vyrobila a odvysielala len prvú časť pod názvom Najrýchlejší posol ríše, ktorá v roku 1999 získala mimoriadnu cenu na Festivale filmovej tvorby pre deti v Chicagu – Chicago International Children's Film Festival.

</doc>
<doc id="83622" url="https://sk.wikipedia.org/wiki?curid=83622" title="Táňa Keleová-Vasilková">
Táňa Keleová-Vasilková

Táňa Keleová-Vasilková (vlastným menom Taťjana Vasilková; * 7. apríl 1964, Chomutov) je slovenská spisovateľka.
Životopis.
Narodila sa v rodine slovenského publicistu a cestovateľa Františka Keleho. Ako štvorročná sa presťahovala s rodičmi do Bratislavy, kde odvtedy žije a pôsobí.
Vyštudovala gymnázium a žurnalistiku na Filozofickej fakulte Univerzity Komenského v Bratislave. V rokoch 1987 – 1991 pracovala ako redaktorka v časopise "Osvetová práca", od roku 1991 je spisovateľkou na plný úväzok.
Je vydatá, matka troch detí, s ktorými žije v Devínskej Novej Vsi.
Tvorba.
Už ako študentka uverejňovala svoje prvé práce v časopise Kamarát. V súčasnosti píše výlučne romány pre ženy, v ktorých zobrazuje životné situácie dnešných žien a rodín.

</doc>
<doc id="83624" url="https://sk.wikipedia.org/wiki?curid=83624" title="Hutná (prítok Hrona)">
Hutná (prítok Hrona)

Hutná je vodný tok na strednom Slovensku, ľavostranný prítok Hrona na strednom Pohroní, má dĺžku .
Pramení v sopečnom pohorí Poľana, na juhovýchodnom úpätí Ľubietovskej Bukoviny (), v nadmorskej výške okolo 
Od prameňa tečie najprv na severovýchod, oblúkom sa postupne stáča na severozápad, priberá niekoľko kratších prítokov z oboch strán a vstupuje do severovýchodnej časti Zvolenskej kotliny. Preteká v blízkosti obce Strelníky, sprava priberá Slobodný potok, neskôr ďalší pravostranný prítok z oblasti Kováčovho majera a koryto sa viac rozširuje. Vstupuje na územie obce Ľubietová, postupne preteká jej časťami Píla, Zábava i samostatnou obcou, v blízkosti stredu obce priberá ľavostrannú Vôdku a stáča sa viac na severoseverozápad.
Potom tečie cez Ľubietovskú dolinu, ktorá oddeľuje Bystrickú vrchovinu na západe od Veporských vrchov (podcelok Čierťaž) na východe a vlieva sa do Hrona neďaleko obce Lučatín, na styku troch geomorfologických celkov: Zvolenská kotlina, Horehronské podolie a Veporské vrchy.

</doc>
<doc id="83626" url="https://sk.wikipedia.org/wiki?curid=83626" title="Geovedy">
Geovedy



</doc>
<doc id="83629" url="https://sk.wikipedia.org/wiki?curid=83629" title="Chotina">
Chotina

Chotina je rieka v okresoch Bánovce nad Bebravou a Topoľčany. Je to pravostranný prítok Nitry s dĺžkou , je tokom IV. rádu.
Pramení v Považskom Inovci, v podcelku Vysoký Inovec, pod hlavným hrebeňom pohoria, na juhovýchodnom úpätí vrchu Jakubová (), v nadmorskej výške približne 
V pramennej oblasti utvára vejár viacerých prítokov a tečie najprv juhovýchodným smerom, sprava priberá Švarcov jarok a stáča sa na východ. Zľava potom priberá Sakovú, pri osade Stará huta Starohutský potok sprava a následne pri samote Mankovec rovnomenný potok z ľavej strany.
Ďalej mení smer toku na juhovýchod, sprava priberá Bystrý potok a vzápätí taktiež sprava Chotinku a preteká popri osade Kulháň. Ďalej priberá pravostranné prítoky, najprv spod Ostrého vrchu () a potom Vrábeľku. Následne vteká do vodnej nádrže Nemečky () a vstupuje do Podunajskej pahorkatiny, do podcelku Nitrianska pahorkatina.
Tu preteká obcou Nemečky a postupne sa stáča viac na juh. Až ku obci Tvrdomestice vytvára niekoľko meandrov, tečie intravilánom obce a následne za obcou opäť meandruje. Pri osade Mreža sa spája s pravostrannou Železnicou a výrazne rozširuje svoje koryto.
Tok riečky sa potom trojnásobne oblúkovito stáča a vstupuje na územie obce Jacovce, kde vytvára jeden prudký ohyb a následne menšiu sihoť. Potom tečie cez susedné Tovarníky, z pravej strany priberá Slivnicu a ďalej tečie cez Topoľčany juhovýchodným smerom až ku svojmu ústiu do Nitry južne od mesta.
Riečka patrí do kaprového revíru Slovenského rybárskeho zväzu Miestnej organizácie Topoľčany s označením Nitra č. 4, číslo revíru: 2-1430-1-1.

</doc>
<doc id="83630" url="https://sk.wikipedia.org/wiki?curid=83630" title="STS-121">
STS-121

Misia STS-121 raketoplánu Discovery bola druhou misiou raketoplánu po havárii raketoplánu Columbia. Hlavným cieľom letu bolo otestovať nové bezpečnostné prvky vyvinuté a pridané po havárii ako aj dopraviť materiál, zariadenia a kozmonauta Thomasa Reitera na ISS.
Posádka.
Poznámky k posádke.
Thomas Reiter sa mal pôvodne na ISS pripojiť k posádke Expedície 11, ale kvôli odkladu misie STS-121 na júl 2006, sa pripojil k posádke Expedície 13. Po príchode Reitera bola na ISS opäť trojčlenná stála posádka. Od havárie Columbie stanicu obývala iba dvojčlenná posádka.
Britský astronaut Piers Sellers nahradil Carlosa Noriegu, ktorý bol pôvodne nominovaný na misiu, ale kvôli zdravotným problémom z nej vypadol.
Pozadie misie.
Počas misie STS-121 na Medzinárodnú kozmickú stanicu (ISS) posádka raketoplánu "Discovery" pokračovala v testovaní nových zariadení a procedúr pri kontrole a oprave tepelného štítu, ktoré boli navhnuté na zvýšenie bezpečnosti raketoplánov. Takisto priviezla množstvo materiálu a zásob pre budúce rozširovanie ISS.
Po havárii raketoplánu "Columbia" NASA rozhodla, že budú nasledovať dva testovacie lety a že pôvodné úlohy misie STS-114 budú kvôli tomu rozdelené do dvoch misií. Pred haváriou bola "Columbia" pridelená na misiu STS-118 a STS-121. Misia STS-118, takisto k ISS, bola pôvodne tiež pridelená raketoplánu "Discovery", ale neskôr pripadla raketoplánu "Endeavour".
Misia STS-121 bola pre "Columbiu" pôvodne plánovaná na opravu Hubblovho teleskopu. Táto misia však bola zrušená ešte pred haváriou a tak označenie STS-121 bolo znova voľné. Označenia od STS-115 do STS-120 boli už pridelené pre existujúce misie, takže NASA vybrala najnižšie voľné označenie pre tento druhý testovací let. Preto STS-121 nasleduje po misii STS-114.
Testovací let STS-121 bol pridelený pre "Discovery" v septembri 2005. Potom ako nahradil raketoplán Atlantis na misii STS-114 bol znova pridelený na nasledujúcu misiu, kým "Atlantis" bol pridelený pre misiu STS-115, plánovanú na august 2006. Štart misie STS-121 bol kvôli problémom s odpadávaním izolačnej peny a senzorom Engine Cut Off (ECO) posunutý na júl 2006.
12. mája 2006 bol "Discovery" presunutý z Orbiter Processing Facility do Vehicle Assembly Building, kde k nemu pripojili externú palivovú nádrž a štartovacie stupne SRB. Presun na štartovaciu rampu 39B sa uskutočnil 19. mája 2006, aby bol pripravený pre štartovacie okno v júli 2006, ktoré sa „otvorilo“ na približne desať minút každý deň od 1. júla do 19. júla.
Priebeh letu.
1. – 4. deň.
V utorok 4. júla 2006, po dvoch odkladoch, ktoré spôsobilo nepriaznivé počasie, raketoplán úspešne odštartoval. Počas štartu bolo pozorovaných približne 20 úlomkov tepelnej izolácie, ktoré sa oddelili od externej palivovej nádrže. Ich veľkosť však bola zanedbateľne malá a odpadli v čase, keď z aerodynamických dôvodov od nich nehrozilo vážne poškodenie tepelnej ochrany vlastného raketoplánu.
Druhý deň letu Nowaková a Wilsonová pomocou diaľkového manipulátora raketoplánu RMS s predlžovacou tyčou OBSS uskutočnili podrobnú prehliadku povrchu raketoplánu s cieľom zistiť prípadné poškodenia. Aj keď žiadne veľké poškodenia neboli nájdené, boli odhalené 3 miesta vyžadujúce dodatočné preverenie.
Tretí deň letu po niekoľkých manévroch uskutočnených od vzletu raketoplánu sa o 14:52 UTC Discovery pripojil k prechodovému tunelu PMA-2 stanice ISS. Predtým vo vzdialenosti asi 180 m uskutočnila posádka Discovery rotačný manéver svojho stroja, počas ktorého posádka ISS Vinogradov a Williams vytvorili viac ako 500 snímok tepelnej ochrany raketoplánu. Na základe ich neskoršieho vyhodnotenia a predchádzajúcich skúmaní prístrojmi OBSS bolo vytipovaných celkom 8 miest vyžadujúcich zvýšenú pozornosť. Po prestupe posádky raketoplánu na palubu stanice sa Thomas Reiter stal riadnym členom Expedície 13.
Štvrtý deň letu bol staničným diaľkovým manipulátorom z nákladového priestoru raketoplánu vyzdvihnutý nákladový modul MPLM a pripojený k spodnému stykovaciemu uzlu modulu Unity. Po otvorení prielezu medzi stanicou a MPLM bola začatá vykládka dopraveného nákladu. Počas dňa Nowaková a Wilsonová uskutočnili s pomocí manipulátora podrobný prieskum podozrivých miest tepelnej ochrany raketoplánu. Vzhľadom na dostatočné zásoby kyslíka a vodíka pre palivové batérie velenie letu rozhodlo predĺžiť pobyt raketoplánu pri stanici a do plánu prác opäť zaradilo tretí výstup do voľného priestoru.
5. – 8. deň.
Piaty deň letu astronauti Sellers a Fossum uskutočnili prvý z plánovaných výstupov do voľného priestoru (EVA-1) za asistencie Kellyho, Nowakovej a Wilsonovej, počas ktorého najprv pripravili káblový systém mobilnej základne MBS na opravy plánované na siedmy deň letu. Potom na manipulátor raketoplánu SRMS predĺžený tyčou OBSS umiestnili montážnu plošinku AFRP a potom najskôr samotný Sellers a následne Sellers spolu s Fossumom túto plošinku zaťažili, aby sa overila možnosť využitia tejto kombinácie SRMS+OBSS na dopravu astronautov k ťažko dostupným miestam povrchu raketoplánu pri prípadných opravách jeho tepelnej ochrany. Výsledok týchto skúšok bol veľmi uspokojivý. Výstup do priestoru trval 7 hodín a 31 minút (plán 6 h 30 min). Zvyšok posádky Discovery a stanice ISS pokračoval v prenášaní nákladu medzi MPLM a stanicou.
Vyhodnotenie snímok a ďalších údajov týkajúcich sa podozrivých miest tepelnej ochrany expertmi na Zemi viedlo k záveru, že tepelná ochrana raketoplánu Discovery je v poriadku a preto bola schválená pre pristátie na Zemi.
Šiesty deň letu pokračovala vykládka dopraveného nákladu na stanicu. Sellers a Fossum sa pripravovali na ďalší výstup do voľného priestoru (EVA-2).
Siedmy deň letu Sellers a Fossum uskutočnili druhý výstup do voľného priestoru (EVA-2), opäť za asistencie Kellyho, Nowakovej a Wilsonovej. Počas výstupu v trvaní 6 h 47 min (plán 6 h 30 min) bol opravený káblový systém mobilnej základne MBS, čo bolo nevyhnutným predpokladom pre montážne práce pri ďalších letoch raketoplánov k ISS s novými modulmi stanice. Na vonkajšiu úložnú plošinu ESP-2 bol uložený blok čerpadla kvapalného amoniaku, ktoré bolo inštalované počas misie STS-115.
Ôsmy deň letu pokračovala vykládka dopraveného nákladu na stanicu. Sellers a Fossum sa pripravovali na posledný plánovaný výstup do voľného priestoru (EVA-3).
9. – 12. deň.
Deviaty deň letu sa uskutočnil tretí výstup do voľného priestoru, počas ktorého Sellers a Fossum vyskúšali metódy opravy panelov nábežnej hrany na 5 z 8 pripravených vzoriek umelo poškodených dielov RCC dovezených zo Zeme. V závere výstupu ako predstihovú prácu pre ďalšie expedície inštalovali úchopovú kotvičku na blok čerpadla kvapalného amoniaku. Ostatní členovia posádky Discovery a stanice ISS medzitým začali nakladanie predmetov určených na dopravu na Zem a odpadu do nákladového modulu MPLM.
Desiaty deň letu bol pre posádku raketoplánu odpočinkový. Posádka ISS dokončila nakládku MPLM a nákladový modul pripravila na uzavretie. V závere dňa putovali do obytných priestorov raketoplánu výsledky niektorých experimentov, určené na odoslanie na Zem. Technici v stredisku MCC v Houstone zistili, že od štartu dochádzalo k nepatrnému poklesu tlaku v nádrži s hydrazínom, palivom pre jedno z troch čerpadiel APU hydraulického systému, čo by mohlo byť počas pristátia nebezpečné.
Jedenásty deň bol nákladový modul MPLM hermeticky uzavretý a potom bol staničným manipulátorom SSRMS prenesený a uložený do nákladového priestoru raketoplánu. Pri odpojovaní úchopového mechanizmu manipulátora došlo k ťažkostiam, v dôsledku čoho sa práce dostali do trištvrtehodinového meškania oproti plánu. Napriek tomu sa na základe rozhodnutia veliteľa letu Lindseya uskutočnila kontrola stavu panelov ľavobočnej nábežnej hrany krídla raketoplánu, či nebola poškodená náhodným impaktom mikrometeoroidu alebo kozmickým smetím. Nebolo zistené žiadne viditeľné poškodenie.
Dvanásty deň letu sa raketoplán o 10:08 UTC odpojil od stanice a po jej oblete prešiel motorickým manévrom na samostatnú dráhu. Zostával však aj naďalej v blízkosti stanice (do 6 km), aby sa v prípade potreby ešte mohol k ISS vrátiť. Nowaková a Wilsonová dokončili prehliadku pravobočnej nábežnej hrany krídla a predku raketoplánu, opäť bez zistenia poškodenia mikrometeoroidmi alebo kozmickým smetím.
13. – 14. deň.
Trinásty deň letu piloti Lindsey a Kelly uskutočnili kontrolu systémov raketoplánu vrátane skúšobného zážihu stabilizačných motorčekov RCS. Preverili tiež správnu funkciu hydraulického čerpadla APU-1, pri ktorom bol predtým zistený pokles tlaku v nádrži s palivom. Astronauti pred pristátím poupratovali vnútorný priestor raketoplánu.
Štrnásty deň letu sa o 12:07 UTC zapojili manévrovacie motory OMS, aby znížili rýchlosť raketoplánu a ten začal zostup k atmosfére. Discovery dosadol hlavným podvozkom na dráhu 15 letiska SLF (Shuttle Landing Facility) Kennedyho vesmírneho strediska na Floride o 13:14:43 UTC. Predné koleso sa dotklo betónu o 13:14:53 UTC a po intenzívnom brzdení sa raketoplán zastavil o 13:15:49 UTC. Približne hodinu po pristátí jeho šesťčlenná posádka vystúpila. Raketoplán bol odtiahnutý do montážnej haly OPF-3 (Orbiter Processing Facility) na poletové odstrojenie a na začatie príprav na let STS-116.
Náklad a experimenty.
Na letovej palube sa uskutočnili nasledujúce experimenty: 
Na obytnej palube sa uskutočnili nasledujúce experimenty: 
Experimenty uskutočňované počas pripojenia k ISS a v súčinnosti s posádkou stanice: 
Počas výstupov do voľného priestoru sa uskutočnili nasledujúce experimenty: 
Pred letom a po jeho skončení sa uskutočnili nasledujúce experimenty: 
Mimo raketoplán sa počas jeho letu uskutočňovali nasledujúce experimenty: 
Na obytnej palube bola umiestnená časť kusového nákladu pre ISS a to najmä: 
V nákladovom priestore boli uložené nasledujúce objekty: 
Pozdĺž závesu dverí nákladového priestoru boli umiestnené: 

</doc>
<doc id="83631" url="https://sk.wikipedia.org/wiki?curid=83631" title="Livina (prítok Bebravy)">
Livina (prítok Bebravy)

Livina je vodný tok pretekajúci územím okresov Trenčín, Bánovce nad Bebravou a Partizánske. Je to pravostranný prítok Bebravy, má dĺžku a je tokom V. rádu.
Prameň.
Pramení v Považskom Inovci na južných svahoch vrchu Inovec () v nadmorskej výške približne 
Opis toku.
Od prameňa tečie najprv juhovýchodným smerom, priberá prvý prítok zľava spod Močiarov () a neskôr sprava z oblasti Zvadlivého. Potom vteká do Podunajskej pahorkatiny, do podcelku Nitrianska pahorkatina. Tu sa stáča na juhozápad, priberá prítok z pravej strany z doliny Dolná Nová hora (Novohorský potok; ), prudko mení smer toku opäť na juhovýchod, preteká obcou Zlatníky a výrazne rozširuje svoje koryto. Ďalej preteká cez Malé Hoste, okrajom Pochabian, Veľkých Hostí a v blízkosti Libichavy. Na území obce Šišov vytvára niekoľko ohybov a mení smer toku najprv na východ, zľava priberá Libichavský potok, následne vytvára dve pravouhlé zákruty a na krátkom úseku tečie juhovýchodným smerom popri obci Chudá Lehota. Opäť sa ohýba v pravom uhle a na krátkom úseku tečie severovýchodným smerom k obci Borčany. Následne sa stáča na východ, z ľavej strany priberá Višňovú, opätovne vytvára niekoľko ostrých zákrut pri obci Livinské Opatovce a neďaleko susednej obce Livina ústi do Bebravy.
Ústie.
Do Bebravy ústi východne od obce Livina už v katastrálnom území Rybian v nadmorskej výške cca 
Obce.
Livina preteká cez katastrálne územie týchto obcí:

</doc>
<doc id="83632" url="https://sk.wikipedia.org/wiki?curid=83632" title="Európska kozmická agentúra">
Európska kozmická agentúra



</doc>
<doc id="83635" url="https://sk.wikipedia.org/wiki?curid=83635" title="Inovec (prítok Bebravy)">
Inovec (prítok Bebravy)

Inovec je vodný tok v okresoch Trenčín a Bánovce nad Bebravou. Je to pravostranný prítok Bebravy s dĺžkou , je tokom V. rádu.
Prameň.
Pramení v Považskom Inovci, na juhovýchodnom svahu vrchu Inovec (), v nadmorskej výške okolo 
Opis toku.
Spočiatku tečie východným smerom, pri Mazúrovej chate priberá prvý prítok zľava a vteká do Podunajskej pahorkatiny, podcelku Nitrianska pahorkatina, časť Bánovská pahorkatina. Tu sa najprv stáča na juhovýchod, preteká cez Dubodiel, na krátkom úseku tečie na juh, sprava priberá Bratinovský potok a prudko sa stáča na juhovýchod. Z pravej strany ďalej priberá Vrbovský potok () a ďalej pokračuje cez Čuklasovce. Potom tečie viac-menej východným smerom, utvára niekoľko prudkých zákrut a preteká cez Veľké Držkovce. Rozširuje svoje koryto a opätovne sa stáča na juhovýchod. Následne preteká Držkovskou dolinou, míňa obce Dvorec na pravom brehu a Veľké Chlievany na ľavom brehu. Tu sa stáča na východ a v blízkosti Biskupíc v nadmorskej výške okolo sa vlieva do Bebravy.

</doc>
<doc id="83636" url="https://sk.wikipedia.org/wiki?curid=83636" title="Auxín">
Auxín

Auxín je rastlinný hormón.
Názov „auxín“ pochádza z gréčtiny, kde "auxein" znamená predlžovať sa, rásť. Názov získal kvôli svojej schopnosti urýchľovať rast ošetrených častí rastlín hlavne mladých častí stoniek a koleoptýl. Bol prvým objaveným rastlinným hormónom.
Auxíny z chemického hľadiska.
Základným prirodzeným auxínom je kyselina indolyl-3-octová (IAA - "z anglického Indole Acetic Acid"). Je pravdepodobne v rastlinách najčastejšie zastúpená. Ďalšie auxíny objavené v rastlinách sú napr. kyselina 4-chlórindolyloctová, kyselina fenyloctová (PAA) alebo kyselina indolyl-3-maslová (IBA). Okrem týchto prirodzených látok boli pripravené aj syntetické zlúčeniny, ktoré majú podobnú chemickú štruktúru aj podobný účinok v rastlinách ako prirodzené auxíny, napr. kyselina naftyloctová (NAA) vyznačujúca sa lepšou trvanlivosťou, alebo kyselina 2,4 dichlórfenoxyoctová (2,4-D).
Antiauxíny.
Syntetické zlúčeniny s podobnou štruktúrou ako auxíny, ale bez fyziologického účinku nazývame "antiauxíny". Požívajú sa na zablokovanie účinku auxínov, keďže sa naviažu namiesto nich na ich väzbové miesta a tým ich vyradia z činnosti. Cieľové bunky prestanú byť citlivé na auxíny.
Transport auxínov.
Auxín sa môže transportovať pasívne (v cievnych zväzkoch) ale aj aktívne, smerom od vrcholu nadol z jednej bunky do druhej (existujú špecifické prenášače na auxín). Nazývame to polárny transport auxínu.
Pôsobenie auxínov.
Kyselina indolyloctová bola objavená na v 30. rokoch 20. storočia na základe svojej funkcie nazývanej fototropizmus (čo je , zjednodušene povedané, rast rastlín za svetlom). Dnes je známe, že fototropizmus spôsobuje bielkovina fototropín (zo skupiny kináz), ktorá je citlivá na svetlo. Po osvetlení fototropín vyvoláva bočný (laterálny) presun auxínu na zatienenú stranu, kde auxín vyvoláva väčší rast. Takýmto spôsobom dôjde k ohybu stonky.
Podobnú funkciu má auxín pri gravitropizme, čo je ohyb koreňov v smere gravitácie. Koreňová špička vníma gravitáciu pomocou špecializovaných buniek - statocytov. Tie obsahujú plastidy naplnené škrobom (statolity), ktorých polohu dokáže bunka vnímať. Vplyvom zmeny polohy statolitov dochádza k bočnému presunu auxínov (podobne ako pri fototropizme) a tým sa vyvoláva otáčanie koreňov.
Auxín spôsobuje tiež takzvanú apikálnu dominanciu, čo je prednostný rast vrcholových púčikov, pričom nižšie púčiky na stonke (alebo konároch stromov) sú inhibované. Je to umožnené tým, že najvyššie koncentrácie auxínu sú na vrcholoch stoniek kde sa auxín syntetizuje. Odtiaľ sa jednosmerne transportuje smerom nadol. Ak vrchol stonky odrežeme, auxín prestane prúdiť a nižšie postavené púčiky začnú rásť. Tento poznatok sa uplatňuje v záhradníckej praxi napr. pri každoročnom reze jabloní.
Medzi ďalšie účinky auxínov patrí predlžovanie stoniek a koleoptýl, kde podporuje hlavne objemový rast buniek.
V podzemnej časti rastlín auxín podporuje zakladanie bočných koreňov. Takisto napomáha tvorbe adventívnych koreňov napr. na stonke, čo sa využíva pri zakoreňovaní odrezkov. Komerčne dostupné prípravky obsahujú väčšinou kyselinu naftyloctovú (NAA). 
Auxín taktiež spomaľuje opadávanie listov a stimuluje rast plodov.

</doc>
<doc id="83637" url="https://sk.wikipedia.org/wiki?curid=83637" title="Radiša (rieka)">
Radiša (rieka)

Radiša je riečka na území okresu Bánovce nad Bebravou. Je to ľavostranný prítok Bebravy, má dĺžku a je tokom V. rádu.
Prameň.
Pramení v Strážovských vrchoch, v podcelku Nitrické vrchy, pod hlavným hrebeňom pohoria, na južnom úpätí Capárky () v nadmorskej výške približne 
Opis toku.
Od prameňa tečie sprvu juhozápadným smerom, zľava priberá prítok spod Suchého vrchu () a následne z tej istej strany aj Čierny potok. Potom utvára dvojitú zákrutu, vstupuje do Kšinianskej kotliny, z pravej strany priberá Závadu a preteká obcou Kšinná už južným smerom. Za obcou priberá sprava Kšinku, zľava Rakovec a opäť sprava Brusné.
Následne vstupuje do Podunajskej pahorkatiny, podcelku Nitrianska pahorkatina a časti Bánovská pahorkatina. Preteká obcou Žitná-Radiša, konkrétne najprv časťou Radiša, kde priberá pravostranný prítok spod Bánovského vrchu () a potom okrajom časti Žitná, ležiacej pri sútoku Radiše s ľavostrannou Omastinou. Vzápätí vstupuje na územie obce Uhrovec, tu priberá zľava Striebornicu a stáča sa na západ. Rozširuje svoje koryto a mení smer toku na juhozápad, preteká cez Horné Naštice a následne vstupuje na územie mesta Bánovce nad Bebravou. Preteká intravilánom mesta a zároveň geomorfologickou časťou Bebravská niva. Tu sprvu tečie juhozápadným smerom, potom sa južne od centra stáča na západ, na krátkom úseku tečie viac-menej súbežne s Bebravou, preteká ešte cez Biskupice, v blízkosti nich ústi do Bebravy ().

</doc>
<doc id="83638" url="https://sk.wikipedia.org/wiki?curid=83638" title="Spacelab">
Spacelab

Spacelab je vesmírne laboratórium, ktoré skonštruovala Európska kozmická agentúra (ESA). Do vesmíru ho vynášal americký raketoplán vo svojom nákladovom priestore. Počas celého letu bolo laboratórium v nákladovom priestore družicového stupňa raketoplánu a bolo od raketoplánu závislé (napr. ohľadom energetických zdrojov). Nebolo preto schopné, na rozdiel od Skylabu, lietať na obežnej dráhe Zeme samostatne.
Spacelab tvoria dve pretlakové laboratóriá, v ktorých astronauti robia mikrogravitačné experimenty, a tri nehermetizované laboratóriá nazývané externé plošiny. Spacelab mal buď pretlakové moduly, alebo vonkajšie plošiny, alebo ich kombináciu. Posádka spala v prednej časti orbitera a na prácu v pretlakových moduloch sa presunula cez prechodový tunel. Laboratórium sa považuje za najvýznamnejší medzinárodný projekt západnej kozmonautiky.
Prvý let Spacelabu sa uskutočnil 22. marca 1982 pri misii STS-3. Išlo o prototyp montážnej plošiny Spacelabu. Prvé experimenty vo vesmíre však boli vykonané až v roku 1983, pri lete STS-9. Celkove absolvovali rôzne modifikácie Spacelabu 29 letov, posledný v roku 2001 (STS-104).
Spacelab nebol prvou orbitálnou vesmírnou stanicou. Jeho predchodcom bol od roku 1973 objemnejší a ťažší Skylab. Vôbec prvým vesmírnym laboratóriom bol ruský Saľut 1 vypustený v roku 1971.

</doc>
<doc id="83639" url="https://sk.wikipedia.org/wiki?curid=83639" title="Europasaurus">
Europasaurus

Europasaurus bol dlhokrký bylinožravý dinosaurus, trpaslíčí sauropód dorastajúci do dĺžky približne 6 metrov. Žil pred 155 až 150 miliónmi rokov na území dnešného Nemecka. Jediný druh je Europasaurus holgeri.
Znaky.
Podobne ako iné sauropódy zo skupiny Macronaria, aj tento tvor disponoval pomerne silnými lyžicovitými zubami vhodnými na spásanie odolnej vegetácie. Vonkajším výzorom pripomínal Europasaurus oveľa väčšie sauropódy zo skupiny Brachiosauridae. Mal vysokú lebku, dlhý krk vztyčujúci sa od pliec smerom hore, kohútik nad úrovňou bedier a relatívne krátky chvost. Kladistická analýza však ukázala, že priamo do Brachiosauridae nepatril, predstavoval však blízkeho príbuzného ako brachiosauridov, tak titanosaurov. 
Trpaslíčia veľkosť.
Hoci na dnešné pomery predstavoval Europasaurus pomerne veľké zviera, v skutočnosti išlo o trpaslíčiu formu, ktorá vznikla z oveľa väčších predkov. Dôvod pre zmenšenie veľkosti nachádzame zrejme v migrácii prapredkov Europasaura na pomerne malý ostrov, ktorý nedokázal uživiť populáciu obrovských dinosaurov. Podbný prípad trpaslíčej formy sauropódov nachádzame aj u oveľa neskoršieho rodu Magyarosaurus, prípadne u ornitopóda rodu Telmatosaurus. 

</doc>
<doc id="83640" url="https://sk.wikipedia.org/wiki?curid=83640" title="Geoveda">
Geoveda



</doc>
<doc id="83641" url="https://sk.wikipedia.org/wiki?curid=83641" title="Zoznam geovedných organizácií">
Zoznam geovedných organizácií

Toto je zoznam organizácií, ktorých pole pôsobnosti spadá do kategórie vied o Zemi.

</doc>
<doc id="83642" url="https://sk.wikipedia.org/wiki?curid=83642" title="Karpaty">
Karpaty

Karpaty (iné názvy: Karpatská sústava, Karpatský systém, karpatský oblúk) je rozsiahle pásmové pohorie v strednej a východnej Európe, súčasť alpsko-himalájskeho geologického systému. Vznikli počas mladších treťohôr, patria teda k mladým európskym pohoriam. Zasahujú na územie Rakúska, Česka, Slovenska, Maďarska, Poľska, Ukrajiny, Rumunska a Srbska. Na severozápade ich Viedenská panva a Karnuntská brána oddeľujú od Álp, zo severu sú obklopené čelnou karpatskou priehlbinou, na juhovýchode, vo východnom Srbsku, plynulo prechádzajú do Balkanidov. Vonkajšie pásmo je tvorené z flyšových príkrovov, centrálne pásmo hlbinnými vyvreninami a vápencami, vnútorné povrchovými vyvreninami, pozostatky treťohorného vulkanizmu. Celková rozloha pohoria sa uvádza na približne 200 – , celá Karpatská oblasť s priľahlými panvami, nížinami a pahorkatinami tak až 530 tisíc km². Dĺžka karpatského oblúka počítaná od Bratislavy po Železné vráta je zhruba 1 450 – , šírka sa pohybuje medzi 12 a . Najvyšší bod Karpát je Gerlachovský štít v slovenských Vysokých Tatrách s výškou Ďalšie oblasti vysokohorského charakteru sa rozkladajú v rumunských Južných Karpatoch s reťazcom masívov Retezat, Parâng, Fagaraš a Bucegi, ktoré presahujú 2 500 metrov; inak má väčšina Karpát skôr ráz lesnatých stredohôr. Nad hornou hranicou lesa sa nachádza asi 5 % rozlohy pohoria; časti trvalo nad snežnou čiarou ani ľadovce sa tu nenachádzajú.
Karpaty sú jedným z najvýznamnejších území divokej prírody v Európe. Žije tu okrem iného najväčšia európska populácia medveďa hnedého, vlka, kamzíka a rysa, mnoho vzácnych vtákov ako orol skalný či orol krikľavý a taktiež viac než tretina všetkých európskych druhov rastlín vrátane mnohých endemitných a reliktných druhov. V Rumunsku sa nachádza druhá najväčšia plocha pralesov v Európe po Rusku, celkom 250 000 hektárov (65 %); väčšina z nich sa nachádza v Karpatoch, pričom Južné Karpaty predstavujú najväčšiu nefragmentovanú lesnú oblasť v Európe. Najviac lesov tvoria podhorské bučiny a horské smrečiny. Miera odlesňovania v dôsledku nezákonnej ťažby dreva je ale vysoká. Mimoriadne druhovo bohatá je v Karpatoch náhradná vegetácia lúk, bielokarpatské lúky v Česku držia dokonca svetový rekord v absolútnom počte druhov na malej a strednej ploche. V horách a ich podhoriach vyviera mnoho termálnych a minerálnych vôd, pričom na Rumunsko pripadá tretina všetkých týchto európskych vôd.
V karpatskej oblasti sa stretávajú vplyvy mnohých národov, jazykov a kultúr, prejavujúce sa podobným folklórom a tradíciami; charakteristická podoba pastevnej horskej krajiny aj mnohých miestopisných názvov je spojená predovšetkým s tzv. valašskou kolonizáciou v stredoveku a ranom novoveku. Okrem prírodného bohatstva sa tu nachádza aj mnoho kultúrnych pamiatok: na zozname svetového kultúrneho a prírodného dedičstva UNESCO sú zapísané pôvodné bukové lesy Karpát, ale tiež aj ľudové drevené chrámy poľských, ukrajinských, rumunských a slovenských dedín, opevnené dediny Sedmohradska, pravoslávne kláštory v bývalom Moldavskom kniežatstve alebo unikátne jaskyne Slovenského raja a krasu.
Názov.
Pohorie sa v modernej dobe nazýva "Karpaty" v češtine, poľštine a slovenčine a "Карпати" ("Karpaty") v ukrajinčine, "Карпати"/"Karpati" v srbčine, "Carpați" (čítaj [karpac]) v rumunčine, "Карпаты" v rusínčine, "Karpaten" v nemčine a "Kárpátok" v maďarčine. Aj keď toponymum (v tvare "Karpates oros") zaznamenal Ptolemaios už v 2. storočí nášho letopočtu, je moderná forma mena vo väčšine jazykov neologizmom. Napríklad ich stredoveké uhorské meno bolo "Havasok" („Snežné hory“); ruské kroniky ich označovali ako „Uhorské hory“. Neskoršie zdroje ako Dimitrie Cantemir a taliansky kronikár Giovanandrea Gromo označovali pohorie ako „Transylvánske hory“, zatiaľ čo historik zo 17. storočia Constantin Cantacuzino preložil názov hôr pre taliansko-rumunský glosár ako „Rumunské hory“.
Meno „Karpaty“ je úzko späté so starými dáckymi kmeňmi nazývanými „Karpes“ alebo „Karpovia“, ktorí žili na rozsiahlom území od východného a severovýchodného brehu Čierneho mora až po sedmohradské pláne v dnešnom Rumunsku a Moldavsku. Názov "Karpaty" môže nakoniec pochádzať z protoindoeurópskeho koreňa "*sker-"/"* ker-", z ktorého pochádza albánske slovo "karpë" (skala) a slovanské slovo "skala" (aj útes), možno prostredníctvom dáckeho kognátu, ktorý znamenal horu, skalu alebo drsný terén (porov. germánsky koreň "*skerp-", staronórsky "harfr" „brázda“, gótsky "skarpo", stredonemecky "scharf" „hrnčiar“ a moderný hornonemecký "Scherbe" „črepina“, staroanglicky "scearp" a anglicky "sharp" (ostrý")", litovsky "kar~pas" „rezať, sekať, zárez“, lotyšsky "cirpt" „strih, klip“). Archaické poľské slovo "karpa" znamenalo „členité nerovnosti, podvodné prekážky/skaliská, členité korene alebo kmene“. Častejšie slovo "skarpa" znamená ostrý útes alebo iný zvislý terén. Názov môže taktiež pochádzať z indoeurópskeho "*kwerp" „otáčať“, podobné staroanglickému "hweorfan" „otáčať, meniť“ (anglicky warp) a gréckemu "καρπός" "karpós" „zápästie“, možno odkazujúce na to, ako sa pohorie ohýba alebo stáča do tvaru písmena L.
V neskorších rímskych dokumentoch boli východné Karpaty označované ako "Montes Sarmatici" (čo znamená Sarmatské pohorie). Západné Karpaty sa nazývaly "Carpates", meno, ktoré je po prvýkrát zaznamenané v Ptolemaiovej "Geografii" (2. stor. n. l.). V škandinávskej "ságe Hervarar", ktorá rozpráva starogermánske legendy o bojoch medzi Gótmi a Hunmi, sa meno "Karpates" objavuje v predvídateľnej germánskej podobe ako "Harvaða fjöllum" (viac Grimmov zákon). Gervasius z Tilbury vo svojom "Otia Imperialia" („Rekreácia pre cisára“) z roku 1211 písal o pohorí ako o "Hunských alpách". Uhorské listiny z 13. – 15. storočia pomenovávajú hory "Thorchal", "Tarczal" alebo menej často "Montes Nivium" („Zasnežené hory“). V Poľsku názov „Karpaty“ prvýkrát použil prírodovedec a geograf Stanisław Staszic (1755 – 1826) v roku 1815 vo svojom diele "O ziemiorództwie Karpatów i innych gór i równin Polski" (O pozemkovom hospodárstve Karpát a iných hôr a pláňach Poľska).
Geografické vymedzenie.
Podľa geomorfologického delenia sú Karpaty geomorfologickým subsystémom Alpsko-himalájskeho systému. Ich presné vymedzenie sa však v literatúre rôzni a existujú na neho rôzne pohľady; často, ale nie výlučne, je prijímaná definícia poľského geológa Jerzyho Kondrackého z roku 1989. Po geologickej stránke je hranicou Karpát na západe prietok Dunaja Viedenskou kotlinou a ďalej Karnuntská brána, ktorá tvorí hranicu medzi Hainburskými vrchmi (Karpaty) a Litavskými vrchmi (najvýchodnejší výbežok celého systému Álp). Zo západu, severu a východu je pohorie obklopené pásmom tzv. karpatskými priehlbinami – tektonických poklesov, ktoré ich oddeľujú od susedných horských celkov. Na západe sú to Moravská brána, Vyškovská brána a moravské úvaly v Česku hranicou medzi Karpatmi a pohoriami hercýnskeho Českého masívu, na severe ich pás zníženín oddeľuje od taktiež hercýnskej Poľskej vysočiny, na východe od hornatého Podolia. Na juhu a juhovýchode svahy Karpát spadajú do Dolnodunajskej nížiny. Priestor vnútri karpatského oblúka vypĺňajú nížiny Panónskej panvy, v dunajskom ohybe tak plynulo nadväzuje Zadunajské stredohorie. Transylvánska vysočina je spravidla považovaná za súčasť Karpát, existujú však aj poňatia, kedy tomu tak nie je.
Najproblematickejšie je vymedzenie hranice Karpát v Srbsku vzhľadom na to, že hranica s nadväzujúcimi Balkanidmi nie je geologická (obe pohoria patria do Alpsko-himalájskeho systému) a je teda viac-menej záležitosťou konvencie. Ako hranica sa v literatúre uvádza až päť rôznych možností. Niekedy je za hranicu považovaný už samotný Dunaj, ako aj u spomínaného Kondrackého, pre účely Karpatských dohovorov je prijímaná definícia Srbskej akadémie vied, ktorá za súčasť Karpát považuje iba južný breh úžiny Železné vráta v rozsahu územia národného parku Djerdap. Často je hranica vedená údolím rieky Crni Timok, po línii Stalać – Sokobanja – Knjaževac (masívy Ozren a Devica by potom patrili už pod Balkán), alebo ešte o niečo južnejšie údoliami riek Nišava a Svrljiški Timok.
Delenie Karpát.
Podobne ako samotné vymedzenie Karpát, aj ich delenie je predmetom rozporov a v jednotlivých zdrojoch a krajinách sa dosť líši. Najčastejšie sa Karpaty v literatúre delia na tri geomorfologické provincie – Západné, Východné a Južné Karpaty. Hranica medzi Západnými a Východnými Karpatmi je kladená buď do oblasti Lupkovského priesmyku, alebo ďalej na západ do Kurovského sedla (taktiež aj Tyličského) na slovensko-poľskej hranici, zhruba na spojnici miest Bardejov a Nowy Sącz. Hranicou medzi Východnými a Južnými Karpatmi je tradične rumunský priesmyk Predeal () na spojnici mesta Brašov na severe a údolím rieky Prahova na juhu, objavujú sa však aj názory na jej mierne posunutie do údolia rieky Dâmbovițy; v tom prípade by pohorie Bucegi spadalo ešte pod Východné Karpaty.
Tieto tri základné provincie sú ďalej delené do subprovincií podľa tektonickej a geologickej stavby. Podľa klasického delenia zodpovedajú subprovincie Vonkajších Západných a Vonkajších Východných Karpát flyšovému pásmu, vnútorné patria k jadrovým kryštalickým a niekde aj k vulkanickým pohoriam. V modernejšom pojatí sú Západné Karpaty členené podľa tektonickej stavby na tri časti: Vonkajšie (flyšové), Centrálne (tzv. Pásmo jadrových pohorí) a Vnútorné (viac spodná mapka). Na západe tvorí hranicu medzi Vonkajšími a Vnútornými Karpatmi taktiež vápencové Bradlové pásmo (viac nižšie kapitola Geológie). Čelná karpatská priehlbina je obvykle považovaná za súčasť (subprovinciu) jednotlivých provincií, ku ktorým prilieha.
Neustálené je delenie rumunských Karpát, ktoré je v rumunskej literatúre menej prepracované a nesleduje rovnaké geomorfologické kritéria a ich hierarchiu. Južné Karpaty, Rumunské Západné Karpaty (alebo aj Apuseni) a Transylvánska vysočina sa tu posudzujú obvykle samostatne. Rumunské západné Karpaty sú pritom vymedzené taktiež nejednoznačne: hranica buď prebieha údoliami riek Cerna a Timiș (pozri mapka č. 1, časti 5, 6), alebo sú pohoria Poiana Rusca a Banátske vrchy priradené k Južným Karpatom a hranicou je údolie Mureše (v mapke č. 2 časti 6, 7). Odlišne je tu taktiež delenie Východných Karpát (pozri nižšie).
Prehľad karpatských geomorfologických subprovincií a ich najvyšších vrcholov je nasledujúci:
Najväčšia časť Karpát, zhruba 55 % ich rozlohy, sa nachádza v Rumunsku. Z ostatných krajín pripadá na Slovensko 17 %, na Ukrajinu necelých 11 %, na Poľsko necelých 10 %, na Maďarsko 3,8 %, na Česko 3,3 % a na Rakúsko a Srbsko (v najužšej definícii) menej než 0,5 % rozlohy. Vzhľadom na nejednoznačné vymedzenie v literatúre predovšetkým pri srbských horách je však tieto počty treba brať iba ako orientačné. V nasledujúcich odsekoch je podaný výber niektorých karpatských pohorí podľa jednotlivých štátov; pre úplný a geomorfologicky usporiadaný prehľad pozri článok Členenie Karpát.
Rakúske Karpaty.
Do Rakúska zasahuje karpatský systém len úplne okrajovo a pokrýva iba 0,5 % krajiny. Severná časť patrí do Jihomoravských Karpát: leží tu aj najvyšší bod rakúskych Karpát kopec Buschberg () v oblasti Leiser Berge. Južná časť, Hainburské vrchy, je južným výbežkom Malých Karpát. Karnuntská brána, južne od Hainburských vrchov, tvorí hranicu medzi Karpatmi a Alpami.
Moravské Karpaty.
V Česku pokrývajú karpatské pohoria najvýchodnejšiu časť Česka, celkovo zhruba 8,5 % krajiny. Najvyšším vrcholom Karpát v Česku je Lysá hora (). Všetky pohoria patria do subprovincie Vonkajších Západných Karpát a ich vymedzenie v Česku aj na Slovensku je ustálené a jednotné. 
Slovenské Karpaty.
Na Slovensku Karpaty zaberajú takmer 72 % územia, nachádzajú sa tu taktiež najvyššie vrcholy celého pohoria. O časť svojich vrcholov sa Slovensko delí s Poľskom, Gerlachovský štít () ja najvyšším vrcholom Karpát vôbec. Členenie do nižších geomorfologických celkov je ustálené; pre usporiadanie je použité klasické delení Západných Karpát na Vonkajšie a Vnútorné, v komentári tiež modernejšie Kondrackého delenie.
Poľské Karpaty.
Väčšinu hraničných pohorí na juhu krajiny zdieľa Poľsko so Slovenskom a Ukrajinou, ďalej sem zasahuje podhorie vonkajších západných a východných Karpát. Najvyššou horou Poľska sú Rysy () vo Vysokých Tatrách. Celkom pohorie zaberá necelých 6,5 % štátu. Použitý prehľad zodpovedá klasickému deleniu Karpát na vnútorné a vonkajšie.
Ukrajinské Karpaty.
Na Ukrajine Karpaty zaberajú prevažne oblasť bývalej Podkarpatskej Rusi a južnú časť Haliča na samom západe krajiny, celkom iba asi 3,6 % z celkovej rozlohy. Niektoré pohoria sem presahujú zo Slovenska a Poľska a zodpovedajú ich geomorfologickému začleneniu. Najvyšším vrcholom je Hoverla ().
Vonkajšie Východné Karpaty
Vnútorné Východné Karpaty
Rumunské Karpaty.
V Rumunsku sa nachádza väčšina pohoria, ktoré zaberá zhruba 47,5 % rumunského územia. Moldoveanu () je najvyššou rumunskou horou a zároveň najvyšším karpatským vrcholom mimo Vysoké Tatry. Delenie Karpát v rumunskej literatúre sa odlišuje od toho používaného v Česku a na Slovensku: Východné Karpaty sú tu namiesto Vonkajších a Vnútorných delené na tri časti: severné (Maramurešské a Bukovinské Karpaty), stredné (Moldavsko-transilvánske Karpaty) a južnú časť (Oblúkové Karpaty). V nasledujúcom prehľade je zachované delenie použité v ostatných kapitolách článku. 
Maďarské Karpaty.
Všetky hornatiny v maďarských Karpatoch ležia v Severomaďarskom stredohorí, čo je geomorfologická oblasť Vnútorných Západných Karpát na severovýchode krajiny. Niektoré maďarské pohoria zasahujú tiež na Slovensko. Najvyšším vrcholom Maďarska je Kékes () v pohorí Matra. Celkom Karpaty zaujímajú 8,3 % maďarského územia.
Srbské Karpaty.
Názory na priebeh hranice srbských Karpát sa v literatúre líšia (potri vyššie). V širokom pojatí by ich najvyšším vrcholom bol Šiljak v masíve Rtanj s nadmorskou výškou .
Geológia.
Geologická stavba.
Karpaty sú pásmové pohorie s komplexnou geologickou štruktúrou, ktorá nadväzuje na Alpy. Geologicky je vonkajšia časť západných a východných Karpát tvorená širokým pásmom flyšových príkrovov, tvorených paleogénnymi až kriedovými usadeninami ílovcov, pieskovcov a zlepencov. V centrálnych, jadrových častiach Západných Karpát a prakticky v celých Južných Karpatoch prevládajú staré hlbinné vyvreniny a metamorfované horniny kryštalinika, prevažne granity a granitoidy. Na ne potom často aj v celých subpohoriach, ako sú Malá a Veľká Fatra, Pieniny, Slovenský raj, Hășmaș, Ceahlău, Piatra Craiului alebo Apusenské vrchy, nasadajú mladšie, druhohorné vápence a dolomity, ktoré sú mnohokrát silno skrasovatené (napríklad v masíve Bihor). Tieto horniny vystupujú na povrch taktiež v Bradlovom pásme na rozhraní medzi Vonkajšími a Vnútornými západnými Karpatmi. Vo vnútorných oblastiach priliehajúcich k Panónskej a Transilvánskej panve je potom prstenec vulkanických pohorí zložených z povrchových vyvrenín – andezitov, dacitov a bazaltov: Matra, Căliman, Harghita, Vihorlat, Zemplínske vrchy a ďalšie, miestami so zachovanými postvulkanickými javmi. Transilvánska kotlina je tvorená prevažne kenozoickými usadenými horninami.
Čelná karpatská priehlbina je pozostatok niekdajších prielivov medzi horskými pásmami Karpát a hercynikom a ako také sú vyplnené morskými sedimentmi, následne po vyzdvihnutí aj riečnymi sedimentmi a eolickou sprašou, svoje uloženiny zanechal na severe taktiež aj pevninský ľadovec. Podobne Panónia je stále poklesávajúci pozostatok pevninskej dosky Tisie prekrytý od druhohôr nánosmi sedimentov. V rôznych oblastiach karpatského oblúka sa nachádzajú ložiská minerálov a nerastných surovín, napríklad ropy, zemného plynu, čierneho a hnedého uhlia, kovových rúd (najviac v Slovenskom rudohorí a v pohorí Sedmohradské rudohorie v Apusenských vrchoch) a kamennej soli, ktorá sa ťažila okrem iného v oblasti Maramureša a Solotvyny; pozostatky po ťažbe sú tu soľné jazerá využívané v súčasnosti k liečebným a rekreačným účelom.
Geologický vývoj.
Vznik karpatského pohoria je výsledkom dlhodobého procesu alpínskeho vrásnenia, ktorého impulzom bola kolízia Africkej tektonickej dosky s niekoľkými okrajovými krustálnymi blokmi (Apulia, Tisia, Alcapa, moesijska doska, Český masív) Eurázijskej dosky. Vrásnenie začalo už v spodnej kriede vyzdvihnutím vnútorných kryštalinických útvarov z druhohorného geosynklinálneho mora; tým vznikli jadrové pohoria Karpát, po ktorých obvode dochádzalo k usadzovaniu flyšových vrstiev. Vrásnenie pokračovalo v starších až mladších treťohorách zdvihnutím týchto vrstiev a vyvrásnením vonkajšieho pásu pohoria. Nadväzujúcom orografickým prejavom bolo prebudenie vulkanickej činnosti (zhruba pred 50 miliónmi rokov), ktoré dali vzniknúť pásu vnútorných sopečných pohorí; posledné erupcie karpatských vulkánov sú odhadované do doby pred 40 až 10 tisícmi rokmi. Medzitým dochádzalo k postupnému uzatváraniu okrajových pozostatkov starého mora Tethys obklopujúcich nové pohorie, jeho vysušovanie a sedimentácii usadenín počas vzniku Panónskej a Transilvánskej panvy. Dotvorenie profilu pohorí o glaciálne typy reliéfu bolo dokonané v štvrtohorách posunom ľadovcov počas ľadových dôb; v Karpatoch malo ale vplyv len okrajový vzhľadom na ich celkovo malé zaľadnenie iba v najvyšších častiach. Ďalej na podobu reliéfu pôsobila erózna sila vody, keď vyzdvihnutie starých plošín v treťohorách dalo vzniknúť niektorým hlbokým údoliam riek (prielom Hornádu, prielom Dunajca, Bicazská súteska), krasovatenie vápencov a taktiež časté svahové zosuvy hlavne vo flyšovom pásme. Tektonická činnosť ale trvá aj naďalej: najvyššie horské pásma sa dvíhajú o 4 až 10 milimetrov ročne a niektoré časti južných a východných Karpát, predovšetkým oblasť Oblúkových Karpát (Vrancea), sú stále tektonicky nepokojné v dôsledku subdukcie dosiek a z času na čas tu dochádza k zemetraseniam.
Geomorfológia.
Oproti iným alpidským pohoriam sú Karpaty mene kompaktné. To znamená, že tu nie je žiadny súvislý hlavný hrebeň, ale horstvo sa skladá z väčšieho množstva nadväzujúcich subpohorí oddelených kotlinami a priesmykmi. Reliéf Karpát je hlavne štruktúrny. Zrejmé je to napríklad vo Vonkajších Karpatoch, kde paralelné horské chrbty zodpovedajú antiklinálam či príkrovovým jednotkám. Vnútorné Západné Karpaty a celé Južné Karpaty majú kernou stavbu-*(preložiť), keď vyvýšené kry tvoria horské pásma a masívy a poklesnuté kry tvoria medzihorské panvy, kotliny a brázdy. Štruktúrne je aj usporiadanie riečnej siete – hojné sú pozdĺžne údolia, prebiehajúce v smere horských pásiem, zatiaľ čo priečne údolia sú obvykle krátke a kaňonovité; niekedy však pretínajú aj celé horské pásma, tak ako prielom Oltu priesmykom Červenej veže alebo Železné vráta na Dunaji, s 144 kilometrami najdlhšia roklina v Európe.
Väčšina pohorí má lesnatý ráz stredohôr, modelovaný činnosťou riek a svahovými pohybmi. V rôznych nadmorských výškach sú zachované zvyšky neogénnych zarovnaných povrchov, ktoré dokladajú obdobie tektonického pokoja a zmenšovania výškových rozdielov medzi fázami horotvorných procesov. V Južných a Západných Karpatoch sú rozlišované tri úrovne týchto zarovnaných povrchov. Transilvánska vysočina, väčšina moravských Karpát mimo hlavné hraničné pohorie a slovenské aj poľské podhoria majú zvlnený ráz pahorkatín a vrchovín.
Vysokohorské oblasti s veľhorským reliéfom sa vyskytujú po celej dĺžke karpatského oblúka, v Západných a Južných Karpatoch a v strednej časti Východných Karpát, ale iba izolovane. V týchto veľhorských oblastiach bol reliéf modelovaný v období pleistocénu činnosťou ľadovcov. Zaľadnenie malo ostrovný charakter a bolo plošne malého rozsahu. Išlo o karové a údolné ľadovce, z ktorých najdlhšie dosahovali dĺžok necelých . Pleistocénna snežná čiara bola o niečo nižšie v Západných Karpatoch (1 600 – ) než v Južných Karpatoch (1 700 – ), typický ľadovcový reliéf je vyvinutý v pohoriach, ktoré významne prevyšujú tieto nadmorské výšky. V takýchto pohoriach sú početné ľadovcové kary, trogové údolia, morény a početné ľadovcové jazerá.
V horských masívoch, kde geologický podklad tvoria vápence či dolomity, je vyvinutý krasový reliéf. Nachádzajú sa tu tvary povrchového aj podpovrchového krasu. Tvary povrchového krasu (škrapy, závrty, priepasti, úvaly, výnimočne polje) sú najlepšie vyvinuté na plošinách, ako je Slovenský kras alebo Munții Mehedinți. Podpovrchový kras vytvára na mnohých miestach výdatné zásoby podzemných vôd. Nachádzajú sa tu aj rozsiahle jaskynné systémy, ako je Peștera Vântului s dĺžkou cez , alebo Demänovské jaskyne s dĺžkou cez . Vo vyšších nadmorských výškach sú aj ľadové jaskyne (Ghețarul de la Scărișoara, Dobšinská ľadová jaskyňa a iné).
Vo Vnútorných Karpatoch je zastúpený aj reliéf neovulkanických pohorí. Z charakteristických tvarov takéhoto reliéfu sú tu zastúpené napríklad vypreparované sopúchy a žily, lávové príkrovy, krátery a kaldery. Príkladom môže byť pohorie Poľana v Západných Karpatoch s kalderou s priemerom , pohorie Căliman s kalderou s priemerom alebo pohorie Gurghiu, kde má kráter Saca šírku 14 – . V niektorých pohoriach vulkanického pôvodu sa vyskytujú postvulkanické javy ako solfatary, mofety s únikmi dusivých sírnych a uhličitých plynov alebo bahennými sopkami (napríklad v Berce), s ktorými súvisí aj hojný výskyt minerálnych vôd.
Najvyššou časťou celého pohoria sú slovenské Vysoké Tatry, v ktorých aj cez ich malú rozlohu leží 15 najvyšších vrcholov vrátane Gerlachovského štítu (). Okrem 16. mieste sa objavuje iný než slovenský vrchol, a to Moldoveanu v rumunskom masíve Fagaraš (). Tretím najvyšším pohorím je taktiež rumunský Parâng s horou Parângul Mare (). Výšku 2 500 metrov presahujú ešte pohoria Retezat (Peleaga, ) a Bucegi (Omu, ) a 2 400 metrov masív Iezer Păpuşa (Roşu, ); všetky spomínané pohoria patria do Južných Karpát. Najvyšším pohorím Východných Karpát je Rodna s vrcholom Pietrosul (). Za najnižší bod sa považuje hladina Dunaja v rokline Železné vráta, s nadmorskou výškou 
Klimatické pomery.
Klíma Karpát je prevažne typicky stredoeurópska a mierne kontinentálna, pričom jej kontinentalita narastá smerom od západu na východ, čo sa prejavuje aj na posune nadmorských výšok pri vegetačnou stupňovitosťou. Čo do vlhkosti sa tu prejavuje zrážkový tieň Álp a Českého masívu, ktoré ležia bližšie k oceánu. Najsuchšie sú najnižšie polohy, napríklad celoročný zrážkový úhrn v Transilvánskej panve je iba 600 mm. Zrážkové úhrny stúpajú s nadmorskou výškou a taktiež západ pohoria je výrazne vlhší než jeho východ a juh: v Tatrách môžu zrážky presahovať aj 2000 mm ročne, zatiaľ čo vo východných a južných Karpatoch sa úhrny pohybují medzi 1000 – 1200 mm. Najviac zrážok spadne priemerne v júni, ale vo vyšších polohách sú zrážky počas roka rozložené rovnomernejšie než v nízkych; na juhu pôsobí už vplyv submediteránnej klímy so zrážkovými maximami na jar a na jeseň a so suchším letom. Priemerné ročné teploty pochopiteľne klesajú s nadmorskou výškou, častým javom je ale v Karpatoch zimná teplotná inverzia, keď chladný vzduch steká z úbočí do horských údolí a kotlín a spôsobuje tu výrazne dlhotrvajúce mrazy (až -30 °C), zatiaľ čo slnečné vrcholy sú teplejšie. Vo vyšších polohách je taktiež menší ročný výkyv priemerných teplôt než v údoliach. Najteplejším mesiacom je v nižších polohách júl, vo vysokých august; najchladnejším potom január, respektíve február. Sneh leží na záveterných svahoch najvyšších horských štítov nepretržite až 10 mesiacov, miestami sa tvoria aj dlhodobo trvajúce firnové polia.
Vodstvo.
Prevažná väčšina Karpát (zhruba 90 %) patrí k úmoriu Čierneho mora, kam je odvodňovaná predovšetkým množstvom ľavostranných prítokov Dunaja; k najvýznamnejším z nich patrí Váh, Ipeľ, Tisa, Mureș, Olt, Siret či Prut. Na svahoch Východných Karpát pramení rieka Dnester. Severná časť pohoria je odvodňovaná do Baltského mora Vislou a Sanom a niekoľkými prítokmi Odry. Horské rieky sú spravidla prudké, s veľkým spádom a skalnatým dnom, v nižších polohách sú doposiaľ zachované divočiace rieky s voľným modelovaním koryta štrkovými náplavmi. Odtokový režim karpatských riek je prevažne snehovo-dažďový, s maximálnymi prietokmi a rozvodňovaním na jar v marci a  v apríli a ďalej v lete (jún a júl). Občas bývajú záplavy kvôli horším retenčným vlastnostiam flyšových pôd na okrajoch pohorí katastrofické. Najväčšia priehradná nádrž (z približne päťdesiatich v Karpatoch), Železné vráta, sa nachádza na rumunsko-srbskej hranici, ďalšia v údolí Bistrițy v Rumunsku, jedna v údolí rieky Sana v Poľsku a priehrada Orava na severnom Slovensku.
Aj keď je v Karpatoch asi 450 jazier, ich celková rozloha je menšia než 4 km². Jazerá vo vysokých horách sú prevažne ľadovcového pôvodu. Najviac ľadovcových jazier je v Tatrách a v Južných Karpatoch. Najväčšie je Morskie oko na poľskej strane Tatier s plochou necelých 35 ha; v Južných Karpatoch je najväčšie desaťhektárové jazero Bucura v pohorí Retezat. Existujú tu tiež aj morénové jazerá, ako Veľké Vihorlatské alebo jazero Roșu, a taktiež jediné sopečné jazero svätej Anny vo vyhasnutom kráteri niekdajšieho vulkánu. Svetovým unikátom je slané heliotermické jazero Ursu. Vo vulkanických pohoriach vyviera niekoľko desiatok minerálnych a termálnych prameňov, často využitých pre kúpeľné účely, a dokonca aj gejzírov (Herlianský gejzír na úpätí Slanských vrchov).
Pôdy.
Pôdy Karpát sa medzi sebou líšia v závislosti na geologickom zložení pôdotvorného substrátu a na klimatických pomeroch, poťažmo teda nadmorskej výške. Karpatské pôdy vznikajú v horských podmienkach s mrazovým zvetrávaním a s intenzívnymi a rýchlymi svahovými a fluviálnymi procesmi. Typický pre pôdy Karpát je tak plytký pôdny profil a veľký podiel klastov; rôznorodosť stanovísk vedie k mozaikovitému pôdnemu pokryvu. V alpínskom pásme nad hornou hranicou lesa prevládajú leptosoly, ako sú litozeme, rankery, na vápencoch rendziny. Typické sú taktiež organosoly v miestach akumulácie nerozloženého organického materiálu. Pri hranici lesa v subalpínskom pásme prevládajú podzoly. Pod hranicou lesa prevládajú vo flyšovom pásme hôr vo Vonkajších Karpatoch nenásytené kambisoly. Kambické rankery alebo nasytené kambisoly tu pokrývajú len malé plochy na flyši v karbonátovom vývoji. Vo Vnútorných Karpatoch, rovnako ako v Južnych Karpatoch, majú pôdy značne rozrôznený geologický podklad. Na nekarbonátových horninách tu prevládajú kyslé pôdy (hlavne podzoly, na strmých svahoch podzolové rankery), vo vápencových pohoriach sú vyvinuté rendziny, vo vulkanických okrem nasýtených kambisolov tiež humózne sopečné andosoly.
Pôdy Karpát sú ohrozené pôdnou eróziou, ktorá je následkom nevhodného poľnohospodárskeho a lesníckeho managementu, a taktiež odlesňovaním.
Biologická diverzita.
Vegetačné stupne a biotopy.
Biogeograficky patria Karpaty k stredoeurópskej provincii Holarktickej ríše; východné svahy tvoria jej východnú hranicu. Ich vegetačná stupňovitosť je ovplyvnena výššie spomínaným klimatickým rozdielom medzi západnou a východnou časťou pohoria; na východe a juhu sú preto posunuté až o niekoľko sto metrov vyššie. V nízkych pahorkatinách podhorí (do 500, resp. 650 m n. m.) vrátane juhomoravských Karpát či Transilvánskej vysočiny prevládajú dubohrabiny a na klimaticky príjemných stanoviskách južných svahov taktiež aj teplomilné dúbravy, suché trávniky a lesostepy s teplomilnými druhmi rastlín. Vyššie sú pre Karpaty typické rozsiahle plochy podhorských a horských bučín a jedľobučín, miestami doposiaľ pralesovitého charakteru; na západe sa rozkladajú zhruba medzi 500 a 1100 m n. m., na juhu a východe medzi 650 až 1400. Časť z nich bola vyhlásená súčasťou prírodného dedičstva UNESCO ako Staré bukové lesy a bukové pralesy Karpát a iných regiónov Európy. Na ne vo vyšších polohách (1100 – 1400, resp. 1400 – 1900) nadväzujú zonálne horské smrečiny. Lesy so smrekom a jedľou bielou nahradzujú bučiny taktiež v kotlinách centrálnych častí; smrek bol avšak lesnícky rozšírený aj do ďalších vegetačných stupňov, často vo forme monokultúry.
Hranica lesa sa v Karpatoch v priemere nachádza vo výškach zhruba 1650 – 1750 m n. m., smerom na juh a východ stúpa miestami až k 2 000 metrom. Na mnohých miestach bola umelo znížená tvorbou letných pastvín, tzv. polonín, a to aj o stovky metrov; fytocenologicky sú to prevažne lúky, ktoré po opustení pastvy opäť podliehajú sukcesii brusnicových krovín a neskôr stromov. Lesná hranica je tvorená smrekom obyčajným, jarabinou, miestami aj smrekovcom a limbou, v poloninách aj bukom. Subalpínsky stupeň je tvorený porastami kosodreviny, brezy karpatskej, vŕby sliezskej, v južných a východných Karpatoch aj jelše zelenej, zakrpatenej borievky a karpatského rododendrónu. V najvyšších polohách sú alpínske lúky (na bazických stanoviskách druhovo bohaté, na kyslých s prevládajúcimi sítinou trojklanou a na východe s ostricou) a taktiež snehové polia. Niválny stupeň, teda vysokohorská oblasť večného snehu a ľadu, v Karpatoch nie je vyvinutý; iba niekoľko najvyšších masívov zasahuje do stupňa subniválneho (Vysoké Tatry nad 2300 m n. m., ojedinele aj exponované najvyššie štíty južných Karpát).
Náhradnou poloprirodzenou vegetáciou stredných a podhorských polôh sú lúky, lúčne sady a pasienky, a to v širokej škále podôb od trvalejšie zamokrených cez mezofílne až po suché trávniky. Vďaka dlhodobému pôsobeniu tradičných spôsobov extenzívneho hospodárenia (pastva, kosenie) a veľkým rozlohám sú často mimoriadne druhovo bohaté; bielokarpatské lúky v Česku s mnohými orchidejami alebo niektoré lúky v Transilvánii na bazických pôdach držia svetové rekordy v počte druhov zaznamenaných na ploche malého a stredného rozsahu. Predovšetkým na flyšových vrstvách sú časté lúčne svahové pramenisko a slatinisko, v oblastiach vyvierania minerálnych prameňov tiež s unikátnou halofilnou vegetáciou. Pravé vrchovisko sa v Karpatoch vyskytujú menej, napríklad na Orave. Pestro sú zastúpené spoločenstvá bazických aj kyslých skál a sutí, a to ako bylinné, tak lesné, ako sú suťové lesy a druhovo bohaté reliktné bory na vápencoch, obsahujúce množstvo endemitov. Veľký spád doposiaľ neregulovaných horských riek voľne modelujúcich svoje korytá umožňuje tiež existenciu vzácnych spoločenstiev štrkových náplavov.
Ako bolo už spomínané, počas ľadových dôb boli Karpaty zaľadnené iba máloplošne v niekoľkých najvyšších oblastiach; prevládajúca vegetácia tu inak v tej dobe bola chladná lesostep až lesotundra analogická krajinám súčasného južného Sibíra, s odolnými ihličnanmi a na vhodných miestach aj listnáčmi, ako duby, buky či bresty. Pohorie tak mohlo predstavovať refugium mnohých aj mezofilných druhov rastlín, ktoré sa tu zachovali ako treťohorné relikty, a po odoznení glaciálu taktiež jednu z migračných trás pre šírenie hlavne horských druhov do novo dostupných oblastí Európy.
Flóra.
Pohorie patrí k floristicky najvýznačnejším a na endemity a relikty (vrátane paleoendemitov a treťohôrných reliktov) najbohatším oblastiam Európy, hoci jeho flóra je o niečo menej výrazná než v susedných Alpách. Dôvodom tohto bohatstva sú pestré fytogeografické podmienky, členitý reliéf geologicky mladého pohoria aj zastúpenie kyslého silikátového aj bázického vápencového a vulkanického podložia. Mnoho prvkou majú společných s Alpami, predovšetkým východnými, ale tiež aj s Pyrenejami, alebo naopak s jižnými pohoriami Balkánu. Fytogeograficky od juhu do najteplejších oblastí zasahuje element teplomilnej submediteránnej kveteny, od východu a z panónskej kotliny vplyv ponticko-panónsky s druhmi kontinentálnych stepí, ktorý dosahuje okrem Transilvánie až na južnú Moravu. Boreálna eurosibírska flóra sa v Karpatoch objavuje v horských smrečinách a rašeliniskách a konečne k alpsko-karpatskému floroelementu patria horské a vysokohorské rastliny ako prvosienka holá ("Primula auricula"), prvosienka najmenšia ("P. minima"), horec bodkovaný ("Gentiana punctata") a Clusiov ("G. clusii") alebo ostrica pevná ("Carex firma"), ktoré sú z väčšej časti glaciálnymi reliktami.
Flóra samotných Karpát obsahuje okolo 3900 pôvodných druhov, z čoho je 250 (resp. 420 vrátane apomiktov) endemických druhov. Len málo z nich je pritom rozšírených po celej dĺžke karpatského oblúka: k takýmto endemitom či subendemitom patria napríklad zvonček karpatský ("Campanula carpatica"), zubačka žliazkatá ("Dentaria glandulosa"), scila karpatská ("Scilla kladnii") alebo kostihoj srdcovitolistý ("Symphytum cordatum"). Medzi Západnými a Východnými Karpatami prebieha výrazná fytogeografická hranica. Endemity Západných Karpát sú poniklec slovenský ("Pulsatilla slavica"), rastúcí v  reliktných boroch na vápencových svahoch, Lykovec muránsky ("Daphne arbuscula") z Muránskej planiny, lomikameň tatranský ("Saxifraga wahlenbergii"), stračonôžka tatranská ("Delphinium oxysepalum"), klinček lesklý ("Dianthus nitidus"), soldanelka karpatská ("Soldanella carpatica") či prilbica tuhá moravská ("Aconitum firmum" subsp. "moravicum"). Iba vo Východných a Južných Karpatoch rastie šafran karpatský ("Crocus heuffelianus"), Syringa josikaea ("Syringa josikaea"), hepatica transsilvanica ("Hepatica transsilvanica"), iskerník karpatský ("Ranunculus carpaticus"), Rhododendron myrtifolium ("Rhododendron myrtifolium") alebo žlto kvitnúci mak "Papaver corona-sancti-stephani".
Fauna.
V oblasti fauny patria Karpaty so svojim množstvom odľahlých plôch s malým zaľudnením a nenarušenou prírodou k najcennejším priestorom Európy. Prežíva tu doposiaľ napríklad množstvo veľkých šeliem (viac než tretina všetkých európskych populácií), ako sú medveď hnedý ("Ursus arctos", okolo 8 000 kusov), vlk dravý ("Canis lupus", cez 4 000 kusov), rys ostrovid ("Lynx lynx", 3 000 kusov), ďalej tiež mačka divá ("Felis silvestris silvestris") alebo vydra riečna ("Lutra lutra"). Pre veľké šelmy sú karpatské hory nielen životným priestorom, ale taktiež najdôležitejším európskym migračným koridorom. K ďalším významným cicavcom patrí napríklad kamzík vrchovský tatranský ("Rupicapra rupicapra" subsp. "tatrica"), jeleň lesný ("Cervus elaphus" var. "carpathica"), svišť vrchovský s jedným endemickým poddruhom ("Marmota marmota latirostris") v Tatrách či niekoľko reintrodukovaných populácií zubra lesného ("Bison bonasus"); k drobnejším endemitom patrí hlodavec hrabošík tatranský ("Pitymys tatricus") z vysokohorských tatranských lúk. V poloninách sa dá miestami naraziť aj na stáda polodivokých huculských koní.
Hory sú bohaté taktiež na zástupcov vtáctva, ktorého tu žije okolo 300 druhov. Vysoké horské polohy sú hniezdiskom orla skalného ("Aquila heliaca", takmer polovica európskej populácie) a orla krikľavého ("Aquila promarina"), v hlbokých lesoch žije hlucháň hôrny ("Tetrao urogallus"), ďateľ bielochrbtý ("Dendrocopos leucotos") či sova dlhochvostá ("Strix uralensis", pätina európskej populácie). V strmých skalných trhlinách má hniezdisko murárik červenokrídly ("Tichodroma muraria"), na horských lúkach a poloninách ohrozený chrapkáč poľný ("Crex crex"). Ďalej tu žije mnoho ohrozených či dokonca endemických druhov obojživelníkov a plazov: vo vlhkých bukových lesoch je to napríklad mlok karpatský ("Triturus montandini"), na teplých južných svahoch v krovinách a sadoch užovka stromová ("Zamenis longissima"). Rýb je tu okolo 100 druhov, z toho 10 endemitov. Okrem toho sa tu odhaduje okolo 35 – 40 000 druhov hmyzu.
Ochrana prírody.
Prvé prírodné rezervácie vznikali v Karpatoch od 30. rokov 20. storočia, ale sieť chránených území sa pomerne dobre rozvinula až od 80. rokov 20. storočia. Chránených je asi 16 % rozlohy Karpát, avšak miera ochrany sa v jednotlivých krajinách regiónu líši. Na území Karpát sa nachádza 36 národných parkov, 51 prírodných parkov a veľkoplošných chránených území, 19 biosférických rezervácií a okolo 200 ďalších chránených oblastí, s celkovou rozlohou 36 000 km². K najvýznamnejším patria napríklad národné parky na Slovensku, Magurský park v Poľsku, Karpatský národný prírodný park a národný prírodný park Sinevir s rehabilitačným centrom medveďa hnedého na Ukrajine, alebo národné parky Piatra Craiului, Retezat, Cozia, Domogled, Cheile Nerei či Rodna v Rumunsku a Đerdap v Srbsku, chrániace územie okolo prielomu Dunaja tiesňavou Železné vrata. Ohrozením pre karpatskú prírodu je hlavne intenzívna a často nelegálna ťažba dreva s premenou druhovej skladby lesov, nevhodné zalesňovanie nelesných biotopov, pytliactvo a nekontrolovaná výstavba dopravnej, športovej a turistickej infraštruktúry. Ochrana prírody vo východnej časti pohoria je taktiež menej efektívnejšia než v západnej a podľa rôznych referencií mnohokrát prebieha iba formálne.
Pre zachovanie prírodných hodnôt funguje od roku 2006 Karpatská zmluva, v ktorej sa sedem karpatských štátov (všetky až na Rakúsko) zaviazalo k ochrane prírodného a kultúrneho dedičstva a k udržateľnému rozvoju na celom území Karpát.
História.
Ľudské osídlenie karpatskej oblasti trvá nepretržite od doby kamennej; najstarší z nich, neandertálske, je dochované z paleolitu objavmi z jaskyne Šipka pri Štramberku. Od doby železnej sa tu postupne vystriedalo či prelínalo keltské, trácke a dácke osídlenie a neskôr rímske osídlenie, v dobe sťahovania národov germánske, gótske, kumánske, avarské či hunské osídlenie, neskôr aj slovanské (Češi, Slováci, Poliaci, Ukrajinci), valaské, židovské a rómske. Maďarské etnikum vybudovalo vo vnútri karpatského oblúka v 10. – 11. storočí mocnú uhorskú ríšu, susediace cez horský hrebeň s kniežatstvami kyjevskej Rusi. Pravdepodobne najvýznamnejšou a do značnej miery zjednocujúcou historickou udalosťou bola v 13. – 16. storočí valašská kolonizácia – spontánna, nijako nekoordinovaný proces, pri ktorom pastierske, pôvodne valašské (rumunské) etnikum pozvoľna postupovalo od juhu po hrebeňoch karpatského oblúka smerom na sever a západ a pritom sa asimilovalo s existujúcimi obyvateľmi. Hrebeň hôr tvoril historickú hranicu Moldavského, Valašského a Sedmohradského kniežatstva a na severe Uhorského kráľovstva a niekdajšieho Malopoľska. Územie na juhovýchode bolo od 16. storočia pod vplyvom Osmanskej ríše a ich vazalov a po vypudení Osmanov osídľovaná obyvateľstvom z rôznych oblastí strednej Európy. Odľahlé pohorie mnohokrát slúžilo ako útočisko pre obyvateľstvo vyhnané alebo prenasledované v okolitých rovinách, ako boli Huculi, Lipovania, hajduci, ale aj rôzni zbojníci; v lesných kostoloch Beskýd sa v dobe protireformácie zhromažďovali evanjelici k tajným bohoslužbám.
V 19. storočí patrila väčšina Karpát, vrátane historických území Halič, Bukovina, Sedmohradsko a Sikulsko pod správu Rakúska-Uhorska; po hrebeni Južných a časti Východných Karpát prechádzala jeho hranica s Rumunským kráľovstvom. V priebehu oboch svetových vojen boli Karpaty miestom tuhých frontových aj partizánskych bojov, na čo spomína mnoho pamätníkov a vojenských cintorínov v oblasti, napríklad v Duklianskeho priesmyku. Doba 20. a 21. storočia priniesla kolektivizáciu a intenzifikáciu poľnohospodárstva, budovanie priemyselnej, dopravnej a turistickej infraštruktúry a hlavne s nástupom východoeurópskeho kapitalizmu aj neriadenou a bezohľadnou exploatáciou prírodného bohatstva lesov holorubmi, expanziou turistických rezortov, zjazdoviek aj postupné opúšťanie tradičnej pastierskej a poľnohospodárskej kultúry vedúcej k zarastaniu nevyužívaných polonín, sadov a lúk. Celkom na území Karpát žije okolo 17 miliónov ľudí, pričom hustota osídlenie je značne nevyrovnaná: zatiaľ čo v medzihorských panvách a údoliach prekračuje priemerne 200 obyvateľov na 1 km², rozsiahle horské oblasti sú prakticky trvalo neosídlené. K najväčším mestám vo vnútri horského systému patrí Zlín, Trenčín, Žilina, Banská Bystrica, Košice, Baia Mare, Sibiu, Brašov, Petrosani či Kluž.
Kultúra.
Karpaty sú oblasťou, kde sa vždy vzájomne stretávali rôzne kultúrne vplyvy. Sú alebo boli domovom mnohých malých národov, ako sú Rusíni, Huculi, Lemkovia, Bojkovia, Gorali, a národnostných enkláv, ako napr. sedmohradskí Nemci a Maďari (Sikuli), Banátski Česi a ďalší. Stýka sa tu západný (rímskokatolícky) a východný (pravoslávny, gréckokatolícky) kresťanský ritus. Táto zmes kultúr tu zanechala dedičstvo v podobe pestro prepletenej mozaiky jazykov, vzájomne podobných legiend a povestí, ale aj pamiatok architektúry, remesiel, použitého umenia (výšivky, rezbárstvo, keramika), oblečenia, hudby, tanca (slovenský odzemok, huculský arkan), kuchyne aj tradícií. Valašská kultúra salašníckeho pastierstva silno prispela k vytvoreniu charakteristickej podoby karpatskej krajiny s vysokohorskými pastvinami, mýtinami, lúkami a kolibami, ale podpísala sa an na kultúrnej stránke. V jazyku patrí medzi spoločné dedičstvo valašskej kolonizácia takzvané karpatizmy – výrazy zdieľané od Rumunska až po moravské Valašsko a pomenovávacie objekty spojené s pastierskym životom, ako sú výrobky z mlieka ("bryndza," "žinčica", "oštiepok"), typické potraviny ("kyselica", "halušky"), pastiersky život ("bača", "fujara", "gazda") alebo krajinné útvary ("chotár", "kyčera", "magura", "grúň"). Spoločný menovateľ života v odľahlých horách sa pri horalských národoch prejavil na charakteristických spoločenských tradíciách kombinujúcich ľudové kresťanstvo a magické povery, tradíciu prírodného liečiteľstva („bohyne“ na Kopaniciach, huculskí molfari) aj naskrz podobnej kuchyni využívajúcej vo veľkej miere zemiaky, kyslú kapustu, pohanku, proso, výrobkov z kozieho a ovčieho mlieka, ľanového oleja, lesných plodov, lieskových orieškov, medu či húb.
Ekonomika, cestovný ruch.
Priemysel v Karpatoch nie je príliš významný, obzvlášť po jeho úpadku so zánikom komunizmu; hlavnými ekonomickými zdrojmi doposiaľ zostávajú poľnohospodárstvo (v nižších polohách a v údoliach) a lesníctvo. V teplejších oblastiach a na južných svahoch sa pestuje kukurica, cukrová repa, vinná réva či tabak, v chladnejších oblastiach žito, ovos, pšenica a zemiaky. Charakteristickým rysom krajiny v podhorí sú staré extenzívne ovocné sady s krajovou produkciou predovšetkým jabĺk a sliviek. Na horách stále prevažuje pastierníctvo so stádami ovcí, dobytku a koní, aj keď s generačnou výmenou postupne zaniká, predovšetkým na západe. Hlavným zdrojom príjmov je v mnohých oblastiach odjakživa ťažba dreva, ktoré sa skôr po horských riekach plavilo dole do podhorí. Veľká exploatácia karpatských lesov začala v 19. storočí so zavedením železníc a postupne viedla k vyrúbaniu mnohých pôvodných porastov a ich nahradením smrekovými monokultúrami. Naopak na udržateľnom hospodárskom sprístupňovaní pralesov Bukoviny a Podkarpatskej Rusi začiatkom 20. storočia sa významne podieľal český lesnícky inžinier Josef Opletal. V 21. storočí sa v krajinách západných Karpát postupne presadzuje šetrnejšie lesnícke hospodárenie, na východe však dochádza stále k masívnym, často aj nelegálnym holorubom.
Rastúcim zdrojom príjmov je turistika a agroturistika. Pohoria karpatského oblúka patria k obľúbeným cieľom ako pre bežných turistov, tak aj viacdenných trekov a diaľkových prechodov; čiastočne po hrebeňoch Karpát vedú európske diaľkové trasyE3 a E8 (slovenská časť ako Cesta hrdinov Slovenského národného povstania). Dobré podmienky sú tu pre horské bicykle, horolezectvo i kajaking či rafting. Významnými strediskami zimných športov sú slovenské letoviská Vysokých Tatier, Zakopane v Poľsku alebo rumunská Sinaia. Pri termálnych a minerálnych prameňoch vznikli početné kúpele (Piešťany, Luhačovice, Vyšné Ružbachy, Smrďáky, Eger, Krynica, Soločín, Borsec, Băile Herculane a mnoho ďalších). V mnohých oblastiach sa dá stretnúť s tradičnou ľudovou architektúrou a kultúrnymi pamiatkami, z ktorých sú mnohé zaradené na zoznam pamiatok UNESCO, či už ide o typické drevené kostolíky na Slovensku, v Poľsku a na Ukrajine a v Maramureši, opevnené dediny Sedmohradska alebo pravoslávne kláštory v bývalej Rumunskej Moldávii a Bukovine (Putna, Moldovița a ďalšie). Turistov lákajú taktiež aj unikátne ľadové jaskyne Slovenského raja a krasu či bývalé soľné bane Maramurešských hôr. Zaujímavosťou je sieť úzkorozchodných lesných železníc, budovaných na prelome 19. a 20. storočia za účelom dopravy dreva a lesných pracovníkov do odľahlých oblastí hôr. Mnoho ich v 20. storočí zaniklo, niektoré doposiaľ slúžia ako turistická atrakcia.
Odraz v umení a vede.
Vzhľadom k bohatej a pestrej histórii sa Karpaty objavujú tiež v mnohých umeleckých dielach, ktoré je obtiažné stručne a v úplnosti postihnúť. Ako kulisa slúži odľahlé pohorie napríklad románom "Drakula" Brama Stokera alebo "Tajomný hrad v Karpatoch" Julesa Verna. Česká literatúra počas prvej československej republiky spracovávala témy novo pripojenej Podkarpatskej Rusi: odohráva sa tu mnoho próz a reportáži Ivana Olbrachta ("Země beze jména", "Hory a staletí", "Nikola Šuhaj loupežník", "Golet v  údolí"), črty Stanislava Kostky Neumanna ("Enciány s Popa Ivana") alebo "Hordubal" Karola Čapka. Život v horských vsách Bukoviny zachycovala ukrajinská spisovateľka Olha Kobyljanska, život karpatskej zveri a všeobecná prírodná tématika je obsahom próz českého spisovateľa a lesníka Jaroslava Hubálka ("Ze stínů karpatských pralesů" a iné). Tradície a problémy moravsko-slovenských Karpát v modernej literatúre prozaicky stvárnila Květa Legátová ("Želary") alebo Kateřina Tučková ("Žítkovské bohyně"). Poetickými literárnymi sprievodcami po Karpatoch, hlavne rumunských, sú "Karpatské hry" Miloslava Nevrlého alebo "Vábení ducha Karpat" Věry Koutecké. Život pastierov na ukrajinských poloninách zobrazuje ukrajinský dokument režiséra Ostapa Kostyuka "Živý oheň" z roku 2015. Svojbytným a vyhraneným literárnym typom objavujúcim sa v mnohých podobách je karpatský zbojník s typickými atribútmi ako je nezraniteľnosť, nadprirodzené schopnosti, silné sociálne cítenie s odbojom proti panstvu a podobne; k takýmto patrí aj sliezsky Ondráš, slovenský Jánošík, podkarpatský Nikola Šuhaj či ukrajinský Oleksa Dovbuš.
Mnoho pohorí aj jednotlivých vrcholov je opradených ľudovými legendami a povesťami. Napríklad Ceahlău, prezývaný „rumunský Olymp“, bolo posvätným pohorím starých Dákov a sídlom ich najvyššieho boha Zalmoxisa, tatranský vrch Kriváň je národným symbolom Slovenska a jeho historického obrodenia, mnoho pohanských aj kresťanských legiend je spojených s horou Radhošť v Moravskosliezských Beskydách.
Podľa Karpát pomenoval nemecký astronóm Johann Heinrich von Mädler pohorie Montes Carpatus na privrátenej strane Mesiaca.

</doc>
<doc id="83643" url="https://sk.wikipedia.org/wiki?curid=83643" title="Sauropod">
Sauropod



</doc>
<doc id="83644" url="https://sk.wikipedia.org/wiki?curid=83644" title="Vedy o Zemi">
Vedy o Zemi

Vedy o Zemi (niekedy označované aj ako geovedy) je zastrešujúci pojem pre vedné disciplíny zaoberajúce sa vývojom, stavbou a zložením jednotlivých sfér Zeme. V určitom zmysle ich možno považovať aj za odnož planetológie s tým, že ide o jedinú známu planétu s výskytom života.
Metódy.
Vedy o Zemi používajú rovnaké metódy zisťovania poznatkov ako ostatné vedné disciplíny: pozorovanie prírodných fenoménov, získavanie dát a následné formulovanie a testovanie hypotéz. V geovedách hrajú dáta dôležitú rolu na overovanie hypotéz.
Vrstvy Zeme.
Jednotlivé vrstvy sa však prelínajú, tak aj jednotlivé vedné disciplíny nestoja sami o sebe, ale často sú previazané.

</doc>
<doc id="83645" url="https://sk.wikipedia.org/wiki?curid=83645" title="Karpaty (rozlišovacia stránka)">
Karpaty (rozlišovacia stránka)

Karpaty môže byť:

</doc>
<doc id="83648" url="https://sk.wikipedia.org/wiki?curid=83648" title="Karpaty (pohorie)">
Karpaty (pohorie)



</doc>
<doc id="83652" url="https://sk.wikipedia.org/wiki?curid=83652" title="Chvojnica (prítok Nitry)">
Chvojnica (prítok Nitry)

Chvojnica je potok na Hornej Nitre, na území okresu Prievidza. Je to pravostranný prítok Nitry s dĺžkou 15 km, je tokom IV. rádu.
Prameň.
Pramení v Strážovských vrchoch, v podcelku Zliechovská hornatina, pod sedlom Kolenová v nadmorskej výške cca 780 m n. m.
Opis toku.
Od prameňa tečie juhovýchodným smerom cez Čičermanskú dolinu, sprava priberá najprv prítok z Ovsianskej doliny, následne z Promincľovej doliny, dvojitým oblúkom preteká cez chatovú osadu, priberá ľavostranný prítok z Hlbokej doliny a ďalej tečie cez obec Chvojnica, kde sprava priberá najprv Kamenistú a potom ďalší prítok z (druhej) Hlbokej doliny. Následne vstupuje do Hornonitrianskej kotliny, na riečke je vybudovaná vodná elektráreň. Ďalej Chvojnica rozširuje svoje koryto, preteká obcou Malinová a mení svoj smer toku na juh. Na území obce priberá významnejší pravostranný prítok z Bystrej doliny a za obcou taktiež pravostranný Lukavec. Vzápätí preteká východným okrajom Lazianskeho hája, vytvára niekoľko ohybov koryta a severne od obce Lazany sa stáča na východ. Neďaleko obce Nedožery-Brezany sa vlieva do Nitry.

</doc>
<doc id="83653" url="https://sk.wikipedia.org/wiki?curid=83653" title="Andrew Wiles">
Andrew Wiles

Andrew John Wiles (* 11. apríl 1953, Cambridge, Spojené kráľovstvo ) je britský matematik žijúci v USA, ktorý sa preslávil svojim dôkazom Veľkej Fermatovej vety, získaným roku 1994. 
Okrem dôkazu Veľkej Fermatovej vety, vytvoreného s pomocou Richarda Taylora, získal ďalšie dôležité výsledky v oblasti teórie čísel.
V súčasnosti je Wiles profesorom a vedúcim katedry matematiky na Princetonskej univerzite. Za svoj najväčší objav bol ocenený celým radom cien a vyznamenaní a je pravdepodobne najslávnejším žijúcim matematikom.
Literatúra.
V češtine o Fermatovom probléme a jeho riešení vyšla kniha "Simon Singh: Velká Fermatova věta (Academia, Praha, 2000)".

</doc>
<doc id="83657" url="https://sk.wikipedia.org/wiki?curid=83657" title="Svinica (prítok Bebravy)">
Svinica (prítok Bebravy)

Svinica je riečka pretekajúca územím okresov Trenčín a Bánovce nad Bebravou. Je to pravostranný prítok Bebravy, vodohospodársky významný tok, má dĺžku a je tokom V. rádu. Niekedy sa označuje neštandardizovaným názvom Svinnica.
Prameň.
Pramení v Považskom Inovci na severovýchodnom svahu vrchu Inovec () v nadmorskej výške cca , neďaleko Chaty pod Inovcom.
Opis toku.
Spočiatku tečie na severovýchod a priberá niekoľko kratších prítokov z oboch strán. V nadmorskej výške začína chránené územie pozdĺž toku Svinice, pričom sa ochraňuje pôvodné zachované koryto a brehové porasty horského potoka. Riečka sa potom stáča na východ a vstupuje do Podunajskej pahorkatiny, podcelku Nitrianska pahorkatina, časť Bánovská pahorkatina. Vteká do vodnej nádrže Svinná (končí sa úsek chráneného územia prírodnej pamiatky), neskôr sa stáča, na krátkom úseku tečie na sever a pri osade Ihličie priberá Sviniansky potok zľava. Opätovne sa stáča na východ a preteká obcou Svinná, avšak už juhovýchodným smerom. Na území obce priberá ľavostranný Cípec a neskôr tiež zľava Svitavský potok. Svinica potom pokračuje južným smerom, pričom na dlhom úseku vytvára vedľajšie rameno. Pri obci Ruskovce sa obe ramená spájajú, z pravej strany vteká Hradniansky potok a následne sa stáča na východ. Napokon sa prudko ohýba, pokračuje juhovýchodným smerom cez Horné Ozorovce a Dolné Ozorovce a v blízkosti mesta Bánovce nad Bebravou ústi do Bebravy.
Ústie.
Do Bebravy ústi na území mesta Bánovce nad Bebravou, pri mestskej časti Malé Chlievany, v nadmorskej výške približne 
Obce.
Svinica preteká katastrálnymi územiami týchto obcí:

</doc>
<doc id="83658" url="https://sk.wikipedia.org/wiki?curid=83658" title="Bojnianka">
Bojnianka

Bojnianka je riečka na Ponitrí, v okresoch Nové Mesto nad Váhom a Topoľčany. Je to pravostranný prítok Nitry s dĺžkou , je tokom IV. rádu.
Pramení v Považskom Inovci, v podcelku Nízky Inovec, pod Sedlom pod Skalinami (), v nadmorskej výške okolo 
Od prameňa tečie spočiatku južným smerom, na hornom toku priberá niekoľko kratších prítokov. Potom preteká kopaničiarskou oblasťou obce Nová Lehota a stáča sa na juhovýchod. Zľava priberá najprv Lieskový potok, vzápätí prítok () spod Skalky () a ďalej pravostranný prítok z Hradnej doliny () - Hradný potok.
Následne vteká do Podunajskej pahorkatiny, podcelku Nitrianska pahorkatina, časti Bojnianska pahorkatina a tečie viac na juhojuhovýchod územím obce Bojná. Sprava priberá Čížovec a pokračuje cez Veľké Dvorany.
Za obcou riečka meandruje až k susedným Urminciam, kde sa stáča a tečie východným smerom. Preteká okrajom osady Kľačany, v blízkosti obce Chrabrany priberá zľava svoj najvýznamnejší prítok, Zľavský potok. Preteká cez obec, stáča sa na juhovýchod a potom na juh. Ďalej už tečie regulovaným korytom až k svojmu ústiu do Nitry () v blízkosti obce Čeľadince.

</doc>
<doc id="83661" url="https://sk.wikipedia.org/wiki?curid=83661" title="Carrie">
Carrie

Carrie je prvý publikovaný (prvé vydanie v počte 30 000 výtlačkov vyšlo 5. apríla 1974) a zároveň najkratší román Stephena Kinga, za ktorý dostal honorár štyritisíc dolárov. Mohol zanechať nudnú prácu (pracoval totiž ako zamestnanec práčovne) a stať sa tým, kým túžil byť - spisovateľom. Rukopis Carrie odmietlo tridsať rôznych vydavateľstiev a znechutený King rukopis najprv zahodil. Jeho manželka ho však presvedčila, aby sa nevzdával, čo sa rozhodne vyplatilo.
Román je zo začiatku písaný žánrom dievčenského románu s prvkami psychologického, záver je hororový, keď sa z utiahnutého a nešťastného dievčaťa stáva krvilačná beštia. Má aj prvky gotického románu, ktorého typickými atribútmi sú tajomno, des a nadprirodzené javy. Hororové monštrum zabíja, je neprirodzené, „znásilňuje poriadok prírody“. Nadprirodzený jav sa stáva hrozivou, nebezpečnou agresiu. Pre viaceré šokujúco krvavé scény a zobrazenie ničivej nenávisti a deštrukcie patrí Carrie k najčastejšie zakazovaným knihám na amerických školách a filmová verzia je zakázaná vo Fínsku. Samotný dej, ktorý sa točí okolo plachého stredoškolského dievčaťa Carrie, ktorá využíva svoje novo objavené telekinetické schopnosti ako nástroj pomsty voči tým, ktorí ju podpichovali, je prelínaný textom vo forme výpiskov z kníh, článkov z novín a listov, čo vytvára dojem skutočnej udalosti.
Podľa románu vzniklo viacero adaptácií, najznámejšia je filmová z roku 1976, ktorú natočil režisér Brian De Palma. V roku 1989 vznikol a na Broadwayi bola uvádzaná rovnomenná hra. Román sa dočkal aj TV spracovania v roku 2002 a na rok 2013 je naplánované jeho nové filmové spracovanie.
Kniha je venovaná Kingovej žene Tabithe: "Toto je pre Tabby, ktorá ma do toho dostala - a potom ma z toho podmienečne zachránila."
Členenie knihy.
Kniha je rozdelená na 3 časti – "Krvaviny", "Plesoviny", "Ruiny". Príbeh je situovaný do obdobia pred plesom, počas plesu a po plese. Hlavná téma je doplnená vedľajšími epizódami a odbočkami, čo trochu spomaľuje dej. Máme na mysli najmä citácie z novín, spomienky zo života protagonistov a teoretické úvahy o telekinetických schopnostiach. Dej nie je chronologický, autor skáče z jedného motívu na druhý, strieda uhly pohľadu a tiež typy rozprávačov. Stiera hranicu medzi minulosťou a prítomnosťou.
Jazyk.
Kniha je napísaná prevažne slangovou podobou, slang mladých tínedžerov. Je tu množstvo citovo zafarbených slov, pozitívne i negatívne, je tu aj množstvo vulgarizmov. Tieto slová sa však do knihy hodia. Sú funkčné, pomáhajú totiž vytvoriť obraz o americkej mládeži.
Dej.
Kniha rozpráva o osude Carietty „Carrie“ Whiteovej, tínedžerky z Chamberlainu v štáte Maine, ktorú od detstva psychicky týra jej matka, šialená náboženská fanatička Margaret Whiteová. Otec zomrel krátko po Cariinom počatí a Margaret je presvedčená, že jej tehotenstvo je boží trest za „hriech spojenia“ (tento hriech považuje aj za dôvod, prečo jej narástli prsia, ktoré nazýva „mechyšpiny“). V takomto duchu vychováva aj svoju dcéru, viackrát týždenne usporadúva doma bohoslužby, na ktorých vystupuje ako kňaz a za hriechy (ako napríklad červené šaty, či rozhovor s hriešnou susedkou) trestá Carrie zatvorením do pivnice na niekoľko hodín alebo dní. A tak Margaret vychová z Carrie outsiderku, čudáčku a obeť šikany. Na začiatku románu dostane šestnásťročná Carrie svoju prvú menštruáciu v sprche po hodine telocviku. Keďže jej matka o „prekliatí krvi“ nikdy nič nepovedala, Carrie nevie, čo sa s ňou deje a myslí si, že vykrváca a zomrie.
Jej spolužiačkam ani nenapadne, že by to mohla byť jej prvá menštruácia - využijú túto situáciu, aby ju šikanovali. Pod vedením Chris Hargensenovej, najkrajšieho a najpopulárnejšieho dievčaťa na škole, hádžu do vydesenej Carrie tampóny a hygienické vložky. Zastaví ich až učiteľka telesnej, slečna Desjardinsová. Rovnako ako dievčatá, aj ona je znechutená hysterickou Carrie, ktorá stojí nahá v sprchárni, plače a po stehnách jej steká krv. Keď však zistí, že je to jej prvá menštruácia a že Carrie netuší, čo sa s ňou deje, pomôže jej dať sa do poriadku a pokúša sa jej všetko vysvetliť. Neskôr sa rozpráva s riaditeľom a žiada, aby potrestal dievčatá, čo Carrie trápili, a zakázal im zúčastniť sa koncoročného plesu.
Carrie postupne zisťuje, že má telekinetické schopnosti (schopnosť pohybovať predmetmi na diaľku). Telekinetické schopnosti sú zjavne geneticky podmienené a má ich od narodenia, ale vedomú kontrolu nad nimi stratila v detstve. Spomína si na rôzne udalosti, ako napríklad kamene, ktoré sa zosypali na ich dom, keď sa Margaret pokúsila trojročnú Carrie uškrtiť. Carrie svoje schopnosti tajne rozvíja a cvičí, hoci je to veľmi fyzicky vyčerpávajúce a v krátkom čase dokáže takmer čokoľvek.
Medzitým Sue Snellová, ďalšia hviezda školy, cíti vinu za týranie v sprchách a chce Carrie pomôcť zaradiť sa do kolektívu. Preto požiada svojho priateľa Tommyho Rossa, aby vzal Carriettu na ples. Carrie je podozrievavá, ale pozvanie prijíma a ušije si plesové šaty. Margaret varuje Carrie, že sa z nej budú všetci smiať a snaží sa jej zabrániť odísť. Carrietta ale využíva svoje schopnosti, odchádza na ples spolu s Tommym a zabáva sa (presne ako chcela Sue) až do chvíle, keď ju a Tommyho zvolia za kráľa a kráľovnú plesu. Hneď, ako zaujmú svoje miesta na trónoch a kapela začne hrať školskú hymnu, vyleje na nich Chris dve vedrá prasacej krvi (pomsta za to, že sa nemôže zúčastniť plesu). Jedno z vedier spadne a udrie Tommyho do hlavy. Ponížená a nahnevaná Carrie beží von, jedinou myšlienkou zavrie všetky východy a, sotva si uvedomujúc dôsledky, spustí vodu z hasiacich zariadení na strope. Voda v spojení s elektrinou v ozvučení spôsobujú požiar. Carrie hľadí, ako elektrický prúd zabíja jej spolužiakov a túžba ničiť v nej narastá. Kráča mestom cestou k domovu a cestou ničí všetko, čo jej príde pod ruku. O chvíľu horí celé centrum mesta a budova školy vybuchuje. Margaret čaká svoju dcéru s nabrúseným mäsiarskym nožom a je rozhodnutá zabiť ju. "Vyzerala, že telo má akési pokrútené, vysušené ako stará baba. Plesové šaty, teraz už väčšmi podobné handre, z nej viseli vo franforcoch a prasacia krv na nich začínala zasychať a lepiť sa. Na čele mala čiernu mastnú šmuhu a obidve kolená plné bolestivých odrenín" (s. 182). Carrie v sebaobrane donúti Margaretino srdce spomaľovať a nakoniec celkom zastať, potom sa smrteľne zranená, no stále nažive, vydá pomstiť Chris a jej priateľovi. Oboch zabije a s Margaretiným nožom v pleci čaká na smrť. Carrietina telekinéza má zvláštny vedľajší účinok: každý v meste vie, že požiar spôsobila Carrie Whiteová, aj keď o nej nikdy predtým nepočul, a niektoré osoby zachytávajú aj podrobnosti Carrieiných myšlienok. Sue sleduje jej myšlienkovú stopu a nájde umierajúcu Carrie. Počas telepatického rozhovoru Sue Carrie vyzýva, aby nahliadla do jej myšlienok a tak ju presvedčí, že jej nikdy nechcela ublížiť. Potom Carrie umiera.

</doc>
<doc id="83663" url="https://sk.wikipedia.org/wiki?curid=83663" title="Baba (Malé Karpaty)">
Baba (Malé Karpaty)

Baba alebo Pezinská Baba () je sedlo v hlavnom hrebeni Malých Karpát, v podcelku Pezinské Karpaty medzi vrchmi Konské hlavy () a Čmeľok ().
Sedlom prechádza cesta II/503 z Malaciek do Pezinka a červeno-značkovaná turistická trasa Štefánikova magistrála (súčasť medzinárodnej európskej trasy E8), vedúca po hrebeni pohoria zo severu na vrch Devín a križuje sa s modro-značenou trasou z Perneka do Pezinku.
Areál Pezinská Baba je v súčasnosti strediskom zimnej aj letnej turistiky. K dispozícii sú tri lyžiarske vleky, dva slalomové svahy s umelým osvetlením, lyžiarska turistická trasa po hrebeni pohoria. Ubytovanie poskytoval horský hotel Baba, viaceré podnikové chaty, sú tu bufety, parkovisko i autobusová zastávka. Priamo v sedle sídli aj pobočka NAMK SR.

</doc>
<doc id="83665" url="https://sk.wikipedia.org/wiki?curid=83665" title="Germánsky jazyk">
Germánsky jazyk



</doc>
<doc id="83667" url="https://sk.wikipedia.org/wiki?curid=83667" title="Vyšehradské sedlo">
Vyšehradské sedlo

Vyšehradské sedlo () je horské sedlo v pohorí Žiar. Leží nad Jasenovom, približne západne od Turčianskych Teplíc. 
Poloha.
Nachádza sa v hlavnom hrebeni pohoria a oddeľuje jeho geomorfologické podcelky Sokol na severe a Vyšehrad na juhu. Vystupuje medzi vrchom Vyšehrad () a Páleným vrchom (). Západné svahy odvodňuje Vyšehradný potok do rieky Nitra, vodu z východných svahov odvádzajú prítoky Jasenice do Turca.
Sedlo leží na území Žilinského kraja, okresu Turčianske Teplice a na území obce Jasenovo. V sedle a jeho okolí sa nachádzajú zväčša lúky a pasienky a najbližšími sídlami sú západným smerom situované Vyšehradné a Nitrianske Pravno, východne leží Jasenovo a Rudno. 
Prístup.
Sedlom prechádza významná cestná spojnica Hornej Nitry s Turcom, cesta II/519 z Nitrianskeho Pravna do Jasenova. Taktiež ním prechádza červeno-značkovaná turistická Cesta hrdinov SNP (súčasť E8). Zo sedla vedie náučný chodník k archeologickej lokalite Vyšehrad.

</doc>
<doc id="83668" url="https://sk.wikipedia.org/wiki?curid=83668" title="Aškenazim">
Aškenazim



</doc>
<doc id="83669" url="https://sk.wikipedia.org/wiki?curid=83669" title="Vrícke sedlo (665,6 m n. m.)">
Vrícke sedlo (665,6 m n. m.)

Vrícke sedlo alebo Vríčanské sedlo () je horské sedlo na pomedzí pohorí Žiar a Malá Fatra. Leží nad Vríckom, približne severozápadne od Turčianskych Teplíc. Názov má podľa obce Vrícko, ležiacej v údolí severne od sedla.
Poloha.
Oddeľuje podcelky Lúčanská Fatra (podcelok Malej Fatry) na západe a Sokol (pohorie Žiar) na východe. Nachádza sa medzi vrchmi Baran () a Závozy (). Severovýchodne od sedla začína Kláštorská dolina, kým na juhozápade sa nachádza Bazová dolina. Juhozápadne od sedla leží menšia krasová oblasť. Severné svahy odvodňuje potok Studenec do riečky Vríca v povodí Turca, voda z južných svahov je odvádzaná potokom Tmavá do rieky Nitra.
Sedlo leží na rozhraní Žilinského a Trenčianskeho kraja, okresov Martin a Prievidza a zasahuje na územie obce Vrícko a Kľačno. Celé okolie sedla je pokryté hustým lesným porastom a najbližšími sídlami sú severným smerom situované Vrícko a južným ležiace Kľačno.
Prístup.
Sedlom prechádza cestná spojnica Hornej Nitry s Turcom, cesta III/1796 z Kľačna do Kláštora pod Znievom. Taktiež ním vedie červeno-značkovaná turistická Cesta hrdinov SNP (súčasť E8). 

</doc>
