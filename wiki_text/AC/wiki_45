<doc id="566720" url="https://sk.wikipedia.org/wiki?curid=566720" title="Volyně (Výsluní)">
Volyně (Výsluní)

Volyně () je malá dedina, časť mesta Výsluní v okrese Chomutov. Nachádza sa asi 4 km na juh od Výsluní. V roku 2009 tu bolo evidovaných 28 adries. V roku 2011 tu trvalo žilo 58 obyvateľov.
Volyně leží v katastrálnom území Volyně u Výsluní o rozlohe 7,13 km2.
História.
Najstaršia písomná zmienka pochádza z roku 1352.
V rokoch 1709 a 1710 sa pri dedine ťažil v bani "Petr a Pavel" magnetit a ruda sa odvážala do perštejnských železiarní. Dobývanie ložiska bolo obnovené v období 18241827, kedy tu bolo získané asi 300 ton rudy. Neskorší pokus o ďalšie obnovenie bol neúspešný.

</doc>
<doc id="566722" url="https://sk.wikipedia.org/wiki?curid=566722" title="Volyně u Výsluní">
Volyně u Výsluní



</doc>
<doc id="566723" url="https://sk.wikipedia.org/wiki?curid=566723" title="Večery">
Večery

Večery () je román Gerarda Reveho z roku 1947.
Hlavný predstaviteľ, Frits van Egters je mladý muž z čerstvej povojnovej generácie, reprezentujúci mestskú omladinu vzdorujúcu rodičom no neschopnú sa odtrhnúť od ich permanentnej starostlivosti. Je neurotickým a egocentrickým mužom hľadajúcim seba samého, no neochotným si tento fakt priznať.
Kniha nerozpráva plynulý príbeh, nemá štandardný dej s určitým spádom. Čitateľ sa jej prostredníctvom dostáva do desiatich dní Fritsa van Egtersa, rozdelených do desiatich samostatných kapitol.
Sám Reve Večery označil za formu osobnej terapie z momentálnej depresie. Zrejme ani sám neočakával, že z jeho úniku z vlastnej hlavy sa stane renomované dielo a klasika modernej nizozemskej literatúry.
V roku 1989 bol podľa románu natočený film "De Avonden", ktorý režíroval holandský režisér Rudolf van den Berg.

</doc>
<doc id="566724" url="https://sk.wikipedia.org/wiki?curid=566724" title="De avonden">
De avonden



</doc>
<doc id="566727" url="https://sk.wikipedia.org/wiki?curid=566727" title="Zdravotná sestra">
Zdravotná sestra



</doc>
<doc id="566734" url="https://sk.wikipedia.org/wiki?curid=566734" title="Peter Adamov">
Peter Adamov

Peter Adamov (* 15. október 1974, Žilina) je slovenský spevák, hudobník, skladateľ, textár.
Osobný život.
Vyrastal so svojimi rodičmi a troma súrodencami v Dolnom Hričove, kde žil bežný život vtedajšieho dieťaťa. Jeho matka, učiteľka v materskej škole, rada hrávala na klavír a vtedy ešte netušila ako sa tieto melódie do jej syna vpíšu. Ostala prekvapená, keď jedného dňa prišla domov z práce a počula znieť v dome Beethovenovu Sonátu mesačného svitu. Vošla do izby a videla malého Petra ako hrá bez nôt jej obľúbenú skladbu. Ďalším stretnutím s hudbou, bola možnosť spievať v Žilinskom miešanom zbore, kde spievali aj jeho rodičia a brat.
Peter cítil už ako chlapec, že sa chce venovať hudbe naplno a napriek svojmu nevídanému talentu sa stretol skôr s nepochopením ako s podporou okolia. Takže namiesto vysnívaného konzervatória, šiel študovať na gymnázium. Nenechal sa však odradiť, počúval hlas svojho srdca a hudbe venoval všetok čas, ktorý si popri povinnostiach našiel. Zakladal viaceré kapely a spieval i hral piesne svojich idolov, ako Depeche Mode, Sting, či George Michael, no skladal i vlastné melódie a písal si vlastné texty.
Štúdium.
Po štúdiu gymnázia a za pomoci svojej matky, ktorá sa rozhodla ho v ceste za hudbou podporiť, začína štúdium koncertného a operného spevu na Konzervatóriu v Žiline a následne na VŠMU v Bratislave v triede Petra Mikuláša. Popri štúdiu si privyrába v Kammeroper vo Viedni, kde sa účastní viacerých projektov. Spolupracuje aj s talianskou speváčkou Stephaniou Donzelli, ktorá absolvuje turné s Andreom Boccellim, a tak sa mu naskytá príležitosť cestovať s týmto majstrom a zúčastniť sa jeho piatich orchestrálnych koncertov.
Prvé úspechy.
Absolventským stvárnením postavy grófa v Mozartovej Figarovej svadbe, odchádza na čas spievať Marca Antónia na pražský Broadway. Muzikálovú scénu však čoskoro opúšťa a krátky čas pôsobí v Puppet Theatre, odkiaľ sa presunie do Divadla Archa, kde účinkuje nasledujúce dva roky. Popritom sa stáva jediným slovenským členom českého zoskupenia Beatburgerband, s ktorým vystupuje na rôznych európskych festivaloch a na nemeckom Hiphopkempe sa stávajú majstrami sveta v skupinovom beatboxe.
V roku 2003 sa stáva víťazom slovenskej Coca-Cola PopStar a vydáva album „Keď“ v Sony Music, ktorý je distribuovaný v Česku i na Slovensku. Singel "Len tak", ktorý naspieval s Mishou, či "Nechci odo mňa ujsť" sa úspešne presadzovali v rádiách.
Hudobné smerovanie.
Keďže ostáva verný vlastnej filozofii a odmieta podľahnúť prostrediu populárnych celebrít, nezdrží sa na popovej scéne dlho a rozhodne sa sám pracovať na svojich zložitejších kompozíciách, pričom vystupuje v rôznych formáciách, hrávajúc široký záber repertoáru – klasiku, pop, jazz, bossanovu až po ľudovú hudbu. Pre neutíchajúcu potrebu zdokonaľovať svoj talent a objavovať hudbu zo všetkých kútov sveta, cestuje so svojou gitarou a píšťalkami do rôznych končín našej krásnej planéty. 
Ocenenia.
2003 Coca-Cola Popstar - víťaz autorskej a speváckej súťaže

</doc>
<doc id="566738" url="https://sk.wikipedia.org/wiki?curid=566738" title="Vai (Kréta)">
Vai (Kréta)



</doc>
<doc id="566742" url="https://sk.wikipedia.org/wiki?curid=566742" title="Spinalonga">
Spinalonga

Spinalonga môže byť:

</doc>
<doc id="566743" url="https://sk.wikipedia.org/wiki?curid=566743" title="Perge">
Perge



</doc>
<doc id="566745" url="https://sk.wikipedia.org/wiki?curid=566745" title="Nymfaion">
Nymfaion

Nymfaion môže byť:

</doc>
<doc id="566746" url="https://sk.wikipedia.org/wiki?curid=566746" title="Kazarma">
Kazarma

Kazarma môže byť:

</doc>
<doc id="566765" url="https://sk.wikipedia.org/wiki?curid=566765" title="Spiderman (film)">
Spiderman (film)



</doc>
<doc id="566769" url="https://sk.wikipedia.org/wiki?curid=566769" title="Branislav Šušolík">
Branislav Šušolík

Branislav Šušolík (* 16. október 1998, Bytča) je slovenský futbalový obranca, ktorý pôsobí vo Fortuna ligovom klube MŠK Žilina.
Svoju premiéru za MŠK Žilina vo Fortuna lige 2015/2016 absolvoval 25.02.2016 v prvom kole jarnej časti proti MFK Skalica ako 17-ročný.
V sezóne 2016/17 v jarnej časti Fortuna ligy hral za FK Senica ako hostujúci hráč. Momentálne sa zotavuje zo zranenia kolena.

</doc>
<doc id="566771" url="https://sk.wikipedia.org/wiki?curid=566771" title="Borievka čínska">
Borievka čínska

Borievka čínska ("Juniperus chinensis") je kríkovitá až stromovitá ihličnatá drevina z čeľade cyprusovitých.
Pôvod.
Borievka čínska pôvodné pochádza z juhovýchodnej Ázie, rastie v Číne, Mongolsku, Japonsku, Kórei a na juhovýchode Ruska.
Opis.
Borievka čínska je vždyzelená drevina, ker alebo malý strom, podľa podmienok býva 1 –  vysoká. Máva dva druhy ihličia. Juvenilné ihličie je ihlicovité, spojené v trojčetných praslenov 5 –  dlhé, a dospelé guľaté ihličie 1,5 –  dlhé. Aj dospelé dreviny mávajú juvenilné ihličie. Borievka čínska, je často dvojdomá rastlina, teda jedinec má kvety buď samčie a samičie, ale niektoré rastliny môžu tvoriť kvety oboch pohlaví. Rastliny sú opeľovanie vetrom. Samčie kvetenstvo je žlté, zatiaľ čo samičie zelenofialové. Plodom je modrá okrúhla, čučoriedke podobná suchá, čierno-modrá bobulovitá šiška (semeno v dužinatom obale), zrejúce 18 mesiacov. Má priemer 2 – . Kvitne v apríli až máji.
Pestovanie.
Borievka čínska vyžaduje slnečné alebo svetlé stanovište, zatienené časti dreviny hynú. Pomerne dobre znáša sucho a chudobnú pôdu, ale preferuje vlhké priepustné, mierne kyslé živné pôdy. Množenie je možné semenami, ale používané je aj pomocou odrezkov. Stĺpovité kultivary je vhodné na zimu zväzovať, kvôli snehu, alebo sneh striasať. Borievky sa často pod váhou námrazy alebo pokrývky snehu lámu alebo rozklesávaju.
Je pestované mnoho kultivarov a krížencov, borievky čínskej.
Choroby a škodcovia.
Borievka čínska býva často napádaná hrdzou hruškovou.

</doc>
<doc id="566772" url="https://sk.wikipedia.org/wiki?curid=566772" title="Juniperus chinensis">
Juniperus chinensis



</doc>
<doc id="566775" url="https://sk.wikipedia.org/wiki?curid=566775" title="MBK Lučenec">
MBK Lučenec

MBK Lučenec bol mužský slovenský basketbalový klub sídliaci v Lučenci. Basketbal v Lučenci má bohatú históriu. Najúspešnejším obdobie bolo (20002007) pod značkou BK E.S.O. Lučenec, kedy klub získal 2 majstrovské tituly, dve víťazstvá v slovenskom pohári a niekoľko ďalších medailí z najvyššej súťaže. Novovytvorený klub BKM Lučenec nie je nasledovateľom MBK.

</doc>
<doc id="566776" url="https://sk.wikipedia.org/wiki?curid=566776" title="Skarnsundbrua">
Skarnsundbrua

Skarnsundbrua je zavesený cestný most premosťujúci úžinu Skarnsundet medzi dedinami Kjerringvik a Vangshylla v nórskom kraji Nord-Trøndelag neďaleko mesta Steinkjer. Je súčasťou cesty "Fylkesvei 755" a je jediným premostením fjordu Trondheimsfjord.
História a parametre.
Prvé dopravné spojenie Kjerringviku a Vangshylly bolo zabezpečené trajektom, ktorý existoval na mieste dnešného mosta od roku 1958. Počiatkom 70. rokov bol trajekt nevyhovujúci a preto bolo v roku 1972 navrhnutá výstavba nového mosta. V roku 1983 bola založená spoločnosť "AS Skarnsundbrua" slúžiaca na financovanie výstavby. Nórska vláda pristúpila k výstavbe mosta v roku 1986 a o dva roky neskôr sa začala jeho výstavba. Ukončená bola v roku 1991 a celkovo stála 200 mil. NOK. 19. decembra 1991 preplával úžinou posledný trajekt s nórskym kráľom Haraldom V. na palube, ktorý v ten deň otvoril aj nový most.
Hlavné pole s dĺžkou rozpätia sa po dokončení stalo najdlhším svojho druhu na svete, čím o prekonalo hlavné rozpätie japonského mosta Ikučibaši. Celková dĺžka zaveseného mosta je , šírka mostovky je . Pylóny boli po dokončení s výškou najvyššími v krajine (v súčasnosti tretie – po mostoch Hardangerbrua a Grenlandsbrua). Výškový rozdiel medzi hladinou úžiny a mostovkou je . 
V roku 1992 získal most ocenenie "Betongtavlen". 17. apríla 2008 bol most vyhlásený za nórske kultúrne dedičstvo.
Do 24. mája 2007 bolo na moste vyberané mýto. 

</doc>
<doc id="566779" url="https://sk.wikipedia.org/wiki?curid=566779" title="Kallippos z Atén">
Kallippos z Atén

Kallippos ("Kallippos") bol olympijský víťaz v päťboji v roku 332 pred Kr.
Kallippos z Atén si na 112. olympijských hrách v roku 332 pred Kr. "„vybojoval“" víťazstvo v päťboji. Hellanodikovia ale po súťaži zistili, že páťbojár Kallippos podplatil zápasníkov, proti ktorým mal nastúpiť. Podplácanie na hrách znamenalo porušenie prísahy o čestnom boji a prísne zaň trestali úplatkárov ako aj prijímateľov úplatku.
Na starovekých olympijských hrách sa olympijská prísaha pretekárov konala po obetovaní Diovi, a to pred sochou "Dia Horkia", "„Pomstiteľa porušených prísah“". V tejto prísahe sa pretekári zaviazali, že budú súťažiť čestne a rešpektovať všetky nariadené pravidlá. Porušenie prísahy trestalo pretekára vysokou pokutou, ktorú v prípade nedobytnosti muselo zaplatiť domovské mesto. Previnilci okrem peňažnej pokuty museli v olympijskej Altide postaviť tzv. "pokutové sochy", ktoré sa mali stať "„večným svedectvom hanby.“" Takýto trest uložili organizátori hier aj Kallippovi, ktorý ich mal za uzmiernenie boha Dia postaviť šesť.
Tieto pokutové sochy si v druhom storočí prezrel cestovateľ a spisovateľ Pausanias, ktorý zaznamenal: "„Hovoria, že po Eupólovi získal peniazmi Aténčan Kallippos, účastníkov päťboja, svojich súperov v zápase, a že to bola sto dvanásta olympiáda. Keď bola potom na Kallippa a jeho súperov Éliďanmi uvalená pokuta, vyslali Aténčania Hypereida, aby ich poprosil zrušiť pokutu. Keď potom Éliďania tejto prosbe nevyhoveli, išli Aténčania vo svojej spupnosti voči nim tak ďaleko, že im nedajú peniaze, hoci im bol aj zakázaný pristup na olympijské hry, kým ich boh v Delfách varoval, že im v žiadnej záležitosti nevydá veštbu dovtedy, kým Éliďanom nezaplatia pokutu. Zaplatili teda a zhotovili Diovi sochy, a to takisto šesť (ako Eupólovi), aj na nich sú nápisy rovnako jednoduché, pokiaľ ide o poéziu, ako na tých, ktoré sa týkajú trestu Eupóla. Obsah nápisov na sochách je taký, že sem boli venované na príkaz veštby boha, ktorý schválil rozhodnutie Éliďanov o účastníkoch päťboja. Nápis na druhej soche rovnako na tretej chváli Éliďanov udeľovať pokuty (oprávnené) pri päťbojoch. Štvrtý napis hlása, že sa preteky v Olympii dajú vybojovať len telesnou zdatnosťou a nie peniazmi. Ak ide o nápisy na piatej a šiestej soche, jeden z nich objasňuje, prečo sem boli sochy venované, šiesty pripomína veštbu, ktorá prišla Aténčanom z Delf. “"

</doc>
<doc id="566780" url="https://sk.wikipedia.org/wiki?curid=566780" title="A Girl Like You">
A Girl Like You

„A Girl Like You“ je skladba škótskeho speváka-skladateľa Edwyna Collinsa, z jeho tretieho štúdiového albumu "Gorgeous George" (1994). Skladba obsahuje bubenícku vzorku zo skladby „1-2-3“ od Lena Barryho z roku 1965.
V skladbe zahral bubeník Paul Cook zo skupiny Sex Pistols na vibrafóne.

</doc>
<doc id="566783" url="https://sk.wikipedia.org/wiki?curid=566783" title="Hippus">
Hippus



</doc>
<doc id="566792" url="https://sk.wikipedia.org/wiki?curid=566792" title="Lokalita břízy ojcovské u Volyně">
Lokalita břízy ojcovské u Volyně

Lokalita břízy ojcovské u Volyně je prírodná pamiatka ev. č. 1003 neďaleko mesta Výsluní v okrese Chomutov. Chránené územie sa rozkladá približne 3 km juhozápadne od Výsluní a 1¼ km juhovýchodne od dediny Volyně. Oblasť spravuje Agentúra ochrany prírody a krajiny ČR.
Ochrana.
Dôvodom ochrany je jedinečná lokalita zriedkavej brezy ojcovskej ("Betula oycoviensis").

</doc>
<doc id="566793" url="https://sk.wikipedia.org/wiki?curid=566793" title="Hus bernikla">
Hus bernikla



</doc>
<doc id="566794" url="https://sk.wikipedia.org/wiki?curid=566794" title="Hus červenokrká">
Hus červenokrká



</doc>
<doc id="566795" url="https://sk.wikipedia.org/wiki?curid=566795" title="Červenokrčka pestrá">
Červenokrčka pestrá



</doc>
<doc id="566802" url="https://sk.wikipedia.org/wiki?curid=566802" title="Dušan Samuel Jurkovič">
Dušan Samuel Jurkovič



</doc>
<doc id="566813" url="https://sk.wikipedia.org/wiki?curid=566813" title="Wikimedia Slovensko">
Wikimedia Slovensko

Wikimedia Slovensko (skrátene Wikimedia SK, WMSK) je slovenské občianske združenie, založené v roku 2011, zamerané na podporu slobodného obsahu, vzdelávania a kultúry.
Zameriava sa na podporu tvorby a distribúcie obsahu Wikipédie a ďalších projektov Wikimedia Foundation, Inc. (Wikislovník, Wikicitáty, Wikiknihy, Wikizdroje). Zdieľa ciele Wikimedia Foundation (verejnoprospešnej nadácie, založenej podľa predpisov amerického federálneho štátu Florida, prevádzkujúcej Wikipédiu a ďalšie sesterské projekty), je však od nej právne nezávislá.
Wikimedia Slovensko neprevádzkuje a nezodpovedá za Wikipédiu a jej sesterské projekty, ale zastrešuje pre ne informačnú a propagačnú činnosť na Slovensku.

</doc>
<doc id="566814" url="https://sk.wikipedia.org/wiki?curid=566814" title="Zoja Kosmodemjanská">
Zoja Kosmodemjanská



</doc>
<doc id="566815" url="https://sk.wikipedia.org/wiki?curid=566815" title="Emil Otto Rasch">
Emil Otto Rasch



</doc>
<doc id="566816" url="https://sk.wikipedia.org/wiki?curid=566816" title="Stanislav Chmelík">
Stanislav Chmelík

Stanislav Chmelík (* 25. október 1941† 13. február 2016) bol český saxofonista, klarinetista, gitarista, textár a hudobný skladateľ, hudobný redaktor, dlhoročný blízky spolupracovník speváka Karla Zicha (manažér a producent), priateľ a spolupracovník speváčky Jitky Vrbovej, s ktorou pravidelne vystupoval.
Ako externý hudobný redaktor pôsobil v česko-slovenskej rozhlasovej stanici Hviezda (dnes Český rozhlas 1 Radiožurnál). Bol tiež členom predstavenstva vydavateľskej firmy Multisonic a.s.
V marci 1993 sa podrobil úspešnej transplantácii srdca.

</doc>
<doc id="566819" url="https://sk.wikipedia.org/wiki?curid=566819" title="Gjemnessundbrua">
Gjemnessundbrua

Gjemnessundbrua je visutý cestný most premosťujúci úžinu Gjemnessundet pri dedine Gjemnes v nórskom kraji Møre og Romsdal. Je jedným z dvoch mostov, ktoré spájajú ostrov Bergsøya s pevninou (druhým je pontónový Bergsøysundbrua).
Gjemnessundbrua bol postavený ako súčasť dopravného projektu "Krifast" spájajúceho mesto Kristiansund s nórskou pevninou a dokončený bol v roku 1992. S celkovou dĺžkou sa po dokončení stal najdlhším visutým mostom v krajine a bol ním do roku 2013, kedy bol dokončený most Hardangerbrua. Celkovo má most 21 rozpätí, hlavné má dĺžku . Mostovka sa v najvyššom bode nachádza nad hladinou úžiny. Výška pylónov je . 
Most je často opravovaný kvôli poškodeniam železobetónu morskou vodou. Je taktiež častým útočiskom morských vtákov, ktorých hnoj obsahuje amoniak a soli poškodzujúce betónovú konštrukciu mosta. Aby bolo zabránené poškodzovaniu mostnej konštrukcie, niektoré časti sú pokryté elastickou membránou, ktorá chráni betón pred hnojom.

</doc>
<doc id="566827" url="https://sk.wikipedia.org/wiki?curid=566827" title="Župa XVIII.">
Župa XVIII.



</doc>
<doc id="566828" url="https://sk.wikipedia.org/wiki?curid=566828" title="Zvolenská veľžupa">
Zvolenská veľžupa



</doc>
<doc id="566838" url="https://sk.wikipedia.org/wiki?curid=566838" title="Zoznam rektorov Masarykovej univerzity">
Zoznam rektorov Masarykovej univerzity

Toto je zoznam rektorov Masarykovej univerzity a obdobie ich pôsobenia.

</doc>
<doc id="566840" url="https://sk.wikipedia.org/wiki?curid=566840" title="Cindy Crawford">
Cindy Crawford



</doc>
<doc id="566842" url="https://sk.wikipedia.org/wiki?curid=566842" title="Cynthia Ann Crawfordová">
Cynthia Ann Crawfordová



</doc>
<doc id="566843" url="https://sk.wikipedia.org/wiki?curid=566843" title="Cynthia Ann Crawford">
Cynthia Ann Crawford



</doc>
<doc id="566844" url="https://sk.wikipedia.org/wiki?curid=566844" title="LG G5">
LG G5

LG G5 je androidový smartfón, ktorý vyrába kórejská spoločnosť LG Electronics. Predstavený bol 21. februára 2016 počas Mobile World Congress a je to nasledovník modelu LG G4 z roku 2015. Od svojich predchodcov sa líši hliníkovým telom a dôrazom na modularitu. Spodná časť obsahujúca batériu sa dá odstrániť a nahradiť alternatívnymi modulmi, ktoré poskytujú ďalšie funkcie, ako napríklad rukoväť kamery alebo hudobný modul.
Je dostupný v striebornej, zlatej, grafitovej a ružovej farbe. Na spodnej strane sa nachádza konektor USB-C.
Obsahuje systém na čipe Qualcomm Snapdragon 820 doplnený 4 GB RAM a 32 GB vnútorného úložiska rozšíriteľného micro SD kartou. Displej má uhlopriečku 5,3 palca s rozlíšením 1440p typu IPS, ktorý disponuje funkciou always-on, ktorá permanentne zobrazuje čas a upozornenia aplikácií počas pohotovostného režimu. Má 2 zadné kamery, 16-megapixelovú primárnu a tiež 8-megapixelovú 135-stupňovú širokouhlú.
Je vybavený operačným systémom Android 6.0 "Marshmallow" a kapacita batérie je 2800 mAh.

</doc>
<doc id="566845" url="https://sk.wikipedia.org/wiki?curid=566845" title="LG K8">
LG K8

LG K8 je androidový smartfón, ktorý vyrába spoločnosť LG Electronics. Predstavený bol vo februári 2016. 
Obsahuje IPS kapacitný LCD displej s uhlopriečkou 5,0 palcov s rozlíšením 1280x720 s bodovou hustotou 294 ppi. 
Používa systém na čipe Mediatek MT6735 s procesorom Quad-core 1.3 GHz Cortex-A53 a GPU Mali-T720. Kapacita pamäte je 1,5 GB a veľkosť vnútorného úložiska 8 GB, pričom je rozšíriteľné microSD kartou. Primárna kamera má rozlíšenie 8 MP s LED bleskom, sekundárna má rozlíšenie 5 MP. 
Používa operačný systém Android 6.0 Marshmallow a kapacita batérie je 2125 mAh.

</doc>
<doc id="566847" url="https://sk.wikipedia.org/wiki?curid=566847" title="Podmilesy (prírodná pamiatka)">
Podmilesy (prírodná pamiatka)

Podmilesy sú prírodná pamiatka evidenčné číslo 5896 v údolí Podmileského potoka asi jeden kilometer východne od Domašína v okrese Chomutov. Chránené územie s rozlohou 51,66 ha bolo vyhlásené 1.novembra 2013. Dôvodom jeho zriadenia je ochrana vlhkomilných vysokobylinných lemových spoločenstiev a zmiešaných jaseňovo-jelšových lužných lesov s populáciami vstavačovca bazového a ponikleca lúčneho českého.

</doc>
<doc id="566849" url="https://sk.wikipedia.org/wiki?curid=566849" title="Lekárska fakulta Masarykovej univerzity">
Lekárska fakulta Masarykovej univerzity

Lekárska fakulta Masarykovej univerzity je jednou z deviatich fakúlt Masarykovej univerzity, ktorá sa špecializuje na výučbu lekárov, dentistov, zdravotníckych špecializácií a vedecko-výskumnú prácu. Vznikla v roku 1919 a patrí medzi štyri najstaršie fakulty univerzity.
Od svojho založenia sídlila na Komenského námestí v centre Brna. Od septembra 2010 sídli v Univerzitnom kampuse v Brne-Bohuniciach spolu s prírodovedeckou fakultou, fakultou športových štúdií a početnými vedeckými inštitúciami v rámci centra vedeckej excelentnosti CEITEC. Lekárska fakulta využíva tiež priestory Fakultnej nemocnice Brno v kampuse, Fakultnej nemocnice u sv. Anny v Brne v centre mesta a Masarykovho onkologického ústavu na Žlutém kopci. 
Štúdium.
Lekárska fakulta ponúka dva magisterské študijné programy lekárstvo a stomatológiu. Od roku 2005 sú ponúkané aj bakalárske študijné programy.
V špecializáciách je možné pokračovať v nadväzujúcom magisterskom štúdiu a doktorskom štúdiu obecne. 
Štatistiky.
V súčasnosti je jednou z desiatich lekárskych fakúlt na území Česka. V roku 2015 bolo na magisterské študijné programy prijatých 743 z 4 627 uchádzačov. 
Na bakalárske študijné programy bolo ten istý rok prijatých 582 z 3 050 uchádzačov. 

</doc>
<doc id="566851" url="https://sk.wikipedia.org/wiki?curid=566851" title="Podmileský potok">
Podmileský potok

Podmileský potok je potok v okrese Chomutov v Úsťanskom kraji v Česku. Je dlhý 8,85 km.
Poloha.
Pramení v Krušných horách v katastrálnom území Podmilesy, ktoré spadá pod obec Domašín. Prameň sa nachádza vo výške Asi jeden kilometer juhozápadne od vlakovej zastávky Rusová a asi 600 m juhovýchodne od bezmennej kóty s nadmorskou výškou .
Steká po úbočí Krušných hôr krajinou, v ktorej sa striedajú pastviny a lesy a až v poslednej tretine dĺžky preteká Ciboušovom a Kláštercom nad Ohří, kde sa zľava vlieva do Ohře v nadmorskej výške pred železničným mostom trati Chomutov-Cheb. Najväčším prítokom Podmileského potoka je Hradišťský a Klášterecký potok. Na hornej časti toku stávala dedina Podmilesy, ktorá zanikla v roku 1967 vysídlením. V údolí potoka sa medzi Domašínom a Louchovom nachádza prírodná pamiatka Podmilesy.
Priemerný prietok Podmileského potoka pri ústi do Ohře je 0,15 m³/s. Plocha povodia meria 27,62 km² a nachádza sa v ňom 25 vodných plôch s celkovou rozlohou 2 ha. Hustota riečnej siete povodia je 1,23 km/km². Správcom toku je štátny podnik Povodí Ohře.
Stupne povodňovej aktivity na hlásnom profile v Klášterci nad Ohří na riečnom kilometri 0,77:

</doc>
<doc id="566852" url="https://sk.wikipedia.org/wiki?curid=566852" title="Európska migračná kríza">
Európska migračná kríza

Európska migračná kríza (tiež označovaná ako európska utečenecká kríza) je medzinárodná humanitárna a politická kríza v Európskej únii (EÚ) prebiehajúca od roku 2014 spôsobená veľkým počtom imigrantov - ako ekonomických migrantov, tak utečencov - smerujúcich do EÚ. V roku 2014 militantná teroristická organizácia organizácia Islamský štát ovláda rozsiahle časti Iraku a Sýrie, na ktorých území vyhlásila kalifát. Navyše od roku 2011 prebieha občianska vojna v Sýrii, ktorá si doteraz vyžiadala vyše 570 000 obetí. 
Priebeh migrácie.
Vrchol dosiahla kríza v roku 2015, keď len do Nemecka prišlo viac ako 1 a pol milióna migrantov. V roku 2016 bol počet migrantov v Nemecku viac ako milión, z ktorých 3/4 (750 000) žiadali o azyl. Pokiaľ v roku 2015 a 2016 bol počet žiadateľov o azyl v Nemecku násobne väčší ako vo Francúzsku, Španielsku a Taliansku, od roku 2017 sa počet migrantov aj počet žiadateľov znížil v EÚ asi na polovicu a Nemecko aj keď zostalo na prvom mieste je dobiehané Španielskom. V roku 2019 požiadalo o azyl v EÚ 612 700 nových žiadateľov zo 152 krajín. Najviac Udelených azylov bolo z krajín Sýria, Afganistan a Venezuela. 
Migranti sa do centrálnych častí Európy dostávajú po dvoch hlavných migračných trasách - balkánskej trase z Turecka cez Egejské more a Balkán do strednej Európy a stredomorskej trase zo severnej Afriky cez Stredozemné more do Talianska. Najčastejším cieľom imigrantov sú štáty západnej a severnej Európy, predovšetkým Nemecko, ďalej Švédsko, Rakúsko, Francúzsko a štáty Beneluxu. Podľa údajov OSN tvoria najväčšiu časť žiadateľov o azyl ľudia z krajín Blízkeho a Stredného východu (hlavne Sýrie, Afganistanu, Iraku), subsaharskej Afriky a západného Balkánu.
Migračná kríza.
Rozmer celoeurópskej politickej krízy jav nadobudol v apríli roku 2015, kedy sa v Stredozemnom mori počas krátkej doby potopilo niekoľko lodí s migrantmi, celkom sa utopilo asi 1 200 ľudí a začalo sa uvažovať o zavedení systému na prerozdeľovanie utečencov. V priebehu letných mesiacov dochádzalo k postupnému prehlbovaniu krízy a k jej rozšíreniu do oblasti strednej Európy. Najvážnejšie situácia v priebehu roka 2015 nastala počas septembra a októbra, kedy bol počet utečencov, prichádzajúcich najmä po Balkánskej migračnej trase, najvyššia. Teroristické útoky v Paríži v novembri 2015 a násilnosti počas silvestrovských oslavách v Nemecku obrátili pozornosť k dovtedy prehliadaným bezpečnostným rizikám spojeným s krízou. Záver roka 2015 priniesol v porovnaní s predchádzajúcimi mesiacmi zníženie počtu nových žiadateľov o azyl, ktoré pretrvávalo aj na začiatku roka 2016. Podľa Eurostatu za celý rok 2015 prijali členské štáty EÚ celkom 1 221 855 žiadostí o azyl. Koncom roku 2016 sa udial teroristický útok v Berlíne, pri ktorom kamión vrazil do davu ľudí na vianočných trhoch.
Slovensko.
Aj na Slovensku využili radikáli nespokojnosť verejnosti z prílivu ilegálnych migrantov a utečencov. Hlavné masy ľudí smerovali po dopravných ťahoch medzi Budapešťou a Viedňou, teda mimo územia Slovenska. Slovenská vláda sa vyjadrila k možnému príchodu imigrantov z Maďarska s nevôľou a posilnila policajné kontroly na južnej hranici. Maďarský pohraničný plot bol vztýčený na južnej hranici Maďarska v lete 2015. Na jar 2016 na rakúsko-slovenskej hranici prebehla policajná akcia pod dozorom ministra Kaliňáka. Podľa DenníkaN patrila do série predvolebných cvičení proti utečencom v rámci volebného hesla Smeru „Chránime Slovensko“. Fico tvrdí, že je pripravený plotom chrániť hranice s Rakúskom či s Maďarskom. V rámci povinne dobrovoľného prerozdelenia 40 000 migrantov z Talianska a Grécka do ďalších krajín EÚ sa Slovensko rozhodlo prijať len kresťanských utečencov. V reakcii na schválenie kvót na prerozdeľovanie utečencov podalo Slovensko koncom septembra žalobu na súdnom dvore EÚ a slovenských premiér oznámil, že kvóty nebudú na Slovensku nikdy rešpektované. S neskoršou podporou ostatných krajín V4 sa tak aj stala a azylová politika povinného rozdeľovania kvót bola zmenená.

</doc>
<doc id="566871" url="https://sk.wikipedia.org/wiki?curid=566871" title="Eupólos z Tesálie">
Eupólos z Tesálie

Eupólos ("Eupólos") bol olympijský víťaz v boxe v roku 388 pred Kr.
Eupólos z Tesálie si na 98. olympijských hrách v roku 388 pred Kr. "„vybojoval“" víťazstvo v boxe. Hellanodikovia ale po súťaži zistili, že Eupólos podplatil súperov, proti ktorým mal nastúpiť. Podplácanie na hrách znamenalo porušenie prísahy o čestnom boji a prísne zaň trestali úplatkárov ako aj prijímateľov úplatku.
Na starovekých olympijských hrách sa olympijská prísaha pretekárov konala po obetovaní Diovi, a to pred sochou "Dia Horkia", "„Pomstiteľa porušených prísah“". V tejto prísahe sa pretekári zaviazali, že budú súťažiť čestne a rešpektovať všetky nariadené pravidlá. Porušenie prísahy trestalo pretekára vysokou pokutou, ktorú v prípade nedobytnosti muselo zaplatiť domovské mesto. Previnilci okrem peňažnej pokuty museli v olympijskej Altide postaviť tzv. "pokutové sochy", ktoré sa mali stať "„večným svedectvom hanby.“" Takýto trest uložili organizátori hier aj Eupólovi, ktorý ich mal za uzmiernenie boha Dia postaviť šesť.
Tieto pokutové sochy si v druhom storočí prezrel cestovateľ a spisovateľ Pausanias, ktorý zaznamenal: "„Prvých šesť bolo vztýčených za deväťdesiatej ôsmej olympiády. Tesálčan Eupólos totiž podplatil (pästných) zápasníkov Arkáďana Agétora a kyzického Prytania, s nimi tiež i Formióna rodom z Halikarnasu, víťaza predchádzacúcich olympijských hier. To bol údajne prvý podvod pästných zápasníkov a prvý bol od Éliďanov pokutovaný peniazmi Eupólos a tí, ktorí prijali od Eupóla dary. Dve zo sôch sú dielom sikyónskeho Kleóna. Kto zhotovil tie ďalšie štyri, neviem. Na všetkých ostatných sú napísané verše s výnimkou tretej a štvrtej z nich. Prvý z veršov jasne hovorí, že olympijské víťazstvo sa dá dosiahnuť nie peniazmi, ale rýchlymi nohami a telesnou zdatnosťou. Nápis na druhej soche vyhlasuje, že táto socha stojí z úcty k bohu, pre zbožnosť Éliďanov a pre postrach nepoctivým pästným zápasníkom. Potom je tu piata a šiesta, na tej prvej je v obsahu vzdávaná chvála predovšetkým Éliďanom, obzvlášť preto, že stanovili pästným zápasníkom pokuty, a na zostávajúcej je napísané, že sochy sú tu pre poučenie všetkým Grékom, aby nikto nekupoval olympijské víťazstvo za peniaze.“"

</doc>
<doc id="566874" url="https://sk.wikipedia.org/wiki?curid=566874" title="Juhoslovanská ľudová armáda">
Juhoslovanská ľudová armáda

Juhoslovanská ľudová armáda ( "Југословенска народна армија", "Jugoslavenska narodna armija", "Jugoslovanska ljudska armada", "Jугословенската народна армија") bola hlavnou ozbrojenou zložkou Federatívnej ľudovej republiky Juhoslávie v rokoch 1945 až 1963 a Socialistickej federatívnej republiky Juhoslávie v rokoch 1963 až 1992. Z 80% bola tvorená srbskými dôstojníkmi.
Vznik a vývoj.
V roku 1945 boli vtedajšie jednotky juhoslovanských partizánov, bojujúcich proti fašizmu boli premenované na juhoslovanskú armádu (srbochor. Jugoslovenska Armija), v roku 1951 potom bola pridaná aj časť názvu "ľudová". 
Za vlády prezidenta Josipa Broza Tita bolo v rámci politiky "bratstva a jednoty" v roku 1974 zakotvené v ústave rovnaké právo všetkých národov štátu pre vstup do armády. Pomer medzi ich príslušníkmi zodpovedal národnostnému rozloženiu v krajine. Do roku 1991 však už bola evidentne táto rovnosť porušená; najviac boli vo vrchnom velení zastúpení Srbi, na rozdiel od ostatných národov, ktorí zastávali väčšinou nižšie hodnosti. Vedenie armády podliehalo Predsedníctvu SFRJ, presnejšie predsedovi predsedníctva. Na prelome 80. a 90. rokov tak často dochádzalo k ostrým výmenám názorov. Napríklad Vojna v Slovinsku, ktorá trvala 10 dní a skončila medzinárodnou diplomatickou intervenciou sa odohrala plne v réžii vtedajšieho vedenia štátu bez ohľadu na srbské stanovisko, ktoré požadovalo mier a ktoré malo vo svojej dobe veľkú váhu. Naopak, v prípade konfliktu v Chorvátsku došlo k najkomplikovanejšie situácie; predsedu grémia Stjepan Mesić, ktorý bol zhodou okolností Chorvát, prestala armáda rešpektovať úplne a juhoslovanský štát tak prestal fungovať v aj tých najvyšších funkciách.
Počas rozpadu štátu v rokoch 1990 až 1992 sa JĽA zmobilizovala a pokúšala sa obhajovať ústavou zakotvenú celistvosť a jednotnosť krajiny. Ako sa ale oddeľovali jednotlivé republiky tak sa z nej stávala ale rýdzo srbská vojenská sila. Po roku 1992 sa ideály Juhoslávie rozplynuli a zvyšok armády ochudobnený o sily odtrhnutých republík a ťažko zničený vojnou sa stal obrannú silou iba pre Srbsko a Čiernu Horu a miesto problematiky spoločného štátu sa dostal do popredia spor o Kosovo. Počas vojny v Bosne a Hercegovine síce nezasiahla JNA priamo, ale Kvalitnávojenská technika však bola odovzdaná do vznikajúcej Armády Republiky srbskej, čo obrátilo pomer síl a zatlačilo Chorvátov a Moslimov v prvých fázach bojov do defenzívy.

</doc>
<doc id="566875" url="https://sk.wikipedia.org/wiki?curid=566875" title="JĽA">
JĽA



</doc>
<doc id="566877" url="https://sk.wikipedia.org/wiki?curid=566877" title="Ciboušov">
Ciboušov

Ciboušov () je malá dedina, časť mesta Klášterec nad Ohří v okrese Chomutov. Nachádza sa asi 2,5 km na severovýchod od Klášterca nad Ohří. V roku 2009 tu bolo evidovaných 22 adries.
Ciboušov leží v katastrálnom území Miřetice u Klášterce nad Ohří o výmere 5,78 km2.
Názov.
Pôvodný názov dediny odvodený od osobného mena bol "Chcěbuz" vo význame Ch(o)cebudov dvor. Tvar Ciboušov je výsledkom zložitejšej jazykovej premeny cez nemčinu späť do češtiny. V historických listinách sa meno objavuje napríklad v tvaroch: Czibusz (1432), Czybussy (1441), Czibussow (1481), Czybusß (1542), Cuebesch (1557), Cziwisch (1566), Ziebisch (1644), Cztiewisß (1654), Zibisch (1787), Ziebisch a Tschiebisch (1846), Cibaušow (1848) a Ciboušov (1854).
História.
Prvá písomná zmienka o dedine pochádza z roku 1432.
Od polovice 18. storočia prichádzali do okolia talianski prospektori, ktorí tu vyhľadávali jaspisy a ametysty. Získané polodrahokamy posielali do Talianska, kde sa využívali na tvorbu mozaík.

</doc>
<doc id="566880" url="https://sk.wikipedia.org/wiki?curid=566880" title="Ólafur Arnalds">
Ólafur Arnalds

Ólafur Arnalds (* 3. november 1986, Mosfellsbær, Island) je multiinštrumentalista a producent pochádzajúci z mesta Mosfellsbær neďaleko Reykjavíku na Islande. Vo svojej hudbe spája sláčikové nástroje a klavír, spoločne s elektronickou a beatovou hudbou, z ktorých vytvára zmes ambientnej, elektronickej a popovej hudby. Pôvodne bol bubeník hardcorepunkových a metalových kapiel Fighting Shit a Celestine. Je držiteľom ceny BAFTA za hudbu k britskému televíznemu seriálu – Broadchurch.
V roku 2009 sformoval elektronický techno projekt "Kiasmos", spoločne s Janusom Rasmussenom z islandské skupiny Bloodgroup. Na jeseň roku 2014 im vyšiel rovnomenný debutový album.
Diskografia.
Štúdiové albumy:
EP:
Filmová hudba:

</doc>
<doc id="566881" url="https://sk.wikipedia.org/wiki?curid=566881" title="Nórske národné bandyhokejové družstvo žien">
Nórske národné bandyhokejové družstvo žien

Nórske národné bandyhokejové družstvo žien je národné družstvo žien, ktoré reprezentuje Nórsko v medzinárodných bandyhokejových súťažiach a priateľských zápasoch. Funguje pod záštitou "Norges Bandyforbund". Prvý medzinárodný zápas absolvovalo v roku 1980, keď sa na štvorčlennom turnaji v halovom bandyhokeji stretlo so susedným Švédskom a prehralo . V ďalších dvoch zápasoch turnaja prehralo s a vyhralo nad Holandskom.
Družstvo sa zúčastnilo všetkých turnajov majstrovstiev sveta. Na štyroch z nich, v rokoch 2006, 2007, 2010 a 2016, získalo bronzové medaily. Jeho tradičným súperom v súbojoch o bronz je družstvo .

</doc>
<doc id="566885" url="https://sk.wikipedia.org/wiki?curid=566885" title="Dalsfjordbrua">
Dalsfjordbrua

Dalsfjordbrua je visutý cestný most premosťujúci fjord Dalsfjorden v blízkosti dediny Dale medzi obcami Askvoll a Fjaler v nórskom kraji Sogn og Fjordane.
Most bol postavený ako súčasť projektu "Dalsfjordsambandet", ktorý zabezpečil dopravné spojenie Askvollu a Fjaleru. Spojenie týchto dvoch obcí bolo pôvodne navrhnuté v 60. rokoch a jeho výstavba sa začala v roku 1975 pri prístave v Eikenes na severnej strane fjordu, ale po 4 rokoch stavby, kedy boli dokončené len štyri kilometre cesty a jeden z tunelov, boli práce zastavené a obnovené až v roku 2010.
Výstavba mosta bola začatá v septembri 2010 a otvorený bol 14. decembra 2013. Most vchádza z oboch strán do tunelov; na západnej strane vchádza do tunela Ottersteintunnelen a na východnej do tunela Nishammartunnelen. Celková dĺžka mosta je , dĺžka hlavného rozpätia je a šírka mosta je . Výška pylónov je . 
Finančné náklady na celý projekt činili 1,1 mld. NOK.

</doc>
<doc id="566886" url="https://sk.wikipedia.org/wiki?curid=566886" title="Hexán">
Hexán

Hexán je uhľovodík s chemickým vzorcom C6H14. Predpona "hex" odkazuje na šesť uhlíkov, zatiaľ čo "án" naznačuje, že uhlíky sú spojené jednoduchými väzbami (t. j. Hexán patrí medzi alkány). Izoméry hexánu sú prevažne nereaktívne, a sú často používané ako inertné rozpúšťadlo v organických reakciách, pretože sú veľmi nepolárne. Sú tiež súčasťou benzínu a lepidiel používané pre obuv, kožené výrobky a na strešné krytiny. V laboratóriách sa hexán používa na extrakciu oleja a mazív z vody a pôdy pred stanovením gravimetrickej analýzy alebo plynovej chromatografii.
Izoméry.
Hexán má päť izomérov:
Výroba.
Hexán sa vyrába rafináciou ropy. Presné zloženie frakcie závisí predovšetkým na zdroji ropy (surová alebo reformovaná) a obmedzenia na rafináciu.
Toxicita.
Toxicita hexánu je relatívne nízka, aj keď ide o mierne anestetikum. Vdychovanie vysokých koncentrácií spôsobuje najprv miernu eufóriu, následne ospalosť s bolesťou hlavy a nevoľnosť.
Na jar 2010 bolo v čínskej továrni, kde sa vyrábajú prístroje Apple iPhone, postihnutých mnoho pracovníkov chronickou otravou "N"-hexánom. Prejavovala sa u nich únava, slabosť, závraty a bolesti hlavy a končatín. Najmenej 62 z nich muselo vyhľadať lekársku starostlivosť, niektorí boli dlhšiu dobu hospitalizovaní.

</doc>
<doc id="566887" url="https://sk.wikipedia.org/wiki?curid=566887" title="Neolaidas z Fenea">
Neolaidas z Fenea

Neolaidas ("Neolaidas") bol olympijský víťaz v boxe dorastencov v roku 392 pred Kr.
Neolaidas, syn Proxena z arkádskeho Fenea, zvíťazil na 97. olympijských hrách v boxe dorastencov. Box dorastencov (pygmé) zaradili do olympijského programu na 41. hrách v roku 616 pred Kr. a prvým víťazom tejto disciplíny bol Filótas zo Sybaridy.
Socha olympijského víťaza Neolaida stála kedysi v olympijskej Altide. Ešte v druhom storočí ju videl cestovateľ Pausanias, ktorý uvádza, že bola umiestnená pri chráme bohyne Héry. Jej autorom bol sochársky majster Alypos zo Sikyónu. 

</doc>
<doc id="566891" url="https://sk.wikipedia.org/wiki?curid=566891" title="Decimetrové vlny">
Decimetrové vlny



</doc>
<doc id="566892" url="https://sk.wikipedia.org/wiki?curid=566892" title="Metrové vlny">
Metrové vlny



</doc>
<doc id="566893" url="https://sk.wikipedia.org/wiki?curid=566893" title="Rašovické skály">
Rašovické skály

Rašovické skály sú prírodná pamiatka ev. č. 1541 juhovýchodne od mesta Klášterec nad Ohří v okrese Chomutov.
Rašovické skály sú súčasťou rozsiahleho čadičového hrebeňa Nedíl (). Svahy a trávnaté plochy sú porastené teplomilnou vegetáciou, nachádza sa tu rad chránených druhov rastlín. Oblasť spravuje Agentúra ochrany prírody a krajiny ČR.
Ochrana.
Dôvodom ochrany je zachovanie teplomilných spoločenstiev na čadičovom podklade.

</doc>
<doc id="566894" url="https://sk.wikipedia.org/wiki?curid=566894" title="Kilometrové vlny">
Kilometrové vlny



</doc>
<doc id="566895" url="https://sk.wikipedia.org/wiki?curid=566895" title="Dekametrové vlny">
Dekametrové vlny



</doc>
<doc id="566898" url="https://sk.wikipedia.org/wiki?curid=566898" title="Hus divá (sivá)">
Hus divá (sivá)



</doc>
<doc id="566902" url="https://sk.wikipedia.org/wiki?curid=566902" title="MiG-29K">
MiG-29K

MiG-29K (v kóde NATO: Fulcrum-D) je ruské viacúčelové stíhacie lietadlo generácie 4 ++, schopné operovať z paluby lietadlovej lode.
MiG-29K (K ako „korabeľnyj“, v preklade „lodný“) je určený na ochranu zoskupení vojenských lodí, vybojovanie vzdušnej prevahy, ničenie hladinových plavidiel, ale aj pozemných cieľov. V súčasnosti tieto stroje slúžia na indickej lietadlovej lodi „INS Vikramaditja“ a na ruskej lodi Admiral Kuznecov.
Vznik a vývoj.
Na prelome 70-tych a 80-tych rokov 20. storočia si sovietska armáda uvedomila potrebu novej lietadlovej lode, ktorá by bola schopná niesť moderné nadzvukové stíhacie lietadlá. Lietadlá s kolmým vzletom Jak-38, ktoré v tej dobe slúžili na lietadlovej lodi Minsk, nedisponovali uspokojivými letovými vlastnosťami, ani dostatačujúcou výzbrojou a avionikou. Preto sa do rozpracovania konceptov nových palubných stíhačiek pustili v konštrukčných kanceláriách Suchoj a Mikojan-Gurjevič. Zatiaľ čo Suchoj prišiel s projektom Su-27K určeným na vybojovanie vzdušnej prevahy, koncept MiG-u predstavoval síce ľahšie, ale zato viacúčelové stíhacie lietadlo. Prototyp MiG-29KVP, ktorý vychádzal z MiGu-29M, absolvoval svoj prvý let v auguste 1982. Od pôvodného Mig-29 sa líšil novým podvozkom a sklopnými krídlami s väčšou nosnou plochou.
Vývoj MiG-29K (výrobok 9-31), ktorý konštrukčne vychádzal z MiG-29KVP, bol začatý v roku 1984 po vedením hlavného konštruktéra R. A. Beljakova. Po štyroch rokoch vývojových prác boli vyrobené prvé dva prototypy, z ktorých jeden vzlietol 23. júna 1988. V septembri a októbri 1989 absolvoval MiG-29K na pozemnom komplexe „Nitka“ testy, ktoré potvrdili schopnosť lietadla vzlietnuť z lietadlovej lode. Dňa 1. novembra 1989 sa pristúpilo k „ostrému“ testovaniu na palube lietadlovej lode, ktoré podstúpila „dvadsaťdeviatka“ spolu s novým strojom z kancelárie Suchoj. Prvé pristátie uskutočnil V.G. Pugačev s lietadlom Su-27K a hneď po ňom úspešne pristál i T.O. Aubakirov na MiG-29K. Večer toho istého dňa zaznamenal Aubakirov s MiGom-29K ďalší úspech, keď sa prvýkrát s lietadlom vzniesol z odrazového mostíka lode "Tbilisi". I keď MiG-29K za svojim súperom z dielne Suchoj vo vývoji nezaostával a úspešne absolvoval všetky letové testy, víťazom v tejto súťaži sa nakoniec stal Su-27K, neskôr nazvaný Su-33.
Po tomto neúspechu sa síce MiG-29K ešte dostal niekoľkokrát do vzduchu, ale 28. augusta 1992 absolvoval na dlhú dobu svoj posledný let. Nasledujúcich päť rokov bol predstavený na viacerých leteckých show, ale len ako statická ukážka.
Napriek tomu, že sa tímu zo spoločnosti MiG nepodarilo v deväťdesiatych rokoch získať štátnu zákazku, v roku 2004 dostal tento úspešný projekt druhú šancu, keď bola 20. januára podpísaná zmluva s Indiou. Indické námorníctvo objednalo pre svoju lietadlovú loď „INS Vikramaditja“ 12 jednomiestnych MiG-29K a 4 cvičné dvojmiestne MiG-29KUB. V prípade verzie MiG-29KUB išlo v podstate o neexistujúce lietadlo, ktorého vývoj bolo potrebné dotiahnuť do konca. Tento cvičný stroj vznikol nakoniec miernou úpravou MiG-29K a dňa 20. januára 2007 absolvoval svoj prvý let. Sériová výroba strojov MiG-29K/KUB sa rozbehla v roku 2008 a prvé dodávky indickému námorníctvu sa začali realizovať nasledujúci rok. Vzhľadom na to, že preškolení indickí piloti hodnotili kvalitu lietadiel veľmi pozitívne, objednala India v roku 2010 ďalších 29 strojov v hodnote 1,2 mld. amerických dolárov. Indické námorníctvo zaradilo lietadlá MiG-29K do služby v priebehu roku 2010. 
Do ruského námorníctva boli stroje MiG-29K/KUB zavedené 1. júla 2016, keď bola na palube jedinej ruskej lietadlovej lode Admiral Kuznecov sformovaná prvá letka. Z paluby tejto lode operuju v zmiešanom krídle spolu so stíhačkami Su-33.
K roku 2025 zostávalo v službe v indickom námorníctve 40 lietadiel MiG-29K/KUB, pričom podľa odhadov bola polovica prevádzkyschopných. Okrem lietadlovej lode INS Vikramaditya sa stali súčasťou výzbroje nové lietadlové lode INS Vikrant (R11). V prevádzke lietadlá dlhodobo trápi nízka prevádzková spoľahlivosť, časté poruchy a dlhé časy opráv. V roku 2025 India ako náhradu MiG-29K/KUB objednala francúzske palubné lietadlá Rafale M.
Konštrukcia.
Drak.
Vylepšený a zosilnený drak lietadla tvoria asi z 15 % kompozitné materiály. Radarový odraz lietadla sa oproti pôvodnému MiG-29 znížil 4 až 5-krát.
Krídla majú rozpätie , čo je o viac ako u pôvodného MiG-29. To umožnilo konštruktérom umiestniť pod krídla o jeden pár závesníkov navyše, čím sa zvýšila možnosť niesť celkovo až 8 kusov výzbroje. Skladacie krídlo so zväčšenou nosnou plochou poskytuje tiež lepšie vlastnosti pri vzlete a pristátí.
Schopnosť tankovania paliva počas letu zabezpečuje nadstavec, ktorý je umiestnený naľavo od kokpitu. Ak je MiG-29K vybavený jednotkou PAZ-1MK, môže fungovať ako vzdušný tanker a dopĺňať palivo iným lietadlám.
V zadnej časti trupu pod tryskami motorov pribudol záchytný hák. 
Kokpit.
Kabína pilota MiG-29K je vybavená tromi farebnými multifunkčnými LCD displejmi, v prípade MiG-29KUB sa v zadnej časti nachádzajú ďalšie 4 displeje. Piloti používajú prilby ZŠ-7 s prilbovým zameriavačom NVU. Aby sa minimalizoval reakčný čas pilota pri náročných bojových podmienkach, v kokpite je využitý koncept HOTAS (Hands-On-Throttle-And-Stick), t. j. najdôležitejšie ovládacie prvky sú umiestnené na plynovej a riadiacej páke. Riadenie zabezpečuje elektronický systém fly-by-wire so štvornásobným zálohovaním.
Avionika.
Stíhačka má viacúčelový pulzný Dopplerovský rádiolokátor Žuk-ME od firmy Fazotron-NIIR. V porovnaní s predchádzajúcou generáciou radarov má Žuk-ME väčšie uhlové pokrytie, dvojnásobný detekčný dosah, nižšiu hmotnosť a vyššiu spoľahlivosť. Radar dokáže sledovať 10 vzdušných cieľov a navádzať rakety na štyri ciele naraz. Otvorená architektúra štandardu MIL-STD-1553B umožňuje inštaláciu nového vybavenia alebo výzbroje v závislosti od potrieb zákazníka.
Pred kokpitom v pravej časti trupu sa nachádza infračervený prieskumný a zameriavací systémom, ktorého súčasťou je aj laserový diaľkomer.
Motory.
Pohon lietadla zabezpečujú dva dvojprúdové motory Klimov RD-33MK s prídavným spaľovaním. Každý z nich má ťah pri forsáži až 88,3 kN, čo umožňuje MiGu-29K dosiahnuť vo vysokej letovej hladine maximálnu rýchlosť /h. Stúpavosť lietadla je /s a stroj dokáže dosiahnuť výšku nad morom. V porovnaní s RD-33K použitom v prototypoch sa životnosť motora zdvojnásobila a náklady na letovú hodinu sa znížili zhruba 2,5-krát. 
Stroj má dolet , pri použití troch prídavných nádrží až .
Výzbroj.
Oba varianty majú rovnaké palubné vybavenie a zbrane. I keď je dvojmiestny MiG-29KUB určený predovšetkým pre výcvik pilotov, môže vykonávať bojové misie, podobne ako jednomiestny MiG-29K. Lietadlá MiG-29K/KUB môžu byť vybavené 8 raketami krátkeho dosahu R-73 s infračervenou navádzacou hlavicou a doletom . V prípade potreby unesú 6 rakiet stredného dosahu R-77 RVV AE s aktívnym radarovým navádzaním a doletom až . Na ničenie lodí môžu byť tieto stroje vybavené 4 podzvukovými strelami Ch-35 s dosahom alebo 4 nadzvukovými strelami Ch-31A s doletom . Pre útoky na pozemné ciele môžu byť vyzbrojené 4 bombami KAB-500Kr alebo protiradarovými strelami Ch-31P.
Používatelia.
 India – na základe zmlúv z roku 2004 a 2010 disponuje indické námorníctvo 45 lietadlami MiG-29K/KUB.
 Rusko
Vo februári 2012 bolo objednaných 20 lietadiel MiG-29K a 4 dvojmiestne MiG-29KUB, ktoré boli do konca roka 2015 všetky dodané ruskému námorníctvu. Jednému z MiGov-29K počas nasadenia v Sýrii zlyhal palivový systém, vysadili oba motory a zrútil sa do Stredozemného mora.

</doc>
<doc id="566916" url="https://sk.wikipedia.org/wiki?curid=566916" title="Zoznam vysokých škôl v Česku">
Zoznam vysokých škôl v Česku

Toto je zoznam vysokých škôl v Česku podľa príloh zákona o vysokých školách.

</doc>
<doc id="566927" url="https://sk.wikipedia.org/wiki?curid=566927" title="Universita Jana Evangelisty Purkyně">
Universita Jana Evangelisty Purkyně



</doc>
<doc id="566931" url="https://sk.wikipedia.org/wiki?curid=566931" title="Formión z Halikarnasu">
Formión z Halikarnasu

Formión ("Formión") bol olympijský víťaz v boxe v roku 392 pred Kr.
Formión z Halikarnasu bol na 97. olympijských hrách korunovaný olivovým vencom za víťazstvo v boxe. Box pygmé) zaradili do olympijského programu na 23. hrách v roku 688 pred Kr. a prvým víťazom tejto disciplíny bol Onomastos zo Smyrny.
Na nasledujúcich olympijských hrách v roku 388 pred Kr. hellanodikovia Formióna spolu s ďalšími dvoma boxermi usvedčeli z prijatia úplatku od súčasného olympijského víťaza Eupóla, aby zápas vzdali. Podplácanie na hrách znamenalo porušenie prísahy o čestnom boji a prísne zaň trestali úplatkárov ako aj prijímateľov úplatku. 

</doc>
<doc id="566932" url="https://sk.wikipedia.org/wiki?curid=566932" title="Heptán">
Heptán

Heptán (C7H16, presnejšie n-heptán) je za bežných podmienok kvapalným uhľovodíkom zo skupiny alkánov. S jeho pomocou je definovaná stupnica ktorá určuje oktánové číslo paliva do spaľovacích motorov.
Izoméry a enantioméry.
Existuje deväť izomérov heptánu, prípadne jedenásť počítajúc v to aj enantioméry chirálnych zlúčenín:
Výskyt v prírode.
Heptán sa prirodzene vyskytuje v živici stromov ako jedno z rozpúšťadiel. Veľmi vysoký obsah heptánu v živici má napr. borovica Jeffreyova z ktorej bol v minulosti izolovaný pre stanovovanie oktánového čísla. Malé množstvo heptánu sa vyskytuje napr. v silici lipy malolistej.

</doc>
<doc id="566935" url="https://sk.wikipedia.org/wiki?curid=566935" title="Univerzita Jana Evangelisty Purkyně">
Univerzita Jana Evangelisty Purkyně

Univerzita Jana Evangelisty Purkyně môže byť:

</doc>
<doc id="566936" url="https://sk.wikipedia.org/wiki?curid=566936" title="Universita Jana Evangelisty Purkyně v Brně">
Universita Jana Evangelisty Purkyně v Brně



</doc>
<doc id="566944" url="https://sk.wikipedia.org/wiki?curid=566944" title="Windows XP Tablet PC Edition">
Windows XP Tablet PC Edition

Windows XP Tablet PC Edition je operačný systém určený pre špeciálne navrhnuté notebooky/prenosné počítače. Windows XP Tablet PC Edition je kompatibilná s perom, podporujúca ručne písané poznámky a portrétne orientované obrazovky. S výnimkou MSDN a multilicenčných predplatiteľov, Windows XP Tablet Edition sa nedá zakúpiť samostatne.
Tablet PC Edition je podmnožinou Windows XP Professional, funkčnosť tabletu na rozdiel od počítača spočíva v tom, že je určený na prenosné používanie, obsahuje alternatívne zadávanie textu (Tablet PC Vstupný panel) a základnú podporu ovládačov pre tablet PC. Požiadavky na inštaláciu Tablet PC Edition sú: digitizér tabletu alebo dotykový prístroj a ovládacie hardware tlačidlá vrátane tlačidlových Ctrl-Alt-Delete skratiek, rolovacie tlačidlá a aspoň jedno tlačidlo ktoré je užívateľsky konfigurovateľné.
Patria sem aj tieto verzie:
Dodávaný softvér.
Windows XP Tablet PC Edition je založený na Windows XP Professional a zahŕňa všetky funkcie softvéru dodávaného v ňom. Okrem toho obsahuje niektoré z nasledujúcich komponentov:
Nasledujúce stiahnuteľné balíčky vydané spoločnosťou Microsoft pridajú ďalšie funkcie:

</doc>
<doc id="566946" url="https://sk.wikipedia.org/wiki?curid=566946" title="Kúsok zo mňa">
Kúsok zo mňa

Kúsok zo mňa ("Kaderimin Yazıldığı Gün") je romantický turecký seriál z rokov 20142015, ktorý vyrobila spoločnosť O3 Turkey Medya a vysielala Star TV. Hlavné postavy stvárnili herci Hatice Şendil a Özcan Deniz. Na Slovensku ho vysielala TV Doma od 22. februára 2016 do 29. júna 2016 a v repríze od 10. februára 2020 do 18. júna 2020.

</doc>
<doc id="566947" url="https://sk.wikipedia.org/wiki?curid=566947" title="Saint-Martin (Pyrénées-Orientales)">
Saint-Martin (Pyrénées-Orientales)



</doc>
<doc id="566957" url="https://sk.wikipedia.org/wiki?curid=566957" title="Koaličná dočasná vláda">
Koaličná dočasná vláda

Koaličná dočasná vláda (, , skr. CPA) bola založená ako prechodná vláda Iraku po invázii do krajiny 20. marca 2003 zo strany Spojených štátov, Spojeného kráľovstva, Austrálie a Poľska ktoré tvorili mnohonárodné (koaličné) sily s cieľom vyhnať Saddáma Husajna.
Citovaním rezolúcie Bezpečnostnej rady Organizácie spojených národov 1483 a zákonov vojny, CPA zverila sama seba ako výkonný, legislatívny a súdny orgán nad irackou vládou od 21. apríla 2003 do jej rozpustenia dňa 28. júna 2004.

</doc>
<doc id="566958" url="https://sk.wikipedia.org/wiki?curid=566958" title="Toulouse School of Economics">
Toulouse School of Economics

Toulouse School of Economics (TSE) je európska biznis škola nachádzajúca sa v Toulouse. Bola založená v roku 2006 a je jednou z najznámejších ekonomických škôl na svete.
Jej riaditeľ Jean Tirole, je nositeľom Nobelovej ceny z roku 2014.
Po úspešnom štúdiu tu možno získať tituly Bachelor of Science, Master alebo Ph.D..

</doc>
<doc id="566959" url="https://sk.wikipedia.org/wiki?curid=566959" title="Ducati">
Ducati

Ducati je talianska firma zaoberajúca sa výrobou motocyklov. Založili ju v roku 1926 traja bratia Adriano, Marcello a Bruno Ducati, pričom pôvodne vyrábali elektrónky, kondenzátory a rôzne súčiastky pre rádioprijímače. Motocykle sa tu začali vyrábať až po druhej svetovej vojne.
Motocykle Ducati sú známe predovšetkým desmodromickým rozvodom a svojimi úspechmi na Superbike World Championship (WSBK). V súčasnej dobe firmu vlastní spoločnosť Volkswagen.

</doc>
<doc id="566966" url="https://sk.wikipedia.org/wiki?curid=566966" title="Mikojan-Gurevič MiG-29K">
Mikojan-Gurevič MiG-29K



</doc>
<doc id="566972" url="https://sk.wikipedia.org/wiki?curid=566972" title="Oktán">
Oktán

Oktán (C8H18, presnejšie n-oktán) je za bežných podmienok kvapalným uhľovodíkom zo skupiny alkánov. Predpona „okta“ odkazuje na osem uhlíkov, zatiaľ čo prípona „án“ naznačuje, že uhlíky sú spojené jednoduchými väzbami.
Použitie.
Oktán sa stal približne v 60. rokoch vzorovým uhľovodíkom, ktorým sa posudzovala kvalita benzínu, pretože má také vlastnosti, že sa pri štandardne potrebnej kompresii v motore na benzín ešte predčasne nevznieti, "počká" na zapálenie iskrou a nevyvolá "klepanie", mechanické namáhanie spojené so zníženou účinnosťou. Ľahšie uhľovodíky sú schopné sa zapáliť už počas kompresie, čo je v podstate snaha o spätný chod. Preto bol záujem jeho podiel v benzíne zvýšiť, aj za cenu zvýšených nákladov. Toto vyvolalo hon na rôzne náhrady (hlavne v 80.rokoch pri ropnej kríze), ktoré sú lacnejšie a majú po zmiešaní s málooktánovým benzínom podobný účinok, napríklad tetrametylolovo, tetraetylolovo. Verejnosti však seriózne nevysvetlili, čo v skutočnosti robia. EU, USA, Čína, India prestali používať olovnaté zlúčeniny v benzíne okolo roku 2000. Olovo po spálení zlúčeniny obvykle končilo ako oxid olovnatý, ktorý mohol zanechávať po reakcii s niektorými organickymi kyselinami rastlín jedovaté rozpustné soli. Kyslé dažde mohli prispieť k tomu, že sa časť olova viazala aj ako relatívne stabilný a nerozpustný síran olovnatý.
Izoméry.
Oktán má 18 štrukturálnych izomérov (25 vrátane stereoizomérov):

</doc>
<doc id="566973" url="https://sk.wikipedia.org/wiki?curid=566973" title="Vajce">
Vajce

Vajce (mimo biológie aj: vajíčko) je vajcová bunka vtákov alebo vajcorodých stavovcov (napr. plazov či vajcorodých cicavcov) spolu s jej ochrannými obalmi. 
Na obrázku vpravo je 8. – 11. vajcová bunka (t. j. vajíčko v zoologickom zmysle), 7. je primárny obal, ostatné čísla (okrem 14. a prípadne okrem 4. a 13.) sú terciárny obal (terciárny obal zahŕňa aj bielko). 
Vajce vzniká v tele samice z oplodneného vajíčka a obsahuje všetko podstatné na embryonálny vývoj jedinca. Matka kladie jedno alebo viac vajec do vhodného prostredia, kde sa nejaký čas vyvíja samostatne až do vyliahnutia. U vajcoživorodých sa vajce vyvíja v tele matky a mláďatá sa liahnu tesne pred znesením (pôrodom), v jeho priebehu alebo hneď potom. Vzhľad vajec sa líši podľa živočíšneho druhu, ale ich obsah je vždy chránený pevnejším povrchom. Tvrdému a pórovitému povrchu vajca sa hovorí škrupina. Zo zárodočného terčíku sa môže vyvinúť mláďa, ale nemusí, ak je vajce neoplodnené. Zárodočnému terčíku sa hovorí očko alebo zárodok.

</doc>
<doc id="566974" url="https://sk.wikipedia.org/wiki?curid=566974" title="Migrant">
Migrant



</doc>
<doc id="566975" url="https://sk.wikipedia.org/wiki?curid=566975" title="Fakulta sociálnych štúdií Masarykovej univerzity">
Fakulta sociálnych štúdií Masarykovej univerzity

Fakulta sociálnych štúdií Masarykovej univerzity je druhou najmladšou fakultou Masarykovej univerzity. Vznikla v roku 1998 osamostatnením niekoľkých odborov z filozofickej fakulty. V júli 2005 sa fakulta presťahovala do kompletne rekonštruovanej budovy na Joštovej triede. Budova bola postavená v roku 1910 pre Nemeckú vysokú školu technickú v Brne a predtým slúžila lekárskej fakulte. 
V porovnaní možností štúdia politológie, psychológie alebo sociológie, ktoré v rokoch 2011 a 2012 uskutočnili české Hospodářské noviny, vyšla fakulta sociálnych štúdii vo všetkých prípadoch ako dlhodobo najlepšia česká fakulta v tejto oblasti.
Súčasťou fakulty sú aj špecializované výskumné pracoviská Medzinárodný politologický ústav a Inštitút pre výskum detí, mládeže a rodiny.
Štúdium.
Štúdium na fakulte je dôsledne členené na bakalársky, nadväzujúci magisterský a doktorský stupeň. Väčšina študijných oborov je určená k dvojoborovému štúdiu v rôznych kombináciách, podľa preferencií uchádzača. Vo februári 2012 tu študovalo celkovo 4 113 študentov.
Fakulta sociálnych štúdii ponúka tieto bakalárske študijné programy (stav k 2016):
Všetky študijné programy sa delia na nespočetne študijných oborov.
Fakulta sa dlhodobo profiluje ponukou štúdia oboru "žurnalistiky", "bezpečnostných a strategických", či "európskych štúdii". Od svojho vzniku rozvíja obor v angl. "gender studies", ktorý v sebe zahŕňa spoločensky podmiené kultúrne rozdiely a očakávania, predsudky v postavení mužov a žien
a ďalšie zamerania štúdia. Mnoho oborov je kombinovaných s obormi filozofickej fakulty.
Po absolvovaní bakalárskeho stupňa štúdium pokračuje v obdobných nadväzujúcich magisterských programoch.
Na fakulte je možné získať doktorský stupeň vzdelania a vykonať habilitačné alebo inaguračné konanie.

</doc>
<doc id="566976" url="https://sk.wikipedia.org/wiki?curid=566976" title="Hus krátkozobá">
Hus krátkozobá

Hus krátkozobá ("Anser brachyrhynchus") je zúbkozobec z čeľade kačicovitých. Hniezdi v Grónsku, na Islande, na Špicbergoch a na Novej Zemi . Tie čo hniezdia v Grónsku a na Islande zimujú vo Veľkej Británii a v Írsku a tie čo hniezdia na Špicbergoch zimujú v Dánsku, Belgicku a Holandsku. Na Slovensko zaletí len vzácne, do konca roku 1999 to bolo len 4-krát. Objavuje sa najmä na západnom Slovensku počas jarnej migrácii, posledné pozorovania pochádzajú z 2.4.9.4.2017 z lokality Jakubovské rybníky. Podľa Medzinárodnej únie na ochranu prírody a prírodných zdrojov hus krátkozobá patrí medzi najmenej ohrozené druhy trend celkovej populácie je stúpajúci.
Opis.
Hus krátkozobá meria 60 – , rozpätie krídel má 135 –  a váži 2,5 – . Podobá sa na hus siatinnú, je však menšia, má kratší krk i nohy, ktoré sú ružové. Profil hlavy je guľatejší, čierny zobák je kratší a je na ňom ružový prúžok. Celkovo pôsobí svetlejšie, skôr do siva a ružovo-béžovo. Vrchná strana krídel i chvosta má viac svetlých farieb než je to u husi siatinnej.
Hlas.
Ozýva sa často. Spevavé "ang-ang" je vyššie ako u husi siatinnej.
Hniezdenie.
Uprostred mája sa vrátia na hniezdiská. Vytvárajú voľné kolónie. Hniezdiť začnú začiatkom júna. Hniezdo umiestňujú na okraje skalných zrázov a na ostrovoch vodných tokov. Len zriedka hniezdia v otvorenej tundre. Svojim hniezdiskám sú verné a opakovane sa na ne vracajú. Hniezdo je vyvýšené a vystlané jemným páperím. Samička znesie 3 – 7 vajec. Znáša každých 24 h. Sedí približne 25 dní. Samček sa nezúčastňuje na inkubácii. Stráži hniezdo. Mláďatá vedia lietať 2 mesiace po vyliahnutí a hniezdiť začnú tretím rokom žívota. V júli majú dospelé obdobie pŕchnutia a nie sú letuschopné. V auguste potom spoločne opustia hniezdiská a premiestnia sa na zimoviská.
Potrava.
V lete sa živia arktickými rastlinami, ich listami a púčikmi, ako sú "Persicaria", "Cardamine pratensis", púpava
alebo "Geranium". V zime vyhľadávajú aj produkty moderného poľnohospodárstva, okrem iného aj zemiaky. Stalo sa to v 19. storočí, keď bolo zaužívané sadenie pšenice po zbere zemiakov na to isté pole. Pšenica patrí medzi tradičnú zimnú stravu husí krátkozobých. Na poliach ostali zemiaky, ktoré zmrzli a zmäkli. Husi krátkozobé sa ich naučili konzumovať a dnes sú zemiaky najvýznamnejšou potravou zimujúcich kŕdľov v Anglicku.
Ochrana.
Je zákonom chránená, spoločenská hodnota je 2000 € (Vyhláška MŽP č. 170/2021).

</doc>
<doc id="566977" url="https://sk.wikipedia.org/wiki?curid=566977" title="Anser brachyrhynchus">
Anser brachyrhynchus



</doc>
<doc id="566978" url="https://sk.wikipedia.org/wiki?curid=566978" title="Stegastein">
Stegastein

Stegastein je vyhliadková plošina nad obcou Aurland v nórskom kraji Sogn og Fjordane s výhľadom na fjord Aurlandsfjorden. Nachádza sa pri ceste "Fylkesvei 243", ktorá do dokončenia Lærdalského tunela slúžila ako hlavná dopravná spojnica obcí Aurland a Lærdal. 
Architektmi vyhliadkovej plošiny boli nórski architekti Todd Saunders a Tommie Wilhelmsen, stavba bola dokončená na jeseň 2005 a otvorená v júni 2006. Celková dĺžka plošiny je , šírka a maximálna výška nad úbočím je . Materiálom použitým pri výstavbe bolo borovicové drevo.
Cesta "Fylkesvei 243" je spolu so Stegasteinom zapísaná ako "Aurlandsfjellet" v zozname Národných turistických trás ("Nasjonale turistveger") spravovaných Nórskou štátnou správou ciest ("Statens vegvesen").

</doc>
<doc id="566983" url="https://sk.wikipedia.org/wiki?curid=566983" title="HF">
HF

HF môže byť:

</doc>
<doc id="566984" url="https://sk.wikipedia.org/wiki?curid=566984" title="Sz">
Sz



</doc>
<doc id="566986" url="https://sk.wikipedia.org/wiki?curid=566986" title="Mikroregión Šaštínsko">
Mikroregión Šaštínsko

Mikroregión Šaštínsko je združenie obcí, vytvorené na Záhorí okolo mesta Šaštín-Stráže. Jeho pôvodnými členmi sú mesto Šaštín-Stráže a obce Čáry, Smolinské, Kuklov, Borský Mikuláš a Lakšárska Nová Ves. Neskôr sa členmi stali aj obce Sekule, Moravský Svätý Ján, Kúty, Borský Svätý Jur a pozorovateľom sa stala obec Bílkove Humence. Združenie vzniklo dňa 17. júla 2007. 

</doc>
<doc id="566987" url="https://sk.wikipedia.org/wiki?curid=566987" title="Združenie obcí Mikroregión Šaštínsko">
Združenie obcí Mikroregión Šaštínsko



</doc>
<doc id="566988" url="https://sk.wikipedia.org/wiki?curid=566988" title="Šaštínsko">
Šaštínsko



</doc>
<doc id="566992" url="https://sk.wikipedia.org/wiki?curid=566992" title="Strela">
Strela

Strela môže byť:

</doc>
<doc id="566993" url="https://sk.wikipedia.org/wiki?curid=566993" title="Sídlisko SNP">
Sídlisko SNP

Sídlisko SNP môže byť názov:

</doc>
<doc id="566997" url="https://sk.wikipedia.org/wiki?curid=566997" title="Hatice Şendilová">
Hatice Şendilová

Hatice Şendilová (* 2. august 1983, Istanbul, Turecko) je turecká herečka.
Životopis.
V roku 2001 vyhrala Miss Turecka. Na Slovensku je známa vďaka seriálom Dila a Kúsok zo mňa.

</doc>
<doc id="567016" url="https://sk.wikipedia.org/wiki?curid=567016" title="Zoznam dolín v poľských Tatrách">
Zoznam dolín v poľských Tatrách

V poľských Tatrách sa nachádza 90 dolín, kotlín a žľabov a toto je zoznam najznámejších dolín tejto časti Tatier.
Dolina Chochołowska 
Je najdlhšia a najväčšia dolina v poľských Tatrách a spolu s dolinou Kościeliskou je pokračovaním doliny Czarnego Dunajca. Nachádza sa na západnom okraji tejto časti Západných Tatier a pri dĺžke 10 km zaberá plochu viac ako 35 km². Preteká ňou Siwa woda, ľavostranná zdrojnica Čierneho Dunajca. 
Dolina sa člení na tri hlavné vetvy: najvýchodnejšia je Dolina Starorobociańska, nasleduje Dolina Jarząbcza a najzápadnejšia je Dolina Chochołowska Wyżnia. Okrem nich sa tu nachádza viacero menších dolín a žľabov, napríklad Mała Sucha Dolina, Wielka Sucha Dolina, Dolina Huciańska, Dudowa, Trzydniowiańska, Głębowiec, Długa, Kryta, Wielkie Koryciska, Małe Koryciska.
Dolina Kościeliska 
Spolu so západnejšie situovanou Chochołowskou dolinou je pokračovaním doliny Czarnego Dunajca. Je dlhá okolo 9 km a zaberá plochu 35 km². Dolinou preteká Kirowa woda, ktorá po sútoku so Siwou wodou vytvára Čierny Dunajec.
Z viacerých bočných ramien sú najvýznamnejšie Dolina Miętusia, Dolina Tomanowa a Dolina Pyszniańska, z menších sú to Żleb pod Wysranki, Wąwóz Kraków, Wściekły Żleb, Zastolański Żleb, Dolinka Iwanowska a Dolina Smytnia. 
Dolina Białki 
Medzi najväčšie údolia patrí dolina Białki vo východnej časti poľských Tatier. Z celkovej rozlohy 63,5 km² sa nachádza v Poľsku 38,2 km² a na Slovensku 25,3 km². Reliéf doliny vytvaroval ľadovec, ktorý mal dĺžku 14 km, plochu okolo 60 km² a hrúbku viac ako 300 m. Na rozdiel od slovenského delenia, ktoré nazýva systém jedným názvom Bielovodská dolina, v Poľsku je dolinou Bialki označovaná len severná časť územia. 
Údolím preteká rieka Bialka (slov. Biela voda), pravostranný prítok Dunajca. V strednej časti vybieha západným smerom Dolina Waksmundzka, asi 2 km južne je to Dolina Roztoki a v závere sa dolina (podľa poľského delenia) rozdeľuje na dolinu Rybiego Potoku a Bielovodskú dolinu v slovenskej časti.
Dolina Bystrej 
Medzi turisticky najatraktívnejšie patrí aj dolina Bystrej, nachádzajúca sa v centrálnej časti pohoria. Do Tatier sa zarezáva južne od Zakopaného a jej popularitu zvyšuje údolná stanica lanovky na Kasprov vrch. Pri dĺžke cca 6 km zaberá plochu 17 km² a po celej dĺžke preteká riečka Bystrá. Z hlavnej doliny vybiehajú viaceré menšie údolia, v hornej (južnej) časti východným smerom vybieha Dolina Jaworzynka a napokon sa delí na tri významné vetvy: východným smerom vedie Dolina Kasprowa, južným Dolina Goryczkowa a juhozápadným smerom Dolina Kondratowa. 
Dolina Czarnego Dunajca 
Rozsiahlym a dlhým je aj údolie Čierneho Dunajca (), ktoré sa tiahne oblúkom tatranským podhorím. Začína na konci dolín Kościeliska a Chochołowska v západnej časti tatranskej oblasti, neďaleko obce Kościelisko. V južnej časti je dolina a ňou pretekajúcim Čiernym Dunajcom hlbšia, v severnej časti sa profil vyrovnáva. Z hlavného údolia vybieha rad menších dolín.
Dolina Suchej Wody Gąsienicowej 
Dolina Suchej Wody Gąsienicowej alebo hovorovo Dolina Suchej Wody () je významnou dolinou severnej časti Tatier. Je dlhá približne 8 km a má rozlohu 21 km². Oddeľuje Vysoké a Západné Tatry a preteká ňou potok Sucha woda, ktorá pre svoj na mnohých úsekoch podpovrchový tok, dala názov celej doline. Potok vyteká z rozsiahleho plesa Czarny staw Gąsniencowy koryto potoka je po časť roka suché a voda sa na povrchu objavuje len počas dažďov a topenia snehu. V údolí je veľa krasových útvarov. 
Ďalšie doliny

</doc>
<doc id="567017" url="https://sk.wikipedia.org/wiki?curid=567017" title="Dolina Czarnego Dunajca">
Dolina Czarnego Dunajca

Dolina Czarnego Dunajca () je široká a dlhá dolina v Spišsko – gubalowskom podhorí a v Tatrách. Orograficky je pravým oddelením Doliny Dunajca.
Poloha.
Väčšina doliny sa nachádza v západnej časti Spišsko – gubalowského podhoria. Na západe ju uzatvára hlavný hrebeň Oravicko - vitovských vrchov, od východu hlavný hrebeň Spišsko – gubalowského podhoria a Nędzowski Dział. Na juhu, cez dve dlhé odnože, sa ťahá pod Hlavný hrebeň Západných Tatier na úseku od Volovca () po Malolučniak ().
Dolina má viacero oddelení. V dolnej časti sa z nej odpája Dolina Lepietnicy, Dolina Rogoźnika. Dolina Czarnego Potoku a Dolina Magurska sú menšie dolinky, ktoré vytvorili potoky. Za Bramou Witowskou sa Dolina Czarnego Dunajca rozvetvuje na: Dolinu Chochołowsku, Dolinu Lejowu, Dolinu Kościelisku a Staników Żleb. Dolinou preteká Čierny Dunajec.
Najvyšším bodom pravej časti doliny je Palenica Kościeliska () a v jej tatranských oddeleniach Klin vypínajúci sa nad Dolinou Starorobociańskou.

</doc>
<doc id="567019" url="https://sk.wikipedia.org/wiki?curid=567019" title="Dolina Kościeliska">
Dolina Kościeliska

Dolina Kościeliska je dolina na poľskej strane Západných Tatier siahajúca od tatranského podhoria až po hlavný hrebeň Západných Tatier. Orograficky je pravým oddelením Doliny Czarnego Dunajca.
Poloha.
Nachádza sa v Západných Tatrách. Rozprestiera sa na ploche približne , je dlhá a po obvode meria približne . Na západe ju obkolesuje severný hrebeň od Sivej veže () po Przedniu Kopku, na juhu hlavný hrebeň na úseku od Siwego Zwornika po Malolučniak, na východe severozápadný hrebeň Malolučniaka po Mały Regiel.
Má veľa bočných vetiev. Najväčšie sú: Dolina Miętusia, Dolina Tomanowa a Dolina Pyszniańska (Pyszna). Ďalšie väčšie oddelenia sú: Żleb pod Wysranki, Wąwóz Kraków, Wściekły Żleb, Zastolański Żleb, Dolinka Iwanowska, Dolina Smytnia. Dolinou preteká Kościeliski Potok.
Najvyšším bodom doliny je Blyšť, (), (). Z doliny možno vidieť najvyšší vrch Západných Tatier Bystrú. Dolina Kościeliska tvorí dlhú a hlbokú skalnú roklinu, ktorej steny, nazvané brány, sa na troch miestach približujú k sebe. Sú to: Niżnia Kościeliska Brama, Pośrednia Kościeliska Brama a Wyżnia Kościeliska Brama.
Geológia.
Južnú časť doliny tvoria kryštalické horniny. Vo veľkej miere na vytváraní profilu doliny sa podieľal ľadovec. Prostrednú a dolnú časť doliny tvoria sedimenty, najmä vápenec, dolomity, bridlice a pieskovce. Na formovaní doliny mal hlavný podiel Kościeliski Potok a voda tečúca podzemnými trhlinami. Výsledkom tejto činnosti sú bralá fantastických tvarov, strmé skalné steny a početné krasové jaskyne a poľany ako napríklad: Stara Polana, Polana Pisana, Stare Kościeliska, Wyżnia Kira Miętusia.
V doline sa nachádza niekoľko turisticky dostupných a často navštevovaných jaskýň: Jaskinia Mroźna, Smocza Jama, Jaskinia Mylna, Jaskinia Raptawicka a Jaskinia Obłazkowa. Takmer ku všetkým vedú turistické chodníky. Jedinou výnimkou je jaskyňa Dziura v Doline ku Dziurze.
Rastlinstvo.
Dolinu charakterizuje bohatá flóra. Rastie tu veľa v poľských Karpatoch zriedkavo sa vyskytujúcich rastlín. Napríklad skalník plstnatý ("Cotoneaster nebrodensis"), prilbica chlpatoplodá ("Aconitum lasiocarpum"), ostrica dvojdomá ("Carex dioica" ), vojnovka belasá ("Polemonium caeruleum") a iné.
História.
V minulosti bola spojená s hutníckym priemyslom. Baníci v nej dolovali striebro, meď a antimón už od konca 15. storočia. Od konca 18. storočia ťažiskom ich činnosti bola ťažba železnej rudy. V Starych Kościeliskach rudu spracovávali a tavili, bola tu kováčska dielňa, zruby, krčma, lesovňa a kostolík. Od neho pochádza názov doliny. Cez dolinu a cez Tomanovské sedlo viedla trasa na Slovensko, ktorú využívali na koňoch cestujúci obchodníci a pašeráci. Často ich prepadávali zbojníci, o čom svedčia historické názvy mnohých skalných objektov, za ktorými číhali na svoju korisť: Zbójnickie Okna, Zbójnicka Turnia, Zbójnicki Stół. Na konci 18. storočia dolinu začali navštevovať prví turisti. Od roku 1815 sa obľúbeným stal výstup na Bystrú, z ktorej turisti obdivovali východ slnka. Toto miesto inšpirovalo mnohých poľských umelcov a básnikov. Lesovňa, ktorú tu postavili, poslúžila turistom na prenocovanie i na oddych. Počas druhej svetovej vojny sa v nej ukrýval partizánsky oddiel. Cez dolinu prechádzali tatranskí kuriéri, ktorí počas vojny cez hranice prepravovali tajné správy. Dolina bola obľúbeným miestom hľadačov pokladov, ktorí na skalách zanechali rôzne znaky.
Turistika.
Zo Zakopaného do osady Kiry (), ktorá je miestnou časťou Kościeliska, premávajú autobusy a mikrobusy. Po doline je možné pohybovať sa pešo alebo využiť služby drožkárov. V sezóne patrí k najnavštevovanejším dolinám v poľských Tatrách. Je súčasťou Tatrzańskiego Parku Narodowego a východiskom do mnohých iných dolín. V hornej časti doliny (z Kir 5,5 km, 1:30 h pešo) sa nachádza Chata PTTK na Hali Ornak. Podrobnejšie sú trasy uvedené v turistických sprievodcoch.

</doc>
<doc id="567020" url="https://sk.wikipedia.org/wiki?curid=567020" title="Dolina Białki">
Dolina Białki

Dolina Białki (, , ) je druhá najväčšia z tatranských dolín na slovensko – poľských hraniciach. Zaberá plochu približne , z ktorej na poľskej strane je a na slovenskej .
Poznámka k názvu.
Poľská toponomastika Dolinu Białki označuje ako Bielovodskú dolinu. Starý ľudový názov Bielovodskej doliny bol Podúplazská dolina. Bielovodskú dolinu si netreba zamieňať s Dolinou Bielej vody alias Dolinou Bielej vody kežmarskej (adjektívum spresňuje jej polohu v niekdajšom kežmarskom chotári) vo východnej časti Vysokých Tatier. Iná situácia je v poľskej toponomastike, kde práve Bielovodskej doline patrí označenie Dolina Białej Wody a naša Dolina Bielej vody kežmarskej je v poľskom názvosloví "Dolina Kieżmarska". Poľská toponomastika Dolinu Białej Wody situuje ako pravé oddelenie do jej hornej časti a dodáva, že je najvyšším poschodím Kačacej doliny. V slovenskej toponomastike celý dolinný systém je zahrnutý do jedinej doliny s názvom Bielovodská dolina). Rovnako aj poľské názvy potokov pretekajúcich dolinou Biała Woda Białczańska a Białka sa na Slovensku volajú Biela voda. Ak si to spresníme Bielou vodou sa stáva centrálny vodný tok Bielovodskej doliny. Po sútoku s Rybim potokom volajú ju aj Poliaci Białou Wodou. Poniže sútoku jej hovoria Białka.
Popis doliny.
Dolinu vytváral ľadovec ktorý bol, s najväčšou pravdepodobnosťou, najväčší zo všetkých, ktoré formovali tatranské doliny. Meral , jeho plocha bola viac ako a výška .
Hlavná os doliny prebieha zo severu na juh a meria približne od Lysej Poľany po severozápadné steny Zadného Gerlachu. Poliaci začiatok Doliny Białki zvyčajne definujú na úrovni výšky na sútoku Białej Wody a Rybieho potoka, kde pokračuje Białka. Na tomto mieste sa od Doliny Białej Wody odpája Dolina Rybiego Potoku. Nižšie smerom na západ sa odpájajú: Dolina Roztoki spolu s jej horným poschodím, Dolina Pięciu Stawów Polskich a Dolina Waksmundzka.
Jej súčasťou sú na slovenskej strane doliny: Žabia Bielovodská dolina, Ťažká dolina s odnožou Spádovej dolinky, Kačacia dolina s Gerlachovským spádom a Litovorovou dolinou, Svišťová dolina a Rovienky. Ďalšie tri vedľajšie doliny na východe spadajú do masívu Širokej - Litvorový žľab, Spismichalova dolina a Rozpadliny. Západné a zároveň štátne ohraničenie Bielovodskej doliny tvorí riečka Biela voda, potom pravé ohraničenie Žabej Bielovodskej doliny, hrebeň "Siedmych granátov" cez vrcholy Malý Žabí štít po Veľký Žabí štít.
Štátna hranica i uzáver doliny pokračuje na vrchol Rysov. Tu štátna hranica končí a uzáver doliny pokračuje po hlavnom hrebeni Vysokých Tatier cez Ťažký štít, Vysokú až po vrchol Ganku a juhovýchodným smerom pokračuje cez Rumanov štít, Zlobivú po Popradský Ľadový štít. Odtiaľ východným smerom sa ťahá cez masív Batizovského štítu až po Zadný Gerlachovský štít.
Úsek od Ťažkého štítu po Zadný Gerlachovský štít je južný uzáver doliny. Ohraničenie doliny pokračuje hlavným hrebeňom, ktorý sa stáča na sever a cez "Litvorové veže" ústí vo Velickom štíte. Tu sa hlavný hrebeň na krátkom úseku tiahne východným smerom na Východnú Vysokú a potom severne na vrchol Svišťového štítu a severovýchodným smerom na Malý Javorový štít. Juhovýchodný uzáver Bielovodskej doliny sa tu končí. Západný uzáver potom tvorí dlhý hrebeň "Javorových veží" cez "Žabie vrchy", Štít nad Zelenou dolinkou až na Širokú a pokračuje vedľajším hrebeňom Širokej cez Zámky, Horvátov vrch, Zadnú kopu po Holicu.
Severným smerom od Lysej Poľany dolina rozdeľuje Podhale a Spiš pozdĺž Białki až do jej ústia do Dunajca.
V doline na poľane Stara Roztoka je Chata PTTK v Doline Roztoki.
 – v slovenskej časti z Lysej Poľany Bielovodskou dolinou na Prielom: 5:25 h, ↓4:15 h.

</doc>
<doc id="567021" url="https://sk.wikipedia.org/wiki?curid=567021" title="Dolina Bystrej">
Dolina Bystrej

Dolina Bystrej je horská dolina v poľských Západných Tatrách, v jej ústí ohraničená svahmi Nosala a Krokwi.
Poloha.
V hornej časti sa začína na Hlavnom hrebeni Západných Tatier na úseku od Kondratovej kopy () () po Kasprov vrch. Koniec doliny sa nachádza v Kuźnicach vo výške . Má niekoľko odvetví:
Opis doliny.
Dolina Bystrej je dlhá a zaberá plochu okolo . Vytvárajú ju sedimenty a kryštalické horniny. Modelovali ju na mnohých miestach ľadovce a krasové procesy. Zostali po nich početné jaskyne a skalné dutiny. Najznámejšia z nich je: Jaskinia Magurska, Jaskinia Bystrej a Jaskinia Kasprowa Niżnia. V dôsledku pórovitosti vápencového podložia je veľká časť údolia suchá, pretože voda prúdi pod zemou najmä v dolných častiach doliny. Na mnohých miestach vyviera na povrch doliny. Najväčšie pramene sú: Wywierzysko Bystrej, Goryczkowe Wywierzysko, Kasprowe Wywierzysko. Dolinou preteká potok Bystra.
Dolina Bystrej je známa silne vejúcimi vetrami. Na osi Tichá dolina – Dolina Bystrej sa vytvára silný aerodynamický prúd vzduchu a veterné víry. Dolinu v minulosti devastovalo pasenie dobytka, banícka a hutnícka činnosť. Ich vplyvom boli vyťažené lesy, na svahoch kosodrevina, čo spôsobilo obnaženie horných častí doliny a eróziu jej úbočí. Po ukončení tejto činnosti sa príroda pomaly zregenerovala. Aj napriek tomu po obnažených úbočiach do doliny padajú lavíny.
História.
Začiatok doliny bol v dávnej minulosti hospodársky využívaný. Stáli tu kováčske dielne, huty a detské sanatórium. V súčasnosti tu sú: dolná stanica lanovky na Kasprov vrch, informačná kancelária TOPR, obytné budovy, hotel Jaworzynka, obchody, kláštor Albertynów, kláštor Albertynek na Kalatówkach, Horský hotel PTTK Kalatówki. Do Kuźnic smerujú cesty privádzajúce do ústia doliny autá, autobusy a sú výpadovkou do mnohých tatranských dolín.
Keďže dolina je v tesnej blízkosti Zakopaného bola v dávnej minulosti intenzívne hospodársky využívaná. Dôkazom toho sú vyťažené lesy na ktorých vznikli poľany (haly): Hala Jaworzynka, Hala Kasprowa, Hala Goryczkowa, Hala Kondratowa a Hala Kalatówki. Pasenie dobytka a oviec, ale aj bylinkári a turisti, ktorí dolinu vo veľkej miere navštevovali, spôsobili nemalé a niekedy aj nezvratné škody na rastlinstve. V zime dolinu často navštevujú lyžiari, ktorí najradšej chodia do Doliny Goryczkowej, kde sú lyžiarske vleky. Dolina je súčasťou Tatrzańskiego Parku Narodowego. Doliny – Kondratowa, Goryczkowa, Kasprowa a Mała Jaworzynka sú prísne chránené prírodné rezervácie.

</doc>
<doc id="567022" url="https://sk.wikipedia.org/wiki?curid=567022" title="Dolina Chochołowska">
Dolina Chochołowska

Dolina Chochołowska je najväčšia a najdlhšia dolina v poľských Tatrách, nachádzajúca sa na západnom okraji poľských Západných Tatier. Orograficky je ľavým oddelením Doliny Czarnego Dunajca. Zaberá plochu a je dlhá . Administratívne leží na území obce Witów.
Opis doliny.
V jej dolnej časti, ktorá je dlhá približne vytvára hlbokú roklinu (úvoz), v ktorej, tak ako v Doline Kościeliskej sa nachádzajú úžiny nazvané brány. Sú dve: Niżnia Brama Chochołowska a Wyżnia Brama Chochołowska. Hornú časť doliny rozdeľujú tri hlavné ramená: Dolina Starorobociańska, Dolina Chochołowską Wyżnią a Dolina Jarząbczą. Okrem nich v doline je ešte viacero menších, ako sú: Mała Sucha Dolina, Wielka Sucha Dolina, Dolina Huciańska, Dolina Dudowa, Dolina Trzydniowiańska, Głębowiec, Dolina Długa, Dolina Kryta, Wielkie Koryciska, Małe Koryciska a viacero žľabov.
V doline prevládajú dva typy hornín. Hornú južnú časť, povyše Wyżnej Bramy Chochołowskej, tvoria kryštalické horniny – rula a žula. V dolnej severnej časti prevládajú sedimenty – bridlice, kriedové vápence a triasové dolomity. Geologický pôvod týchto častí údolia je tiež odlišný. Hornú časť doliny povyše Wyżniej Bramy Chochołowskej vytvoril ľadovec. Dolnú časť, kde nebol ľadovec, modeloval Chochołowski Potok. Príroda tu vytvorila mnohé krasové objekty, z ktorých za povšimnutie stojí najväčšia jaskyňa Szczeliną Chochołowską. Ani jedna jaskyňa však nie je prístupná.
História.
Dolina nesie meno niekoľko kilometrov od nej vzdialenej obce Chochołów. Bola tu už v 16. storočí. Jej obyvatelia sa usadili v priestore pod Volovcom () a Bobrovcom (). Veľké poľany poskytovali roľníkom a pastierom veľa užitočného priestoru na chov dobytka a oviec. V roku 1930 70 valachov páslo na nich približne 4000 oviec, a 280 pastierov dobytok. V doline bolo veľmi veľa pastierskych kolíb a salašov.
Dolina Chochołowska mala bohatú banícku minulosť. Už v 16. storočí sa tu rozvinula banícka a hutnícka činnosť, ktorá pretrvala do druhej polovice 19. storočia. Spracovávala sa tu železná ruda. Najskôr v hutníckych peciach v doline, neskôr rudu prevážali po Droge pod Reglami do huty v Kuźnicach.
Prví turisti spoznávali dolinu v 19. storočí. Pred prvou svetovou vojnou dolinu navštevovali najmä horolezci a lyžiari, členovia zakopanského Lyžiarskeho oddielu Towarzystwa Tatrzańského, ktoré postavilo Chatu na Starorobociańskej Równi. V rokoch 19301932 Warszawski Klub Narciarski () postavil veľkú Chatu PTTK na Polane Chochołowskej. To výdatne podporilo rozvoj turistických a lyžiarskych aktivít v doline.
Počas druhej svetovej vojny sa turistické chaty stali základňou poľských a sovietskych partizánov. V roku 1939 sa tu precvičovali diverzantské skupiny generálneho štábu poľskej armády. Počas vojnových rokov a bojov nemeckej armády s partizánmi, nemeckí vojaci chaty podpálili, zhoreli aj salaše a senníky. Nemci v doline postrieľali väzňov a rukojemníkov. Nemecká armáda rabovala okolité lesy pre potreby Luftwaffe v Czarnym Dunajci.
Príroda.
Dve tretiny doliny sú porastené smrekovými lesmi. V dolnej časti prevládajú dolinné lesy s prímesou buka, jedle a borovice, ktorá je tu v najväčšej miere zastúpená v poľských Tatrách. Pôvodný les sa zachoval na Hotarzu v hornej časti Doliny Chochołowskiej. Uprostred lesov na východnom ramene Bobrovca sa vypínajú veže Mnichy Chochołowske a Siwiańske Turnie. Štíty a hrebene okolitých vrchov sú trávnaté, najatraktívnejšie pohľady ponúkajú na jeseň. Farebný kolorit ponúkajú jasnočervené porasty čučoriedok a brusníc, fialové vresy, žlté kvety psice tuhej ("Nardus stricta"), a to všetko uprostred tmavozelených porastov kosodreviny. Atraktívne sú senníky a salaše na poľanách, ktoré sú stále vypásané. Na jeseň rozkvitajú koberce krokusov, jesienky obyčajnej ("Colchicum autumnale") a mnohých iných. Rastie tu v poľských Karpatoch zriedkavá šabrina pošvatá ("Conioselinum tataricum"), pichliač belohlavý ("Cirsium eriophorum"), sklenobyľ bezlistá ("Epipogium aphyllum"), kortúza Matthioliho ("Primula matthioli" = "Cortusa mathili"), ostrica málokvetá ("Carex pauciflora") a mnohé iné.
Najzaujímavejšia je časť Wielkich a Małych Korycisk a Siwiańskich Turni. Dolina Chochołowska je domovom divokej zveri. Žije tu raticová zver, medvede, svište a veľa iných druhov, ktoré tu nachádzajú veľmi dobré podmienky pre život.
Turistika.
Zo Zakopaného na parkovisko na Siwej Polane premávajú autobusy. Ďalej sa dá pokračovať pešo. Čas túry do doliny: 2:10 h, ↓ 1:45 h
Turistický „vláčik“ alebo konský povoz prepravuje peších turistov zo Siwej Polany každú polhodinu na Polanu Hucisku. Vedie tam aj cyklotrasa. Vstup do doliny je spoplatnený. Na Siwu Polanu je možné prísť autom. Z parkoviska do doliny vedie chodník so značkou. Do doliny je možné dostať aj po iných turistických chodníkoch, ktoré sú opísané v turistických sprievodcoch.

</doc>
<doc id="567025" url="https://sk.wikipedia.org/wiki?curid=567025" title="Dolina Suchej Wody Gąsienicowej">
Dolina Suchej Wody Gąsienicowej

Dolina Suchej Wody Gąsienicowej aj Dolina Suchej Wody (, , ) je dolina v poľských Vysokých Tatrách. Vedie ňou hranica medzi Vysokými a Západnými Tatrami (od Ľaliového sedla korytom potoka Sucha Woda). Názov doliny je od potoka Sucha Woda, ktorého koryto býva na dlhých úsekoch suché a voda tečie pod zemou. 
Poloha.
Dolina má rozlohu približne , a je dlhá okolo . Hornú a prostrednú časť doliny ohraničuje:
Ťažšie je ohraničiť dolinu na jej najnižšej časti. Hranicu tvoria nízke chrbty a morénové valy. Najďalej na severe ju ohraničuje Kotlinowy Wierch a Kobyła. Na východe u Niżniego Toporowego Stawu potok Sucha Woda, ktorý sa stáča od severu na severovýchod a tečie trochu na juh od cesty Droga Oswalda Balzera a vytvára prírodnú hranicu medzi Tatrami a Podtatranskou brázdou.
Vo výške (na mieste sútoku Suchej Wody s Pańszczyckim Potokiem) sa dolina delí na: Dolinu Gąsienicowu a Dolinu Pańszczyca.
Dolinu Suchej Wody formoval ľadovec. Prevládajú v nej granitické horniny a (v Západných Tatrách) sedimentárne horniny v typickom trojpodlažnom usporiadaní. Na vyšších poschodiach doliny sú morény a ľadovcové kotle. Dolina je porastená kosodrevinou a smrekovým porastom.
Nachádza sa tu veľa krasových útvarov. Voda preteká mnohými podzemnými kavernami, stráca sa nielen v koryte Suchej Wody, ale aj v jeho v jeho prítokoch v Czarnym Potoku a Pańszczyckom Potoku. Pramene sa objavujú na mnohých vzdialených miestach. Časť podzemných vôd vyviera v iných dolinách, napríklad prameň Goryczkowe Wywierzysko, prameň v Jaskyni Kasprowej Niżnej a prameň Wywierzysko Olczyskie. V doline medzi kosodrevinou sú veľké rašeliniská.
V dolnej časti doliny sú dve neveľké morénové plieska Toporowy Staw Wyżni a Toporowy Staw Niżni.
Turistika.
Na Hali Gąsienicowej v rokoch 19211925 bola postavená Chata PTTK Murowaniec. Stojí tu budova Horolezeckej školy, horáreň poľského TANAPu, meteorologická stanica, a niekoľko salašov. Dolinou a jej oddeleniami vedie niekoľko turistických chodníkov.
Dolnou časťou vedú dva:

</doc>
<doc id="567026" url="https://sk.wikipedia.org/wiki?curid=567026" title="Vlastná dolina Suchej Wody">
Vlastná dolina Suchej Wody



</doc>
<doc id="567027" url="https://sk.wikipedia.org/wiki?curid=567027" title="Koscieliska dolina">
Koscieliska dolina



</doc>
<doc id="567029" url="https://sk.wikipedia.org/wiki?curid=567029" title="Stav veci">
Stav veci



</doc>
<doc id="567030" url="https://sk.wikipedia.org/wiki?curid=567030" title="Straight Out Of Hell">
Straight Out Of Hell



</doc>
<doc id="567031" url="https://sk.wikipedia.org/wiki?curid=567031" title="Hardangerbrua">
Hardangerbrua

Hardangerbrua je visutý cestný most premosťujúci fjord Hardangerfjorden medzi obcami Ullensvang a Ulvik v nórskom kraji Hordaland.
Pôvodnou dopravnou spojnicou oboch brehov fjordu bol trajekt medzi dedinami Bruravik a Brimnes spravovaný spoločnosťou Fjord1 Nordvestlandske. Ten sa však preukázal ako nevyhovujúci a preto pristúpila nórska vláda v roku 2006 k stavbe mostu. Jeho výstavba sa začala o tri roky neskôr 26. február 2009 a ukončená bola v auguste 2013. Most bol otvorený 17. augusta 2013. Finančné náklady na výstavbu mosta činili 1,8 mld. NOK.
S celkovou dĺžkou je most najdlhším visutým mostom v krajine a hlavné pole s dĺžkou rozpätia je najdlhším v krajine a tretím najdlhším v Európe (po mostoch Storebæltsbroen a Humber Bridge). Je taktiež najdlhším mostom na svete, ktorý vchádza z oboch strán do tunelov – zo severnej strany vchádza do dlhého tunela Vallaviktunnelen a na južnej prechádza do dlhého Butunnelen. Pylóny s výškou sú najvyššími v krajine. Výškový rozdiel medzi hladinou fjordu a najvyšším bodom mostovky je . Šírka mostovky je , vozovka je dvojprúdová a po jej stranách sú samostatné pruhy pre cyklistov a peších.

</doc>
<doc id="567033" url="https://sk.wikipedia.org/wiki?curid=567033" title="Střezovská rokle">
Střezovská rokle

Střezovská rokle je prírodná pamiatka ev. č. 420 východne od obce Březno v okrese Chomutov. Oblasť spravuje Agentúra ochrany prírody a krajiny ČR.
Ochrana.
Predmetom ochrany je roklina, vytvorená silou erozívnej činnosti vody v pieskoch, íloch a tufoch.

</doc>
<doc id="567037" url="https://sk.wikipedia.org/wiki?curid=567037" title="Penta Investments Limited">
Penta Investments Limited



</doc>
<doc id="567039" url="https://sk.wikipedia.org/wiki?curid=567039" title="Anser caerulescens">
Anser caerulescens



</doc>
<doc id="567040" url="https://sk.wikipedia.org/wiki?curid=567040" title="Chen caerulescens">
Chen caerulescens



</doc>
<doc id="567041" url="https://sk.wikipedia.org/wiki?curid=567041" title="Chriašť bodkavý">
Chriašť bodkavý



</doc>
<doc id="567049" url="https://sk.wikipedia.org/wiki?curid=567049" title="Čierny Dunajec (rieka)">
Čierny Dunajec (rieka)

Čierny Dunajec ("") je rieka v Poľsku, hlavná zdrojnica Dunajca.
Tok rieky.
Vzniká sútokom riek Siwa woda a Kirowa woda, pod severnými svahmi Vysokých Tatier neďaleko osady Roztoki pri obci Witów. Horská bystrina tečie dolinou Čierneho Dunajca severným smerom a postupne sa oblúkom stáča na východ. Na dolnom toku priberá ľavostrannú Lepietnicu a pravostranný Wielki Rogoźnik, preteká mestom Nowy Targ a na východnom okraji vytvára po sútoku s Bielym Dunajcom rieku Dunajec.
Mestá a obce pri Čiernom Dunajci.
Čierny Dunajec preteká cez nasledujúce mestá a dediny:

</doc>
<doc id="567051" url="https://sk.wikipedia.org/wiki?curid=567051" title="Biely Dunajec (rieka)">
Biely Dunajec (rieka)

Biely Dunajec () je rieka v Poľsku, sekundárna zdrojnica Dunajca.
Tok rieky.
Vzniká sútokom riek Zakopianka a Poronin v obci Poronin, pod severnými svahmi Vysokých Tatier. Horská bystrina tečie severným smerom, priberá len menšie toky a na dolnom toku je regulovaná. Preteká východným okrajom mesta Nowy Targ a po sútoku s Čiernym Dunajcom vytvára rieku Dunajec.
Mestá a obce pri Bielom Dunajci.
Biely Dunajec preteká cez nasledujúce mestá a dediny:

</doc>
<doc id="567053" url="https://sk.wikipedia.org/wiki?curid=567053" title="Bučiačik močiarny">
Bučiačik močiarny

Bučiačik močiarny (iné názvy: bučiačik obyčajný, bučiačik malý, bučiak malý; lat. "Ixobrychus minutus") je druh z čeľade volavkovité. Obýva palearktickú, etiópsku i austrálsku oblasť. Na Slovensku hniezdi v porastoch trstiny, pálky a v hustých krovinách na brehoch vodných plôch nížin a kotlín celého južného Slovenska. Podľa Medzinárodnej únie na ochranu prírody a prírodných zdrojov bučiačik močiarny patrí medzi najmenej ohrozené druhy, trend celkovej populácie je klesajúci, európska populácia je stabilná.
Výskyt a stav na Slovensku.
Odhadovaný počet hniezdiacich párov je 200 - 400. Veľkosť populácie i územie na ktorom sa vyskytuje vykazujú "mierny pokles" od 20 - 50%. Ekosozologický status v roku 1995 "V" - zraniteľný. V roku 1998 "VU:A1c", "VU" - zraniteľný. V roku 2001 "VU" - zraniteľný. V roku 2014 "LC* D1" - menej dotknutý. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh. 
Ochrana.
Je zákonom chránený, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Bučiačik močiarny je druh európskeho významu, ktorý sa vyskytuje ako kritériový druh v 5 chránených vtáčich územiach.

</doc>
<doc id="567054" url="https://sk.wikipedia.org/wiki?curid=567054" title="Ixobrychus minutus">
Ixobrychus minutus



</doc>
<doc id="567064" url="https://sk.wikipedia.org/wiki?curid=567064" title="Odrin">
Odrin



</doc>
<doc id="567065" url="https://sk.wikipedia.org/wiki?curid=567065" title="Helipad">
Helipad

Helipad je pristávacia plocha pre helikoptéru. Najčastejšie sa nachádza v blízkosti nemocníc alebo tovární, aby mohli helikoptéry pohodlne pristávať a prepravovať cestujúcich rýchlo a účinne. Nachádzajú sa väčšinou na streche budov a veľkosťou sú menšie ako heliporty.

</doc>
<doc id="567066" url="https://sk.wikipedia.org/wiki?curid=567066" title="Ardea alba">
Ardea alba



</doc>
<doc id="567067" url="https://sk.wikipedia.org/wiki?curid=567067" title="Pevnosť Csillág">
Pevnosť Csillág

Pevnosť Csillag (, ) je pevnosť v maďarskom meste Komárom. Tvorila hlavnú pevnostnú stavbu Dunajského predmostia, ktoré je súčasťou fortifikačného systému mesta Komárno. 

</doc>
<doc id="567068" url="https://sk.wikipedia.org/wiki?curid=567068" title="Bučiačik obyčajný">
Bučiačik obyčajný



</doc>
<doc id="567069" url="https://sk.wikipedia.org/wiki?curid=567069" title="Bučiačik malý">
Bučiačik malý



</doc>
<doc id="567070" url="https://sk.wikipedia.org/wiki?curid=567070" title="Bučiak malý">
Bučiak malý



</doc>
<doc id="567071" url="https://sk.wikipedia.org/wiki?curid=567071" title="Drop hrivnatý">
Drop hrivnatý

Drop hrivnatý ("Chlamydotis macqueenii") je druh dropa z čeľade dropovitých. Do roku 2003 sa zaraďoval ako poddruh druhu "Otis undulata".
Slovenský názov drop hrivnatý sa staršie používal na označenie druhu "Otis undulata" (dnes nazývaného drop orientálny) v čase, keď "Otis undulata" zahŕňal ako poddruh (nazývaný drop hrivnatý ázijský) aj dnešný druh "Chlamydotis macqueenii". 
Výskyt.
Žije v stepiach a polopúštiach od Európy po 100. poludník Ázie v Mongolsku. Najbližšie hniezdiská ku Slovensku sú v Kaspickej nížine. Zo Slovenska je známy len jeden zástrel 10. mája 1974 z okresu Galanta. Bol to samec vo svadobnom šate, je uložený v zbierkach Prírodovedného múzea v Bratislave.
Stavy.
Podľa Medzinárodnej únie na ochranu prírody a prírodných zdrojov drop hrivnatý patrí medzi zraniteľné druhy, trend celkovej populácie je klesajúci. Polovica svetovej populácie žije Kazachstane, kde výskumy v rokoch 20002009 potvrdili v niektorých oblastiach pokles stavov a v iných aj nárast. Záver desaťročného prieskumu v Kazachstane je, že populácia klesla v týchto rokoch o 2636%. Celkový odhad trendu je pokles o 3049% za obdobie troch generácií (20 rokov).
Ochrana.
Je zákonom chránený, spoločenská hodnota je 5000 € (Vyhláška MŽP č. 170/2021).

</doc>
<doc id="567072" url="https://sk.wikipedia.org/wiki?curid=567072" title="Drop chochlatý">
Drop chochlatý



</doc>
<doc id="567074" url="https://sk.wikipedia.org/wiki?curid=567074" title="Pevnosť Igmánd">
Pevnosť Igmánd

Pevnosť Igmánd (, ) je pevnosť v maďarskom meste Komárom, je súčasťou fortifikačného systému mesta Komárno.

</doc>
<doc id="567076" url="https://sk.wikipedia.org/wiki?curid=567076" title="Sfingy">
Sfingy

Sfingy sú prírodná pamiatka o rozlohe , ktorá sa nachádza v Krušných horách v katastrálnom území Kamenného, miestnej časti obce Měděnec v okrese Chomutov. Predmetom ochrany sú až 15 metrov vysoké skalné útvary, ktoré vznikli v štvrtohorách procesom mrazového zvetrávania. Oblasť je chránená od 15. júla 1983. Skalný útvar bol pomenovaný podľa egyptskej sfingy, ktorú svojim tvarom pripomína.
Lokalita.
Prírodná pamiatka Sfingy sa nachádza v Krušných horách asi juhovýchodne od obce Měděnec v Úsťanskom kraji, v okrese Chomutov. Ide o veľmi ľahko dostupnú lokalitu, ktorá leží v blízkosti cesty vedúcej z Měděnca do Kamenné. Skalné útvary sa nachádzajú v nadmorskej výške Vrchol prírodnej pamiatky poskytuje výhľad na údolie Ohře a Doupovské hory.
História.
Skalný útvar Sfingy bol vyhlásený ako prírodná pamiatka 27. apríla 1990, do tej doby bol tento útvar vedený ako chránený prírodný výtvor, a to od 15. júla 1983. Prvý plán starostlivosti bol vydaný pre obdobie 2013 – 2022.
Prírodné pomery.
Geológia.
Skalné útvary vznikli v štvrtohorách tzv. mrazovým zvetrávaním, ktoré je spôsobené dlhodobým pôsobením vody a mrazu na horninu.
Útvar je tvorený ortorulou, ktorá je typická tým, že na náhorných plošinách tvorí skaly typu PP Sfingy. Presnejšie ide o hrubozrnnú porfyrickú ortorulu s fenokrystami živcov, ktorá je lineárne usmernená a nedokonale bridličnatá. S týmto typom ortoruly sa môžeme stretnúť predovšetkým v jadrách antiklinálnych štruktúr. Ortorula vznikla premenou z granitu za pôsobenia orientovaného tlaku (tzv. stressu). Vďaka stressu sa na hornine utvorili plochy bridličnatosti (plochy diskontinuity). Plochy diskontinuity využili hydrotermálne roztoky variskej magmy bohatej na kremík. Tieto roztoky cirkulovali po hornine a na plochách diskontinuity sa vytvorili ložiskové žily a šošovičky šedobieleho sekrečného kremeňa. Na hornine môžeme tak pozorovať kremenno-živcové fenokryštály, tzv. oká, ktoré môžu byť až veľké.
Flóra.
Skalné útvary samotné nie sú porastené žiadnou vegetáciou. V blízkosti skál prevláda acidofilná vegetácia s väčším zastúpením kríčkov brusnice pravej ("Vaccinium vitis-idaea") a brusnice čučoriedkovej ("Vaccinium myrtillus"). Ďalej sa tu vyskytuje veronika lekárska ("Veronica officinalis"), metluška krivolaká ("Avenella flexuosa"), štiavička obyčajná ("Rumex acetosella"). Na úpätí skál sa vyskytujú paprade, predovšetkým papradka samičia ("Athyrium filix-femina"). Medzi ohrozený druh tu sa vyskytujúcich rastlín patrí kôprovník štetinolistý ("Meum athamanticum"). V najbližšom okolí prírodnej pamiatky sa vyskytujú acidofilné bučiny ("Luzulo-Fagetum").
Fauna.
Pretože táto prírodná pamiatka zaberá malú rozlohu, nie je možné hovoriť o druhoch typických pre túto lokalitu. Bol tu zaznamenaný výskyt kriticky ohrozených druhov vretenice severnej ("Vipera berus") a jašterice živorodej ("Lacerta zootoca").
Lesné hospodárenie.
Lokalitu prírodnej pamiatky tvorí z polovice bezlesie. Celkovo ide o mladší porast tvorený prevažne smrekovcami, ktoré sú tu však nežiaduce. Okolité lesy sú hospodársky využívané a na ochranu pamiatky nemajú žiadny vplyv.
Ochrana prírody.
Hlavným predmetom ochrany sú skalné útvary využívané v minulosti k príležitostnému horolezectvu, ktorým boli čiastočne poškodené. V súčasnosti je tento problém na ústupe, ale plán starostlivosti pre obdobie 2013 až 2022 odporúča, aby bolo územie príležitostne kontrolované strážcami prírody. Ďalším cieľom ochrany je starostlivosť o lesný porast. Vykonáva sa priebežne dosadba pôvodných drevín (buk lesný, jedľa biela, breza previsnutá a jarabina vtáčia). Naopak plán odporúča postupne vyrezávať nepôvodné druhy (hlavne smrekovec opadavý). V súčasnej dobe nie je táto lokalita priamo ohrozená.
Turistika.
Lokalita je ľahko prístupná ako pre peších, tak pre cyklistov po cyklochodníku č. 35 z obce Měděnec. Neďaleko je možné zaparkovať na prírodnom parkovisku. Turistika nemá na predmet ochrany žiadny vplyv.
V 70. rokoch 19. storočia bol západne od Sfíng postavený hotel „U Sfingy“ ("Zur Sphinx"). V roku 1927 prešiel rekonštrukciou, počas druhej svetovej vojny tu bolo doliečovacie a rehabilitačné stredisko SS a vývarovňa pre neďaleký tábor Hitlerjugend. Po roku 1945 hotel pustol a jeho zvyšky odstrelili vojaci ČSLA v roku 1968.

</doc>
<doc id="567080" url="https://sk.wikipedia.org/wiki?curid=567080" title="Páv chocholatý">
Páv chocholatý



</doc>
<doc id="567081" url="https://sk.wikipedia.org/wiki?curid=567081" title="Vrtuľníkové letisko">
Vrtuľníkové letisko

Vrtuľníkové letisko alebo heliport je plocha určená na pristávanie/vzlietanie helikoptér a ich pozemný pohyb.
Heliporty určené pre helikoptéry, ktoré dopravujú verejnosť majú rozmery 120 × 60 m. Ostatné bývajú menšie. Príletové dráhy helipadov sa nesmú krížiť s konvenčnou leteckou dopravou.
Heliporty bývajú označené písmenom H (biela alebo žltá farba s čiernym orámovaním), ktoré je umiestnené uprostred plochy a orientované v smere sever-juh.
Heliporty na Slovensku slúžia najmä pre Leteckú záchrannú zdravotnú službu.

</doc>
<doc id="567084" url="https://sk.wikipedia.org/wiki?curid=567084" title="Démades z Atén">
Démades z Atén

Démades alebo Démadés ("Démades", iný prepis: "Démadés") (* okolo 380, Paiania – † 319 pred Kr., Pella) bol aténsky politik a rečník.
Démadova politická kariéra.
Démades bol synom chudobného rybára Demea z Paianie (obce vzdialenej asi 17 km od Atén). Spočiaku bol rybár rovnako ako jeho otec, ale mladý sebavedomý a ctižiadostivý Démades sa s takým životom neuspokojil a netrvalo dlho a presadil sa na aténskej politickej scéne. Podľa rímskeho teoretika rečníctva Quintiliana, Démades na rozdiel od slávneho aténskeho rečníka a politika Aischina nikdy neštudoval rétoriku, ale jeho prirodzený rečnícky talent a aj každodenná prax ho priviedla v rétorike do takej dokonalosti, akú len málokedy dosiahnú rečníci z najlepších škôl.
Po bitke pri Chaironeii v roku 338 pred Kr. Démades vyjednal mierovú zmluvu medzi Aténami a Macedóniou. V Aténach následne viedol promacedónsku politiku za čo bol vyhostený. Po macedónskom víťazstve v bitke pri Kannóne v roku 322 pred Kr. ho povolali späť, aby uzavrel mier s Antipatrom, čo malo za následok smrť aténskych politikov Démosthena, ktorý sa preslávil svojimi rečami hlásajúcimi odpor k macedónskemu kráľovi Filipovi II. a Hypereida, verejného žalobcu zaujatého proti Macedónii. Podľa Pausania Démades a ostatní aténski zradcovia prehovorili Antipatra, aby so svojimi odporcami v Aténach zaobchádzal nekompromisne. Chcejúc potom zastrašiť aténsky ľud, stali sa pôvodcom toho, že boli do Atén a väčšiny ostatných miest privedené macedónske posádky. Démades dal následne zo svojej úradnej moci odsúdiť Démosthena k trestu smrti, ale ten z Atén ušiel a spáchal samovraždu otravou v Poseidónovom chráme na ostrove Kalaureia. Vydanie Hypereida požadoval Antipatros, ktorý ho potom dal ihneď popraviť. Démades skončil rovnako, bol popravený Kassandrom po Antipatrovej smrti.
Grécky historik Plutarchos charakterizoval Démada ako vynikajúceho rečníka, ktorý mal v Aténach veľkú moc, pretože riadil záležitosti mesta tak, aby potešil Antipatra a Macedóncov. Často bol nútený navrhovať a uprednostňovať rad opatrení, ktoré boli v rozpore s dôstojnosťou a charakterom demokratickej politickej kultúry v Aténach. Démades na svoju obhajobu hovorieval, že jeho činy sú ospravedlniteľné, pretože si ich vyžaduje konkrétna politická situácia.
Olympijské víťazstvo.
Byzantský lexikon Suda uvádza, že Démades sa v roku 328 pred Kr. stal olympijským víťazom v jazde na koni. Jazdecké preteky (kelés) zaradili do olympijského programu na 23. hrách v roku 648 pred Kr. Súťažiaci jazdci na olympijských hrách boli väčšinou námezdní, len zriedkavo súťažili majitelia koní osobne. Olympijský veniec si ale vždy odniesol len majiteľ koňa.

</doc>
<doc id="567087" url="https://sk.wikipedia.org/wiki?curid=567087" title="Slanisko u Škrle">
Slanisko u Škrle

Slanisko u Škrle je prírodná pamiatka ev. č. 2173 neďaleko obce Bílence v okrese Chomutov. Chránené územie sa rozkladá v severozápadnom susedstve dediny Škrle. Oblasť spravuje Agentúra ochrany prírody a krajiny ČR.
Ochrana.
Dôvodom ochrany je zachovanie významnej halofytnej lokality s druhovo bohatým výskytom slanobytných a xerotermných druhov a ochrana populácií kriticky ohrozených druhov rastlín.

</doc>
<doc id="567089" url="https://sk.wikipedia.org/wiki?curid=567089" title="BPzV">
BPzV

BPzV Svatava je československé bojové prieskumné obojživelné vozidlo určené k vedeniu prieskumnej alebo bojovej činnosti v tyle protivníka, skonštruované na základe bojového vozidla pechoty BVP-1. Jeho vývoj začal v roku 1984, a v roku 1987 bol vyrobený prvý prototyp a nasledujúci rok bol stroj zavedený do výzbroje Československej ľudovej armády. Jeho hlavná zbraň je kanón kalibru s napojeným guľometom, výzbroj ďalej tvorí protitankový raketový komplet 9K11 Maljutka, štyri pancierové päste RPG-75 a dvanásť ručných granátov. Vozidlo je vybavené vrhačom dymových granátov, nočným pozorovacím prístrojom, rádiolokátorom, rádiolokačným pátračom, navigačným zariadeným, prostriedky protichemického prieskumu, rádiostanicou a ďalším vybavením. Dokopy bolo vyrobených 200 kusov.
Modernizácia BPsV ISTAR.
V roku 2013 Ministerstvo obrany SR predstavilo modernizáciu pôvodných, na Slovensku vyrábaných bojových vozidiel sovietskej konštrukcie BMP-2. Takto modernizované vozidlo dostalo označenie BVP-M2 SKCZ. Následné vojskové skúšky preukázali veľké problémy tejto modernizácie a ukázalo sa, že takáto rozsiahla modernizácia je slepou uličkou. Na základe neúspešných vojskových skúšiek, Ozbrojené sily Slovenskej republiky odmietli vozidlo zaradiť do výzbroje.
Ministerstvo obrany SR sa následne rozhodlo pre zmenu prístupu pri modernizácii vozidiel sovietskej konštrukcie radu BMP a pristúpilo k modernizácii 35 kusov vozidiel v menšom rozsahu. Celkovo bolo modernizovaných 18 vozidiel na štandard BPsVI (Bojové Prieskumné Vozidlo ISTAR) a 17 vozidiel na štandard BVP-M. Na modernizácií sa podieľali spoločnosti Konštrukta Defence, EVPÚ a MSM Land Systems Division Trenčín, súčasť spoločnosti MSM Group. BPsVI je určené pre prieskumný prápor ISTAR 2. prešovskej mechanizovanej brigády.
Modernizácia vozidla spočíva v generálnej oprave podvozku, vrátane motora a prevodového ústrojenstva, vozidlo prešlo kompletnou vnútornou ergonomickou prestavbou ‒ modernizovaný a humanizovaný bol kompletný interiér vozidla, vrátane osadenia nezávislého kúrenia a klimatizácie. Pôvodnú jednoosobovú vežu so kanónom 2A28 a ručne riadenou PTRS Maljutka nahradila gyroskopicky stabilizovaná bezposádková veže Turra 30 s rýchlopalným kanónom 2A42, guľometom PKTM kalibru a dvoma PTRS Konkurs. Veža pritom vie odpaľovať aj izraelské PTRS Spike. Zásoba vo veži vezenej munície je 330 ks pri munície a 600 ks pri nábojoch kalibru . Vodič ma k dispozícii nový periskopický kombinovaný pozorovací prístroj vodiča DND-5F. Osádka vozidla je spojená hovorovým zariadením RF-7800I americkej spoločnosti Harris. Súčasťou modernizácie je aj meteostanica a navigačné zariadenie Kestrel-5500. Gyroskopické stabilizovanie veže a systém riadenia paľby (SRP) so streleckým zameriavačom, výrazne zvyšuje presnosť streľby. Zameriavacie systémy sú vybavené infračervenou kamerou Tilde A z rozlíšením 640x480 pixelov od spoločnosti Leonardo a TV kamerou a laserovým diaľkomerom. Nový je aj detektor ožiarenia od Izraelskej firmy Elbit, ktorý spolupracuje s ôsmymi kusmi zadymovacích granátov a to v plne automatickom režime (SOFT-KILL). Zvýšená bola aj odolnosť spodnej časti (dna) proti účinkom mín a IED s tým, že posádka sedí na proti-mínových sedačkách s ochranou dľa úrovne 2 STANAG 4569. BPsVI získala aj pozemný rádiolokátor FLIR Ranger R20S s dosahom , ktorý na tuto vzdialenosť dokáže odhaliť idúce vozidlo alebo na pohybujúceho sa človeka. BPsVI môže vypúšťať drony RQ-11 Raven, ktorého súčasť je laserový značkovač a výdrž vo vzduchu je 60 – 90 minút. Rýchlosť letu dronu je /hod a dosah cca .

</doc>
<doc id="567091" url="https://sk.wikipedia.org/wiki?curid=567091" title="ShM vz.85 PRÁM-S">
ShM vz.85 PRÁM-S

ShM vz.85 PRÁM-S je automaticky nabíjaný mínomet na predĺženom podvozku BVP-1. Vývoj samohybného mínometu ShM vz.85 PRÁM-S začal v Česko-Slovensku v roku 1980 v národným podniku Konštrukta Trenčín. Prvých 12 kusov overovacej série mínometov bolo vyrobených v roku 1990 v podniku ZŤS Dubnica nad Váhom. Výroba ďalej nepokračovala kvôli dohodám o znížení počtu konvenčných zbraní v Česko-Slovensku. Pri rozdelení Česko-Slovenska sa 12 vyrobených mínometov delilo v pomere 2:1, Armáda Českej republiky tak získala 8 mínometov. Slovenskej armáde pripadli zvyšné 4 kusy.
Samohybný mínomet vz.85 PRÁM-S sa vyznačuje veľkou mobilitou v teréne a vysokou rýchlosťou paľby. Je určený predovšetkým na elimináciu protivníkovej živej sily a ľahko pancierových vozidiel a ľahkých poľných úkrytov. Osádku samohybného mínometu tvoria 4 osoby – vodič, veliteľ, strelec, ktorý na rozkazy veliteľa vedie paľbu a nabíjač, ktorý plní dopravníky muníciou.
Pancierová korba vozidla zabezpečuje posádke ochranu pred paľbou z ľahkých pechotných zbraní a črepinami z delostreleckých granátov. Pomocnú výzbroj mínometu tvorí protilietadlový guľomet NSV kalibru 12,7 mm zo zásobou 300 nábojov, alebo protitankový raketový komplet 9K113 Konkurs, osádka vozidla môže byť ďalej vybavená ručnými raketometmi RPG-75, ručnými obrannými granátmi F-1 a samopalmi vz. 58.

</doc>
<doc id="567094" url="https://sk.wikipedia.org/wiki?curid=567094" title="Chorvátska republika Herceg-Bosna">
Chorvátska republika Herceg-Bosna

Chorvátska republika Herceg-Bosna () bola chorvátska územná správna jednotka na území Bosny a Hercegoviny. Vznikla 28. augusta 1993 z Chorvátskeho spoločenstva Herceg-Bosna ktoré bolo vytvorené dňa 18. novembra 1991 ako politická, kultúrna a hospodárska regionálna jednotka Chorvátov v Bosne a Hercegovine. Chorvátske politické vedenie ju odôvodnilo ako reakciu na srbskú intervenciu v Chorvátsku a v Bosne a Hercegovine. V auguste 1993 sa v nadväznosti na Owen – Stoltenbergov mierový plán transformovala na republiku.
Chorvátska republika Herceg-Bosna bola spolu s Chorvátskom a Bosnou a Hercegovinou signatárom Washingtonskej dohody 18. marca 1994 kde bolo dohodnuté vytvorenie Federácie Bosny a Hercegoviny ako spoločenstvo chorvátskych a bosnianskych ľudí, s cieľom neskoršej federalizácie celého štátu. Fakticky naďalej existovala aj po prijatí ústavy Federácie Bosny a Hercegoviny 30. marca 1994 a zanikla až 14. augusta 1996, keď všetky právomoci vlády Herceg-Bosny boli prevedené na vládu federácie.

</doc>
<doc id="567099" url="https://sk.wikipedia.org/wiki?curid=567099" title="Hatice Şendil">
Hatice Şendil



</doc>
<doc id="567100" url="https://sk.wikipedia.org/wiki?curid=567100" title="Cansu Dere">
Cansu Dere



</doc>
<doc id="567101" url="https://sk.wikipedia.org/wiki?curid=567101" title="Formula 1 v roku 2016">
Formula 1 v roku 2016

Sezóna formuly 1 v roku 2016 bol 67. ročníkom svetového šampionátu jazdcov a 59. ročníkom pohára konštruktérov. Sezóna začala 20. marca Veľkou cenou Austrálie a skončila 27. novembra Veľkou cenou Abú Zabí. Súťažilo v nej 11 tímov a 22 jazdcov. Majstrom sveta sa stal Nico Rosberg, čím prerušil sériu Lewisa Hamiltona, ktorý získal dva tituly v rade.

</doc>
<doc id="567104" url="https://sk.wikipedia.org/wiki?curid=567104" title="Zdeněk Smetana">
Zdeněk Smetana

Zdeněk Smetana (* 26. júl 1925, Praha25. február 2016, Praha) bol český animátor, scenárista, výtvarník a režisér. Pracoval v štúdiu Bratři v triku a neskôr bol režisérom v Krátkom filme Praha.
Získal cez päťdesiat ocenení na českých aj zahraničných filmových prehliadkach a festivaloch, medzi nimi bol aj Lev sv. Marka, Zlatý medveď, Cena londýnskej akadémie za najlepší film roku.
Za svoj život vytvoril mnoho postavičiek a podieľal sa na animácii obľúbených českých večerníčkov. Medzi najznámejšie z nich patria "Pohádky z mechu a kapradí" (Křemílek a Vochomůrka, Kremienok a Chocholúšik), "Rákosníček" (Trsteniarik), "Štaflík a Špagetka", "Malá čarodějnice", "Radovanovy radovánky", "Kubula a Kuba Kubikula" "O skřítku Racochejlovi" a "Sedem výmyselných budíkov".
Ilustroval tiež niekoľko kníh pre deti.
Počas slávnostného zahájenia Anifilmu 2014 získal cenu za celoživotné dielo.

</doc>
<doc id="567106" url="https://sk.wikipedia.org/wiki?curid=567106" title="Škótske národné futsalové družstvo mužov">
Škótske národné futsalové družstvo mužov

Škótske národné futsalové družstvo mužov je národné družstvo mužov, ktoré reprezentuje Škótsko v medzinárodných futsalových súťažiach a priateľských zápasoch. Funguje pod záštitou "Scottish Football Association" (SFA). Prvý medzinárodný zápas absolvovalo už v roku 1983, keď sa zúčastnilo futsalového turnaja v Taliansku. Vo februári 2017 mu patrilo vo svetovom futsalovom rebríčku 100. miesto.
Vrcholné podujatia.
Na majstrovstvách sveta FIFA sa škótske družstvo nepredstavilo ani raz, pretože sa nezúčastnilo žiadnej kvalifikácie.
Na majstrovstvá Európy UEFA sa družstvo takisto neprebojovalo. Svoju prvú kvalifikáciu absolvovalo až v roku 2015 na ME 2016. V predkvalifikačnej skupine prehralo všetky 3 zápasy, obsadilo poslednú priečku a nepostúpilo do hlavnej kvalifikácie. Rovnaké umiestnenie dosiahlo aj v nasledujúcej predkvalifikácii.

</doc>
<doc id="567108" url="https://sk.wikipedia.org/wiki?curid=567108" title="Štát a právo">
Štát a právo

Štát a právo je vedecko-teoretickým časopisom pre otázky vedy o štáte a práve, právnej histórie a jednotlivých právnych odvetví právnej praxe. Je určený predovšetkým vysokoškolským učiteľom, vedeckým pracovníkom, študentom doktorandského štúdia na právnických fakultách, ako aj širokej právnickej verejnosti pôsobiacej v právnej praxi a v štátnych a samosprávnych orgánoch.
Uverejňuje pôvodné štúdie a články z rôznych odvetví práva, eseje, informácie, diskusie, analýzy, správy z vedeckého života, recenzie a anotácie, ako aj správy k životných jubileám významných predstaviteľov vied o štáte a práve, taktiež z medzinárodných konferencií a sympózií na aktuálne vedecko-teoretické témy a podobne.
Časopis je otvorený publikáciám širokej odbornej verejnosti.
Od roku 2014 ho vydáva občianske združenie Štát a právo.

</doc>
<doc id="567113" url="https://sk.wikipedia.org/wiki?curid=567113" title="Hasdrubal Barkas">
Hasdrubal Barkas

Hasdrubal Barkas (* 245 – † 207 pred Kr.) bol druhý syn vojvodcu a štátnika Kartága – Hamilkara Barkasa. Rok narodenia nie je istý. Mal dvoch bratov – staršieho Hannibala a mladšieho Magona. Všetci traja bratia sa zapojili do druhej púnskej vojny.
Správca Hispánie, boje s Rimanmi.
Keď jeho starší brat Hannibal opustil so stotisícovým vojskom Hispániu, tiahol Hasdrubal najskôr s ním. Po prekročení rieky Ebro si Hannibal uvedomil, že Hispánia potrebuje obranu a poslal tam Hasdrubala s takmer polovicou vojska. Na Hispániu plánoval rímsky vojvodca Publius Cornelius Scipio, otec slávneho Scipia Africana, útok. Scipionov otec bol však pred útokom povolaný do Talianska, aby bránil rímske územie pred Hannibalom, ktorý medzitým prekročil Alpy.
V roku 211 pred Kr. porazil a zabil v Hispánii Publia Cornelia Scipia a následne aj jeho brata Lucia. Teraz bol povolaný syn Publia Scipia, ktorý sa volal rovnako ako jeho otec. Mladému Scipiovi sa v Hispánii nečakane podarilo obsadiť a dobyť Nové Kartágo a získal tým kontrolu nad celou oporou púnskej Hispánie. Tamojším hispánskym silám velili Hannibalovi bratia Mago a Hasdrubal spolu s vojvodcom Hasdrubalom Giskonom. Hasdrubal bol už v tom čase povolaný svojím bratom Hannibalom do Talianska.
V roku 209 pred Kr. sa stretol Hasdrubal so Scipiom Africanom v bitke pri Baecule. Tam Scipio pomocou dobrej taktiky a stratégie Hasdrubala porazil, avšak ten mu s ešte veľkou časťou vojska a s niekoľkými vycvičenými vojnovými slonmi dokázal utiecť. Hasdrubal z južnej Hispánie utekal ďalej na sever.
Hasdrubal v Taliansku, porážka a smrť.
Rímsky senát si zvolil dvoch konzulov – Marka Livia a Gaia Claudia Nera, ktorí mali s vojskom zabrániť spojeniu armád Hasdrubala a Hannibala. Keby k tomu došlo, Hannibal by bol v presile a konečne by mohol zahájiť pochod na Rím. Kým Nero sa zameral na juhu Talianska na Hannibala, Livius vyrazil s vojskom do severného Talianska čeliť Hasdrubalovi. Hasdrubal vyslal posla k bratovi, aby mu oznámil miesto stretnutia. Posla však zachytili Rimania a začali konať. Hasdrubalova hispánska armáda bola v bitke pri Metaure rozprášená a sám Hasdrubal tam v roku 207 pred Kr. padol.

</doc>
<doc id="567114" url="https://sk.wikipedia.org/wiki?curid=567114" title="Fyksesund bru">
Fyksesund bru

Fyksesund bru je cestný visutý most premosťujúci úžinu Fyksesund pri dedine Fykse v obci Kvam v nórskom kraji Hordaland. Je tretím najstarším dodnes existujúcim cestným visutým mostom v krajine (po mostoch Mælen bru z roku 1935 a Nybrua z roku 1936).
Most bol postavený v 30. rokoch a otvorený 9. októbra 1937 nórskym korunným princom Olafom. Autorom návrhu mosta bol nórsky inžinier Olaf Stang. Po dokončení sa stal most najdlhším visutým mostom severnej Európy, čím prekonal ďalší Stangov most Vrengen bru. Celková dĺžka mosta je , dĺžka hlavného rozpätia je . Výškový rozdiel medzi úžinou Fyksesund a najvyšším bodom mostovky je .

</doc>
<doc id="567115" url="https://sk.wikipedia.org/wiki?curid=567115" title="Sluňáky">
Sluňáky

Sluňáky je prírodná pamiatka ev. č. 399 juhovýchodne od obce Rokle v okrese Chomutov pri ceste II/224. Oblasť spravuje Agentúra ochrany prírody a krajiny ČR.
Ochrana.
Predmetom ochrany sú kremencové balvany s typickým zvetraným povrchom – jeden z nemnohých výskytov kremencov roztrúsených voľne na povrchu a plytko pod povrchom.

</doc>
<doc id="567117" url="https://sk.wikipedia.org/wiki?curid=567117" title="Telêmaco Borba">
Telêmaco Borba

Telêmaco Borba je mesto a obec v brazílskom štáte Paraná, nachádza sa na severe štátu. Je druhým najväčším mestom v Campos Gerais, v roku 2015 malo 75 807 obyvateľov. Niekedy sa nazýva Capital do Papel, pretože výroba papiera je dôležitá pre tunajší ekonomiku.

</doc>
<doc id="567119" url="https://sk.wikipedia.org/wiki?curid=567119" title="Bocian bielohlavý">
Bocian bielohlavý



</doc>
<doc id="567121" url="https://sk.wikipedia.org/wiki?curid=567121" title="Muchárik belokrký">
Muchárik belokrký



</doc>
<doc id="567123" url="https://sk.wikipedia.org/wiki?curid=567123" title="Kallikrates z Magnézie">
Kallikrates z Magnézie

Kallikrates alebo Kallikratés ("Kallikrates", iný prepis: "Kallikratés") bol olympijský víťaz v behu ťažkoodencov v rokoch 344 a 340 pred Kr.
Kallikrata z Magnésie nad Maiandrom na 109. a na 110. olympijských hrách korunovali olivovými vencami za víťazstvá v behu ťažkoodencov. Beh ťažkoodencov (hoplitodromos) zaradili do olympijského programu na 65. hrách v roku 520 pred Kr.
Olympijskému víťazovi Kallikratovi dali neskôr jeho rodáci z vďaky zhotoviť sochu a vystavili ju k verejnej úcte v Olympii. Túto sochu ešte v druhom storočí videl cestovateľ Pausanias, ktorý zaznamenal, že bola dielom sochárskeho majstra Lysippa zo Sikyónu.

</doc>
<doc id="567124" url="https://sk.wikipedia.org/wiki?curid=567124" title="Vladimir Michajlovič Gunďajev">
Vladimir Michajlovič Gunďajev



</doc>
<doc id="567128" url="https://sk.wikipedia.org/wiki?curid=567128" title="Lomné (rozlišovacia stránka)">
Lomné (rozlišovacia stránka)

Lomné môže byť:

</doc>
<doc id="567132" url="https://sk.wikipedia.org/wiki?curid=567132" title="Pražská ulica (Bratislava)">
Pražská ulica (Bratislava)

Pražská je ulica v Bratislave v mestskej časti Staré Mesto a súčasť 1. a 2. mestského okruhu. Nachádza sa medzi ulicami Brnianska a Štefánikova a tvorí ju štvorpruhová cestná komunikácia.
Nachádza sa tu Paluďaiov palác a Správa štátnych hmotných rezerv.

</doc>
<doc id="567134" url="https://sk.wikipedia.org/wiki?curid=567134" title="Mestský okruh">
Mestský okruh

Mestský okruh môže byť:

</doc>
<doc id="567135" url="https://sk.wikipedia.org/wiki?curid=567135" title="Rukopisy od Mŕtveho mora">
Rukopisy od Mŕtveho mora



</doc>
<doc id="567136" url="https://sk.wikipedia.org/wiki?curid=567136" title="Slovany (polyfunkčný komplex)">
Slovany (polyfunkčný komplex)



</doc>
<doc id="567142" url="https://sk.wikipedia.org/wiki?curid=567142" title="Athénaios z Efezu">
Athénaios z Efezu

Athénaios ("Athénaios") bol olympijský víťaz v zápasení dorastencov v roku 352 pred Kr.
Athénaios z Efezu bol na 107. olympijských hrách v roku 352 pred Kr. korunovaný olivovým vencom za víťazstvo v zápasení dorastencov. Zápasenie dorastencov (palé paidón) zaradili do olympijského programu na 37. hrách v roku 632 pred Kr.
Athénaiovi za olympijské víťazstvo dali zhotoviť sochu, ktorú potom k verejnej úcte vztýčili v Olympii medzi sochy slávnych olympijských víťazov. Túto sochu ešte v druhom storočí videl cestovateľ Pausanias, ktorý zaznamenal, že stála pri soche sikyónskeho Sóstrata, olympijského víťaza v pankratiu. Archeológovia podstavec Athénaiovej sochy so stopami nôh a úplným nápisom objavili západne od Leónidaionu. Pôvodne stál v blízkosti Diovho chrámu. Tvar písma ukazuje na 4. stor. pred Kr.

</doc>
<doc id="567143" url="https://sk.wikipedia.org/wiki?curid=567143" title="Brnianska ulica (Bratislava)">
Brnianska ulica (Bratislava)

Brnianska ulica je ulica v Bratislave, v mestskej časti Staré Mesto. Je dôležitou dopravnou tepnou, súčasťou 2. mestského okruhu. Nachádza sa medzi Lamačskou cestou a Pražskou ulicou. Je pomenovaná podľa mesta Brno, pričom v minulosti mala názov podľa staršieho pravopisu: Brnenská ulica.

</doc>
<doc id="567146" url="https://sk.wikipedia.org/wiki?curid=567146" title="Athénaios">
Athénaios

Athénaios ("Athénaios") môže byť:

</doc>
<doc id="567148" url="https://sk.wikipedia.org/wiki?curid=567148" title="88th Academy Awards">
88th Academy Awards

88th Academy Awards, ľudovo 88. udeľovanie Oscarov, je ceremónia, na ktorej boli ocenené najlepšie filmy za rok 2015. Uskutočnila sa 28. februára 2016 v divadle Dolby Theatre v Hollywoode, Los Angeles, Kalifornia. Ceremoniál vysielala v USA stanica ABC. Moderátorom show bol Chris Rock.

</doc>
<doc id="567151" url="https://sk.wikipedia.org/wiki?curid=567151" title="Kyselina nitrilotrioctová">
Kyselina nitrilotrioctová

Kyselina nitrilotrioctová, skratkou NTA, je derivát kyseliny octovej, je to polykarboxylová kyselina s názvom podľa IUPAC: 2,2,2-Nitrilotriacetic acid. Je to biely kryštalický prášok. Vo vode je veľmi málo rozpustná. Využíva sa ako titračné činidlo v analytickej chémii a ako chelatačné činidlo.
Vlastnosti.
Roztoky jej solí páchnu mierne po amoniaku, NTA sa neprejavuje zápachom. Je to látka jedovatá, LD50 pre potkana je približne 1 470 mg/kg živej váhy. Vo vysokých koncentráciách je toxická pre obličky, v ešte vyšších množstvách u pokusných zvierat vyvoláva nádorové bujnenie (karcinogénita).
Využitie.
Tvorí veľmi ľahko soli, ktoré sú veľmi často využívané v praxi. NTA je účinným chelatačným činidlom (s kovmi tvorí chelátové komplexy – cheláty). Používa sa v analytickej chémii ako komplexačné činidlo, rovnako ako jej soli a kovové komplexy. Má veľké priemyselné využitie, hlavne v pracích prostriedkoch alebo ako koncentrovaný roztok. Tekuté zmäkčovadlá vody obsahujú nitrilotrioctan sodný.
Používanie NTA sa v súčasnosti obmedzuje, v kozmetike už skoro nie je využívaná, obmedzujú sa jej emisie do prírody. Vo väčšine prípravkov je nahradzovaná bezpečnejším chelatačným činidlom, kyselinou etylédiamíntetraoctovou.

</doc>
<doc id="567153" url="https://sk.wikipedia.org/wiki?curid=567153" title="Boeing 717">
Boeing 717

Boeing 717 je dvojprúdové dopravné lietadlo, vyvinuté z lietadla McDonnell Douglas DC-9 po zlúčení spoločností McDonnell Douglas a Boeing. Lietadlo má kapacitu viac ako 134 pasažierov a dolet . Prvú objednávku mala v roku 1995 spoločnosť ValuJet Airlines (neskôr AirTran Airways). Výroba bola ukončená v máji 2006 po dokončení 156 lietadiel tohto typu.

</doc>
<doc id="567155" url="https://sk.wikipedia.org/wiki?curid=567155" title="Biele plesá">
Biele plesá

Biele plesá sú skupinou deviatich plies na hlavnej osi Doliny Bielych plies vo Vysokých Tatrách. Sú ohraničené Kozím hrebeňom na západnej strane, Jahňacím štítom na severe a "Jahňacím hrbom" a Predným Kopským sedlom na východe.
Samotné názvy majú len najväčšie
Ostatné sa spoločne označujú ako

</doc>
<doc id="567157" url="https://sk.wikipedia.org/wiki?curid=567157" title="Cena Akadémie za najlepší ženský herecký výkon vo vedľajšej úlohe">
Cena Akadémie za najlepší ženský herecký výkon vo vedľajšej úlohe

Toto je zoznam držiteliek Ceny Akadémie za najlepší ženský herecký výkon vo vedľajšej úlohe.

</doc>
<doc id="567158" url="https://sk.wikipedia.org/wiki?curid=567158" title="Cena Akadémie za najlepší mužský herecký výkon vo vedľajšej úlohe">
Cena Akadémie za najlepší mužský herecký výkon vo vedľajšej úlohe

Toto je zoznam víťazov Ceny Akadémie za najlepší mužský herecký výkon vo vedľajšej úlohe.

</doc>
<doc id="567160" url="https://sk.wikipedia.org/wiki?curid=567160" title="Pavlačový dom">
Pavlačový dom



</doc>
<doc id="567161" url="https://sk.wikipedia.org/wiki?curid=567161" title="Na loučkách II">
Na loučkách II

Na loučkách II je prírodná pamiatka pri meste Výsluní v okrese Chomutov. Oblasť spravuje Agentúra ochrany prírody a krajiny ČR.
Ochrana.
Predmetom ochrany sú biotopy sekundárnych horských a podhorských vresovísk, lúk a rašelinísk s výskytom vzácneho tetrova hoľniaka a žlny sivej.
Cieľom ochrany je zachovanie biotopov, obnovenie prirodzeného vodného režimu a ponechanie rašelinísk prirodzenému vývoju.
Na lokalite rastú napríklad kôprovník štetinolistý, kľukva močiarna, zdrojovka pobrežná, arnika horská alebo nátržnica močiarna. Vzácne sa vyskytuje tiež vstavačovec Fuchsov, vstavačovec májový, plavúnik sploštený alebo kosatec sibírsky a i. Zo živočíchov tu hniezdi pôtik kapcavý, kuvičok vrabčí a tetrov hoľniak. Početné sú populácie obojživelníkov a plazov. V určitých miestach boli nájdené vzácne druhy bezstavovcov ako včela "Nomada similis" alebo pieskárka "Andrena intermedia".

</doc>
<doc id="567162" url="https://sk.wikipedia.org/wiki?curid=567162" title="Ilešháziho palác">
Ilešháziho palác

Ilešháziho palác (staršie "Illésházyho palác") je barokový prejazdový radový palác na Ventúrskej ulici č. 7 v Starom Meste v Bratislave.
Je to národná kultúrna pamiatka č. NKP 53/0, súpisné číslo objektu je 1266. Za kultúrnu pamiatku bol vyhlásený 23. októbra 1963. Palác vznikol začiatkom 18. storočia, zmeny sa datujú do začiatku 19. a 20 storočia. Pôdorys je 4-krídlový, uzatvorený, má 3+1 podlaží a jedno podzemné podlažie.

</doc>
<doc id="567163" url="https://sk.wikipedia.org/wiki?curid=567163" title="Péterffiho palác">
Péterffiho palác

Péterffiho palác je neskorobarokový, prejazdový radový mestský palác na Ventúrskej ulici č. 18 v Starom Meste v Bratislave.
Je to národná kultúrna pamiatka č. NKP 59/0, súpisné číslo je 278. Vznikol koncom 18. storočia a zmeny sa datujú do polovice 19. storočia a 80. rokov 20. storočia. Pôdorys je 4-krídlový, uzatvorený, má 4 podlažia a 1 podzemné podlažie. Za kultúrnu pamiatku bol vyhlásený 23. októbra 1963.

</doc>
<doc id="567165" url="https://sk.wikipedia.org/wiki?curid=567165" title="Čákiho palác (Hviezdoslavovo námestie)">
Čákiho palác (Hviezdoslavovo námestie)

Čákiho palác je mestský palác v Bratislave v Starom Meste na Hviezdoslavovom námestí 14.
Postavený bol v klasicistickom slohu v 2. polovici 19. storočia. Je to radová stavba, má pôdorys v tvare U, má 4 podlažia s pivnicou. Za pamiatkový objekt bol vyhlásený v roku 1985.

</doc>
<doc id="567166" url="https://sk.wikipedia.org/wiki?curid=567166" title="Illésházyho palác">
Illésházyho palác



</doc>
<doc id="567167" url="https://sk.wikipedia.org/wiki?curid=567167" title="Jumping All Over The World">
Jumping All Over The World



</doc>
<doc id="567168" url="https://sk.wikipedia.org/wiki?curid=567168" title="Šen-jang J-11">
Šen-jang J-11

Šen-jang J-11 (; ; v kóde NATO: „Flanker B+“) je čínske dvojmotorové stíhacie lietadlo 4. generácie, ktoré je primárne určené na vybojovanie vzdušnej nadvlády. Spočiatku išlo o kópiu ruskej stíhačky Suchoj Su-27SK, ktorá bola vyrobená v Číne na licenciu. Neskoršie verzie už predstavujú modifikáciu Su-27SK, ktoré sú vybavené čínskymi komponentami a obchádzajú licenčnú zmluvu medzi Ruskom a Čínou.
Vznik a vývoj.
V roku 1990 začala Čína rokovania so Sovietskym zväzom o nákupe moderných stíhacích lietadiel MiG-29 a Su-27. V marci 1991 demonštrovali sovietski piloti v Pekingu schopnosti oboch lietadiel a Čína si nakoniec objednala 26 strojov Su-27, čím sa stala prvým zahraničným zákazníkom týchto stíhačiek. Všetky lietadlá boli dodané do konca nasledujúceho roku a predstavovali pre čínske letectvo výrazný posun v bojaschopnosti. V roku 1993 prejavila Čína záujem o ďalšie lietadlá tohto typu a do roku 1996 získala ešte 22 strojov Su-27SK.
V roku 1995 sa podarilo Číne podpísať s Ruskom zmluvu o licenčnej výrobe Su-27SK na svojom území a získať tak ďalšie lietadlá už z vlastnej produkcie. Kontrakt medzi ruským Suchojom a čínskou spoločnosťou Šen-jang bol uzavretý v hodnote 2,5 miliardy amerických dolárov a umožňoval Číne licenčne vyrobiť 200 kusov Su-27SK. Prvý licenčne vyrobený Su-27SK vzlietol dňa 15. decembra 1998 a lietadlá z tejto produkcie dostali označenie J-11.
Závod Šen-jang tak mohol konštruovať stíhačky z komponentov, poskytnutých ruským závodom KnAAPO, pričom licencia neumožňovala export zahraničným zákazníkom. Jedným z obmedzení licencie bola tiež možnosť výroby iba jednomiestnej verzie Su-27, čo prinútilo Čínu v roku 1999 nakúpiť od Ruska ďalších 28 lietadiel, všetky v cvičnej dvojmiestnej verzii Su-27UBK. To zrejme viedlo Číňanov v roku 2000 k rozhodnutiu, že nevyrobia licenciou stanovených 200 stíhačiek, ale ukončia produkciu asi na polovici. Podľa odborníkov však existuje viacero dôvodov pre zastavenie tejto sériovej výroby. Najdôležitejšou príčinou mohol byť fakt, že licenčná zmluva neumožňovala transfer moderných technológií, akými boli avionika a pohonná jednotka. Po druhé, ruský zbraňový systém neumožňoval integráciu čínskych rakiet a lietadlá J-11 tak boli plne odkázané na ruské strely R-27 a R-73. Treťou nevýhodou licenčných Su-27SK boli obmedzené možnosti ničenia pozemných cieľov, keďže tieto lietadlá boli vybavené iba neriadenými raketami a bombami.
V roku 2002 prišla čínska spoločnosť SAC s iniciatívou vyvinúť svoju vlastnú verziu lietadiel J-11, ktoré by mohli byť vyzbrojené čínskymi raketami a bombami. V roku 2006 bolo začaté testovanie troch prototypov J-11B, ktoré boli vyzbrojené protilietadlovými raketami PL-8 a PL-12, raketami "vzduch-zem" YJ-91 a KD-88, ale aj navádzanými bombami LT-2 a LS-6. SAC mala v úmysle vybaviť lietadlá i domácimi motormi WS-10A. V SAC pristúpili taktiež k vývoju cvičnej dvojmiestnej verzie J-11BS. Následne boli vyvinuté jednomiestna a dvojmiestna verzia J-11B pre čínske námorníctvo, ktoré nesú označenie J-11BH a J-11BHS.
V apríli 2015 informovali čínske internetové fóra, že svoj prvý let absolvovala nová verzia, nazvaná J-11D. Ako ukazujú uverejnené fotografie, J-11D je vybavená novým infračerveným sledovacím a zameriavacím systémom, novými závesníkmi na konci krídel a pravdepodobne aj pevným ESA radarom. Ďalším viditeľným vylepšením je väčšie využitie kompozitných materiálov, ktoré by malo znížiť radarový odraz lietadla. Podľa neoverených informácií z čínskych zdrojov je lietadlo J-11D vybavené novým systémom riadenia letu fly-by-wire a novým systémom elektronického boja. 
Konštrukcia.
Pohon stíhačiek J-11 (J-11A) zabezpečuje dvojica dvojprúdových motorov Ľuľka AL-31F s prídavným spaľovaním. Každý z motorov má suchý ťah 75 kN a maximálny ťah za použitia forsáže 123 kN. Maximálna rýchlosť stíhačiek pri lete nízko nad Zemou je /h a vo vysokých letových hladinách je to až /h. Stúpavosť týchto strojov je /s a ich výškový dostup predstavuje . Dolet bez tankovania umožnil Číne predbehnúť väčšinu jej súperov v Ázijskom regióne.
Lietadlá J-11 sú vybavené dopplerovským radiolokátorom Tichomirov N001E Mječ, ktorý je schopný detegovať lietadlá na a zamerať ich na . Môže sledovať 10 cieľov naraz a na 4 z nich navádzať rakety.
K ďalšej avionickej výbave patrí optoelektronický systém OEPS-27, ktorý pozostáva z laserového diaľkomera a infračerveného vyhľadávacieho a zameriavacieho senzoru OLS-27. Tento senzor sa nachádza v prednej časti trupu pred kokpitom a dokáže zamerať lietadlo podľa tepelnej stopy na vzdialenosť .
Pre boj na krátku vzdialenosť je pilot vybavený prilbovým zameriavačom RLPK-27. V kokpite sa nachádza CRT displej a priehľadový displej (HUD) ILS-31, ktorý je priamo v zornom poli pilota a zobrazuje mu najdôležitejšie informácie.
Systém vlastnej ochrany lietadla pozostáva z radarového výstražného systému SPO-15 Berjoza a výmetníc infračervených klamných cieľov APP-50. Aktívne rušenie nepriateľského radaru zabezpečuje systém Sorbcia, upevnený na koncoch krídel.
Výzbroj stíhačiek J-11A pozostáva z ruských protilietadlových riadených striel krátkeho dosahu R-73 a striel stredného dosahu R-27. Niektoré zdroje uvádzajú, že lietadlo môže byť vybavené aj strelou stredného dosahu s aktívnym radarovým navádzaním R-77. K výzbroji na ničenie pozemných cieľov patria neriadené rakety a bomby s hmotnosťou 250 a .
Variant J-11B sa líši od strojov J-11A nasledovnými modifikáciami:
Varianty.
J-11
 Počiatočná licenčná výroba ruských Su-27SK v čínskom závode Šen-jang.
J-11B
 Čínska modernizácia lietadiel J-11, ktoré sú vyzbrojené raketami „vzduch-vzduch“ domácej výroby, riadenými raketami „vzduch-zem“ taktiež z čínskej produkcie a čínskymi navádzanými bombami.
J-11BS
 Cvičná dvojmiestna verzia J-11B, vybavená čínskou avionikou, výzbrojou a motormi.
J-11BH/J-11BHS
 Jednomiestna a dvojmiestna verzia lietadiel J-11B, určená pre čínske námorníctvo.
J-11D
 Verzia v štádiu vývoja, ktorá je vybavená novým infračerveným sledovacím a zameriavacím systémom, novými závesníkmi na konci krídel a pravdepodobne aj pevným ESA radarom. Ďalším viditeľným vylepšením je väčšie využitie kompozitných materiálov, ktoré by malo znížiť radarový odraz lietadla. Podľa neoverených informácií z čínskych zdrojov je lietadlo J-11D vybavené novým systémom riadenia letu fly-by-wire a novým systémom elektronického boja.
J-15
 Modifikácia verzie J-11B, ktorá je schopná vzletu a pristátia na lietadlových lodiach. Z oficiálne zverejnených informácií vyplýva, že 8 týchto strojov v súčasnosti slúži na palube lietadlovej lode Liaoning (CV-16) spolu s protiponorkovými vrtuľníkmi Z-18 a užitkovými vrtuľníkmi Z-9. V prípade potreby môže Liaoning prepravovať až 20 stíhačiek J-15.
J-16
 Viacúčelová dvojmiestna bojová verzia, ktorá vznikla úpravou J-11BS.
Používatelia.
 Čína
Vzdušné sily Čínskej ľudovej oslobodzovacej armády
Vzdušné sily Námorníctva Čínskej ľudovej oslobodzovacej armády

</doc>
<doc id="567169" url="https://sk.wikipedia.org/wiki?curid=567169" title="Coburgov palác">
Coburgov palác

Coburgov palác je administratívna budova na Dostojevského rade 1 v Starom Meste v Bratislave. Je to funkcionalistická budova, postavená bola v roku 1938. Má pôdorys v tvare L, trojtraktovú dispozíciu, má 8 podlaží a pivnicu. 
Autormi stavby sú Emil Belluš, Fridrich Weinwurm a Ignác Vécsei.
Na budove sa nachádza pamätná tabuľa politika Karola Šmidkeho (1897 – 1952) vpravo od vchodu. Osadená bola 26. augusta 1964. Autorom pamätnej tabule je V. Remeň.

</doc>
<doc id="567170" url="https://sk.wikipedia.org/wiki?curid=567170" title="Ormosdyho palác">
Ormosdyho palác



</doc>
<doc id="567174" url="https://sk.wikipedia.org/wiki?curid=567174" title="Osterøybrua">
Osterøybrua

Osterøybrua je cestný visutý most spájajúci časť Bergenu Arna s oblasťou Kvisti v južnej časti ostrova Osterøy v nórskom kraji Hordaland. Je súčasťou cesty "Fylkesvei 566" a premosťuje fjord Sørfjorden.
Most bol postavený v 90. rokoch a otvorený 3. októbra 1997 nórskym ministrom dopravy a komunikácií Sisselom Rønbeckom. Navhrnutý bol spoločnosťou Aas-Jakobsen a finančné náklady na jeho výstavbu činili 308 mil. NOK. Bol navrhnutý tak, aby dokázal odolať aj extrémnym búrkam. Po dokončení sa s celkovou dĺžkou stal tretím najdlhším visutým mostom v krajine (po mostoch Gjemnessundbrua a Sotrabrua). Celkovo má most osem polí, dĺžka rozpätia najväčšieho z nich je . Výška hlavných pylónov je . Výškový rozdiel medzi fjordom a najvyšším bodom mostovky je . 
Most je jedným z dvoch, ktoré spájajú ostrov Osterøy s nórskou pevninou – druhým je mostom Kallestadsundet bru z roku 1985 spájajúci severnú časť ostrova.

</doc>
<doc id="567175" url="https://sk.wikipedia.org/wiki?curid=567175" title="Filón z Alexandrie">
Filón z Alexandrie



</doc>
<doc id="567177" url="https://sk.wikipedia.org/wiki?curid=567177" title="Matematické kyvadlo">
Matematické kyvadlo

Matematické kyvadlo je matematickým modelom kyvadla. Matematické kyvadlo je hmotný bod zavesený na tenkom dokonale pevnom vlákne zanedbateľnej hmotnosti, pričom sa zanedbáva odpor vzduchu pri pohybe kyvadla i trenie v závese a gravitačné pole sa považuje za homogénne. Matematické kyvadlo je mechanický oscilátor, ktorý po dodaní počiatočnej energie voľne kmitá. Pri malých výchylkách (do ±5°) je priebeh tohto kmitania približne harmonický, možno ho vyjadriť pomocou funkcie sínus.
Matematický opis.
Na hmotný bod pôsobí len tiažová sila a ťahová sila vlákna, ktorá ho udržuje v stálej vzdialenosti od závesu. Veľkosť výslednej sily je
formula_1,
kde formula_2 je tiažové zrýchlenie a φ je uhol, o ktorý je vlákno vychýlené z rovnovážnej polohy.
Diferenciálna rovnica pre opis pohybu kyvadla je z 2. Newtonovho pohybového zákona 
formula_3,
kde formula_4 je dĺžka vlákna.
Pokiaľ je maximálna výchylka z rovnovážnej polohy formula_5 malá, možno funkciu sínus nahradiť lineárnou funkciou
 formula_6.
Diferenciálna rovnica má preto podstatne jednoduchší tvar
 formula_7
Táto rovnica má partikulárne riešenie
 formula_8,
kde formula_9 je počiatočná uhlová výchylka (predpokladáme nulovú počiatočnú rýchlosť, takže je to zároveň maximálna výchylka) a formula_10 je čas, čo je pohybová rovnica harmonického oscilátora s periódou
 formula_11.
Periódu ovplyvňuje iba dĺžka kyvadla a tiažové zrýchlenie.

</doc>
<doc id="567178" url="https://sk.wikipedia.org/wiki?curid=567178" title="Vinařský rybník">
Vinařský rybník

Vinařský rybník je prírodná pamiatka ev. č. 1509 západne od obce Pětipsy v okrese Chomutov. Oblasť spravuje Agentúra ochrany prírody a krajiny ČR.
Ochrana.
Predmetom ochrany je zachovanie trstinových a pobrežných porastov okolo Vinařského rybníka, ktoré sú významným hniezdiskom štátom chránených druhov vtáctva, rastie tu i rad chránených a ohrozených druhov rastlín.

</doc>
<doc id="567180" url="https://sk.wikipedia.org/wiki?curid=567180" title="Údlické doubí">
Údlické doubí

Údlické doubí je prírodná pamiatka ev. č. 5761 asi severne od obce Údlice v okrese Chomutov. Oblasť spravuje Agentúra ochrany prírody a krajiny ČR. Chránené územie má približne elipsovitý tvar o rozmeroch asi (smer západ–východ) krát (sever–juh) a rozlohu asi . Hranice sú približne určené hranicou lesa.
Ochrana.
Hlavným dôvodom vyhlásenia chráneného územia je výskyt ohrozeného živočíšneho druhu roháča veľkého ("Lucanus cervus") a podpora jeho populácie. Okrem roháča sa tu vyskytujú ďalší zástupcovia hmyzu ako fuzáč žltoškvrnný alebo húseničiar hnedý a rastlín (ľalia zlatohlavá, prvosienka jarná, šalát dubolistý, čermeľ hrebenitý alebo ďatelina alpská).
Poloha.
Geologicky leží územie v Českom masíve. Podložie tu tvoria neogénne sedimenty zložené z pieskov, štrkov, ílov a uhoľných slojov pôvodom zo stredného až spodného miocénu. S nadmorskou výškou je Údlické doubí významným bodom geomorfologického okrsku Jirkovskej panvy. V geomorfologickom členení vyšších úrovní spadá do Krušnohorskej subprovincie, konkrétne do Podkrušnohorskej oblasti, celok Mostecká panva a podcelok Chomutovsko­‑teplická panva. Pre ňu sú charakteristické široko roztvorené údolia s miernymi svahmi a reliéf náplavových kužeľov a údolných nív. Samotné návršie je plochá nesúmerná kopa na miocénnych sedimentoch s plochým vrcholom a príkrejšími svahmi na západe a na juhu. Z pôd prevažujú kambizeme na západnom a východnom okraji doplnené vertisolmi.
Údlické doubí je prístupné po ceste III/25124 z Údlic do Otvíc, ktorá vedie po jeho východnej strane. Z nej odbočuje lesná cesta k stredu územia, kde stojí objekt vodárne. Ďalšia lesná cesta vedie pozdĺž severného okraja lesa. Na južnom okraji sa nachádza záhradkárska kolónia.

</doc>
<doc id="567184" url="https://sk.wikipedia.org/wiki?curid=567184" title="Louka vstavačů u Černýše">
Louka vstavačů u Černýše

Louka vstavačů u Černýše je prírodná pamiatka evidenčné číslo 1506, rozkladajúca sa po ľavom brehu Hučivého potoka na severnom okraji dediny Lužný (časť obce Perštejn v okrese Chomutov). Oblasť spravuje Agentúra ochrany prírody a krajiny ČR.
Ochrana.
Predmetom ochrany je ekosystém podmáčanej lúky s hojným výskytom zvlášť chránených druhov rastlín. Vyskytuje sa tu napríklad vstavačovec májový, žltohlav európsky a v minulosti bol zaznamenaný tiež výskyt kosatca sibírskeho.
Prírodná pamiatka bola vyhlásená nariadením Okresného úradu v Chomutove zo dňa 3. januára 2000 na ploche .
Geologické pomery.
Územie prírodnej pamiatky sa nachádza na ľavej strane Hučivého potoka v nadmorskej výške . Prevládajúcimi pôdnymi typmi sú glejové pôdy dlhodobo ovplyvňované vysokou hladinou podzemnej vody.
Význam.
Louka vstavačů u Černýše je príkladom skôr hojných pichliačových lúk, podmienených každoročným kosením. Lúka sa vyznačuje veľmi hojným výskytom vstavačovca májového ("Dactylorhiza majalis"), ktorý patrí medzi české domáce druhy orchideí, čeľaď vstavačovité ("Orchidaceae"). Nápadné nachové kvetenstvá tejto ozdobnej rastliny je možné tu vo väčšom množstve obdivovať najmä v druhej polovici mája.

</doc>
<doc id="567186" url="https://sk.wikipedia.org/wiki?curid=567186" title="Nikostratos z Héraie">
Nikostratos z Héraie

Nikostratos ("Nikostratos") bol olympijský víťaz v boxe dorastencov v roku 416 pred Kr.
Nikostratos, syn Xenokleida z arkádskej Héraie, bol na 91. olympijských hrách korunovaný olivovým vencom za víťazstvo v boxe dorastencov. Dorastenecký box (pygmé paidón) zaradili do olympijského programu na 41. hrách v roku 616 pred Kr.
Cestovateľ Pausanias, ktorý v druhom storočí navštívil Olympiu, po prehliadke olympijskej "Altidy" opísal dovedna 230 sôch olympijských víťazov a samozrejme si všímal len tie najvýznamnejšie. Jednou z týchto sôch bola aj socha olympionika Nikostrata, o ktorom zaznamenal: "„Za Hysmónom je umiestnený Nikostratos, syn Xenokleidov, dorastenecký účastník v zápasení z arkádskej Héraie. Pantias mu vytvoril sochu, ten, ktorý bol siedmym učeníkom sikyónskeho Aristokla, ak počítame jeho učeníkov.“"

</doc>
<doc id="567193" url="https://sk.wikipedia.org/wiki?curid=567193" title="Lužný">
Lužný

Lužný () je dedina, časť obce Perštejn v okrese Chomutov. Nachádza sa asi na juh od Perštejnu. V roku 2009 tu bolo evidovaných 162 adries.
Lužný leží v katastrálnom území Černýš o výmere .
Názov.
Názov dediny je odvodený z pôvodného názvu potoka, ktorý ňou preteká. Ten bol zložený z bežného slova "Bach" (potok) a výrazu "Au," ktorý pochádza zo strednohornonemeckého slova "ouwe" (mokraď, lúka, luh). V historických prameňoch sa meno dediny vyskytuje v tvaroch: w Aupachu (1612) a Aubach (1787).
História.
Prvá písomná zmienka o dedine pochádza z roku 1612.

</doc>
<doc id="567198" url="https://sk.wikipedia.org/wiki?curid=567198" title="Wernerov dom">
Wernerov dom

Wernerov dom je nájomný, schodiskový a radový meštiansky dom v Starom Meste v Bratislave na Hviezdoslavovom námestí 12. Súpisné číslo je 169. Je to národná kultúrna pamiatka č. NKP 708/0.
Bol postavený v rokoch 1902 – 1903. Patril Jánovi Wernerovi, majiteľovi továrne na výrobu klavírov a pianín. Projektoval ho Ferdinand Kittler. Prízemie a mezanín domu sa používali ako výstavné a predajné priestory firmy a na horných poschodiach býval majiteľ domu a podnájomníci.

</doc>
<doc id="567199" url="https://sk.wikipedia.org/wiki?curid=567199" title="Swetlikov dom">
Swetlikov dom

Swetlikov dom je schodiskový, nárožný meštiansky dom v Bratislave v Starom Meste na Štefánikovej 5 a 7 pri ulici Tolstého 1 a 3 v pamiatkovej zóne, má súpisné číslo 879. Je to národná kultúrna pamiatka č. NKP 465/0, ktorá bola vyhlásená v roku 1980. 
Bol to novorenesančný bytový dom, ktorý bol postavený v rokoch 1878 – 1879. Pred rokom 1908 bol upravovaný a tiež v rokoch 1997 – 1998. Pôdorys je trojkrídlový, dispozícia je dvojtraktová, má 3 podlažia, podkrovie a pivnicu. Autormi domu boli Ferdinand Kittler a L. Gratzl, autormi prestavby pred rokom 1908 boli Pittel a Brausewetter.

</doc>
<doc id="567200" url="https://sk.wikipedia.org/wiki?curid=567200" title="Braníkov dom">
Braníkov dom

Braníkov dom je klasicistický nájomný bytový dom na Konventnej ulici 14 v Starom Meste v Bratislave pri ulici Veterná v pamiatkovej zóne. Bol postavený v 19. storočí, je to národná kultúrna pamiatka NKP 86/0 vyhlásená v roku 1963. Súpisné číslo je 630. 
Má nepravidelný pôdorys, 3 podlažia a pivnicu. Autorom stavby bol Ignác Feigler.

</doc>
<doc id="567201" url="https://sk.wikipedia.org/wiki?curid=567201" title="Piattiho dom">
Piattiho dom

Piattiho dom je meštiansky dom v Bratislave v Starom Meste na Medenej ulici č. 2 so súpisným číslom 90. Za kultúrnu pamiatku bol vyhlásený 22. decembra 1980.
Vznikol v roku 1860, zmeny sa datujú do roku 1883 a 2. polovice 20. storočia. Má 3 podlažia, podkrovie a pivnicu. Prevládajúci sloh je novorenesančný.

</doc>
<doc id="567202" url="https://sk.wikipedia.org/wiki?curid=567202" title="Vila lekárnika Tauschera">
Vila lekárnika Tauschera

Tauscherova vila alebo Vila lekárnika Tauschera je vila v Bratislave na Štefánikovej ulici č. 6 v Starom Meste.
Je to národná kultúrna pamiatka vyhlásená v roku 1980. Pôvodne novorenesančná vila bola postavená v 90. rokoch 19. storočia. Pôdorys je v tvare L, má 2 podlažia a pivnicu. Autorom stavby je Alexander Feigler. 

</doc>
<doc id="567205" url="https://sk.wikipedia.org/wiki?curid=567205" title="Tamilovia">
Tamilovia

Tamilovia sú etnická skupina, ktorých domovinou je oblasť juhoindického Tamilnádu a severnej oblasti Cejlónu. 
Jazykom Tamilov je tamilčina, väčšinu tvoria hinduisti, menšinu moslimovia a kresťania. Komunity Tamilov sú roztrúsené po celom svete. 88 % Tamilov sú hinduisti, 5 % tvoria moslimovia a 6 % kresťania. Väčšina kresťanov je rímskymi katolíkmi.

</doc>
<doc id="567207" url="https://sk.wikipedia.org/wiki?curid=567207" title="Protipožiarna bezpečnosť stavieb">
Protipožiarna bezpečnosť stavieb

Protipožiarna bezpečnosť stavieb alebo požiarna bezpečnosť stavieb (skratka PBS) je súbor opatrení, ktoré sa požadujú splniť pri navrhovaní, uskutočňovaní aj pri užívaní stavieb. Na Slovensku sú tieto opatrenia upravené v požiadavkách platných právnych predpisov a súvisiacich technických noriem. Súbor týchto opatrení vyplýva, okrem iného, aj zo siedmich základných požiadaviek na stavby, ktoré ustanovuje európska legislatíva t. j. z nariadenia Európskeho parlamentu a Rady č. 305/2011, ktorým sa ustanovujú harmonizované podmienky uvádzania stavebných výrobkov na trh a ktorým sa zrušuje smernica Rady 89/106/EHS.

</doc>
<doc id="567209" url="https://sk.wikipedia.org/wiki?curid=567209" title="Kapitulská ulica (Bratislava)">
Kapitulská ulica (Bratislava)

Kapitulská ulica je ulica v Starom Meste v Bratislave.
Súčasný názov má od roku 1921 až 1926, ktorý vznikol poslovenčením starších názvov, napr. "Kapitelgasse", "Nagy Káptalan utca", "Káptalan utca" z roku 1879.
Pôvodne tvorila strategickú uličku na spôsob cvingra. Osídlenie je doložené archeologickými objavmi z mladšej doby kamennej a z obdobia Keltov.

</doc>
<doc id="567210" url="https://sk.wikipedia.org/wiki?curid=567210" title="Diaľnica smrti">
Diaľnica smrti

Diaľnica smrti () je termín, ktorý sa používa na označenie šesťprúdovej diaľnice medzi Irakom a Kuvajtom, oficiálne známej ako Diaľnica 80. Začína v meste Kuvajt a vedie cez pohraničné mesto Safwan do Basry v Iraku. Cesta bola použitá irackými ozbrojenými divíziami na inváziu do Kuvajtu v roku 1990. Opravená bola po Vojne v Perzskom zálive a používali ju Spojené štáty a britské sily v počiatočných fázach invázie do Iraku v roku 2003.
Počas koaličnej ofenzívy OSN vo Vojne v Zálive americké a kanadské vzdušné a pozemné sily napadli ustupujúcu irackú armádu, ktorá sa pokúšala dostať z Kuvajtu v noci z 26. na 27. februára 1991, čo malo za následok zničenie stoviek vozidiel a úmrtie množstva okupantov. Americké útoky proti irackým konvojom boli v skutočnosti vykonané na dvoch miestach. 1400 až 2000 vozidiel bolo zasiahnutých alebo opustených na diaľnici 80 severne od Al Džahra (skutočná "Diaľnica smrti"). Viac ako sto vozidiel bolo zničených na menej známej diaľnici 8, ktorá vedie do hlavnej juhoirackej vojenskej pevnosti Basra.
Zábery devastácie na ceste sú jedny z najznámejších obrazov vojny a predpokladá sa, že boli rozhodujúcim faktorom pri rozhodovaní prezidenta Georgea H. W. Busha o vyhlásení prímeria na nasledujúci deň. Mnoho irackých síl však úspešne utieklo cez rieku Eufrat a Obranná spravodajská služba Spojených štátov odhadovala, že 70 000 až 80 000 vojakov z porazených divízií v Kuvajte mohlo utiecť do Basry a vyhnúť sa tak zajatiu.

</doc>
<doc id="567212" url="https://sk.wikipedia.org/wiki?curid=567212" title="David Frölich">
David Frölich



</doc>
<doc id="567217" url="https://sk.wikipedia.org/wiki?curid=567217" title="Donald John Trump">
Donald John Trump



</doc>
<doc id="567219" url="https://sk.wikipedia.org/wiki?curid=567219" title="Julius Hibbert">
Julius Hibbert

Julius Hibbert je fiktívna postava zo seriálu Simpsonovci. Jeho manželka sa volá Bernice Hibbert a majú spolu tri deti. Prvýkrát sa Julius objavil v epizóde Ďábelský Bart, v druhej sérii. Vždy sa smeje na konci akejkoľvek vety, ktorú povie. Je oveľa lepší lekár ako Dr. Nick Riviera. V anglickom znení ho dabuje Harry Shearer, v českom Bohuslav Kalva.

</doc>
<doc id="567221" url="https://sk.wikipedia.org/wiki?curid=567221" title="NGC 7052">
NGC 7052

NGC 7052 je galaxia v súhvezdí Líška, ktorú objavil britsko-nemecký astronóm William Herschel 10. septembra 1784.
Jej zdanlivá hviezdna veľkosť je 13,4.

</doc>
<doc id="567222" url="https://sk.wikipedia.org/wiki?curid=567222" title="Hrdzavka potápavá">
Hrdzavka potápavá

Hrdzavka potápavá alebo kačica hrdzavohlavá (lat. "Netta rufina") je zúbkozobec z čeľade kačicovitých. Hniezdi v mediteránnom a miernom pásme centrálnej Palearktídy v stepiach a púštnych oblastiach. V Európe má viacero menších hniezdisk, najmä v Španielsku, Rumunsku, Turecku a v Rusku. V strednej Európe sa neustále šíri od konca 19. storočia a jej počty stúpajú. Podľa Medzinárodnej únie na ochranu prírody a prírodných zdrojov hrdzavka potápavá patrí medzi najmenej ohrozené druhy, celková i európska populácia má neznámy trend.
Hlas.
Samček vydáva v období hniezdenia nosový, kýchavý zvuk "brät". Za letu sa ozývajú zachrípnutým "karr".
Výskyt a stav na Slovensku.
Hrdzavka potápavá cez Slovensko migruje, na jar od polovice marca do mája a na jeseň od augusta do novembra. Hniezdi na západnom Slovensku od roku 1984. Pravidelnejšie zimovanie bolo zistené najmä na rieke Dunaj a vodnej nádrži Sĺňava. 
Odhadovaný počet hniezdiacich párov je 10 - 30, zimujúcich jedincov 0 - 10. Veľkosť populácie i územie na ktorom sa vyskytuje vykazujú "mierny nárast" o 20 do 50%. Ekosozologický status v roku 1995 "I" - nezaradený. V roku 1998 "NE" - nehodnotený druh podľa uvedených kritérií z viacerých dôvodov. V roku 2001 "NE" - nehodnotený. V roku 2014 "LC* D1" - menej dotknutý. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh.
Hniezdenie.
Mláďa je po jednom roku pohlavne zrelé. Tok začne už na jeseň a pokračuje stúpajúcou intenzitou i cez zimu. Radi tokajú okolo obeda. Na jeseň a v zime tokajú skupinovo. Aby sa naplno prejavil takýto tok, je treba aspoň päť káčerov. Čím viac sú už spárené a čím pevnejšie sú vzťahy, tým viac nadobúda skupinový tok sólo charakter. Súčasťou ceremoniálu je ponúkanie si potravy, čo je pre kačice nezvyčajné Káčer sa vynorí so zelenou rastlinou v zobáku, samička si zoberie a niekedy aj skonzumuje ponúkaný dar. Nevieme či sú vo voľnej prírode monogamné, ale v zajatí bola pozorovaná trvalá vernosť.
Kým sa pustí do stavby hniezda môže sa od objavenia sa v hniezdnom teritóriu ubehnúť niekoľko týždňov. Hniezdo býva umiestnené v brehovej zóne v hustej vegetácii. Má spodnú časť zo suchých rastlín, ktorá sa zdvíha ponad hniezdnu kotlinku. Samička kladie 6 – 12 krémových až zelenkavých vajíčok. Hrdzavka potápavá nemá tak výrazné teritoriálne správanie a často sa stáva, že viaceré samičky znášajú do jedného hniezda alebo zanáša do hniezd iných druhov.
V strednej Európe začínajú klásť vajíčka najskôr od prostriedka apríla, najčastejšie v máji. Samička zasadne až po znesení posledného alebo predposledného vajíčka. Inkubácia trvá 26 dní a káčer sa na sedení nezúčastňuje. Ostáva však pri hniezde a počas prestávok v inkubácii stráži hniezdo. Ani toto správanie nie je časté u kačíc, zvyčajne sa káčer nijako nezúčastňuje hniezdenia ani výchovy mláďat.
Mláďatá dokážu lietať po 45 až 50 dňoch.
Potrava.
Hrdzavka potápavá sa živí prevažne vodnými rastlinami a riasami, z nich najvýznamnejšie sú "Charophyceae".
Pri vyhľadávaní potravy sa potápa alebo prevrátená dole dočahuje zo dna. Spolu s rastlinami požiera v malom množstve i slimáky, larvy vodného hmyzu a iné bezstavovce.
Obživu vyhľadáva najmä v plytkej vode, kde sa nielen potápa ale vyššie spomínaným spôsobom zbiera zo dna. Dokáže si nájsť potravu aj v hlbšej vode (do ). Potopí sa pohybom pripomínajúcim hlavičku do vody.
Ochrana.
Je zákonom chránená, spoločenská hodnota je 2000 € (Vyhláška MŽP č. 170/2021)., ako kritériový druh je predmetom ochrany v troch chránených vtáčích územiach: Záhorské Pomoravie, Dunajské luhy a Veľkoblahovské rybníky.

</doc>
<doc id="567223" url="https://sk.wikipedia.org/wiki?curid=567223" title="Netta rufina">
Netta rufina



</doc>
<doc id="567224" url="https://sk.wikipedia.org/wiki?curid=567224" title="Kačica hrdzavohlavá">
Kačica hrdzavohlavá



</doc>
<doc id="567226" url="https://sk.wikipedia.org/wiki?curid=567226" title="Jelena Iľjinična Podkaminská">
Jelena Iľjinična Podkaminská

Jelena Iľjinična Podkaminská (; * 10. apríl 1979, Moskva) je ruská televízna a divadelná herečka. Svoju umeleckú kariéru začala v roku 2002.

</doc>
<doc id="567227" url="https://sk.wikipedia.org/wiki?curid=567227" title="Libya">
Libya



</doc>
<doc id="567228" url="https://sk.wikipedia.org/wiki?curid=567228" title="Askøybrua">
Askøybrua

Askøybrua je cestný visutý most spájajúci oblasť Kjøkkelvik v časti Bergenu Laksevåg a južnú časť ostrova Askøy v rovnomennej obci v nórskom kraji Hordaland. Je súčasťou cesty "Fylkesvei 562" a premosťuje fjord Byfjorden.
Celková dĺžka mosta je a šírka mostovky je , z toho 2 jazdné pruhy majú šírku a šírka pruhu pre cyklistov a chodcov je . Celkovo má most 7 polí, hlavné sa s dĺžkou rozpätia stalo po dokončení najdlhším v krajine a bolo ním do roku 2013, kedy bol dokončený most Hardangerbrua. Výška mostovky nad hladinou fjordu je a výška hlavných pylónov je .
História.
Prvé plány na výmenu tunajšieho trajektu za most boli navrhnuté už v 60. rokoch ako súčasť projektu na prepojenie Bergenu, Laksevågu, Sotry a Askøyu, v rámci ktorého bol postavený aj most Sotrabrua. V roku 1970 vznikla spoločnosť "Askøybrua AS", ktorá mala zabezpečiť financie na výstavbu mosta, ale plánované náklady boli príliš vysoké na to, aby boli pokryté len z mýta. Kvôli tomu a nedostatku diaľnic v západnej časti Bergenu bola výstavba mosta odložená. Výstavba sa nakoniec začala 24. apríla 1989 a ukončená bola o tri roky neskôr. Most bol otvorený 12. decembra 1992 a po dokončení bol jedným z najdlhších mostov v krajine. Finančné náklady na výstavbu mosta zaobstarané vyberaním poplatkov za použitie trajektu medzi rokom 1984 a dokončením mosta činili 400 mil. NOK. 
Do 18. novembra 2006 bolo na moste vyberané mýto.

</doc>
<doc id="567231" url="https://sk.wikipedia.org/wiki?curid=567231" title="Frederick William Herschel">
Frederick William Herschel



</doc>
<doc id="567232" url="https://sk.wikipedia.org/wiki?curid=567232" title="Aristokles">
Aristokles

Aristokles alebo Aristoklés ("Aristokles", iný prepis: "Aristoklés") môže byť:

</doc>
<doc id="567233" url="https://sk.wikipedia.org/wiki?curid=567233" title="Zoznam chránených území v okrese Hradec Králové">
Zoznam chránených území v okrese Hradec Králové

Toto je zoznam chránených území v okrese Hradec Králové aktuálny k januáru 2016, v ktorom sú uvedené chránené územia v oblasti okresu Hradec Králové.
Tie územia, ktoré status postupne z rôznych dôvodov stratili, boli odtiaľ vyradené a sú v uvedené druhej tabuľke.

</doc>
<doc id="567235" url="https://sk.wikipedia.org/wiki?curid=567235" title="Asociácia pasívnej požiarnej ochrany Slovenskej republiky">
Asociácia pasívnej požiarnej ochrany Slovenskej republiky

Asociácia pasívnej požiarnej ochrany Slovenskej republiky (skratka APPO SR) je dobrovoľným odborným občianskym združením fyzických osôb a právnických osôb. Hlavným poslaním asociácie je neustále zvyšovanie kvality protipožiarnej bezpečnosti stavieb pri ich navrhovaní, výstavbe a užívaní na Slovensku.
História.
Asociácia pasívnej požiarnej ochrany SR bola založená v roku 2006 z iniciatívy štyroch odborníkov pôsobiacich v oblasti požiarnej bezpečnosti stavieb. Podnetom na založenie asociácie bola absencia akejkoľvek zodpovednosti za správnu realizáciu opatrení protipožiarnej bezpečnosti na stavbách pri výkone stavebných a montážnych prác. Od jej založenia až do roku 2016 stál na jej čele Ing. František Gilian, ktorý sa od roku 2017 stal jej generálnym sekretárom a funkciu prezidenta vykonáva od roku 2019 JUDr., Mgr., Róbert Károlyi
Od roku 2016 asociácia udeľuje Cenu Jaroslava Mika významným odborníkom v oblasti Požiarnej ochrany.
Medzinárodná spolupráca.
APPO SR je od roku 2007 členom medzinárodnej dohody "East Central European Fire Protection Corporation" (ECEUFIRE) a od roku 2015 je riadnym členom "European Association for Passive Fire Protection" (EAPFP). V roku 2015 bol súčasný viceprezident APPO SR Ing. Miroslav Smolka, MBA zvolený na obdobie 9. rokov do prezidentského tímu EAPFP. V decembri 2018 bol Ing. Miroslav Smolka, MBA zvolený do funkcie prezidenta EAPFP na obdobie rokov 2019 až 2021.
Činnosť a výsledky.
Tvorba technických návodov.
Asociácia počas svojej existencie spracovala 13 technických návodov TN APPO z rôznych oblastí protipožiarnej bezpečnosti stavieb, ktoré sú verejne dostupné a slúžia širokej odbornej verejnosti ako technická pomôcka na ľahšiu orientáciu v danej problematike. 
Tvorba technických noriem.
Národná normalizačná činnosť.
Od roku 2006 až do roku 2016 asociácia spracovala a podieľala sa na spracovaní štyridsiatichtroch slovenských a siedmych českých technických noriem, týkajúcich sa navrhovania požiadaviek protipožiarnej bezpečnosti stavieb (PBS), skúšania a klasifikácie výrobkov na účel PBS a výrobkových noriem na účel PBS. Prevažná väčšina technických noriem bola spracovaná a vydaná bez finančnej podpory štátu. Za normalizačnú činnosť boli členovia asociácie ocenení Cenou Vladimíra Lista za normalizáciu v kategórii „Významný prínos v oblasti technickej normalizácie“ v roku 2010 aj 2012, ktorú udeľuje Úrad pre normalizáciu, metrológiu a skúšobníctvo SR. Kolektív asociácie získal toto ocenenie aj za rok 2014.
Vydávanie ATN® noriem.
Od roku 2016 sa odborníci v asociácii rozhodli vydávať ATN® technické normy, ako pokračovanie projektu vydávania Technických návodov APPO TN z roku 2008 a reakcia na potreby a požiadavky odbornej verejnosti. Už vydanie prvého dokumentu ATN® v novembri 2016 malo veľmi pozitívny ohlas medzi odbornou verejnosťou. V roku 2020 bola ochranná známka ATN® zapísaná do registra ochranných známok Úradu priemyselného vlastníctva Slovenskej republiky pod číslom 252340
Medzinárodná normalizačná činnosť.
Členovia asociácie aktívne pracujú aj v rámci medzinárodnej normalizačnej spolupráce vo svetových aj európskych normalizačných organizáciách ISO, CEN a CENELEC.
Aktivity v ISO.
V roku 2014 asociácia podpísala dohodu o spolupráci s ÚNMS SR o zodpovednosti za aktivity subkomisie SC1 „Fire Initiation and Growth“ v technickej komisi ISO TC92 „Fire Safety“, v ktorej asociáciu zastupuje prezident pre zahraničné vzťahy. Zástupcovia asociácie sa aktívne zúčastňujú rokovaní ISO TC92, jej subkomisií a pracovných skupín. 
Aktivity v CEN.
Členovia asociácie sa pravidelne a aktívne zúčastňujú na práci komisie CEN TC127 „Fire Safety in Buildings“ a takmer všetkých pracovných skupín:
Aktivity v CENELEC.
V rámci spolupráce s CENELEC sa dvaja členovia asociácie od roku 2012 podieľajú v rámci pracovnej skupiny CLC/TC20/WG10 „Fire performance tests for cables“ na príprave a tvorbe dôležitých EN noriem:
Zástupcovia asociácie presadili mnoho dôležitých požiadaviek do týchto EN, ktoré majú zásadný vplyv na konkurencieschopnosť výrobcov patriacich so skupiny malých a stredných podnikov.
Tvorba právnych predpisov.
Činnosť na národnej úrovni.
Od roku 2006 asociácia spolupracovala na tvorbe obsahu požiadaviek mnohých národných právnych a technických predpisov v oblasti ochrany pred požiarmi a v oblasti stavebných výrobkov.
Asociácia iniciovala vytvorenie "národného systému právnych predpisov a technických noriem pre oblasť požiarnej bezpečnosti elektrických inštalácií a stavebných výrobkov na tento účel". Asociácia iniciovala zavedenie pojmov „požiarna konštrukcia“, „zhotoviteľ požiarnej konštrukcie“ a „osvedčenie požiarnej konštrukcie“ do národného právneho predpisu, ktoré sú základom pre určenie zodpovednosti zhotoviteľa za zhotovenú požiarnu konštrukciu na stavbe. 
Asociácia spolupracovala na tvorbe týchto predpisov:
Činnosť na európskej úrovni.
Od roku 2014 asociácia spolupracuje na úrovni európskych inštitúcií. Asociácia iniciovala prostredníctvom MDVRR SR niekoľko návrhov na zmeny európskych predpisov resp. návrhov na diskusiu o doposiaľ neriešených oblastiach stavebných výrobkov.

</doc>
<doc id="567237" url="https://sk.wikipedia.org/wiki?curid=567237" title="Černá stráň (prírodná pamiatka, okres Hradec Králové)">
Černá stráň (prírodná pamiatka, okres Hradec Králové)

Černá stráň je prírodná pamiatka ev. č. 2450 neďaleko obce Hradec Králové v okrese Hradec Králové. Oblasť spravuje Agentúra ochrany prírody a krajiny ČR.
Ochrana.
Predmetom ochrany je zmiešaný porast dubu, buku, lipy a hrabu s teplomilnou kvetenou.

</doc>
<doc id="567239" url="https://sk.wikipedia.org/wiki?curid=567239" title="Jelena Podkaminská">
Jelena Podkaminská



</doc>
<doc id="567240" url="https://sk.wikipedia.org/wiki?curid=567240" title="Brehuľa hnedá">
Brehuľa hnedá

Brehuľa hnedá (iné názvy: brehuľa obyčajná, brehuľa riečna;lat. "Riparia riparia") je malý vták z čeľade lastovičkovité. Hniezdi v Severnej Amerike a v Eurázii. Na Slovensku sa vyskytuje v nížinách a kotlinách do nadmorskej výšky 700 – . Podľa Medzinárodnej únie na ochranu prírody a prírodných zdrojov brehuľa hnedá patrí medzi najmenej ohrozené druhy, celková populácia klesá, v severnej Amerike bol za posledných 40 rokov zaznamenaný slabý, štatistiky nevýznamný pokles. Európska populácia má nejasný trend.
Opis.
Brehuľa hnedá meria a váži 11,5 – 16 g. Samček aj samička majú rovnaké zafarbenie. Vrchnú stranu majú hnedú alebo do siva. Cez hrvoľ prechádza sivohnedý priečny pás. Brada, hrdlo a spodná časť tela je biela. Letky, kormidlové perá a nohy sú tmavé. Mláďatá sa líšia svetlými béžovými okrajmi pierok.
Hlas.
Ozýva sa suchým "črip", poplašný hlas je krátke "pritt" a spev je tichý štebot.
Výskyt a stav na Slovensku.
Na Slovensku sa vyskytuje v nížinách a kotlinách všade tam, kde má možnosť hniezdiť. Vyhľadáva strmé brehy vôd a strmé steny v rôznych ťažobných miestach piesku a zeminy. Tieto biotopy podliehajú erózii. Brehuľa hnedá dokáže rýchlo obsadiť nové príležitosti.
Je to sťahovavý druh. Na jeseň odlieta v auguste a v priebehu septembra. Zimuje v strednej a severozápadnej Afrike, severoamerická populácia odlieta do Južnej Ameriky. Zo zimovísk sa vracia v druhej polovici apríla.
Odhadovaný počet hniezdnych párov je 10 000 – 20 000, došlo k poklesu populácie aj areálu o 20 – 50 % (r. 1999). Ekosozologický status v roku 2001 žiadny. V roku 2014 "NT* A2a" - takmer ohrozený.
Hniezdenie.
Hniezdia v kolóniách. Po návrate zo zimoviska začne samček ešte bez samičky vyhrabávať novú noru. Nora zohráva dôležitú úlohu pri tvorbe páru. Keď už má vyhrabaných prvých 10 – 15 či sadne si do vchodu a čaká okolo letiace samičky. Len čo sa niektorá objaví, vzlietne a urobí kruh okolo vchodu a pritom ju láka štebotavým spevom. Samička si vyberá a prezerá viaceré ponuky. Ak sa však rozhodne, pomáha pri stavbe a dôsledne bráni noru pred ďalšími samičkami. Ak ostane samček nespárený, presťahuje sa na inú časť kolónie a začne vyhrabávať novú noru. Ak si už pár vyhrabe 40 –  dlhú chodbu, vyhrabú si na konci komôrku s priemerom 10 – . Pri práci používajú nohy (hrabú pazúrmi), zobák a krídla. Vyhrabaný materiál vymetajú cúvaním. Na nohách majú k tomu účelu pevné pierka. Ku koncu prác je samička stále aktívnejšia a samček ju len sprevádza. Býva to približne 3 – 5 dní pred znášaním. V tom čase sa veľa pária a spolu nocujú v nore. Samček ju v tom období všade sprevádza.
V čase znesenia prvého vajíčka ešte nie je v komôrke žiadny hniezdny materiál. V priebehu znášanie ešte nanosia steblá tráv a pierka. Znášku tvorí 4 – 6 (2 – 7) vajíčok. Zahrievajú ich obaja rodičia, no hlavne samička. Samičke vypadnú na bruchu pierka, koža zvráskavie a viac sa prekrvuje, vytvorí sa hniezdna lysina. Holiatka sa vyliahnu za 12 – 16 dní. Obaja rodičia ich kŕmia 4 – 5-krát za hodinu. Pri love sa nevzdialia viac ako na 1 – .
Nová populácia opúšťa hniezdnu noru za 16 – 18 (22) dní a ešte ďalší týždeň ich rodičia kŕmia. Mláďatká sa stanú samostatné a opustia okolie hniezdiska. Časť rodičov sa pustí do druhého hniezdenia (júl).
Potrava.
Lovia nízko nad vodou veľkou rýchlosťou, až /h. Chytajú hmyz, vošky, mravcovité a podenky ("Ephemeroptera").
Ochrana.
Je zákonom chránená, spoločenská hodnota je 1000 € .
Brehuľa hnedá je druh európskeho významu, ktorý je kritériovým druhom v 5 chránených vtáčich územiach (Dunajské luhy, Laborecká vrchovina, Medzibodrožie, Chránené vtáčie územie Poiplie a Záhorské Pomoravie).
Druh je zaradený do Bernského dohovoru (Príloha II).

</doc>
<doc id="567241" url="https://sk.wikipedia.org/wiki?curid=567241" title="Riparia riparia">
Riparia riparia



</doc>
<doc id="567243" url="https://sk.wikipedia.org/wiki?curid=567243" title="Černá stráň">
Černá stráň

Černá stráň môže byť:

</doc>
<doc id="567245" url="https://sk.wikipedia.org/wiki?curid=567245" title="Zelená ulica (Bratislava)">
Zelená ulica (Bratislava)

Zelená je ulica v Bratislave v Starom Meste, ktorá patrí medzi stredoveké uličky vnútorného mesta.
Pomenovanie dostala podľa tzv. zeleného domu, ktorý sa používal ako miesto zasadania snemov, na usporadúvanie divadelných hier a boli tu mestské vínne pivnice na uskladnenie deviatkového vína.
Ulica spájala trh na dnešnom Hlavnom námestí so stredovekou obchodnou alebo Jantárovou cestou, dnes s Ventúrskou ulicou.

</doc>
<doc id="567246" url="https://sk.wikipedia.org/wiki?curid=567246" title="Rudolf Berlinger">
Rudolf Berlinger



</doc>
<doc id="567247" url="https://sk.wikipedia.org/wiki?curid=567247" title="Biela ulica (Bratislava)">
Biela ulica (Bratislava)

Biela ulica je ulica v Bratislave, v mestskej časti Staré Mesto. Je pomenovaná podľa bieleho náteru domov, ktoré boli prekreslené ornamentami. Pôvodne sa predpokladalo, že pomenovanie mala podľa bratislavského mešťana. V období socializmu, do 1. apríla 1991 mala názov Wolkrova ulica, poľa českého spisovateľa Jiřího Wolkra (1900 – 1924).
Ulica vznikla na prelome 15. a 16. storočia ako spojnica medzi stredovekou Jantárovou cestou a vtedajším trhom, dnes Michalskou ulicou. V roku 1880 mala 6 domov. Na ulici bývali obuvníci, zámočníci a volení mešťania, predávali sa tu sedlárske, hodinárske, farbiarske, chemické, kusové a metrážne výrobky. Dnes sa tu nachádza viacero reštaurácií, napr. U kráľa Mateja.

</doc>
<doc id="567248" url="https://sk.wikipedia.org/wiki?curid=567248" title="Zaklínač I. Posledné želanie">
Zaklínač I. Posledné želanie

Zaklínač I. Posledné želanie je prvá poviedková kniha Andrzeja Sapkowského. Opisuje príbehy zaklínača Geralta z Rivie, nájomného zabijaka príšer. Kniha má sedem hlavných príbehov.
Kniha bola preložená do viac ako dvadsať jazykov, vrátane slovenčiny. V poľštine vyšla v roku 2011 aj ako audiokniha.
postavy: Geralt z Rivie, Ciri, Yennefer, Triss Merigold.
Rasy: Zaklínači, Ľudia, Elfovia, Trpaslíci, Gnómovia, 

</doc>
<doc id="567252" url="https://sk.wikipedia.org/wiki?curid=567252" title="Brehuľa obyčajná">
Brehuľa obyčajná



</doc>
<doc id="567253" url="https://sk.wikipedia.org/wiki?curid=567253" title="Brehuľa riečna">
Brehuľa riečna



</doc>
<doc id="567255" url="https://sk.wikipedia.org/wiki?curid=567255" title="Prepoštská ulica">
Prepoštská ulica

Prepoštská je ulica v Bratislave, v mestskej časti Staré Mesto. 
Najstaršia písomná zmienka je o dláždení ulice v roku 1754, v roku 1786 sa spomína kníhtlačiareň Patzkó, v roku 1788 studňa a vodovodné potrubie, v roku 1807 kanalizácia.
V roku 1840 mala ulica 6 domov, v roku 1880 14 domov.

</doc>
<doc id="567257" url="https://sk.wikipedia.org/wiki?curid=567257" title="Francis Rossi">
Francis Rossi

Francis Rossi (rodným menom Francis Dominic Nicholas Michael Rossi; * 29. máj 1949, Londýn) je britský gitarista a spevák, zakladajúci člen skupiny Status Quo a dnes už jediný člen, ktorý v kapele pôsobí od jej vzniku v roku 1962. V skupine hrá sólovú gitaru a spieva. V roku 1996 vyšiel jeho prvý sólový album s názvom "King of the Doghouse", album mal malý úspech. 3. mája 2010 vyšlo jeho dlho očakávaný druhý sólový album. Album sa volá "One Step at a Time" a okrem nových skladieb sa na ňom objavila aj znovunahraná skladba „Caroline“ od Status Quo z roku 1973. 14. marca 2011 vydal koncertný album "Live at St. Luke’s London", ktoré vyšlo okrem CD aj na DVD a Blu-Ray. Podieľal sa tiež na albume Grahama Bonnet "Line-Up" z roku 1981 alebo na albume "Rhino’s Revenge" z roku 2000 od Rhino Edwardsa, tiež člena Status Quo.
Zaujímavosti.
V roku 2009 si nechal ostrihať vlasy, ktoré neskôr dal do súťaže časopisu "The Sun" a vyhral ich fanúšik Sharon Littleton. Od roku 2010 má titul OBE, ktorý získal v rovnaký rok, kedy ho získal jeho spoluhráč Rick Parfitt.

</doc>
<doc id="567261" url="https://sk.wikipedia.org/wiki?curid=567261" title="Captain Beyond">
Captain Beyond

Captain Beyond bola americká rocková kapela, ktorá vznikla v Los Angeles v Kalifornii v roku 1971.
História.
Pôvodný členovia boli spevák Rod Evans, gitarista Larry "Rhino" Reinhardt, basgitarista Lee Dorman a bubeník Bobby Caldwell.

</doc>
<doc id="567262" url="https://sk.wikipedia.org/wiki?curid=567262" title="Barry Hay">
Barry Hay

Barry Hay (rodným menom Barry Andrew Hay; * 16. august 1948, Faizabad, India) je holandský spevák, gitarista a flautista. Narodil sa v Indii, keď mal osem rokov, presťahoval sa s rodičmi do Holandska. Pôvodne žil v Amsterdame, odkiaľ sa neskôr presťahoval do Haagu. V roku 1967 potrebovala skupina Golden Earring náhradu za Fransa Krassenburgera, Hay miesto prijal a v skupine hrá dodnes. Hay je tiež autorom obalov k niekoľkým albumom skupiny. Podieľal sa tiež na skladbe „Sail Away To Avalon“ z albumu "The Final Experiment" skupiny Ayreon.

</doc>
<doc id="567264" url="https://sk.wikipedia.org/wiki?curid=567264" title="Doug Ingle">
Doug Ingle

Doug Ingle (rodným menom Douglas Lloyd Ingle; * 9. september 1948, Omaha, Nebraska, USA† 24. máj 2024) bol zakladajúci člen, klávesista, spevák a hlavný skladateľ skupiny Iron Butterfly. Na začiatku 70. rokov 20. storočia skupinu opustil a prešiel do popovej skupiny Stark Naked and the Car Thieves.
Biografia.
Jeho otec Lloyd bol organista v kostole a práve on ho zasvätil do hudby už v mladosti. Pre skupinu Iron Butterfly napísal najväčší hit „In-A-Gadda-Da-Vida“.

</doc>
<doc id="567267" url="https://sk.wikipedia.org/wiki?curid=567267" title="Sítovka">
Sítovka

Sítovka je prírodná pamiatka ev. č. 386 neďaleko mesta Hradec Králové v okrese Hradec Králové. Oblasť spravuje Agentúra ochrany prírody a krajiny ČR.
Ochrana.
Dôvodom ochrany je zachovanie pôvodného lesného zmiešaného porastu.

</doc>
<doc id="567268" url="https://sk.wikipedia.org/wiki?curid=567268" title="Danny Weis">
Danny Weis

Danny Weis (* 28. september 1948, Huntington Park, Kalifornia) je americký rockový gitarista.
Bol zakladajúcim členom Iron Butterfly a objavil sa na prvom singli kapely s názvom „Do not Look Down on Me“, ich druhom singli „Possession“ a ich debutovom albume "Heavy". Pred odchodom sa pripojil k skupine Rhinoceros.
Weiss žije v Toronte, kde pracuje ako nezávislý hudobník, často hrá s R &amp; B kapelou The Lincolns.

</doc>
<doc id="567269" url="https://sk.wikipedia.org/wiki?curid=567269" title="Polymerázová reťazová reakcia">
Polymerázová reťazová reakcia

Polymerázová reťazová reakcia (PCR, z angl. "polymerase chain reaction") je technika, ktorá umožňuje namnožiť určitý úsek molekuly DNA. Jej koncept vytvoril biochemik Kary Mullis v roku 1983, za čo bol v roku 1993 odmenený Nobelovou cenou za chémiu. Objav PCR významne prispel k rozvoju molekulárneho klonovania a výskumu proteínov a otvoril možnosť sekvenovať DNA. V medicíne sa používa na diagnostiku dedičných ochorení a detekciu infekčných chorôb, vo forenznej genetike na identifikáciu podľa DNA a tiež na určovanie otcovstva.
Princíp.
Princíp PCR je založený na činnosti DNA polymerázy, ktorá amplifikuje (množí) vlákno DNA v smere 5'-3'. DNA polymeráza však nedokáže syntetizovať nové vlákno DNA od začiatku, potrebuje na to tzv. primer, čo je krátky úsek DNA, ktorý je presne komplementárny s vláknom DNA, ktoré je potrebné amplifikovať (tzv. templátové vlákno alebo templát; porovnaj s replikáciou, pri ktorej bunka používa ako primer RNA). Pre PCR sú teda potrebné dva primery (pre amplifikáciu oboch vláken dvojvláknového DNA) a je potrebné poznať sekvenciu okrajových častí amplifikovaného úseku DNA, aby bolo podľa nej možné navrhnúť a syntetizovať primery. Tie sú v praxi dlhé okolo 18 nukleových báz. Ich presná dĺžka sa určuje tak, aby na amplifikovanú DNA (templát) nasadali pri teplote typicky okolo 60 °C (nad touto teplotou primery disociujú). Táto teplota sa nazýva nasadacia teplota (z angl. "annealing temperature") a je možné ju vypočítať pomocou prediktorov, z ktorých mnohé sú zadarmo dostupné na internete. Samotná polymerácia DNA polymerázami následne prebieha pri zvýšenej teplote (typicky 72 °C), preto sú pre tieto účely vyuzívané polymerázy izolované z organizmov žijúcich v extrémnych tepelných podmienkach a deriváty týchto polymeráz. Tento cyklus sa opakuje typicky 20 – 40-krát, pričom s každým cyklom rastie množstvo reťazcov DNA exponenciálne. Na začiatku každého cyklu sa navyše reakčná zmes zohrieva na vysokú teplotu (okolo 96 °C), vďaka čomu sa vlákna templátového DNA od seba oddelia a sú v nasledujúcich krokoch prístupné ako primerom, tak aj polymeráze.
DNA polymeráza.
Pre PCR sa dnes používajú geneticky upravené termostabilné DNA polymerázy, pôvodne izolované z organizmov žijúcich v extrémnych podmienkach. Prvá takáto polymeráza, ktorej geneticky upravené verzie sú dodnes používané, bola "Taq" polymeráza, izolovaná z organizmu" Thermus aquaticus" v Yellowstonskom národnom parku študentkou A. Chien ako súčasť jej diplomovej práce. Ďalšie komerčne bežne dostupné DNA polymerázy sú "Pfu" polymeráza (izolovaná z " Pyrococcus furiosus"), Deep Vent a "Vent" polymerázy (názvy naznačujú, že boli izolované z organizmov žijúcich pri hlbokomorských prieduchoch) a mnoho ďalších. Polymerázy z triedy A nemajú 3'-5' exonukleázovú aktivitu a chýba im tak schopnosť opravovať chyby – ich chybovosť je väčšia a pri ich použití je väčšia pravdepodobnosť vzniku mutácie. Polymerázy typu B na druhej strane 3'-5' exonukleázovú aktivitu majú a ich chybovosť je menšia (majú teda vyššiu tzv. fidelitu, teda presnosť replikácie).
Primery.
Syntéza oligonukleotidov je dnes plne automatizovaný proces. Na syntézu sa používajú deriváty deoxyribonukleotidov a ribonukleotidov, ktoré majú chránené reakčné skupiny, ktoré reagovať nemajú. Syntéza prebieha väčšinou v smere 3'-5' a 3'-koncový nukleotid je kovalentne spojený s pevnou fázou, ktorou sú typicky porézne sklo alebo makroporézny polystyrén.
Reakčný roztok.
PCR prebieha vo vodnom roztoku. Jeho nenahraditeľnou súčasťou sú horečnaté katióny, Mg2+, typicky v koncentrácii 0,5 – 5,0 mM, ktoré sú potrebné pre aktivitu DNA polymerázy. Ďalším typickým katiónom je katión draselný, K+ (35 – 100 mM).
Súčasťou roztoku často bývajú detergenty, typicky dimetylsulfoxid (DMSO), ktoré rozplietajú dvojzávitnicu DNA, zvyšujú tak nasadaciu teplotu primerov a zvyšujú reakčný výťažok. DMSO sa pridáva do PCR predovšetkým ak primery obsahujú zvýšený podiel GC párov nukleových báz.
Procedúra.
Typická polymerázová reťazová reakcia môže vyzerať nasledovne:
1. Iniciácia (10 min, 96 °C) – predohriatie reakčnej zmesi na 94 – 98 °C – Krok je potrebný pri použití konkrétnych DNA polymeráz, ktoré sú extrémne termostabilné a týmto krokom sú aktivované.2a. Denaturácia (30 s, 96 °C) – počiatočný krok cyklu. Reakčná zmes je zohriata na vysokú teplotu, pri ktorej disociujú dve vlákna dvojšróbovice DNA.2b. Nasadanie (30s, 60 °C) – nasadanie primerov.2c. Polymerácia (1 min, 72 °C) – DNA polymeráza syntetizuje novú DNA v smere 5' – 3': nasadá na primery a ďalej syntetizuje podľa templátovéj DNA.Kroky 2a – 2c sa cyklicky opakujú 20 – 40-krát.3. Elongácia (10 min, 72 °C) – čas a teplota, pri ktorej má DNA polymeráza možnosť dosyntetizovať prípadné nedosyntetizované jednovláknové úseky DNA.4. Ukončenie (4 °C) – reakčná zmes sa na konci PCR reakcie schladí a pri 4 °C môže byť krátku dobu skladovaná.Po ukončení PCR sú jej produkty typicky izolované a ich správna veľkosť je overovaná pomocou agarózovej elektroforézy.
Obmeny PCR.
RT-PCR.
RT-PCR, čiže polymerázová reťazová reakcia s reverznou transkriptázou, je obmena PCR, pri ktorej je najprv s použitím reverznej transkriptázy prepísaná izolovaná RNA do cDNA (čiže komplementárnej DNA) a tá je následne templátom pre PCR reakciu, ktorá danú cDNA namnoží. Táto metóda sa využíva pri výskume RNA, konkrétne pri určovaní, aká RNA sa v bunke nachádza. RNA je výhodné prepísať do DNA a následne pracovať s DNA, pretože DNA je omnoho stabilnejšia. RNA je citlivá na RNAázy, ktoré sú všadeprítomné.
qPCR.
Kvantitatívna PCR (qPRC, z angl. "quantitative PCR"), alebo aj PCR v reálnom čase (RT-PCR, z angl. "real-time PCR") je metóda, pomocou ktorej je možné presne stanoviť množstvo DNA alebo RNA (v prípade RNA je kombinovaná s PCR s reverznou transkripciou). Princíp je založený na tom, že do reakčnej zmesi sa pridáva fluorescenčné farbivo, ktoré fluoreskuje po naviazaní len na dvojvláknovú DNA. Prístroje pre qPCR, na rozdiel od klasických PCR prístrojov, sú schopné merať fluorescenciu reakčnej zmesi po prebehnutí každého cyklu. S každým cyklom je tak možné pozorovať nárast signálu. Čím je väčšie množstvo templátového DNA vo vzorke, tým skôr (pri nižšom cykle) signál prekračuje arbitrárne stanovenú prahovú hodnotu. qPCR sa vo výskume používa na kvantifikáciu génovej expresie konkrétnych génov, využitie má tiež v diagnostike a priemysle.

</doc>
<doc id="567270" url="https://sk.wikipedia.org/wiki?curid=567270" title="PCR">
PCR



</doc>
<doc id="567273" url="https://sk.wikipedia.org/wiki?curid=567273" title="Mike Pinera">
Mike Pinera

Mike Pinera (* 29. september 1948, Tampa, Florida – † 20. november 2024) bol americký rockový gitarista, ktorý začal profesionálne hrať v neskorých osemdesiatych rokoch so skupinou Blues Image. Po rozpade tejto skupiny sa pripojil k Iron Butterfly a neskôr založil skupinu Ramatam. Pinera bol potom jedným zo zakladajúcich členov kapely The New Cactus Band, predtým známej ako Cactus. Bol tiež gitarista Alice Coopera od roku 1980 do 1983.

</doc>
<doc id="567274" url="https://sk.wikipedia.org/wiki?curid=567274" title="Katetrizácia močového mechúra">
Katetrizácia močového mechúra

Cievkovanie (katetrizácia) je zavedenie sterilného močového katétra močovou rúrou do močového mechúra. Močový katéter je latexová alebo silikónová hadička, ktorá sa zavádza len v nevyhnutnom prípade, pretože cievkovanie je spojené s rizikom infekcie močových ciest, močového mechúra prípadne obličiek.
Cieľom cievkovania je:
Druhy močových katétrov.
Močové katétre sú pomenované podľa autorov, ktorí ich ako prví použili. Ich priemer a obvod sa určuje podľa Charriérovej stupnice (°Ch). Táto stupnica je delená na 1/3 mm; tzn. priemer katétra Ch 18 je 6 mm. Čísla sú uvedené na konci katétra. Najčastejšie sa používajú močové katétre 18 – 24 °Ch. Čím vyššie je číslo, tým je väčší priemer močového katétra. Močové cievky sú dlhé 33 – .

</doc>
<doc id="567275" url="https://sk.wikipedia.org/wiki?curid=567275" title="Jerry Penrod">
Jerry Penrod

Jerry „The Bear“ Penrod (* 25. september 1946 San Diego, Kalifornia, USA) je americký basgitarista.
V roku 1966 sa stal členom skupiny Iron Butterfly, s ktorou nahral v októbri 1967 jej prvý album nazvaný "Heavy". Na albume hrá na basgitaru a v skladbe „Look for the Sun“ spieva hlavné vokály. Ešte pred jeho vydaním v januári 1968 ho v skupine nahradil Lee Dorman. Koncom roku 1967 prešiel do skupiny Rhinoceros, v ktorej pôsobil aj jeho spoluhráč z Iron Butterfly, gitarista Danny Weis. Penrod však skupinu opustil krátko po vydaní prvého albumu "Rhinoceros".

</doc>
<doc id="567277" url="https://sk.wikipedia.org/wiki?curid=567277" title="Erik Brann">
Erik Brann

Erik Brann (* 11. august 1950, Pekin, Illinois† 25. júl 2003, Los Angeles, Kalifornia) bol americký rockový gitarista, najviac známy ako člen skupiny Iron Butterfly, do ktorej prišiel vo svojich sedemnástich rokoch a nahral s ňou jej najznámejšie album "In-A-Gadda-Da-Vida".
Kariéra.
Jeho prvá skupina sa volala "The Paper Fortress", ale nič s touto skupinou nevydal, žiadny singel ani album. Keď v roku 1967 zháňala skupina Iron Butterfly gitaristu, mali veľký výber. Približne štyridsať gitaristov prišlo na výberové konanie, ale len Erik Braunn sa stal gitaristom skupiny. So skupinou odohral veľa koncertov a stretol sa tak s najväčšími hudobníkmi tej doby, napríklad so skupinou Cream alebo Jimi Hendrixom. Podieľal sa na všetkých štúdiových albumoch Iron Butterfly okrem albumu "Metamorphosis". Po prvom odchode z Iron Butterfly prešiel k skupine "Flintwhistle", s ktorou nič nevydal, pretože sa v roku 1974 znovu k Iron Butterfly vrátil a vydal s nimi dva albumy. Zo skupiny v roku 1976 odišiel a začal sa venovať sólovej kariére. V roku 2003 zomrel na infarkt.

</doc>
<doc id="567279" url="https://sk.wikipedia.org/wiki?curid=567279" title="Keith Ellis">
Keith Ellis

Keith Ellis (* 19. marec 1946, Matlock, Anglicko† 12. december 1978, Darmstadt, Nemecko) bol anglický basgitarista.
Kariéra.
V šesťdesiatych rokoch pôsobil v beatovej skupine The Koobas. V rokoch 1968 až 1969 bol členom skupiny Van der Graaf Generator a neskôr krátko hral v kapele Juicy Lucy. V rokoch 1975 až 1977 bol členom skupiny Boxer. V roku 1978 sa stal členom skupiny Iron Butterfly, s ktorou odohral turné po Nemecku. Zomrel počas tohto turné v meste Darmstadt vo veku tridsiatich dvoch rokov. Hudobník Peter Hammill, člen skupiny Van der Graaf Generator, mu venoval pieseň „Not for Keith“ zo svojho albumu "pH7".

</doc>
<doc id="567281" url="https://sk.wikipedia.org/wiki?curid=567281" title="Podjazd (Bratislava)">
Podjazd (Bratislava)

Podjazd je spojovacia ulička medzi Michalskou a Ventúrskou na jednej strane a Klariskou ulicou na druhej strane v Bratislave v Starom Meste.

</doc>
<doc id="567282" url="https://sk.wikipedia.org/wiki?curid=567282" title="Front side bus">
Front side bus



</doc>
<doc id="567283" url="https://sk.wikipedia.org/wiki?curid=567283" title="Medná krava">
Medná krava

Medná krava, tiež medová krava () je druh včelieho úľa pre bio chov včely medonosnej.
Od najbežnejšieho Langstrothovho úľa, sa líši tým, že sa do mednej kravy nevkladajú medzisteny. Včely v mednej krave stavajú dielo neusporiadane a náhodne. Pre vnesenie aspoň minimálneho poriadku do stavby včelieho diela je možné na hornú hranu vnútorného priestoru mednej kravy umiestniť lúčky s hranami, ktoré nútia včely začať stavbu diela práve na nich. Medná krava nevyužíva klasické rámčeky a tak jej rozmery nie sú normalizované. Príkladom je ozdobný úľ pôvodne určený pre chov včiel na plástoch, neskôr vnútorne prestavaný na malú mednú kravu. Existujú však odporúčania pre stavbu, napr. Úľ podľa Dennisa Murrella. Tento úľ je vhodný najmä v miestach, kde nie je prioritou získanie včelárskych produktov, ale opeľovanie ovocných stromov v záhradách a sadoch.

</doc>
<doc id="567286" url="https://sk.wikipedia.org/wiki?curid=567286" title="Europoslanec">
Europoslanec



</doc>
<doc id="567292" url="https://sk.wikipedia.org/wiki?curid=567292" title="Farská ulica (Bratislava)">
Farská ulica (Bratislava)

Farská ulica je ulica v Bratislave, v mestskej časti Staré Mesto. 
Vznikla výstavbou kláštora cistercitiek v prvej polovici 13. storočia, pomenovaná bola však až v 18. storočí. V roku 1880 mala tri domy a názov Nová ulička ("Neugassel"). Neskôr bola premenovaná na "Pfarrgasse", "Plébánia utca".
Nachádza sa tu rímskokatolícky farský úrad pri Katedrále svätého Martina, kostol a kláštor klarisiek, domy kanonikov bratislavskej kapituly a dómskeho farára.

</doc>
<doc id="567293" url="https://sk.wikipedia.org/wiki?curid=567293" title="Klobučnícka ulica (Bratislava)">
Klobučnícka ulica (Bratislava)

Klobučnícka ulica je ulica v Bratislave, v mestskej časti Staré Mesto. Spája Primaciálne námestie a Námestie SNP.
Vznikla koncom 18. storočia po prerazení mestských hradieb a asanovaní budov postavených pri hradbách, ktoré uzatvárali Primaciálne námestie od Nedbalovej ulice po Námestie SNP. Rovnaký názov mala dnešná Nedbalova, až koncom 18. storočia sa začalo pre dnešnú Nedbalovu používať označenie "Veľká Klobučnícka".
Od roku 1890 tu bola škola, v roku 1910 stará tržnica, v roku 1930 tu boli postavené mestské domy, v roku 1937 tu bola zriadená regulačná zastavovacia úprava.

</doc>
<doc id="567294" url="https://sk.wikipedia.org/wiki?curid=567294" title="Kostolná ulica (Bratislava)">
Kostolná ulica (Bratislava)

Kostolná ulica je ulica v Bratislave, v mestskej časti Staré Mesto.
Spája Primaciálne a Hlavné námestie.
Nachádza sa tu jezuitský kostol a kláštor z roku 1637, a stará radnica. Pôvodne mala toto pomenovanie dnešná Kapitulská ulica, po výstavbe jezuitského kostola svätého Spasiteľa bola pomenovaná táto ulica medzi radnicou a kostolom ako Kostolná, neskôr ako Radničná.

</doc>
<doc id="567295" url="https://sk.wikipedia.org/wiki?curid=567295" title="Front Side Bus">
Front Side Bus



</doc>
<doc id="567297" url="https://sk.wikipedia.org/wiki?curid=567297" title="Boeing 307 Stratoliner">
Boeing 307 Stratoliner

Boeing Model 307 Stratoliner (u Pan American známy ako Strato-Clipper, v amerických vzdušných silách označovaný ako C-75) bolo prvé dopravné lietadlo s pretlakovou kabínou pre cestujúcich. Vďaka nej mohlo lietať vo väčších výškach (približne 6 000 m), kde ho už príliš neovplyvňovalo počasie. Model 307 mal päťčlennú posádku a kapacitu 33 cestujúcich. Prvýkrát k posádke patril aj letový inžinier.
História.
Celkovo bolo vyrobených 10 Stratolinerov. Prvý let nového typu sa uskutočnil 31. decembra 1938. Od roku 1940 lietali na linke medzi Los Angeles a New Yorkom a do rôznych destinácií v Latinskej Amerike.
Multimilionár Howard Hughes si 13. júla 1939 kúpil jeden Stratoliner verzie SB-307B (výr. č. 1997, NC19904) pre osobnú potrebu a nechal si ho prestavať na luxusný „lietajúci byt“. V roku 1948 bol ten istý stroj odpredaný ropnému magnátovi Glennovi McCarthyovi. Ten ho v roku 1962 predal E.K. Noldovi, potom stroj vlastnila organizácia Florida Jet Research Corporation. Tak stroj skončil v Hollywoode u Investors Enterprises Inc., aby bol vzápätí predaný späť na Floridu ďalšiemu milionárovi J.E. McCaughtryovi. Svoju dlhú službu stroj ukončil v roku 1965, keď ho zničil hurikán Cleo na Floridskom letisku vo Fort Lauderdale.
Jediný dochovaný Boeing 307 (výr. č. 2003, NC19903) je vystavený v Smithsonian Museum's Steven F. Udvar-Hazy Center. Na svojom poslednom lete pred predaním do múzea 29. marca 2002 tento stroj havaroval, keď mu postupne vypovedali službu všetky motory. Zrútil sa do zátoky Elliott Bay v Seattle v štáte Washington.

</doc>
<doc id="567298" url="https://sk.wikipedia.org/wiki?curid=567298" title="Fakulta práva Janka Jesenského">
Fakulta práva Janka Jesenského



</doc>
<doc id="567301" url="https://sk.wikipedia.org/wiki?curid=567301" title="Jeff Sessions">
Jeff Sessions

Jefferson Beauregard "Jeff" Sessions III (* 24. december, 1946, Selma, Alabama, USA) je 84. generálny prokurátor Spojených štátov amerických. V rokoch 1997 až 2017 bol mladší senátor, reprezentant Alabamy. Do amerického senátu bol zvolený v roku 1996, z funkcie odstúpil 8. februára 2017. Je člen republikánskej strany.
18. novembra 2016 tím zvoleného prezidenta Donalda Trumpa oznámil, že Jeff Sessions by mal v novej administratíve zastávať post Generálneho prokurátora Spojených štátov. Do funkcie bol potvrdený 52 hlasmi, proti nemu hlasovalo 47 senátorov. Prísahu zložil 9. februára 2017. 
Životopis.
Jeff Sessions sa narodil v Selme, v štáte Alabama. Na Huntingdon College získal v roku 1969 titul Bachelor of Arts. Potom nastúpil na University of Alabama School of Law, kde získal v roku 1973 právnický titul. V rokoch 1973 až 1986 bol v zálohe americkej armády.
Sessions a jeho žena Mary majú tri dospelé deti, Mary Abigail, Ruth Walk, a Sama, a šesť vnúčat, Jane Ritchie, Jim Beau, Gracie, Alexa, Sophia, a Hannah.
Kariéra.
V rokoch 1981 až 1993 bol prokurátorom južného okresu štátu Alabama. Od roku 1995 do roku 1997 bol generálnym prokurátorom štátu Alabama. 
Od 3. januára 1997 zastupuje Sessions štát Alabama v americkom senáte. Vo funkcii bol znovuzvolený v roku 2002 a 2008. V roku 2014 nemal žiadneho vyzývateľa a vďaka tomu nastúpil už na svoje štvrté volebné obdobie. 
Názory.
Alabama je jeden z najkonzervatívnejších štátov USA a aj senátor Sessions bol jedným z najtvrdších konzervatívcov v americkom senáte. Podporoval vojnu v Iraku, je jedným z najväčších oponentov udelenia amnestie nelegálnym imigrantom. Takisto vystupuje proti homosexuálnym manželstvám a potratom. V prezidentskej kampani 2016 podporil republikánskeho kandidáta Donalda Trumpa.
Vo funkcii generálneho prokurátora sa snaží o zastavenie ilegálnej imigrácie a pašovania drog, zasadzuje sa o zvýšenie deportácií a boj proti kriminalite.

</doc>
<doc id="567302" url="https://sk.wikipedia.org/wiki?curid=567302" title="Jefferson Beauregard Sessions">
Jefferson Beauregard Sessions



</doc>
<doc id="567303" url="https://sk.wikipedia.org/wiki?curid=567303" title="FK Pohronie Žiar nad Hronom Dolná Ždaňa">
FK Pohronie Žiar nad Hronom Dolná Ždaňa



</doc>
<doc id="567305" url="https://sk.wikipedia.org/wiki?curid=567305" title="Fiorello La Guardia">
Fiorello La Guardia



</doc>
<doc id="567307" url="https://sk.wikipedia.org/wiki?curid=567307" title="Zoznam europoslancov SR (2014 – 2019)">
Zoznam europoslancov SR (2014 – 2019)

Toto je zoznam slovenských europoslancov vo funkčnom období 2014 – 2019 zvolených vo voľbách do Európskeho parlamentu v roku 2014. 
Slovensko malo v tomto funkčnom období 13 europoslancov. 
Vladimír Maňka bol aj členom Predsedníctva Európskeho parlamentu, keď bol 18. januára 2017 zvolený do funkcie kvestora.
Členom predsedníctva sa stal ako vôbec prvý Slovák.

</doc>
<doc id="567309" url="https://sk.wikipedia.org/wiki?curid=567309" title="Supertropický deň">
Supertropický deň

Supertropický deň je v meteorologickej terminológii pracovný názov pre deň (resp. ľubovoľných 24 hodín), počas ktorého maximálna teplota vzduchu dosiahne 35 °C a viac. Ide zatiaľ o pracovný názov pre deň s extrémne vysokou dennou teplotou vzduchu a je používaný Slovenským hydrometeorologickým ústavom v snahe podrobnejšie kategorizovať dni s výskytom mimoriadne vysokých teplôt vzduchu. Ide najmä o snahu rozlíšiť ho od tropického dňa. Termín bežne preberajú aj niektoré médiá a klimatológovia. Český hydrometeorologický ústav tento názov nepoužíva, objavuje sa však v médiách a na sociálnych sieťach.

</doc>
<doc id="567313" url="https://sk.wikipedia.org/wiki?curid=567313" title="Epichares z Atén">
Epichares z Atén

Epichares alebo Epicharés ("Epichares", iný prepis: "Epicharés") bol olympijský víťaz v behu dorastencov na jedno stadion v roku 396 pred Kr.
Epichara z Atén na 96. olympijských hrách korunovali olivovým vencom za víťazstvo v behu dorastencov na jedno stadion. V Olympii sa táto disciplína zaviedla v roku 632 pred Kr. a jej prvým víťazom bol Polyneikes z Élidy.
Olympionik Epichares bol synovcom aténskeho politika Aristokrata (jedného z veliteľov odsúdeného na smrť po námornej bitke pri Arginúsach v roku 406 pred Kr.) O päťdesiat rokov neskôr Epicharov vnuk, tiež Epichares, vo svojom prejave s hrdosťou pripomína olympijské víťazstvo svojho starého otca, aby zapôsobil na porotu. 

</doc>
<doc id="567315" url="https://sk.wikipedia.org/wiki?curid=567315" title="Zoznam chránených území v okrese Havlíčkův Brod">
Zoznam chránených území v okrese Havlíčkův Brod

Toto je zoznam chránených území v okrese Havlíčkův Brod aktuálny k júlu roku 2020, v ktorom sú uvedené chránené územia v oblasti okresu Havlíčkův Brod.
 |

</doc>
<doc id="567316" url="https://sk.wikipedia.org/wiki?curid=567316" title="Aristokrates">
Aristokrates

Aristokrates alebo Aristokratés ("Aristokrates", iný prepis: "Aristokratés") môže byť:

</doc>
<doc id="567320" url="https://sk.wikipedia.org/wiki?curid=567320" title="Sochorov">
Sochorov

Sochorov je prírodná pamiatka ev. č. 2081 neďaleko obce Herálec v okrese Havlíčkův Brod v nadmorskej výške 512 – 518 metrov. Oblasť spravuje AOPK Havlíčkův Brod.
Ochrana.
Predmetom ochrany je lokalita s výskytom chránených druhov rastlín a živočíchov

</doc>
<doc id="567332" url="https://sk.wikipedia.org/wiki?curid=567332" title="MBK Karlovka Bratislava">
MBK Karlovka Bratislava

MBK Karlovka Bratislava (Mládežnícky basketbalový klub Karlovka Bratislava) je mužský basketbalový klub pôsobiaci v Bratislave, hlavnom meste Slovenska. Klub je pravidelným účastníkom ligových súťaží v minibasketbalových, žiackych, dorasteneckých i seniorských kategóriách. Jej seniorský tím VŠEMvs Karlovka Bratislava je účastníkom basketbalovej extraligy mužov. Klub vznikol v roku 2003 a od svojho založenia sa zameriava a dáva príležitosť výhradne slovenským hráčom a trénerom.
Filozofia klubu.
Už od svojho založenia bol cieľom klubu dať deťom možnosť športovať a rozvíjať ich basketbalové zručnosti. Prízvuk vedenia teda spočíva na mládežníckej pyramíde, ktorú klub postupne vystaval od prípraviek, až po najcennejšie dorastenecké kategórie kadetov a juniorov. Z toho vychádza aj postoj súčasného vedenia extraligového klubu, ktoré nechce v tíme zahraničných hráčov. Deklarovali to už pri vstupe do najvyššej súťaže v roku 2014, svoje stanovisko zopakoval prezident klubu Ľuboš Cibák aj v roku 2015. "„Pokiaľ budem ja na svete, filozofia klubu postavená na výlučne slovenských hráčov sa meniť nebude,“" prízvukoval. Aj vďaka tomu dostali možnosť zahrať si v úvodných dvoch sezónach medzi elitou takmer tri desiatky slovenských basketbalistov, čím sa nemôže pýšiť žiadny iný slovenský extraligový klub.
Karlovka je mladý komunitný klub, ktorý spojil basketbalových nadšencov pôvodom z celého Slovenska. Funkcionári sa pokúšajú vytvoriť moderný, komunitný basketbalový klub, rešpektovaný doma i v zahraničí, systematicky fungujúci vo všetkých vekových a výkonnostných kategóriách hráčov, trénerov a športových priaznivcov, ktorý zabezpečuje na vrcholovej, výkonnostnej i rekreačnej úrovni športovú prípravu, výchovu a rozvoj osobnosti mladých športovcov, prostredníctvom princípov kolektívneho športu basketbal. Od nej sa odvíja strategický cieľ – dosiahnuť dominantné postavenie medzi basketbalovými klubmi v Bratislave i na Slovensku.
História klubu.
MBK Karlovka bola založená rodičmi hráčov, ktorí fungovali ako jedna z prípraviek klubu BK Inter Bratislava v mestskej časti Karlova Ves v roku 2003. Po rozhodnutí vedenia klubu ďalej neorganizovať a nefinancovať túto mládežnícku prípravku, sa iniciatívy chopili rodičia dotknutých hráčov. Iniciátormi boli najmä Ján Kubo a Pavol Dulovič, s podporou zvyšných rodičov a vtedajších trénerov Mareka Bulíka a Zuzany Veľasovej založili občianske združenie MBK Karlovka Bratislava, ktoré pokračovalo ďalej v už rozbehnutej práci, ale už samostatne.
Začiatky boli pre novovzniknutý klub neľahké. Celý klub vtedy tvorilo vlastne iba družstvo ročníka 1990/91 a stál na ľuďoch, ktorých možno spočítať na prstoch jednej ruky. Na začiatku málokto veril, že klub bude do budúcnosti naozaj životaschopný a bude schopný konkurovať ostatným basketbalovým klubom. Významným zlomom v riadení i smerovaní mládežníckeho klubu bol príchod súčasného prezidenta MBK Karlovka Ľuboša Cibáka, ktorý načrtol svoju víziu a získal pre ňu mladého ambiciózneho trénera Františka Kubalu. Spoločnými silami spolu s ostatnými členmi vedenia klubu sa postupnými krokmi pustili „zospodu“ do budovania mládežníckej pyramídy, trénerského teamu, basketbalového programu, priestorového, materiálneho, personálneho, finančného i marketingového zabezpečenia klubu. Posledný poltucet rokov sú tímy MBK Karlovka súčasťou tých najlepších na Slovensku a za dosiahnuté výsledky a snahu hráčov i trénerov boli neraz odmenený tými najcennejšími kovmi, či nomináciami hráčov, trénerov, asistentov, či teamových manažérov do reprezentácií Slovenska.
Mládežnícke tímy.
Za zrod MBK Karlovka považujeme ukončenie spolupráce BK Inter Bratislava s basketbalovou prípravkou na Dlhých dieloch v Karlovej Vsi. Po nultej sezóne 2002/03 tak začala Karlovka v nasledujúcom ročníku písať svoju históriu jedným tímom mladších minibasketbalistov. Už v nasledujúcom roku sa k dvom tímom mladších a starších minibasketbalistov pridala prvá prípravka v gescii MBK Karlovka. Ako mladí basketbalisti starli, postupne MBK Karlovka otvárala ďalšie ročníky. Veci sa rozhýbali najmä po tom, ako sa do čela klubu postavil Luboš Cibák a ten pritiahol do klubu Františka Kubalu. "S prezidentom klubu sme sa dohodli, že do piatich rokov sa posnažíme vybudovať kompletnú mládežnícku pyramídu, ktorá bude stáť na pevných nohách. Každý rok som sa snažil pritiahnuť min. dvoch nových trénerov, zriadiť 2 nové prípravky pre loptové a pohybové hry a otvoriť jednu novú súťažnú kategóriu," povedal F. Kubala.
Po piatich rokoch, v sezóne 2007/08, otvorila Karlovka prvýkrát kadetský tím, čím zavŕšila rozvoj mládeže na vertikálnej osi. V ďalších rokoch pridávali funkcionári ďalšie tímy, dopĺňali prázdne ročníky deťmi z iných častí mesta a otvárali prípravky po celej Bratislave. Vo svojej 12. sezóne (2014/2015) sa Karlovka mohla pýšiť viac ako 250 registrovanými hráčmi, 5 minibasket centrami a tuctom prípraviek.
Seniorský tím.
Postupné starnutie hráčov a záujem v Bratislave bývajúcich basketbalistov vyústilo do logického kroku. V roku 2006/07 sa prvýkrát objavili v Karlovke seniori. Tí v sezóne 2012/13 oslavovali prvenstvo v 1. lige mužov a keďže svoju dominanciu zopakovali aj o rok, rozhodlo sa vedenie o vstup nováčika do extraligy. Najvyššia súťaž mala tak po dlhšej dobe opäť desiatich účastníkov. "„Chceme byť oživením najvyššej súťaže, v ktorej pravdepodobne ako jediní budeme vystupovať ako čisto slovenský tím, a takmer čisto študentský tím. Nepreferujeme výsledkové ciele, chceme sa v lige aklimatizovať a svojím prístupom potrápiť i historickejšie, či bohatšie Slovenské kluby,"" hovoril pred sezónou šéftréner klubu František Kubala. Vo svojej prvej sezóne Karlovka splnila a v niektorých prípadoch dokonca prekonala svoje očakávania, skončila na šiestom mieste a postúpila do play-off.
Ostatné tímy.
Pod MBK Karlovka patria aj ďalšie tímy, ktoré hrajú lokálne súťaže. Old Boys, vysokoškolský tím VŠEMvs a KP Karlovka Multichuys, ktorí hrajú Bratislavskú mestskú basketbalovú ligu. Práve v mestskej lige sa Karlovka tešila z troch strieborných miest a jedného majstrovského titulu.
Karlovka v extralige.
Po tom, ako vyhrala MBK Karlovka prvú ligu aj druhýkrát, rozhodlo sa vedenie prihlásiť klub do Eurovia Slovenskej basketbalovej ligy. Tam vystupuje od sezóny 2014/15 pod menom VŠEMvs Karlovka Bratislava. Hlavným partnerom extraligového tímu sa stala Vysoká škola ekonómie a manažmentu verejnej správy v Bratislave.
2012 - 2014: Odmietnutý postup.
Vstup MBK Karlovka do extraligy nebol automatický. Seniorský tím sa postupne prebojoval do prvej ligy, ktorú v sezóne 2012/13 vyhral. Napriek tomu sa vedenie tímu rozhodlo do extraligy nevstúpiť. Vedenie klubu sa rozhodlo pokračovať v budovaní tímu a zlepšovaní fungovania klubu na viacerých úrovniach. Vo svojom stanovisku to uviedol prezident klubu Ľuboš Cibák: "„Výkonný výbor MBK Karlovka prijal stratégiu, v rámci ktorej chce dobudovať štruktúru klubu, vyriešiť situáciu týkajúcu sa haly, tréningového centra, logistického a finančného zabezpečenia tak, aby sme boli v nasledujúcich sezónach schopní zabezpečiť zo všetkých stránok účasť jednotlivých družstiev nielen v mládežníckych kategóriách, ale aj v seniorských vrátane extraligy mužov."" Vtedajším trénerom seniorského tímu bol Richard Ďuriš.
Už v poslednej prvoligovej sezóne 2013/14 ťahala Karlovku trojica Michal Kožár, Lukáš Hoferica a hrajúci tréner Richard Ďuriš. V tíme sa objavili aj mladší perspektívni hráči ako vtedy len 17-ročný David Abrhám, 18-ročný Dalibor Hlivák, ktorí ostali v prvom tíme aj v ďalších rokoch medzi slovenskou elitou. Karlovka sa na extraligovú sezónu pripravovala dlhodobo už v prvej lige. Odohrala viacero prípravných stretnutí s extraligovými tímami, ktoré nastavili prvoligistovi zrkadlo. 
20142016: Medzi elitou s Milanom Černickým.
Vo svojej premiérovej sezóne sa VŠEMvs Karlovka Bratislava stala nepríjemným súperom, ktorý bojoval o stred tabuľky a zároveň neraz trápil silnejších súperov. Tím viedol skúsený coach Milan Černický, ktorý pracoval z väčšej časti s tímom, ktorý sa prebojoval do SBL. "Je to unikát a zároveň novinka v slovenskej extralige. Musím priznať, že ma to veľmi zaujalo. Viem, že v Karlovke už dlhé roky odvádzajú pri výchove mladých talentov kvalitnú prácu. Som presvedčený, že nebudeme v lige len do počtu a hrať iba o posledné priečky. Ani ostatné kluby nebudú pracovať s veľkými rozpočtami a chcú hrávať so slovenskými hráčmi. Žiadna iná organizácia ich však nemá toľko na kvalitatívnej úrovni ako Karlovka. A to si myslím, že môže byť našou výhodou," povedal po podpise zmluvy tréner Milan Černický.S bilanciou 15 výhier a 22 prehier sa Karlovka umiestnila na šiestom mieste. Svoju premiéru v najvyššej slovenskej súťaži označil manažér František Kubala ako najťažšiu v jeho doterajšej kariére v klube. Dodal ale, že z fungovania A tímu uňho prevládajú najmä pozitívne emócie. "Dokázali sme na svoju stranu strhnúť viacero fanúšikov, nie len na domácom ihrisku, ale aj na palubovkách súperov. Fanúšikovia nám fandili a podporovali náš projekt. Určite sme si vedomí viacerých chýb a nedostatkov v našom fungovaní v najvyššej súťaži, ktoré pre nás znamenajú výzvy na zlepšenie do ďalších sezón," povedal František Kubala. 
Vo svojom druhom ročníku sa chcela Karlovka zlepšiť aspoň o jednu priečku. To sa ale tímu z Bratislavy nepodarilo. Jedným z dôvodov mohol byť fakt, že sa do extraligy neprihlásila ani Banská Bystrica a ani Handlová, ktorá si vyžiadala divokú kartu a ročnú prestávku na rekonštrukciu športovej haly. "„Nie je jednoduché zohnať po sezóne toľko finančných prostriedkov, aby sme stihli vymeniť palubovku a aj zostaviť tím pre novú sezónu,“" povedal manažér MBK Handlová Ivan Kartáč. Oba celky pritom boli v ročníku 2014/15 vyrovnaným súperom mladšieho z bratislavských tímov. Druhou príčinou horšieho postavenia v tabuľke bola negatívna séria prehier, v ktorých hráči Karlovky pôsobili až bezradne. Mnoho zo zápasov so silnejšími tímami prehrali už v prvom polčase, so svojimi konkurentmi v boji o 6. priečku ťahali zväčša tiež za kratší koniec. Na konci sezóny ale prišlo rapídne zlepšenie. Manažér František Kubala odhalil, že za zlepšením herného prejavu i výsledkov Karlovky, je zmena prístupu. Tak zo strany vedenia, ako i hráčov. Jednotlivé opatrenia vysvetľoval manažér takto: "Stanovili sme si päticu interných opatrení týkajúcich sa tréningového procesu v nádeji, že nám pomôžu dosiahnuť nanovo zadefinovaný cieľ. Opatrenia zahŕňali oblasť prípravy tréningov, prípravy na zápas a skautingu súperov, komunikácie trénerov s hráčmi, sústredenie sa na individuálny rozvoj hráčov, zvýšenie agresivity a nasadenia v tréningovom procese. Rozdelili sme tiež zodpovednosť medzi hlavného trénera a asistentov. Za ofenzívnu zodpovedá Milan Černický a asistenti Peter Ivanovič s Braňom Brliťom za defenzívu tímu." Práve obrana podľa neho v minulosti krívala "na jednu a niekedy aj dve nohy" Karlovka napokon obsadila konečné siedme miesto. 
Pred sezónou chcelo vedenie posilniť extraligistov najmä v podkošovom priestore. K tímu sa pripojil skúsený center Braňo Brliť, ktorý musel predchádzajúcu sezónu predčasne ukončiť pre zdravotné problémy a aj forvard Juraj Hašan. Ďalším novým menom na súpiske Karlovky bol Matúš Jurčina, mladý rozohrávač, ktorý po poslednej finálovej sérii oslavoval titul majstra Slovenska s tímom MBK Rieker COM-therm Komárno. 
2016 - 2017: Pod taktovkou Petra Ivanoviča.
V júli 2016 predstavilo vedenie basketbalového tímu meno svojho nového hlavného trénera. Stal sa ním dovtedajší asistent Milana Černického Peter Ivanovič, ktorý má za sebou aj bohatú hráčsku kariéru na Slovensku i v Česku. "Peter bol jedným z piatich kandidátov na pozíciu hlavného trénera, ale keďže jeho trénerské pôsobenie je dlhodobo spojené výhradne s Karlovkou, oslovili sme ho s ponukou ako prvého," povedal vtedy šéftréner klubu František Kubala. Trénerský tím "extraligistu" posilnil český tréner Tomáš Polák, ktorého dovtedy zamestnával tím Inter Bratislava, na druhé miesto asistenta sa posadil František Kubala, ktorý sa stal zároveň aj manažérom A-tímu. 
Mládež.
Na mladých basketbalistoch stojí projekt Karlovky. Po príchode Františka Kubalu na pozíciu manažéra v roku 2007 bolo jeho hlavnou úlohou dotvoriť kompletnú základňu mladých basketbalistov. To sa v priebehu piatich rokov podarilo a tak disponuje MBK Karlovka kompletnou pyramídou mladých basketbalistov a širokou trénerskou základňou. Prezident klubu Ľuboš Cibák považuje seniorský tím za "špičku ľadovca". Výsledkom práce s mládežou je viacero úspechov Karlovky - či už osobných, alebo tímových. Partnerským klubom MBK Karlovka je mládežnícky basketbalový tím Gabbo Senec.
Minibasket liga.
Minibasket liga je určená pre začínajúcich basketbalistov, ktorí majú radi basketbal. V telocvični sa stretnú naše hráči z našich 4 centier, ktoré pôsobia v Bratislave. Cieľom je, aby sa naši najmladší navzájom spoznali a získavali basketbalové skúsenosti na spoločnej palubovke. Družstvá medzi sebou odohrajú zápasy a zasúťažia si. Od roku 2016 spustila MBK Karlovka nový systém internej klubovej Minibasket ligy. Každé centrum zorganizuje jeden turnaj, dohromady ich je päť.
MBK Karlovka sa venuje minibasketbalistom v piatich Minibasket strediskách - v Karlovej Vsi, Dúbravke, Petržalke, a stredisku Vajnory - Rača. Najmladšie stredisko funguje v centre mesta. Jednotlivé centrá sa pravidelne zapájajú do akcií organizovaných MBK Karlovka. Zúčastňujú sa extraligových zápasov, kde povzbudzujú tím Karlovky, klub tiež spolupracuje s neziskovou organizáciou Zober loptu, nie drogy.
Prípravky MBK Karlovka Bratislava.
Prípravky MBK Karlovka sú realizované ako pohybové a loptové hry na základných školách, počas ktorých sa tréneri snažia o rozvoj pohybu u najmenších. V rámci prípraviek sa raz za tri mesiace organizuje športová akcia pre všetky deti a ich rodičov, kde majú rodičia možnosť vidieť, ako ich dieťa športuje a napreduje v pohybových aktivitách a minibasketbalových hrách.
Tímové úspechy.
MBK Karlovka disponuje v posledných rokoch kvalitným juniorským a kadetským tímom. V rokoch 2011 - 2015, teda v štyroch sezónach, vybojovali tieto kategórie štyri účasti na záverečných turnajoch Final Four, pričom až tri premenili na tituly. Solídne výsledky pravidelne dosahujú aj výbery žiakov.
Športová hala.
Hlavným tréningovým priestorom MBK Karlovka je v súčasnosti telocvičňa na ZŠ A. Dubčeka v bratislavskej mestskej časti Karlova Ves. Tu prebiehajú tréningy a hrajú svoje súťažné stretnutia všetky tímy, okrem extraligového. Ten svoje zápasy odohráva pod hlavičkou Vysokej školy ekonómie a manažmentu verejnej správy v Bratislave v Športovej hale profesora Rovného, ktorá patrí FTVŠ. Jej kapacita je približne 350 sediacich divákov.

</doc>
<doc id="567342" url="https://sk.wikipedia.org/wiki?curid=567342" title="Zbojnícke plesá">
Zbojnícke plesá

Zbojnícke plesá môžu byť:

</doc>
<doc id="567343" url="https://sk.wikipedia.org/wiki?curid=567343" title="Strelecké plesá">
Strelecké plesá

Strelecké plesá môžu byť:

</doc>
<doc id="567345" url="https://sk.wikipedia.org/wiki?curid=567345" title="Eva Kerekes">
Eva Kerekes



</doc>
<doc id="567355" url="https://sk.wikipedia.org/wiki?curid=567355" title="Čertův kámen (prírodná pamiatka, okres Havlíčkův Brod)">
Čertův kámen (prírodná pamiatka, okres Havlíčkův Brod)

Čertův kámen je prírodná pamiatka ev. č. 959, lokalita Rejčkov – časť obce Dolní Město v okrese Havlíčkův Brod. Správa AOPK Havlíčkův Brod.
Poloha.
Nachádza sa na južnom svahu Melechova, katastrálne územie Rejčkov. Celková výmera chráneného územia je ochranné pásmo meria .
Opis.
Ide o zaujímavý žulový odkryv vysoký 4 až , dlhý a široký , úzka trhlina ho rozdeľuje na dve časti, výraznejšia je juhovýchodná. Žulou prechádzajú šikmé pukliny, vďaka ktorým sa v južnej časti vytvorili až hlboké previsy. Skala tak získala pri bočnom pohľade bizarnú podobu čertovej hlavy. Zaujímavú modeláciu má ťažšie prístupná vrcholová plošinka. Zahlbujú sa tu dve veľké skalné misy. Východná misa je zdvojená, dlhá a hlboká. I v suchom období býva vyplnená vodou. Západná misa má hruškovitý pôdorys a rozmermi 107 × , hĺbku . Tieto skalné misy sú zrejme najdokonalejšou ukážkou tohoto typu mikroflóry v oblasti a zasluhujú ochranu.
Geológia.
Vrch Melechova tvorí hrubozrnný až porfyrický dvojsľudový granit moldanubického plutónu. Tento zaujímavý žulový odkryv, ktorý môžeme považovať za izolovanú skalu typu tor, je zrejme erózno denudačným reliktom hrany ľavého svahu údolíčka potoka. Do dnešnej podoby bol vymodelovaný eróziou a dlhodobými procesmi zvetrávania a odnosu hrubozrnného granitu.
Ochrana.
Predmetom ochrany je žulový odkryv na svahu Melechova, na vrchole skalnej misy.

</doc>
<doc id="567363" url="https://sk.wikipedia.org/wiki?curid=567363" title="EuroLOT">
EuroLOT



</doc>
<doc id="567364" url="https://sk.wikipedia.org/wiki?curid=567364" title="Fyzikálne kyvadlo">
Fyzikálne kyvadlo

Fyzikálne kyvadlo alebo reálne kyvadlo je každé teleso, ktoré sa pod vplyvom vlastnej tiaže kýve okolo vodorovnej osi neprechádzajúcej ťažiskom.
Je to otáčavý pohyb telesa okolo pevnej osi, pre ktorý možno použiť rovnicu:
formula_1
formula_2
D – moment tiaže, I – moment zotrvačnosti, g – gravitačné zrýchlenie, a – vzdialenosť osi otáčania od ťažiska, φ – uhol vychýlenia kyvadla z rovnovážnej polohy.
Po dosadení (2) do (1) dostaneme
formula_3
ak označíme formula_4
dostaneme rovnicu fyzikálneho kyvadla v tvare
formula_5
Jej riešenie je náročné, podstatne sa zjednoduší, ak sa obmedzíme na výchylky φ&lt;5°, potom ak je φ vyjadrené v radiánoch, sin φ≈φ
a rovnicu (3) môžeme previesť na tvar
formula_6
Riešením tejto rovnice je formula_7
kde φ0 je amplitúda kyvadla a α je fázová konštanta. Jej hodnota závisí od voľby začiatku merania, ktorý možno zvoliť tak, aby α=0.
Pre periódu fyzikálneho kyvadla platí
formula_8

</doc>
<doc id="567366" url="https://sk.wikipedia.org/wiki?curid=567366" title="Majster Hanuš">
Majster Hanuš

Majster Hanuš, tiež Jan Růže († po roku 1497) bol pražský staromestský zámočník a orlojník. Bol orlojníkom Pražského staromestského orloja. Radní páni sa však báli, že Hanuš postaví niečo podobné aj pre iné mesto a tak ho raz v noci oslepili. Hanuš potom rýchlo chradol a okolo roku 1497 cítil, že nadišiel jeho čas a tak požiadal svojho učňa (údajne bol ten učeň aj Hanušov syn) Jakuba Čecha († 1540), aby ho zaviedol k samotnému srdcu orloja a položil ruku na stroj, čím ho zastavil, načo sám zomrel. Mal ženu Kateřinu a s ňou deti Annu a Jakuba.

</doc>
<doc id="567371" url="https://sk.wikipedia.org/wiki?curid=567371" title="Na vŕšku (Bratislava)">
Na vŕšku (Bratislava)

Na vŕšku je ulica v Bratislave, v mestskej časti Staré Mesto. Spája severný koniec Kapitulskej s Klariskou ulicou.
Je to jedna z najstarších ulíc vnútorného mesta. Vznikla pri výstavbe kláštora cistercitiek v roku 1232. Pomenovanie sa však spomína až v 18. storočí. Pôvodne mala spoločné pomenovanie s Klariskou ulicou. Nachádzala sa tu ľadová jama v roku 1765, spomínajú sa mestské hradby v roku 1724 a tiež starý kúpeľ klarisiek, v roku 1774 studňa, v roku 1775 škola s učiteľom a domy s vlastnými humnami.
Z roku 1816 je zmienka o umiestnení uhorskej kráľovskej komory a kráľovskej akadémie v kláštore klarisiek v roku 1830. V roku 1880 tu bolo 7 domov.

</doc>
<doc id="567372" url="https://sk.wikipedia.org/wiki?curid=567372" title="Nedbalova ulica (Bratislava)">
Nedbalova ulica (Bratislava)

Nedbalova ulica je ulica v Bratislave, v mestskej časti Staré Mesto. Tiahne sa od Uršulínskej po Laurinskú, križuje Klobučnícku. Nachádza sa v blízkosti Námestia SNP.
V roku 1920 mala názov Hummelova ulica, resp. "Hummelgasse" alebo "Hummel utca", bola pomenovaná podľa Jána Nepomuka Hummela (1778 – 1837), rakúskeho hudobného skladateľa a klaviristu, rodáka z Bratislavy. Od roku 1945 má súčasný názov, podľa Oskara Nedbala (1874 – 1930), českého dirigenta a hudobného skladateľa, prvého riaditeľa Slovenského národného divadla. 
Pôvodne bola osídlená židovskými obyvateľmi, ktorí však ušli pred Turkami. V roku 1549 sa spomína synagóga, vodovod a uhorská kráľovská komora. Od roku 1525 bola ulica priebežne dláždená a boli tu schody, ktorými sa dalo vyjsť z vnútorného mesta za hradby.
Na ulici sa nachádzajú dve národné kultúrne pamiatky – hradbový múr, ktorý vznikol v 13. až 15. storočí a meštiansky dom na Nedbalovej 17 zo začiatku 19. storočia. Na ulici má sídlo Galéria Nedbalka, v ktorej sú vystavené exponáty moderného umenia.

</doc>
<doc id="567375" url="https://sk.wikipedia.org/wiki?curid=567375" title="Ernesto Sábato">
Ernesto Sábato



</doc>
<doc id="567377" url="https://sk.wikipedia.org/wiki?curid=567377" title="Krymský federálny okruh">
Krymský federálny okruh

Krymský federálny okruh () bol v rokoch 2014 až 2016 jeden z deviatich federálnych okruhov Ruska. Medzinárodne spoločenstvo ho neuznávalo za súčasť Ruska, ale za súčasť Ukrajiny. Bol vytvorený 21. marca 2014 v súvislosti s anexiou Kryma Ruskou federáciou. Okruh bol v júli 2016 zaradený do Južného federálneho okruhu.
Nachádzal sa na juhozápade európskej časti Ruska. Bol to najmenší ruský federálny okruh s rozlohou a žilo tu vyše 2,327 milióna obyvateľov (2016). Najväčšími mestami sú Sevastopoľ, Simferopoľ, Kerč a Jevpatorija.
Administratívne členenie okruhu.
Krymský federálny okruh tvoria len dva subjekty Ruskej federácie:
Jedno mesto federálneho významu a jedna republika.
Hlavným mestom Krymského federálneho okruhu je Simferopoľ. 
Najväčšie sídla okruhu.
Najväčšími sídlami Krymského federálneho okruhu z hľadiska počtu obyvateľov sú:

</doc>
<doc id="567379" url="https://sk.wikipedia.org/wiki?curid=567379" title="Borecká skalka">
Borecká skalka

""
Borecká skalka je prírodná pamiatka ev. č. 20, lokalita Borek u Chotěboře v okrese Havlíčkův Brod. Správa AOPK Havlíčkův Brod.
Ochrana.
Predmetom ochrany je hadcový lom s významnou hadcovou kvetenou rastúcou v jeho blízkosti a snaha o zachovanie vzácnej paprade slezinníka klinovolistého, ktorý je viazaný na hadcové podložie.
V zatopenom lome je v prevádzke potápačské výcvikové stredisko Triton sport.

</doc>
<doc id="567383" url="https://sk.wikipedia.org/wiki?curid=567383" title="Ibn Rustah">
Ibn Rustah



</doc>
<doc id="567384" url="https://sk.wikipedia.org/wiki?curid=567384" title="Ibn Rosteh">
Ibn Rosteh



</doc>
<doc id="567385" url="https://sk.wikipedia.org/wiki?curid=567385" title="Abú Alí Ahmad bin Umar ibn Rusta">
Abú Alí Ahmad bin Umar ibn Rusta



</doc>
<doc id="567386" url="https://sk.wikipedia.org/wiki?curid=567386" title="Abú Alí Ahmed ibn Omar Ibn Rosteh">
Abú Alí Ahmed ibn Omar Ibn Rosteh



</doc>
<doc id="567394" url="https://sk.wikipedia.org/wiki?curid=567394" title="Chuchelská stráň">
Chuchelská stráň

Chuchelská stráň je prírodná pamiatka ev. č. 2188 neďaleko obce Jeřišno v okrese Havlíčkův Brod v nadmorskej výške 386 – 405 metrov. Oblasť spravuje AOPK Havlíčkův Brod.
Ochrana.
Dôvodom ochrany je výskyt zachovaných, druhovo bohatých teplomilných travinných spoločenstiev stoklasových lúk s mozaikou krovín na južne orientovanej opukovej stráni.

</doc>
<doc id="567400" url="https://sk.wikipedia.org/wiki?curid=567400" title="Anasoft APR">
Anasoft APR



</doc>
<doc id="567410" url="https://sk.wikipedia.org/wiki?curid=567410" title="Dornier Do 217">
Dornier Do 217

Dornier Do 217 bol nemecký bombardér z obdobia druhej svetovej vojny, následník typu Do 17.
Vývoj.
Prvý prototyp "Dornier Do 217 V1" odštartoval z továrenského letiska v auguste 1938. V motorových gondolách boli nainštalované pohonné jednotky Daimler-Benz DB 601 s výkonom 790 kW. Už na jeseň toho roku však lietadlo s jedným pracujúcim motorom stratil stabilitu, prešiel do strmhlavého letu a pri mestečku Tettnang havaroval. V jeho troskách zahynul palubný mechanik a továrensky pilot Koeppe.
Druhý prototyp "Do 217 V2" dostal dva radové motory Junkers Jumo 211 s výkonom 706 kW. Nasledujúce prototypy "Do 217 V3" a "Do 217 V4" (D-AMSD) boli taktiež poháňané týmito motormi. Štvrtý prototyp V4 bol prvé lietadlo tohoto typu, ktoré bolo vybavené obrannou výzbrojou. Tá sa skladala z troch guľometov MG 15 umiestnených na nose, na chrbte trupu a pod trupom.
Ďalším prototypom bol "Do 217 V1E", ktorý bol postavený ako náhrada za zničený prvý prototyp. Pre zlepšenie stability počas letu sa na jeden motor na nábežných hranách zvislých chvostových plôch montovali špeciálne sloty, usmerňujúce prúdenie vzduchu. Ďalšie prototypy "Do 217 V5" a "Do 217 V6" boli zhodné s V1E a skúšky všetkých troch strojov prebiehali celé leto 1939.
Príliš slabé motory, použité pri doterajších prototypoch, ktoré znemožňovali dosiahnutie predpokladaných výkonov, viedli ku konštrukcii "Do 217 V7" (D-ACBF) a "Do 217 V8" (D-AHJE). Poháňali ich dvoj hviezdicové štrnásťvalcové vzduchom chladené motory BMW 139, ktoré mohli krátkodobo dosiahnuť výkon až 1 140 kW. Tieto prototypy už nemali v chvostovej časti trupu aerodynamickú brzdu ako predošlé stroje.
Medzitým spoločnosť Dornier vyrobila osem predsériových lietadiel " Do 217 A-0", ktoré boli určené k diaľkovým prieskumným letom. Pohon tvorili motory Daimler-Benz DB 601 A a od prototypov sa líšili pridanou časťou pod kabínou, v ktorej boli umiestnené dve kamery. Výzbroj predstavovali tri pohyblivé guľomety MG 15 kalibru 7,9 mm. 
Zároveň boli dokončené i prototypy bombardovacej varianty "Do 217 C V1" (CH+HL) s dvoma motormi Junkers Jumo 211 A. Vyrobené však boli iba štyri predsériové "Do 217 C-0", ktoré sa od A-0 líšili chýbajúcou časťou pod kabínou. Miesto nej mali nos Waffenkopf. Tieto stroje dostali pohonné jednotky Daimler-Benz DB 601 A. Výzbroj bola vylepšená na päť pohyblivých guľometov MG 15 kalibru 7,9 mm a jeden kanón MG 151 kalibru 15 mm, ktorý ovládal pilot.
V prvých týždňoch roku 1940 začal skúšobný program dôkladne prestavaného prototypu verzie E, označeného "Do 217 V9". Lietadlo poháňali dva hviezdicové motory BMW 801 MA s výkonom 1 162 kW. Predĺžiť pumovnicu sa podarilo vďaka zväčšenému prierezu trupu vo zvislej rovine, výzbroj odpovedala verzií C.
Na jeseň 1940 boli dokončené prvé stroje predsériovej verzie "Do 217 E-0" a na konci roku ho na výrobných linkách vystriedali sériové "Do 217 E-1". Obrannú výzbroj tvoril pilotom ovládaný pevný kanón MG 151 kalibru 15 mm, umiestnený v pravej dolnej časti trupu a pätica pohyblivých guľometov MG 15 kalibru 7,9 mm. Pumovnica pojala až 2000 kg púm. Desať strojov verzie Do 217 E-0 a E-1 bolo prestavaných na prieskumné stroje. Pre túto činnosť boli v pumovniciach zabudované fotografické prístroje.
Požiadavka na zosilnenie obrannej výzbroje a zavedenie pancierovania viedla k vzniku typu "Do 217 E-3". Kanón MG 151 bol nahradený 20 mm kanónom MG FF a navyše sa do zadnej časti pilotnej kabíny montovali dva pohyblivé guľomety kalibru 7,9 mm. Posádku chránili pancierové pláty o sile 5 a 8 mm, taktiež pilotova sedačka dostala pancierovanie. Celková produkcia E-3 dosiahla zhruba 100 kusov. 
Začiatkom októbra roku 1940 vzlietol prototyp verzie E-2, označený "Do 217 V11", ktorý mal byť určený k strmhlavým bombardovacím útokom. Od E-1 a E-3 sa odlišoval zosilnenou konštrukciou zadnej časti trupu, chvostovou aerodynamickou brzdou a posilnenou obrannou výzbrojou. Okrem pevného kanónu MG 151 priemeru 15 mm v prednej časti trupu zahrňovala aj streleckú vežu s guľometom MG 131 kalibru 13 mm na hornej strane trupu, guľomet MG 131, strieľajúci dozadu, umiestnený v dolnej časti podtrupovek gondoly a tri guľomety MG 15. Pohon obstarávala dvojica motorov BMW 801 ML. Sériová výroba "Do 217 E-2" bola začatá začiatkom jari 1941.
36. vyrobený Do 217 E-2 bol vybavený dvojicou pomocných brzdiacich štítov pre zlepšenie vlastností v strmhlavom lete, ktoré boli umiestnené pod krídlami medzi trupom a motorovými gondolami. Počas jedného skúšobného letu na továrenskom letisku vo Friedrichshafene, sa pilotovi v dôsledku zablokovania výškového kormidla nepodarilo lietadlo vybrať zo strmhlavého letu a ten narazil do zeme. Po tomto incidente bolo rozhodnuté o pozastavení vývoja Do 217 v úlohe strmhlavého bombardéru.
Na konci roku 1941 nahradila na montážnych linkách verzia "Do 217 E-4" predtým vyrábanú E-2. K pohonu boli použité motory BMW 801 C a na nábežných hranách mala inštalované zariadenie Kuto-Nase k rezaniu lán balónových baráží. Kanón MG 151 kalibru 15 mm bol nahradený kanónom MG FF priemeru 20 mm.
Posledné vyrobené lietadlá verzie E-4 boli ešte v továrni Dornier prestavané na typ "Do 217 E-5" ktoré boli určené k preprave riadených púm Henschel Hs 293. Stroje boli vybavené dvoma závesmi ETC 2000/XII pod vonkajšou časťou krídel a prídavným rádiovým vybavením pre navádzanie riadených púm. Išlo o vysielač FuG 203b Kehl III a prijímač FuG 230b Strassburg. Celkovo bolo vyrobených 65 kusov verzie E-5.
"Dornier Do 217 H V1" bola experimentálna verzia, určená k operáciám vo veľkých výškach. Lietadlo malo drak verzie E-1 s motormi Daimler-Benz, vybavenými turbokompresormi.
Príliš malý počet nočných stíhacích lietadiel vo výzbroji Luftwaffe viedol ku vzniku stíhacích verzií Do 217. Koncom roku 1941 bol jeden Do 217 E-2 prebudovaný na nočný stíhací stroj "Do 217 J-1". Od štandardných bombardovacích E-2 sa líšil novou prednou časťou trupu, v ktorej bola inštalovaná hlavňová výzbroj, zložená zo štyroch kanónov MG FF kalibru 20 mm a štyroch guľometov MG 17 kalibrov 7,9 mm. Streleckú výzbroj dopĺňal guľomet MG 131 kalibru 13 mm v elektricky ovládanej streleckej veži na hornej časti trupu a jeden MG 131 v zadnej česti podtrupové gondoly. Do prednej časti pumovnice bola uložená prídavná palivová nádrž.
Lietadlá J-1 vo výrobe nahradila nová verzia "Do 217 J-2" vybavená palubným rádiolokátorom Fug 202 Lichtenstein BC.
Už 31. júl 1942 bola zalietaná ďalšia nočná stíhacia verzia "Do 217 N-1". Stroj mal drak zhodný s typom J-1, od ktorého sa odlišoval iba motormi a ponechanou zadnou pumovnicou, ktorú J-2 nemala. Pre tento variant boli na pohon zvolené dva radové motory Daimler-Benz DB 603 A s výkonom 1360 kW vo výške . Radarové vybavenie zahrňovalo rádiolokátor spoločnosti Telefunken FuG 202 alebo FuG 212 Lichtenstein. Do 217 N-1 bol vybavený tiež identifikačným zariadením FuG 25, rádiovýškomerom FuG 101 a rádiostanicou FuG 10, ktorá bola od apríla 1943 obvykle nahradzovaná FuG 16. Namiesto kanóna MG FF boli vyzbrojené účinnejšími MG 151 priemeru . V poľných dielňach sa demontovala strelecká veža, ktorá bola nahradená dreveným krytom. Táto prestavba sa označovala ako Umrüst-Bausatz U1. Pri inej modifikácii boli do trupu inštalované kanóny strieľajúce šikmo nahor (tzv. "Schräge Musik"). Generálmajor Josef Kammhuber nariadil namontovať do troch strojov Do 217 N dva kanóny MG 151 kalibru , ktoré boli uložené v strednej časti trupu a mierili pod uhlom 70° dopredu nahor.
Na jar 1943 začala produkcia "Do 217 N-2", ktorá niesla všetky úpravy z Do 217 N-1/U1 a palubný radar FuG 220 Lichtenstein SN-2. Vzhľadom na to, že minimálny dosah tohoto radaru bol , používali sa i radary staršieho typu FuG 202 alebo FuG 212 s minimálnym dosahom . Časť strojov bola vybavená súpravou R22, tvorenou štvoricou kanónov MG 151 kalibru v konfigurácii Schräge Musik. Celkom bolo vyrobených 364 kusov všetkých nočných stíhacích verzií stroja Do 217, z toho 157 bolo dodaných v priebehu roku 1942, zvyšok v roku 1943.
Prvý prototyp bombardéru "Do 217 K V1" mal jednoduchú zvislú chvostovú plochu, nasledujúce prototypy "Do 217 K V2" a "Do 217 K V3" predstavovali sériový variant Do 217 K-1. 
31. mája 1942 sa objavila sériová verzia "Do 217 K-1" určená pre nočné bombardovanie. Stroje dostali hviezdicové motory "BMW 801D" s výkonom až 1 250 kW, odlišnú a úplne presklenú kabínu.
Ako protilodná slúžila verzia "Do 217 K-2" z decembra 1942, ktorá niesla dve riadené klzákové pumy s raketovým pohonom FX 1400 Fritz X. Prídavné rádiové vybavenie, ktoré slúžilo k navádzaniu púm Fritz X, tvoril vysielač FuG 203a Kehl I a prijímač FuG 230a Strassburg. Rozpätie krídel bolo zväčšené z 19 m na 24,80 m a do prednej pumovnice bola inštalovaná prídavná palivová nádrž. Do zadnej časti trupu sa montoval guľomet MG 81 Z kalibru 7,9 mm zameriavaný pilotom pomocou periskopu, ktorý mohol byť doplnený ďalšími štyrmi guľometmi, uloženými v motorových gondolách a zameranými rovnakým smerom.
Nasledujúci variant "Do 217 K-3" sa od K-2 líšil rádiovým vybavením, ktoré sa skladalo z vysielača FuG 203c alebo FuG 203d Kehl IV. Lietadlá mohli niesť riadené pumy Fritz X alebo Hs 293 A.
Na jar 1943 boli postavené dva prototypy novej verzie "Dornier Do 217 L", ktorá sa od "káčka" líšila novo riešeným tvarom kabíny a obrannou výzbrojou.
Verzia "Do 217 M-1" mala tiež presklenú kabínu a dvanásťvalcové radové motory DB 603A.
Prvý prototyp "Do 217 P V1" (Werk-Nr.1229, BK+IR), ktorý vznikol prestavbou Do 217 E-2, bol zalietaný 6. júna 1942. Bol to bombardovací a prieskumný stroj, ktorý mal operovať vo veľkých výškach. Stroj poháňali dva motory Daimler-Benz DB 603 B so štvorlistovými vrtuľami, tretí motor v trupe v mieste pumovnice Daimler-Benz DB 605 T s výkonom 1030 kW poháňal odstredivý kompresor. Veľké chladiče DB 605 T boli umiestnené pod centroplánom a vstupy vzduchu pre motor a kompresor sa nachádzali tesně za odtokovou hranou krídla. Štvorčlenná posádka bola sústredená v priestornej pretlakovej kabíne, ktorej tvar bol podobný ako u verzie K-2. Stroj bol rovnako vybavený aerodynamickou brzdou v zadnej časti trupu.
V lete a na jeseň roku 1942 začali skúšky prototypov "Do 217 P V2" a "Do 217 P V3", ktoré mali krídlo s rozpätím 24,50 m zhodné s verziou Do 217 K-2.
Začiatkom roku 1943 boli objednané tri sériové stroje "Do 217 P-0". Prvý z nich bol dokončený v lete a zvyšné dva na jeseň toho roku. Všetky tri exempláre boli koncom roku 1943 testované v Erprobungsstelle Rechlin. Verzia P-0 bola určená predovšetkým pre fotoprieskumné operácie vo veľkých výškach. Vyzbrojené boli tromi dvojguľometmi MG 81 Z kalibru 7,9 mm, umiestnenými v nose trupu, v hornej časti kabíny a pod kabínou. Prieskumné vybavenie zahrňovalo kameru Rb 20/30 uloženú hneď za pretlakovou kabínou a dve automatické kamery Rb 70/30 montované v zadnej časti centrálnej sekcie trupu.
Označenie "Dornier Do 217 R" nieslo päť zo šiestich prototypov Dornier Do 317 A, ktoré boli v lete 1944 zaradené k III./KG 100.
Celková produkcia Do 217 všetkých verzií dosiahla celkového počtu 1905 kusov.
Nasadenie.
Osem Dornierov Do 217 A-0 bolo zaradených k jednotke Aufkl.Gr./Ob.d.L., ktorej velil Theodor Rowehl.
Štyri vyrobené lietadlá predsériovej verzie C-0 zostali vo firme Dornier, kde slúžili ku skúškam nových bombardovacích zameriavačov.
Prieskumná verzia prestavaná z Do 217 E-0 a E-1 bola odovzdaná letke diaľkového prieskumu 2.(F)/11, ktorá bola v januári 1941 presunutá do Rumunska. Odtiaľ vykonávala prieskumné lety nad územím ZSSR.
Prvou bombardovacou jednotkou prezbrojenou na Do 217 E-1 sa stala II./KG 40, ktorá od marca 1941 s týmito strojmi operovala v rámci Fliegerführeru Atlantik. Ako ďalšia tento typ používala II./KG 2, do konca roku 1941 bola na Do 217 E prezbrojená tiež III./KG 2 nasadená v Sovietskom zväze. Luftwaffe prevzala asi 300 Do 217 všetkých verzií.
K bojovým jednotkám dorazila verzia Do 217 E-2 začiatkom roku 1942. Prvé stroje Do 217 E-2 dostal Stab/St.G 2, ktorý ich mal otestovať v bojových podmienkach. Tieto lietadlá sa používali predovšetkým k ničeniu námorných cieľov, ale tiež k nočným náletom na Britské ostrovy.
Stroje verzie E-5 spočiatku používalo Lehr und Erprobungskommando 36 so základňou v Garze na ostrove Usedom a neskôr II.KG 100, ktorá začala od 25. augusta 1943 operovať proti spojeneckým lodiam v Biskajskom zálive.
Ako odvetu za nálet 234 bombardérov RAF na historické hanzové mesto Lübeck prikázal Adolf Hitler previesť sériu nočných náletov na britské mestá. Prvý nálet na Exeter vykonalo v noci 23. apríla 1942 45 strojov Do 217 E z KG 2. V noci z 25. na 26. apríla bolo napadnuté mesto Bath. Ďalšie nálety uskutočnené nasledujúci týždeň mali za cieľ Norwich, York a opäť Norwich. Najúspešnejší nálet prebehol 3. mája, kedy bolo na Exeter zvrhnutých 131 ton púm, ktoré spôsobili rozsiahle škody v centre mesta. Dňa 4. mája boli zhodené bomby na Cowes a potom opäť na Norwich, Kingston upon Hull, Poole a Grimsby. Posledným cieľom májových náletov sa stalo Canterbury. Pri 14 náletoch bolo stratených 40 bombardovacích lietadiel, z nich väčšinu tvorili Do 217 E. Pomerne rozsiahle straty utrpela IV.(erg)/KG 2. Vzdušná ofenzíva však pokračovala a bombardované boli ďalšie britské mestá, napr. Birmingham, Southampton a Middlesborough. Posledné štyri nálety 27., 29., 30. a 31. júla skončili stratou 27 bombardérov. Od apríla do septembra 1942 stratila KG 2 65 z 88 posádok, ktoré mala na začiatku útoku.
Prvé lietadlá Do 217 J-1 boli začiatkom marca 1942 zaradené k operačnej jednotke II./NJG 1 sídliacej v Gilze-Rijen. Vzhľadom na nedostatok radarov operovali stroje iba v systéme Helle Nachtjagd, ktorý spočíval vo vizuálnom vyhľadávaní nepriateľských lietadiel osvetlených svetlometmi zo zeme. Väčšina strojov varianty J-1 bola už v lete 1942 vyradená od bojových útvarov a prešla k leteckým školám. Prvé nočné stíhacie stroje Do 217 N-1 boli k bojovým útvarom zaradené v zime 1942 – 43.
Nočná stíhacia verzia Do 217 slúžila u jednotiek Luftwaffe II./NJG 1, II./NJG 2, I., II., III. a IV./NJG 4, II., III. a IV./NJG 5, I./NJG 6 a I./NJG 100. Posledná jednotka ako jediná operovala na východnom fronte, a to od augusta do novembra 1943. V auguste 1943 bola podriadená Luftflotte 6 a skladala sa zo 16 Do 217 a rovnakého počtu Junkers Ju 88. V polovici októbra bola I./NJG 100 presunutá na južný úsek východného frontu a operačne podliehala veleniu Luftflotte 4 a 6. V novembri bola jednotka kompletne prezbrojená na Ju 88.
Keď talianske vojenské letectvo Regia Aeronautica v roku 1943 formovalo svoje prepadové letecké sily Forza Aerea Intercettori pre obranu Turína, Milána a ďalších priemyselných miest, požiadalo Nemcov o nočné stíhačky. Taliani dostali na jar 1943 nočné stíhacie Do 217 J-2, ktorými vybavili 59° a 60° Gruppo. Hlásenia o nočných prepadoch nad Talianskom sa však prakticky neobjavovali, zrejme kvôli zlému navádzaciemu systému. Pred talianskou kapituláciou v septembri 1943 bolo talianskemu vojenskému letectvu dodaných ďalších osem Do 217 J-2.
Variant Dornier Do 217 K-1 bol koncom leta 1942 zaradený do služby u jednotky KG 2. Stroje Do 217 K-2 začali slúžiť u III./KG 100, ktorá bola umiestnená na letisku Marseille-Istres na južnom pobreží Francúzska. Ich prvá bojová operácia spojená s použitím pumy Fritz X sa uskutočnila 29. augusta 1943 nad Stredozemným morom. Dňa 9. septembra 1943 odštartovalo z Marseille šesť Do 217 K-2 z III./KG 100 a nabralo smer ku spozorovanému zväzu talianskeho vojenského námorníctva, ktorý po kapitulácii plával do prístavov obsadených spojencami. Lode boli dostihnuté v prielive medzi ostrovmi Korzika a Sardínia. Po zásahu dvomi pumami Fritz X z útočiacich Dornierov bola potopená bojová loď Roma s 1 225 námorníkmi. Ťažko poškodená bola tiež loď Italia, ktorú rovnako zasiahla jedna puma Fritz X. Ďalšou operáciou III./KG 100 sa o týždeň neskôr stali nálety na zoskupenie spojeneckých lodí pri Salerne. Ťažké poškodenie utrpela britská bojová loď Warspite, britský križnik Uganda a americký Savannah. Dňa 22. januára 1944 bol pri Anziu napadnutý a potopený britský krížnik HMS Spartan a 29. januára 1944 britský torpédoborec HMS Janus.

</doc>
<doc id="567411" url="https://sk.wikipedia.org/wiki?curid=567411" title="Ozbrojený konflikt v Južnom Osetsku (2008)">
Ozbrojený konflikt v Južnom Osetsku (2008)



</doc>
<doc id="567414" url="https://sk.wikipedia.org/wiki?curid=567414" title="Filammón z Atén">
Filammón z Atén

Filammón ("Filammón") bol olympijský víťaz v boxe v roku 360 pred Kr.
Filammón z Atén si na 105. olympijských hrách vybojoval víťazstvo v boxe. Podľa antických zdrojov Filammón nebol taký silný boxer ako Glaukos z Karystu, ale keďže boxoval veľmi rozumne a nebojácne, dosiahol vytúžené olympijské víťazstvo. Olympii sa box (pygmé) zaviedol na 23. hrách v roku 688 pred Kr. a prvým víťazom tejto disciplíny bol Onomastos zo Smyrny.
Spomienka na olympijské víťazstvo Filammóna nevybledla ani po niekoľkých storočiach. Jeho meno sa vyskytuje v písomných dielach súdnych rečí slávnych gréckych rečníkov a nechýba ani v rétorických pojednaniach Aristotela. Niektoré neskoršie zdroje uvádzajú, že Filammón nebol gréckeho pôvodu.

</doc>
<doc id="567420" url="https://sk.wikipedia.org/wiki?curid=567420" title="Radničná ulica (Bratislava)">
Radničná ulica (Bratislava)

Radničná je ulica v Starom Meste v Bratislave.
Vznikla medzi starým gotickým domom z 15. storočia na rohu dnešnej ulice a Hlavného námestia a budovami starej radnice (Ungerov dom a Aponiho palác).
V roku 1563 sa spomína dláždenie, v roku 1880 tu boli 4 domy.

</doc>
<doc id="567421" url="https://sk.wikipedia.org/wiki?curid=567421" title="Uršulínska ulica (Bratislava)">
Uršulínska ulica (Bratislava)

Uršulínska ulica je ulica v Bratislave, v mestskej časti Staré Mesto. Tiahne sa od Námestia SNP po Laurinskú ulicu. Na ulici sa nachádza Uršulínsky kostol, podľa ktorého je pomenovaná.
V minulosti "Veľká Uršulínska" spájala dnešné Námestie SNP s Primaciálnym námestím, "Malá Uršulínska" Primaciálne námestie a Laurinskú ulicu.
V roku 1759 sa spomína dláždenie, v roku 1760 domy, 1762 mestské hradby. V roku 1809 bol kláštor uršulínok poškodený francúzskymi vojskami, v roku 1873 bol prvý fotografický ateliér vo františkánskej záhrade. V roku 1880 mala ulica 13 domov.

</doc>
<doc id="567422" url="https://sk.wikipedia.org/wiki?curid=567422" title="Úzka ulica (Bratislava)">
Úzka ulica (Bratislava)

Úzka je ulica v Starom Meste v Bratislave. 
V roku 1894 mala názov "Szűk utca", v roku 1880 "Domzwinger" alebo "Zwingergasse", dnešný názov vznikol poslovenčením.
Pôvodne siahala po Prepoštskú ulicu a bola paralelná s Kapitulskou. Bola tu vybudovaná Nová bašta (Ungerfeind 1440) a bašta Lugisland.
V roku 1880 tu boli 4 domy, v roku 1932 dostala ulica regulačnú zastavovaciu úpravu.

</doc>
<doc id="567423" url="https://sk.wikipedia.org/wiki?curid=567423" title="Zámočnícka ulica (Bratislava)">
Zámočnícka ulica (Bratislava)

Zámočnícka je ulica v Starom Meste v Bratislave. 
Je to jedna z najstarších ulíc stredovekej Bratislavy, patrila ku komplexu mestského cvingra. Pôvodne tu bolo židovské osídlenie, no po vyhnaní Židov Turkami už nedostali povolenie na návrat do mesta. Bývali tu rôzni remeselníci.
V roku 1502 sa spomína studňa, v roku 1520 nová bašta, 1532 prašná bašta, 1610 obchody, 1733 škola a 2 studne s čerpadlom, vodovod sa spomína v roku 1753, výčap v roku 1794. V roku 1880 mala ulica 13 domov.

</doc>
<doc id="567431" url="https://sk.wikipedia.org/wiki?curid=567431" title="Písník u Sokolovce">
Písník u Sokolovce

Prírodná pamiatka Písník u Sokolovce sa nachádza v CHKO Železné hory na katastrálnom území obce Horní Sokolovec. K vyhláseniu prírodnej rezervácie došlo v roku 1990. V roku 1994 bol v starom bagrovisku upravený terén, aby došlo k obnoveniu vodnej plochy.
Prírodné pomery.
Vodstvo.
Bagrovisko je z časti naplnené vodou a okolie vodnej plochy je zarastené rašeliníkom a inými machmi. Ide aj o jedinú vodnú plochu v okolí nad vodným tokom rieky Doubravy a tiež je to aj významné napájadlo lesnej zveri.
Geológia.
Geologicky sa tu vyskytujú ruly a plytké ľahko kyslé pôdy na mieste odťaženého hrubého piesku.

</doc>
<doc id="567436" url="https://sk.wikipedia.org/wiki?curid=567436" title="Empoli F.C.">
Empoli F.C.



</doc>
<doc id="567438" url="https://sk.wikipedia.org/wiki?curid=567438" title="Emil Matejíček">
Emil Matejíček



</doc>
<doc id="567439" url="https://sk.wikipedia.org/wiki?curid=567439" title="El Vizcaino">
El Vizcaino



</doc>
<doc id="567453" url="https://sk.wikipedia.org/wiki?curid=567453" title="Agénor z Téb">
Agénor z Téb

Agénor (iné názvy: Agénór, Agenor; "Agénor", iný prepis:"Agénór") bol olympijský víťaz v zápasení dorastencov v roku 360 pred Kr.
Agénor, syn Theopompa z Téb, si na 105. olympijských hrách vybojoval víťazstvo v zápasení dorastencov. Túto disciplínu zaradili do programu na 37. olympijských hrách a jej prvým víťazom bol Hipposthenes zo Sparty. 
Keď cestovateľ Pausanias v druhom storočí navštívil Olympiu, pri prehliadke olympijskej "Altidy" ho zaujali sochy olympijských víťazov. Jednou z týchto sôch bola aj socha olympionika Agénora, o ktorej zaznamenal: „"Argejský Polykleitos – nie však tvorca sochy bohyne Héry – žiak Naukyda, vytvoril chlapčenského víťaza v zápasení, tébskeho Agénora. Socha bola venovaná menom kmeňa Fókov, pretože Theopompos, otec Agénorov, bol pohostinným priateľom ich kmeňa."“ 

</doc>
<doc id="567471" url="https://sk.wikipedia.org/wiki?curid=567471" title="Univerzál (časopis)">
Univerzál (časopis)

Univerzál je časopis študentov Filozofickej fakulty Univerzity Pavla Jozefa Šafárika v Košiciach (FF UPJŠ). Prináša informácie z diania na fakulte, rôzne zaujímavosti, tipy a praktické rady týkajúce sa štúdia, vyučujúcich aj aktivít mimo vyučovania. Vychádza štyrikrát ročne. Je registrovaný na Ministerstve kultúry SR (evidenčné číslo: EV 3960/10), ISSN 1338-2969.
S myšlienkou vydávať časopis študentov masmediálnych štúdií na FF UPJŠ v Košiciach prišiel vyučujúci Katedry slovakistiky, slovanských filológií a komunikácie FF UPJŠ Marián Gladiš koncom roka 2009. Primárnym zámerom vydávania časopisu "Univerzál" bolo umožniť študentom masmediálnych štúdií zdokonaliť sa v slovenskej štylistike a gramatike, novinárskej žánrológii a systéme redakčnej práce v reálnych žurnalistických podmienkach, t. j. v rámci vydávania študentského časopisu.
Premiérové číslo časopisu "Univerzál" vyšlo 23. apríla 2010. Prvé dva ročníky (2010 a 2011) vydával Marián Gladiš ako fyzická osoba ("Univerzál" bol v tom čase časopisom študentov masmediálnych štúdií na FF UPJŠ), od tretieho ročníka (2012) sa pretransformoval na časopis študentov Filozofickej fakulty UPJŠ v Košiciach, vydavateľom je odvtedy Univerzita Pavla Jozefa Šafárika v Košiciach.
Na poste šéfredaktora časopisu sa dosiaľ vystriedalo sedem študentiek a študentov FF UPJŠ: Lucia Lendelová (2010, 2013 – 2014), Ivica Gazdovičová (2012 – 2013), Mária Hrehová (2015), Igor Michalčík (2015 – 2020), Michal Rodziňák (2020 – 2021), Michaela Pariľáková (2021 – 2022) a Timotej Mikloš (od septembra 2022).
Súčasnosť.
Koncom roka 2015 vystriedala dovtedajšiu redakčnú radu nová, ktorá pozostáva prevažne zo študentov masmediálnych štúdií. Pri výmene rady nastala aj koncepčná a vizuálna zmena časopisu. Napriek tomu, že logo ostalo pôvodné (z roku 2010, je to jediný prvok, ktorý sa počas existencie časopisu nezmenil – jeho tvorcom je Róbert Soročina, autor prvotného grafického riešenia časopisu "Univerzál"), grafika a aj celkové spracovanie sa v mnohom oproti pôvodnému zmenili.

</doc>
<doc id="567478" url="https://sk.wikipedia.org/wiki?curid=567478" title="Calamity Jane">
Calamity Jane

Calamity Jane, vlastným menom Martha Jane Canary alebo Cannary (* 1. máj 1852, Princeton, Missouri, USA – † 1. august 1903, Terry, Južná Dakota) bola americká pohraničníčka a profesionálna prieskumníčka. Bojovala proti domorodým Američanom. Bola známa svojou láskavosťou a súcitom, najmä voči ľuďom v núdzi a chorým. Spolu s jej odvahou z nej tieto vlastnosti spravili známu pohraničnícku postavu. Bola známa aj tým, že zvykla nosiť pánske oblečenie.
Je ňou inšpirovaná postava Calamity Janet v hre Bang!.

</doc>
<doc id="567481" url="https://sk.wikipedia.org/wiki?curid=567481" title="Pod Kazbalem">
Pod Kazbalem

Pod Kazbalem je prírodná pamiatka ev. č. 1971, ktorá sa nachadza západne od obce Uhelná Příbram v okrese Havlíčkův Brod. Oblasť spravuje AOPK Havlíčkův Brod.
Ochrana.
Dôvodom ochrany je fragment vlhkých lúk v povodí Hostačovky.

</doc>
<doc id="567485" url="https://sk.wikipedia.org/wiki?curid=567485" title="Šlapanka (prírodná pamiatka)">
Šlapanka (prírodná pamiatka)

Šlapanka je prírodná pamiatka ev. č. 1972 neďaleko obce Havlíčkův Brod v okrese Havlíčkův Brod v nadmorskej výške 416 – 424 metrov. Oblasť spravuje AOPK Havlíčkův Brod.
Ochrana.
Dôvodom ochrany je významný fragment prírode blízkych mokraďových spoločenstiev údolnej nivy Šlapanky s výskytom významných a ohrozených druhov organizmov.

</doc>
<doc id="567487" url="https://sk.wikipedia.org/wiki?curid=567487" title="Kamenický rybník">
Kamenický rybník

Kamenický rybník je prírodná pamiatka neďaleko obcí Kamenice a Herálec v okrese Havlíčkův Brod.
Ochrana.
Predmetom ochrany je biotop oligotrofného rybníka s výskytom významných druhov rastlín a živočíchov viazaných na tento biotop; populácie koleanta útleho ("Coleanthus subtilis"), tilovky vodnej, hrabavky škvrnitej, kunky červenobruchej

</doc>
<doc id="567489" url="https://sk.wikipedia.org/wiki?curid=567489" title="Jeřišno - Heřmaň">
Jeřišno - Heřmaň

Jeřišno - Heřmaň je zmluvne chránené územie v miestnej časti obce Jeřišno, Heřmani v okrese Havlíčkův Brod.
Ochrana.
Predmetom ochrany chráneného územia je kolónia netopiera veľkého ("Myotis myotis") v povalových priestoroch miestneho kostola Sv. Václava.

</doc>
<doc id="567490" url="https://sk.wikipedia.org/wiki?curid=567490" title="United Air Lines">
United Air Lines



</doc>
<doc id="567491" url="https://sk.wikipedia.org/wiki?curid=567491" title="Andromenes z Korintu">
Andromenes z Korintu

Andromenes alebo Andromenés ("Andromenes", iný prepis:"Andromenés") bol olympijský víťaz v behu na jedno stadion v roku 304 pred Kr.
Andromenes z Korintu si na 119. olympijských hrách vybojoval víťazstvo v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Staroveký historik Eusebios z Kaisareie vo svojom zozname olympijských víťazov uvádza, že Andromenes sa v tejto disciplíne presadil aj v roku 308 pred Kr. (Eusebios vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.), ale podľa staršieho písomného zdroja od historika Diodora, tento olympijský triumf dosiahol v tom roku Apollónides z Tegey.
Andromenovo olympijské víťazstvo z roku 304 pred Kr. zaznamenal aj historik Diodoros, aby tak datoval rok, v ktorom macedónsky panovník Démétrios I. obliehal Rodos. Obyvatelia Rodu útok macedónskeho kráľa Demétria I. úspešne odrazili a na pamiatku tohto víťazstva postavili v roku 290 pred Kr. na vstupe do prístavu Rodos sochu boha Slnka Hélia, známu ako Rodoský kolos, dielo považované za div sveta. Toto veľkolepé dielo zhotovil umelec Chares z Lindosu, ktorý na ňu s hrdosťou napísal: "„Kolos, na ktorý sa pozeráš, je vysoký osemdesiat lakťov a vytvoril ju Chares, rodák z Lindu.“" 

</doc>
<doc id="567492" url="https://sk.wikipedia.org/wiki?curid=567492" title="Das Lied der Deutschen">
Das Lied der Deutschen



</doc>
<doc id="567493" url="https://sk.wikipedia.org/wiki?curid=567493" title="Asociácia pasívnej požiarnej ochrany SR">
Asociácia pasívnej požiarnej ochrany SR



</doc>
<doc id="567507" url="https://sk.wikipedia.org/wiki?curid=567507" title="Mahfiruz Hatice Sultan">
Mahfiruz Hatice Sultan

Mahfiruz Hatice Sultan (1590 – 26. október 1620), celým menom "Devlet Ismet Mahfiruz Hatice Valide Sultan Aliyyetü'ş-šan Hazretleri", bola manželka osmanského sultána Ahmeda I. Bola matkou sultána Osmana II. a matkou princov Sehzade Huseyn, Sehzade Bayezid a Sehzade Mehmed. Mená ako Mehmed a Bayezid sa veľmi často opakovali, pretože to boli mená veľmi slávnych predkov sultánov. Mahfiruz sa stala 26. februára 1618 Valide Sultan (matkou kráľovnou), keď jej syn Osman zasadol na trón. Až do svojej smrti v roku 1620 bola najmocnejší ženou v ríši.
Vysvetlivka.
Jej meno Mahfiruz (mah-i Firuz), je vyslovované aj ako Mah Firuz (Mah Ferûza), alebo ako Mah-Firuz a Mah-Firuz. Pôvodne sa však volala len Hatice, keď bola len obyčajnou konkubínou. Meno Mahfiruz dostala neskôr od sultána a hovorilo sa jej "Hadica Mahfiruz", neskôr sa oslovovala "Mahfiruz Hadica Sultan" alebo Hatice Mâhfirûze Valide Sultan. 
Pôvod.
Jej pôvod je neznámy, rovnako ako jej rodné meno. Bola buď ortodoxná kresťanka alebo už od narodenia moslimka.
Teória o tom, že Mahfiruz pochádzala z Grécka boli vyvrátené a neboli na ne žiadne dôkazy.
Život.
Mahfiruz bola prvá z troch žien Ahmeda I. a porodila mu štyri synov – budúceho sultána Osmana II., Princa Bayezida, princa Mehmeda a princa Huseyn. Keď sa narodil Osman, najstarší zo všetkých synov Ahmeda, stal sa Ahmed najmladším sultánom v histórii, ktorý bol otcom a Osman bol prvý princ v histórii, ktorý sa narodil priamo v hlavnom paláci v Istanbule. Mahfiruz však mala veľkú konkurenciu medzi ostatnými ženami. Jej veľkou podporou bola Safiye Sultan, ktorá ju za Ahmeda vydala. Veľmi ju tiež pomáhala Servazad Hatun, jej prateta a hádanie Valide Sultan, matka Ahmeda. Tieto ženy jej pomáhali, keď začala žiarliť na koše, novú konkubínu, ktorá sa sultánovi páčila. Hlavne vďaka matke sultána mohla Mahfiruz ďalej tráviť večery s Ahmedom.
V roku 1618, bola Mahfiruz ešte nažive, keď bol jej syn Osman konečne korunovaný ako Sultán Osman II., Keď vyhodil Mustafu I. Stala sa z nej Valide Sultan, matkou kráľovnou. V tom čase žena s týmto postom bola najmocnejší ženou v ríši. Ochraňovala Osmana pred Mustafom, ktorý bol syn Alim Sultan, ktorá bola jej teta a jedna zo žien Ahmeda. Bola veľmi známa pre svoju krásu, nádherné zelené oči a silný charakter. Zomrela v roku 1620 a bola pochovaná v Eyüp. Výstavba jej mešity stále 3000 akcie za deň. Syn Osman ju miloval rovnako ako Sehzade Mustafa miloval svoju Máhidevrán Sultán Sultan, ktorá bola Mahfiruz vzorom.

</doc>
<doc id="567508" url="https://sk.wikipedia.org/wiki?curid=567508" title="Dismas">
Dismas

Svätý Dismas (z gr. "dysme", t.j. umierajúci) je meno, ktorým býva tradične označovaný zločinec ukrižovaný s Ježišom Kristom, visiaci na kríži po Kristovej pravici. Po prvý raz sa s jeho menom stretávame v apokryfnom Nikodémovom evanjeliu z 2. storočia.
Pri Ježišovom ukrižovaní boli spolu s ním popravení aj dvaja zločinci a ich kríže vztýčili po oboch stranách kríža, na ktorom visel Ježiš Kristus. Kým zločinec po Kristovej ľavici (podľa kresťanskej tradície sa volal Gesmas) provokoval a žiadal aby Ježiš, ak je Mesiáš, zachránil seba aj ich, lotor umierajúci po Kristovej pravici, vedomý si svojich previnení, ho zahriakol:
Vzápätí Ježiša požiadal, aby naňho pamätal po príchode do „svojho kráľovstva“. Ježiša zločincove slová natoľko dojali, že napriek nesmiernemu utrpeniu a krutým bolestiam ho ubezpečil:
Tieto Ježišove slová, zaručujúce jeho spásu, znamenali, že Dismas bol prvým z ľudí, ktorý vstúpil do Kristovho kráľovstva. Súčasne týchto pár viet (o Dismasovi sa zmieňuje iba evanjelista Lukáš) stačilo, aby ho cirkev začala pokladať na svätého.
S postavou Dismasa sa stretávame tiež v apokryfnom tzv. Arabskom evanjeliu (textoch týkajúcich sa Ježišovho detstva), kde je Dismas stotožnený s istým Titom, členom tlupy lupičov, ktorá prepadávala pocestných, medzi ktorými boli aj Jozef, Mária a malý Ježiš na svojom úteku do Egypta. Všetkých troch ich neskôr bez akejkoľvek ujmy prepustili.
O Dismasovej svätosti svedčí aj fakt, že kríž, na ktorom bol ukrižovaný sa stal relikviou. Údajne sa dostal na Cyprus a čiastočky z neho sa objavili aj na iných miestach (napr. v severnom Taliansku). Zásluhou františkánskeho rádu sa mu dostalo značnej popularity a uctievania.
Svätý Dismas je jedným z najčastejšie výtvarne zobrazovaných svätcov vôbec. Stretávame sa s ním takmer na každej krížovej ceste ako súčasti skupiny Ukrižovania, kde pravidlom je vzájomné rozlíšenie ukrižovaných lotrov na dobrého a zlého podľa evanjeliovej správy o kajúcnosti jedného z nich (Lk 23,39-43). Tvorené je predovšetkým umiestnením Dismasa ako „dobrého“ lotra po Kristovej pravici, pričom býva k nemu natočený telom i tvárou akoby v rozhovore, zatiaľčo zlý lotor sa od neho odvracia a zvyčajne býva zobrazený už mŕtvy. Okrem toho zlý lotor má výrazne dotrhanejšie oblečenie (v prípade ak ho majú obaja zločinci oblečené). Telá oboch lotrov častokrát visia na krížoch pozbíjaných z neotesaných oválnych brvien. Na Slovensku takto Dismasa nachádzame na kalváriách napr. v Banskej Štiavnici, v Šaštíne v Strážach (na kalvárii v mestskej časti Stráže nad Myjavou) či v Jablonici.

</doc>
<doc id="567513" url="https://sk.wikipedia.org/wiki?curid=567513" title="Kompaktný fotoaparát">
Kompaktný fotoaparát

Kompaktný fotoaparát alebo kompakt je typ fotoaparátu (analógového aj digitálneho), ktorý má malé rozmery, jednoduché použitie, nevýmenné časti (objektívy, blesky a batérie) a je ľahko prenositeľný. Existujú aj profesionálne verzie kompaktov, ktoré majú pripojiteľné externé blesky, batérie, či dokonca výmenné objektívy. Tieto verzie však nie sú masovo rozšírené, pretože profesionálni fotografi zväčša preferujú digitálne zrkadlovky. V súčasnosti sa vyrábajú prakticky iba digitálne fotoaparáty, pričom kompaktné typy sú najviac rozšírené. 

</doc>
<doc id="567518" url="https://sk.wikipedia.org/wiki?curid=567518" title="Lindos">
Lindos

Lindos (gr. "Λίνδος" – "Lindos") je mesto v juhovýchodnej časti ostrova Rodos, ktorý patrí do skupiny ostrovov nazývaných Dodekanézy.
Lindos sa turisticky preslávil vďaka stredovekej johanitskej pevnosti a starovekej akropole s chrámom Atény Lindskej, ktorá sa týči nad mestom. Táto prirodzená bašta bola postupne opevňovaná starovekými Grékmi, Rimanmi, Byzantíncami, Johanitmi a osmanskými Turkami. Preto sú archeologické práce na tunajšom nálezisku veľmi náročné a nálezy sa ťažko interpretujú.
Hlavné mesto ostrova Rodos je odtiaľ vzdialené asi 50 km. Lindos má okolo 800 stálych obyvateľov, je chránenou kultúrnou pamiatkou a môže sa "pýšiť" aj najvyššími nameranými teplotami na ostrove. 
História.
Lindos založili podľa tradície Dóri vedení kráľom Tlépolemom, ktorí sa na ostrove vylodili niekedy v 10. stor. pred Kr. Bol jedným zo šiestich dórskych miest v tejto oblasti známych ako dórsky Hexapolis. Poloha Rodu na prirodzenej križovatke medzi Európou a Blízkym východom z neho urobila miesto stretávania sa Grékov s Feničanmi. Lindos sa približne v 8. storočí pred Kr. stal významným obchodným strediskom. Po založení mesta Rodos v 5. stor. pred Kr. jeho význam upadol.
V klasickom období mestu dominoval veľký chrám Atény Lindskej, ktorý svoju konečnú podobu získal niekedy okolo roku 300 pred Kr. V helénskom období a počas rímskej nadvlády sa posvätný okrsok rozrástol o ďalšie stavby, ktoré v dobe raného stredoveku stratili svoj význam.
V 14. storočí ju potom čiastočne prekryla mohutná pevnosť, ktorú postavili na obranu ostrova proti Osmanskej ríši príslušníci rytierskeho rádu Johanitov.
Turizmus.
Lindos patrí medzi najobľúbenejšie miesta na ostrove. Turisti, ktorí si chcú pozrieť centrum a Akropolu, musia parkovať nad mestom. Počas leta Akropola čelí mnohým turistom, obzvlášť ráno a dopoludnia, keď ešte nie je príliš teplo. Cesta na Akropolu je pomerne náročná, tí ktorí ju nezvládnu, sa hore môžu dostať pomocou oslov. Vstup na najvyššiu časť Akropoly je platený.

</doc>
<doc id="567524" url="https://sk.wikipedia.org/wiki?curid=567524" title="Požiarna konštrukcia">
Požiarna konštrukcia

Požiarna konštrukcia je stavebná konštrukcia, konštrukčný prvok alebo stavebný výrobok, ktorá spĺňa požadované kritériá na použitie v podmienkach požiaru. Termín bol do stavebnej praxe na Slovensku zavedený v roku 2012 právnym predpisom na protipožiarnu bezpečnosť stavieb. Potreba tohto nového termínu vyplynula s požiadavky zjednotiť všetky známe konštrukcie a prvky, ktoré sa na stavbe zhotovujú resp. stavebné výrobky, ktoré sa do stavby zabudovávajú pre účel protipožiarnej bezpečnosti stavieb. Zavedenie tohto termínu umožnilo zadefinovať aj tzv. zhotoviteľa požiarnej konštrukcie.
Uvedený právny predpis obsahuje vo svojej prílohe č.3 aj príklady možných požiarnych konštrukcií a podrobné členenie týchto požiarnych konštrukcií pre potreby stavebnej praxe vypracovala APPO SR vo svojom technickom návode TN APPO 010 a ATN® 002.
Zhotoviteľ požiarnej konštrukcie.
Zhotoviteľ požiarnej konštrukcie je právnická osoba alebo fyzická osoba-podnikateľ, ktorá zhotovila alebo zabudovala do stavby požiarnu konštrukciu. Termín bol zavedený do stavebnej praxe v roku 2012 právnym predpisom pre protipožiarnu bezpečnosť stavieb. Zhotoviteľ osvedčuje vlastnosti požiarnej konštrukcie, ktorú zhotovil, písomnou formou. Cieľom zavedenia tohto termínu je ustanoviť konkrétnu zodpovednosť za správnu realizáciu opatrení protipožiarnej bezpečnosti stavieb pri uskutočňovaní stavebných a montážnych prác.
Osvedčenie požiarnej konštrukcie.
Osvedčenie požiarnej konštrukcie, v praxi často označované skratkou OPK, je požiadavka na zhotoviteľa požiarnej konštrukcie, ktorú mu ustanovuje právny predpis pre protipožiarnu bezpečnosť stavieb, aby písomnou formu dokladoval, že požiarnu konštrukciu správne zhotovil a použil na jej zhotovenie len vhodné stavebné výrobky. Uvedený právny predpis obsahuje vo svojej prílohe č.3 požiadavky na údaje a doklady potrebné k osvedčeniu požiarnej konštrukcie. Ďalšou pomôckou pre zhotoviteľov požiarnych konštrukcií a príslušníkov štátneho požiarneho dozoru bolo vypracovanie formulára na osvedčenie požiarnej konštrukcie schváleného Prezídiom HaZZ MV SR aj s ďalším technickým návodom TN APPO 011 na vyplnenie tohto formulára. Ďalším významným kvalitatívnym posunom v oblasti osvedčovania požiarnych konštrukcií je od 1. 1. 2019 sprevádzkovanie internetovej e-aplikácie OPK na osvedčovanie požiarnych konštrukcií, ktorá je prístupná pre širokú odbornú stavebnú verejnosť na stránkach Asociácie pasívnej požiarnej ochrany SR na linku e-aplikácia OPK

</doc>
<doc id="567528" url="https://sk.wikipedia.org/wiki?curid=567528" title="Rumanove plesá">
Rumanove plesá

Rumanove plesá môžu byť:

</doc>
<doc id="567529" url="https://sk.wikipedia.org/wiki?curid=567529" title="Havranka (prírodná rezervácia)">
Havranka (prírodná rezervácia)

Havranka je prírodná rezervácia ev. č. 1970, ktorá sa nachádza juhovýchodne od Habrov v plytkom údolí na sútoku Jiříkovského a Vepříkovského potoka v okrese Havlíčkův Brod. Rozloha územia rezervácie činí . 
Ochrana.
Ide o veľmi zachovaný fragment pôvodných mokraďových ekosystémov v minulých dobách typických pre Českomoravskú vrchovinu. Veľká časť rezervácie sa nachádza na mieste zaniknutého rybníka, ktorého zvyšky hrádze sú dodnes zrejmé v jej západnej časti. Pomerne veľká plocha tejto rezervácie a blízkosť veľkého Jiříkovského rybníka, ktorý na ňu nadväzuje na západe, význam tejto lokality iba podčiarkujú.

</doc>
<doc id="567533" url="https://sk.wikipedia.org/wiki?curid=567533" title="Stavebný výrobok">
Stavebný výrobok

Stavebný výrobok je každý výrobok alebo každá zostava, ktoré sú vyrobené a uvedené na trh na trvalé zabudovanie v stavbách alebo ich častiach a ktorých parametre vplývajú na parametre stavieb, pokiaľ ide o základné požiadavky na stavby. Zostava je stavebný výrobok uvedený na trh jedným výrobcom ako súbor aspoň dvoch oddelených zložiek, ktoré sa musia zložiť, aby sa mohli zabudovať do stavby. Tento termín je definovaný v rámci európskej legislatívy o stavebných výrobkoch.
Jednotlivé stavebné výrobky sú zaradené do skupín podľa vyhlášky, ktorá uvádza aj systémy posudzovania ich parametrov. 

</doc>
<doc id="567535" url="https://sk.wikipedia.org/wiki?curid=567535" title="Maršálka">
Maršálka

Maršálka je prírodná rezervácia ev. č. 2106 neďaleko obce Libice nad Doubravou v okrese Havlíčkův Brod v nadmorskej výške 600 - 615 metrov. Oblasť spravuje AOPK Havlíčkův Brod.
Ochrana.
Predmetom ochrany sú dobre zachované vlhké rašelinové lúky s výskytom vzácnych a zvlášť chránených druhov rastlín a živočíchov.

</doc>
<doc id="567540" url="https://sk.wikipedia.org/wiki?curid=567540" title="Kuvik obyčajný">
Kuvik obyčajný

Kuvik obyčajný alebo kuvik plačlivý () je druh vtáka z čeľade sovovité ("Strigidae"). Obýva extenzívne obhospodarované poľnohospodárske oblasti palearktickej oblasti. Na Slovensku je to stály druh nížin a kotlín. Hniezdenie bolo dokázané v 33,30 % mapovacích kvadrátov. Podľa Medzinárodnej únie na ochranu prírody a prírodných zdrojov kuvik obyčajný patrí medzi najmenej ohrozené druhy, celková populácia je považovaná za stabilnú, nie sú zaznamenané poklesy populácií ani závažné hrozby. Populácia v Európe je stabilná.
Opis.
Ako jedna z mála sov je prispôsobený na život na zemi. Je to efektívny nočný lovec, loví hmyz a malé stavovce. Jeho nohy sú prispôsobené na hrabanie a úchop. Má dva prsty oproti ostatným dvom. Jeho nohy sú dlhšie a pomáhajú mu v chôdzi a pri hľadaní potravy na zemi.
Váži 145 až 155 g, vysoký je 17,5 až 23,5 cm. Rozpätie krídel 50 až 60 cm. Dožíva sa 10 rokov. Vo voľnej prírode dosial maximálny vek skoro 16 rokov, v zajatí 18.
Hlas.
Kuvik má bohatý hlasový repertoár minimálne 18 rôznych zvukov, ktoré sa rôzne kombinujú a miešajú a tým dosiahne až 40 rôznych hlasových prejavov. Väčšinu z nich používajú obe pohlavia, existujú len tri typicky samčie hlasy a dva, ktoré počuť len od samičiek.
Samec sa ozýva revírnym hlasom "„gúg“". Je to jasný a stúpajúci zvuk. Medzi jednotlivými volaniami dodržuje pauzu niekoľko sekúnd. Za minútu zvyčajne opakuje 1220 slabík. Dĺžka jedného zvolania trvá 0.70.8 s. maximálne do 1 s. Človek počuje tento hlas do vzdialenosti asi . Samček pritom rád sedáva na vyvýšených miestach. Pritom, ako volá, sa mu nafúkne hrdlo a ukáže sa jasná biela farba hrdla, čo dopĺňa akustický signál aj optickým. Pri vyššom stupni vzrušenia sa hlas mení na opakované "„kwíu“".
Aj samička vydáva revírny hlas, avšak znie vyššie kratšie, drsnejšie a len málokedy opakuje viac ako 5 slabík. V čase toku volajú samček aj samička spolu.
Jednoduchá forma revírneho hlasu, znie ako "„úk“", takisto znie jasno a takisto stúpa. Nevydávajú ho v sériach a jeho funkcia je vábenie, nazýva sa kontaktný hlas.
Samček má špeciálny hlasový prejav, ktorý slúži na ukazovanie hniezdnej dutiny a lákanie samičky ku kontrole.
Samička vydáva nosový zvuk "„gek.gök.gök.gök“", ktorým povzbudzuje mláďatá aby si zobrali potravu. Samček sa asi od 10. dňa po vyliahnutí mláďat tiež podieľa na kŕmení a ozýva sa podobne.
Mláďatá ale aj adultné jedince majú žobravé hlasy. 
Ak je kuvik vyrušený, volá ostrým "„kwiff-kwiff-kwiff-kwiff...“ " používajú ho obe pohlavia, rovnako ako aj varovné hlasy "„kekek“", krátke "„kyu“" rôzne ďalšie. Okrem toho aj klepanie zobákom, ako ostatné druhy sov. 
Výskyt a stav na Slovensku.
Odhadovaný počet hniezdiacich párov je 800 - 1 000, zimujúcich jedincov 2 000 - 3 000. Veľkosť populácie i územie na ktorom sa vyskytuje vykazujú "mierny pokles" od 20 - 50%. Ekosozologický status v roku 1995 "V" - zraniteľný. V roku 1998 "LR:nt", "LR" - menej ohrozený druh. V roku 2001 "LR" - menej ohrozený. V roku 2014 VU C1 - zraniteľný. Európsky ochranársky status "SPEC3" - druhy, ktorých globálne populácie nie sú koncentrované v Európe, 
ale majú tam nevhodný ochranársky status. Stupeň ohrozenia "D" - ustupujúci druh. 
Biotop.
Kuvik obyčajný obýva otvorenú krajinu so skupinami stromov a krov, kamenistú krajinu, púšte a polopúšte, oázy, pasienky s roztrúsenými stromami, s ruinami, sady so starými ovocnými stromami. Skupiny hlavových vŕb pri potokoch, parkovitú krajinu, pri farmách a stodolách. Vyhýba sa lesným komplexom. Je rozšírený v rôznych nadmorských výškach, od brehov mora až po v Himalájach. V podmienkach Európy zvyčajne vystupuje do , v Španielsku do .
Hniezdenie.
Počas hniezdenia samček kuvika obyčajného označuje svoj revír aj možné miesto hniezdenia teritoriálnym volaním. Často spolu so samičkou volajú spolu v blízkosti budúceho hniezda. V okolí hniezda sa aj pária na nekrytých miestach, ako múr, skalka, holý konár a podobne. Samotné hniezdo je v stromových, skalných alebo zemných dutinách. Obľubuje bútľaviny v stromoch po odpadnutých konároch, dutiny v hlavových vŕbach. Prijíma aj umelé hniezdne búdky. Zemné dutiny môžu byť opustené nory cicavcov alebo dutiny v termitiskách. Hniezdo býva od 0 do výšky. 
Približne týždeň až dva pred začiatkom znášania si pripravia hniezdnu kotlinku. Samička potom znáša každý druhý deň. V znáške býva 3 - 6 vajec. Vajíčka sú položené priamo na holý spodok kotlinky. Samička zasadne ešte pred znesením posledného vajíčka. Samec sa nezúčastňuje inkubácie, zabezpečuje potravu pre samičku. 
Inkubácia trvá 22 28 dní. Mláďatá sa liahnu slepé, oči sa im otvárajú vo veku 8 10 dní. Samička je prvý pri mláďatách, kŕmi ich potravou, ktorú prináša samček. Mláďatká opúšťajú hniezdo po 35 dňoch. 
Po vyletení ich kŕmia obaja rodičia. Vo veku 38 46 dní už vedia preletieť kratšiu vzdialenosť a keď už majú 2 3 mesiace opúšťajú rodičovské teritórium a sú samostatné. Pohlavne dospievajú skôr ako dosiahnu vek 1 rok.
Zvyčajne hniezdia len raz za rok, príležitostne aj dvakrát, ak je dostatočná ponuka potravy.
Potrava.
Kuvik sa živí stavovcami aj bezstavovcami. Spektrum je široké, uloví dvojkrídlovce, ucholaky, chrobáky, motýle, blanokrídlovce, dážďovky, svrčkovité, rôzne druhy drobných hlodavcov, malé druhy vtákov, obojživelníky i plazy. Hlavnú zložku jeho potravy tvoria drobné stavovce o veľkosti 10 - 30 g, v strednej Európe najmä hraboš poľný.
Ochrana.
Je zákonom chránený, spoločenská hodnota je 5000 € (Vyhláška MŽP č. 170/2021). 
Vo svojom rozsiahlom areáli výskytu sú oblasti, kde dosahuje vyššie početnosti, no v podmienkach strednej Európy sú jeho stavy ohrozené pesticídmi, insekticídmi a rodenticídmi. Moderné poľnohospodárstvo ničí jeho biotop, napríklad staré vysokokmenné sady a hlavové vŕby pri vodách. Často sú aj zrazené pri cestách alebo majú veľké straty pri tvrdých zimách s veľkým množstvom napadaného snehu. Kuna skalná je významný predátor, pretože žije na rovnakých lokalitách.
Ukázalo sa v praxi (Nemecko, Anglicko, Francúzsko a Holandsko), že sa dajú zvyšovať ich stavy pomocou špeciálnych búdok, ktoré majú podlhovastý tvar, dlhé sú asi 1 m, vchod majú vpredu vo forme extentricky umiestnenej diery a umiestňujú sa zavesením na vodorovné konáre v extenzívne využívaných sadoch.

</doc>
<doc id="567541" url="https://sk.wikipedia.org/wiki?curid=567541" title="Athene noctua">
Athene noctua



</doc>
<doc id="567543" url="https://sk.wikipedia.org/wiki?curid=567543" title="Řeka (prírodná rezervácia)">
Řeka (prírodná rezervácia)

Řeka je prírodná rezervácia ev. č. 1257 neďaleko obce Krucemburk v okrese Havlíčkův Brod v nadmorskej výške 553 - 556 metrov. Oblasť spravuje AOPK ČR - RP SCHKO Žďárské vrchy.
Ochrana.
Predmetom ochrany je územie predstavujúce jedinečný zachovaný komplex, vlhkých zrašelinovatelých lúk a rašeliniskových slatinných geobiocenóz, prechádzajúcich do litorálu rovnomenného rybníka s bohatým výskytom chránených a ohrozených druhov rastlín a živočíchov.

</doc>
<doc id="567545" url="https://sk.wikipedia.org/wiki?curid=567545" title="Kuvik plačlivý">
Kuvik plačlivý



</doc>
<doc id="567546" url="https://sk.wikipedia.org/wiki?curid=567546" title="Apollónides z Tegey">
Apollónides z Tegey

Apollónides alebo Apollónidés ("Apollónides", iný prepis:"Apollónidés") bol olympijský víťaz v behu na jedno stadion v roku 308 pred Kr.
Apollónides z Tegey si na 118. olympijských hrách vybojoval víťazstvo v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Apollónidovo olympijské víťazstvo zaznamenal historik Diodóros Sicílsky, a to v súvislosti s datovaním udalostí, ktoré sa v tom roku udiali v antickom Grécku. Staroveký historik Eusebios z Kaisareie vo svojom zozname olympijských víťazov uvádza, že v roku 308 pred Kr. bol víťazom tejto disciplíny Andromenes z Korintu (Eusebios vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.), ale odborníci sa prikláňajú k staršiemu písomnému zdroju od historika Diodóra Sicílskeho, ktorý uviedol víťazstvo Apollónida. 

</doc>
<doc id="567550" url="https://sk.wikipedia.org/wiki?curid=567550" title="Žabie plesá">
Žabie plesá

Žabie pleso môže byť:
vo Vysokých Tatrách:

</doc>
<doc id="567552" url="https://sk.wikipedia.org/wiki?curid=567552" title="Mlynárka dlhochvostá">
Mlynárka dlhochvostá

Mlynárka dlhochvostá alebo mlynárik chvostnatý (lat. "Aegithalos caudatus") je malý druh spevavca, patrí do čeľade mlynárkovité. Obýva celú Európu, na celom Slovensku hniezdi i zimuje, obýva krovinaté okraje lesov do , sady, parky a záhrady s bohatým podrastom. Podľa Medzinárodnej únie na ochranu prírody a prírodných zdrojov mlynárka dlhochvostá patrí medzi najmenej ohrozené druhy, celková populácia je stabilná, podlieha výkyvom vďaka rôznym kombináciám počasia v zime, rozširovania jej areálu a skutočnosti, že bol zaznamenaný pokles v dekáde 20112020. V rokoch 19822013 bol u európskej populácie zaznamenaný stabilný stav.
Opis.
Mlynárka dlhochvostá meria 12 – a váži 6,5 – 10 g.
Hlas.
Mlynárka dlhochvostá sa ozýva ostrým trojslabičným volaním "ti-ti-ti", "zizirri". Spev je jednoduché opakovanie volania. Veľmi ľahko sa dá rozoznať na základe suchého hlasu "cerr" ktorý kombinuje mľaskavým "tek".
Výskyt a stav na Slovensku.
Ako hniezdič aj ako zimujúca bola zistená v 93,5 % mapovacích kvadrátov.
Odhadovaný počet hniezdiacich párov je 60 000 - 120 000, zimujúcich jedincov 200 000 - 400 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v roku 1995 žiadny. V roku 1998 žiadny. V roku 2001 žiadny. V roku 2014 LC - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Biotop.
Mlynárka dlhochvostá žije v okrajových častiach listnatých a zmiešaných lesov, v miestach kde je veľa kríkov a mladín a v porastoch vŕb pri potokoch. Obľubuje miesta s rozptýlenou parkovou zeleňou. V lužných lesoch pri rieke Dunaj dosahovala hustotu 0,2 - 1 pár / 10 ha, v dubovo-hrabových lesoch 1,2 páru / 10 ha a v Badínskom pralese 0,6 páru / 10 ha.
Hniezdenie.
Obaja rodičia stavajú veľké hniezdo z lišajníkov, machov a pavučín. Hniezdo má vajcovitý tvar s bočným vchodom v hornej časti. S hniezdením začínajú uprostred marca a samotné hniezdo stavajú asi 10 dní. Vnútro vystiela samička perím, ktorá potom denne znáša žltkastobiele vajíčko s načervenalými škvrnami. Celkovo ich býva 6 - 10 (12) a sedí na nich len sama 12 - 13 dní. Po vyliahnutí mláďat sa o ne starajú už obaja rodičia 15 - 16 dní. Mláďatá vyletia z hniezda v máji.
Potrava.
Živí sa drobným hmyzom, ich larvami a kuklami. Vyhľadáva vošky, mravce a pavúky.
Ochrana.
Je zákonom chránená, spoločenská hodnota je 500 € (Vyhláška MŽP č. 170/2021).

</doc>
<doc id="567553" url="https://sk.wikipedia.org/wiki?curid=567553" title="Mlynárik chvostnatý">
Mlynárik chvostnatý



</doc>
<doc id="567554" url="https://sk.wikipedia.org/wiki?curid=567554" title="Aegithalos caudatus">
Aegithalos caudatus



</doc>
<doc id="567574" url="https://sk.wikipedia.org/wiki?curid=567574" title="David Tencer">
David Tencer



</doc>
<doc id="567578" url="https://sk.wikipedia.org/wiki?curid=567578" title="Kompaktný fotografický prístroj">
Kompaktný fotografický prístroj



</doc>
<doc id="567580" url="https://sk.wikipedia.org/wiki?curid=567580" title="Hýľ obyčajný">
Hýľ obyčajný

Hýľ obyčajný alebo hýľ lesný (lat. "Pyrrhula pyrrhula") je spevavec z čeľade pinkovité. Hniezdi v lesoch Európy, väčšinou uprednostňuje ihličnatý les, v západnej Európe aj listnaté lesy. Na Slovensku hniezdi hlavne na strednom a východnom Slovensku do Zimuje na celom území a sporadicky dochádza k invázii severských populácií. Podľa Medzinárodnej únie na ochranu prírody a prírodných zdrojov hýľ obyčajný patrí medzi najmenej ohrozené druhy, celková populácia klesá, európska populácia v rokoch 19802013 mierne poklesla. Podľa výsledkov paneurópskeho sčítania bežných druhov vtákov má trend hýľa obyčajného v Európe za roky 1980 2017 mierny pokles. 
Opis.
Hýľ obyčajný meria 15 – 16 cm, váži 32 – 39 g. Samec má čierny vrch hlavy, ružovočervenú hruď, sivomodrý chrbát a bielu kostrč. Zobák má čiernej farby, chvost a krídla hnedé. Samička je podobná, len hruď má svetlohnedú a chrbát sivastohnedý.
Výskyt a stav na Slovensku.
Ako hniezdič bol zistený v 63,4 % mapovacích kvadrátov, v zime až v 94,9 % mapovacích kvadrátov.
Odhadovaný počet hniezdiacich párov je 70 000 – 120 000, zimujúcich jedincov 200 000 – 400 000. Veľkosť populácie aj územie, na ktorom sa vyskytuje, sú "stabilné", maximálna zmena do 20 %. Ekosozologický status v rokoch 1995, 1998 a 2001 – žiadny. V roku 2014 "NT* A2b" – takmer ohrozený. Európsky ochranársky status nezaradený "– SPEC". Stupeň ohrozenia "S" – vyhovujúci ochranársky status.
Trend početnosti hýľa obyčajného na Slovensku bol podľa sčítania bežných druhov vtákov v rokoch 2005 2012 mierne klesajúci.
Biotop.
Hniezdi v ihličnatých lesoch s bohatým bylinným podrastom. V zimnom období prilieta aj na nížiny a prilieta do miest a dedín do záhrad, parkov a sadov.
Hniezdenie.
Hýľ hniezdi dvakrát do roka. Hniezdo umiestňuje do mladých smriečkov alebo jedlí blízko ku kmeňu, najčastejšie len 2 – 3 m vysoko. Ako stavebný materiál poslúžia drobné konáriky, steblá tráv, lišajníky, srsť a perie. Samička sedí na 4 – 5 (6) vajíčkach belasej farby s červenkastými škvrnami a čiarkami 13 dní. Samec jú kŕmi. Po vyliahnutí mláďat ich obaja rodičia vychovávajú 2 týždne. 
Potrava.
Živí sa najmä semenami stromov, plodmi ako čerešne, jarabina vtáčia, šípky, tiež púčiky ovocných stromov aj orgovánu. Príležitostne konzumuje aj hmyz. Z bylín vyhľadáva semienka pŕhľavy, černíc a briez. V lete sa živí semienkami púpav, hviezdic prostredných ("Stellaria media") a pastierskej kapsičky ("Capsella bursa-pastoris"). Zbiera aj semienka nezábudok (rod "Myosotis"), mliečov (rod "Sonchus"), štiavov (rod "Rumex") a horčiakov (rod "Persicaria").
Ochrana.
Je zákonom chránený, spoločenská hodnota je 1000 € (Vyhláška MŽP č. 170/2021).
Hlas.
Najznámejším hlasovým prejavom hýľa obyčajného je melancholické mäkké opakované pískanie "djü". Skupina si udržiava kontakt hlasom "tjet, tjet... tjet". Spev je tichý a cvrlikavý s chrumkavými zvukmi.

</doc>
<doc id="567581" url="https://sk.wikipedia.org/wiki?curid=567581" title="Pyrrhula pyrrhula">
Pyrrhula pyrrhula



</doc>
<doc id="567582" url="https://sk.wikipedia.org/wiki?curid=567582" title="Kochanovce (mestská časť)">
Kochanovce (mestská časť)



</doc>
<doc id="567585" url="https://sk.wikipedia.org/wiki?curid=567585" title="Achille Van Acker">
Achille Van Acker



</doc>
<doc id="567586" url="https://sk.wikipedia.org/wiki?curid=567586" title="Hýľ lesný">
Hýľ lesný



</doc>
<doc id="567587" url="https://sk.wikipedia.org/wiki?curid=567587" title="Niva Doubravy">
Niva Doubravy

Niva Doubravy je prírodná rezervácia ev.č. 1768, ktorá sa nachádza na katastrálnom území obce Sobíňov a rozkladá sa pozdĺž toku riečky Doubravy v okrese Havlíčkův Brod.
Ochrana.
Rezervácia vznikla ako ochrana prirodzených a poloprirodzených lúčnych a mokraďových ekosystémov v rieke Doubrave a jej okolí. Územie je ukážkou prírodných vlhkých lúčnych biotopov, ktoré sú vďaka poľnohospodárskemu využitiu krajiny veľmi vzácne.
Prírodné pomery.
Údolie tu prechádza do lesnatého chrbáta. Vďaka tunajším podmienkam a využívaniu sa tu vyvinula mozaika vodných, mokraďových a suchomilných spoločenstiev.
Flóra.
Môžeme tu nájsť asi 225 druhov vyšších rastlín. Vyskytuje sa tu napríklad vstavačovec májový, vachta trojlistá, bielokvet močiarny, lazerník pruský a ostrice.
Fauna.
Z vtákov tu hniezdi napríklad hýľ karmínový, močiarnica mekotavá a ľaptuška lúčna. Ďalej tu môžeme vidieť vretenicu severnú, mloka horského a vidlochvosta feniklového a veľa ďalších živočíchov.

</doc>
<doc id="567595" url="https://sk.wikipedia.org/wiki?curid=567595" title="Meghan Trainorová">
Meghan Trainorová

Meghan Elizabeth Trainor (* 22. december 1993, Nantucket, Massachusetts, USA) je americká speváčka-skladateľka a hudobná producentka. Vo veku 15 až 17 rokoch vydala svoje tri nezávislé albumy. V roku 2011 podpísala nahrávaciu zmluvu s vydavateľstvom Big Yellow Dog Music a pokračovala v kariére skladaní piesní. 
Po podpísaní nahrávacej zmluvy s Epic Records v roku 2014, sa Meghan stala slávnejšou vďaka svojmu debutovému štúdiovému albumu, "Title" (2015). Album debutoval na prvej priečke v rebríčku "Billboard" 200 a vyprodukoval štyri single, ktoré sa dostali do top 20: „All About That Bass“, „Lips Are Movin“, „Dear Future Husband“ a „Like I'm Gonna Lose You“. Neskôr ju RIAA certifikovala platinovou platňou, za predaj milión kópií na domácom trhu. Jej druhý štúdiový album s názvom "Thank You" vyšiel v roku 2016 aj so singlom „NO“, ktorá debutovala na 3. mieste "Billboard" Hot 100.
Jej ovplyvnenie pramení hlavne z 50. a 60. rokov minulého storočia a jej hudba je známa svojím retro-štýlom. Bežne sa v jej textoch hovorí o modernej ženskosti, imidži tela a splnomocnení. Meghanina práca bola ocenená viacerými cenami a nomináciami, vrátane Ceny Grammy pre najlepšieho nováčika, vyznamenania Music Business Association za „Najlepšieho prelomového umelca roka“ a tiež získala dve ceny "Billboard" Music Awards.

</doc>
<doc id="567597" url="https://sk.wikipedia.org/wiki?curid=567597" title="Peter Wilsen">
Peter Wilsen

Peter Wilsen, vlastným menom Peter Bradáč (* 17. november 1981, Rožňava) je spevák a skladateľ slovenskej metalovej skupiny Tristana.
Biografia.
Študoval na Strednej zdravotníckej škole v Rožňave. Po pôsobeniach v rôznych amatérskych skupinách začal v roku 2003 spievať v slovenskej metalovej skupine Tristana. V roku 2005 kapelu opustil, v novembri 2006 sa do kapely vrátil. V roku 2009 vystupoval ako hosť maďarskej metalovej skupiny Wisdom v Rumunsku na medzinárodnom festivale Aftershock za účasti britskej kapely Judas Priest. V roku 2010 vydal so skupinou Tristana album Zircon Street. V roku 2011 vystúpil s kapelou Tristana ako predskokan Scorpions v bratislavskej Inchebe. V roku 2014 začal pracovať v českej televíznej hudobnej stanici Fajnrock TV, neskôr premenovaná na Slušnej Kanál TV, ako oblastný riaditeľ pre slovenský trh. V roku 2015 vydal so skupinou Tristana album Virtual Crime, podpísaný pod talianske hudobné vydavateľstvo Bakerteam Records.

</doc>
<doc id="567598" url="https://sk.wikipedia.org/wiki?curid=567598" title="Tori Kellyová">
Tori Kellyová

Victoria Loren „Tori“ Kellyová (* 14. december 1992, Wildomar, Kalifornia, Spojené štáty) je americká speváčka a skladateľka. Postupne získala uznanie po tom, čo v 14 rokoch začala uverejňovať svoje videá na YouTube. Keď mala 16, uchádzala sa o účinkovanie v speváckej šou "American Idol". Zo súťaže bola vyradená a začala pracovať na svojej vlastnej hudbe. V roku 2012 vydala svoje prvé EP s názvom "Handmade Songs By Tori Kelly", ktoré sama produkovala, zložila aj zmixovala. Nasledujúci rok jej manažér Scooter Braun uvidel jej videá na YouTube a predstavil ju vydavateľstvu Capitol Records, s ktorým podpísala zmluvu v septembri. Torino druhé EP s názvom "Foreword" vyšlo v októbri 2013 ako jej prvé vydanie s vydavateľstvom. 
23. júna 2015 vydala svoj debutový album "Unbreakable Smile." Prvý singel „Nobody Love“ vyšiel na jar a dostal sa do rebríčka "Billboard" Hot 100. Tori bola nominovaná na Cenu Grammy pre najlepšieho nováčika 58. ročníka Grammy Awards. Nadabovala postavu Meent v animovanom filme "Sing" (2016). Jej druhý štúdiový album "Hiding Place" (2018) dosiahol číslo 35 v rebríčku "Billboard" 200 a získal ceny Grammy – za najlepší gospelový album a za najlepší gospelový výkon alebo pieseň. V roku 2019 vydala svoj tretí štúdiový album "Inspired By True Events".

</doc>
<doc id="567601" url="https://sk.wikipedia.org/wiki?curid=567601" title="Meghan Trainor">
Meghan Trainor



</doc>
<doc id="567602" url="https://sk.wikipedia.org/wiki?curid=567602" title="Chránená krajinná oblasť Železné hory">
Chránená krajinná oblasť Železné hory

Chránená krajinná oblasť Železné hory bola ustanovená vyhláškou Ministerstva životného prostredia ČR č.156/1991 Sb. zo dňa 27. marca 1991 (účinnosť od 1. mája 1991) na rozlohe 380 km² v severnej časti Českomoravskej vrchoviny približne medzi mestami Slatiňany na severe, Chotěboř na juhu, Třemošnice na západe a Trhová Kamenice a Nasavrky na východe (49° 55´ – 49° 42´ N, 15° 32´ – 15° 53´ E). Nadmorská výška kolíše od 268 metrov nad morom pri Slatiňanoch a najvyšším bodom Vestcom, ktorý meria 668 metrov. Správa CHKO sídli v Nasavrkoch (Náměstí 317, 538 25). CHKO má na svojom území 24 maloplošných zvlášť chránených území prírody – 1 Národná prírodná rezervácia (NPR), 12 prírodných rezervácií (PR) a 11 prírodných pamiatok – 14 pamätných stromov a 6 náučných chodníkov.
Charakteristika oblasti.
Reliéf krajiny.
CHKO zaujíma centrálnu časť Železných hôr. Najvyššími vrcholmi sú Vestec s a Spálava so . Najnižšie miesta sú pri Podhořanoch a Slatiňanoch so zhodnou nadmorskou výškou 268 metrov.
Nápadným útvarom je hlavný hrebeň, ktorý sa ťahá od Ždírca nad Doubravou do Podhořan a ďalej k Týncu nad Labem. V tomto hrebeni sú vedľa početných vrcholov (vrátane Vestca a Spálavy) nápadné i rokliny. Najväčšie a najkrajšie sú Lovětínská a Hedvíkovská, ktoré prerážajú hlavný hrebeň pri Třemošnici a Závratke.
Na severnej strane CHKO je najnápadnejšia Bučina, kopec medzi Kraskovom a Prachovicami, s nadmorskou výškou 606 metrov. Pri Slatiňanoch s nadmorskou výškou 391 metrov je kopec Hůra.
V severnej časti CHKO je jediná veľká roklina vytvorená riekou Chrudimkou. Tento kaňon je chránený v rámci prírodných rezervácií Krkanka a Strádovské peklo.
Južne od hlavného hrebeňa je nižšia časť zvaná Dlouhá mez. Z neho je nápadný pri Libici nad Doubravou kopec Hradiště. Ďalej na juh medzi Bílkem a Chotěbořou je malebné kaňonovité údolie rieky Doubravy. Medzi Ždírcom nad Doubravou a Studencom leží tiahly chrbát Cerhovy.
Flóra.
Na území CHKO je registrovaných viac, ako 1 200 druhov vyšších rastlín, z toho asi 1 000 druhov domácich t. j. druhov prirodzene sa vyskytujúcich.
Fauna.
Na území CHKO žije viac ako 75 druhov mäkkýšov, významnými sú tiež motýle zvlášť v oblasti Dlouhé meze (celkový počet druhov motýlej fauny v oblasti je 1 262). Zo stavovcov bolo zaznamenaných 230 druhov (24 rýb, 12 obojživelníkov, 7 plazov, 141 vtákov a 46 cicavcov).
Lyžovanie.
Na území CHKO a v jej tesnom okolí sa nachádza 6 zjazdoviek s lyžiarskymi vlekmi – Trhová Kamenice, Hluboká, Chotěboř, Vápenný Podol, Horní Bradlo a Nasavrky.

</doc>
<doc id="567603" url="https://sk.wikipedia.org/wiki?curid=567603" title="Tori Kelly">
Tori Kelly



</doc>
<doc id="567608" url="https://sk.wikipedia.org/wiki?curid=567608" title="Nikagoras z Lindosu">
Nikagoras z Lindosu

Nikagoras ("Nikagoras") bol olympijský víťaz v tethrippe a v synóride v roku 308 pred Kr.
Nikagoras, syn Nikóna z rodoského mesta Lindos, bol na 118. olympijských hrách v roku 308 pred Kr. korunovaný olivovými vencami za víťazstvá v tethrippe a v synóride. Tethrippon (preteky dvojkolesových vozov so štvorzáprahom) zaradili do olympijského programu na 25. hrách v roku 680 pred Kr. a synóris (preteky na voze s dvojzáprahom) na 93. hrách v roku 408 pred Kr. 
Olympijské víťazstvá Nikagora sú uvedené na starovekej kamennej stéle (Lindos II 68 ) objavenej v 19. stor. v Grécku, publikovanej nemeckým filológom a epigrafikom Wilhelmom Dittenbergom. Táto kammenná stéla ešte uvádza, že Nikagoras sa okrem víťazstiev v Olympii presadil v týchto disciplínach aj na ďalších hrách, a to na celogréckych v Delfách, v Istmii a Nemei, na hrách Lykaia (slávnosť k pocte boha Dia na hore Lykaion) a na panathenajských hrách.

</doc>
<doc id="567613" url="https://sk.wikipedia.org/wiki?curid=567613" title="Voľby do NR SR 2016">
Voľby do NR SR 2016



</doc>
<doc id="567622" url="https://sk.wikipedia.org/wiki?curid=567622" title="Stehlík obyčajný">
Stehlík obyčajný

Stehlík obyčajný alebo stehlík pestrý (lat. "Carduelis carduelis") je spevavec a patrí do čeľadi . Žije v Európe, v severnej Afrike a v západnej Ázii. Hniezdi na celom Slovensku až do (v období hniezdenia bol najvyššie zistený vo Veľkej Fatre ). V mimohniezdnom období sa potulujú v kŕdlikoch aj vo vysokých polohách (najvyššie boli zistené vo Veľkej Fatre na Krížnej a Ostredku ) Podľa Medzinárodnej únie na ochranu prírody a prírodných zdrojov stehlík obyčajný patrí medzi najmenej ohrozené druhy, populácia stúpa, v Európe bol v rokoch 19802013 zaznamený mierny nárast stavov.
Opis.
Stehlík obyčajný meria 12 –  a váži 11,5 – 20 g. Obe pohlavia majú rovnaké zafarbenie, červenú prednú časť hlavy, biely náhrdelník sa tiahne až na boky hlavy a zadná časť hlavy je čierna. Na čiernom krídle majú zlatožltý pás. Chrbát majú hnedý s beľavou kostrčou. Chvostové perá sú čierne s bielymi škvrnkami. Podľa tejto farebnej kombinácie ich ľahko rozoznáme. Mláďatám až do októbra chýba červená farba na hlave, chrbát i hlavu majú žltosivú s hnedým vzorom. Dovtedy rozlíšime mláďatá stehlíka obyčajného od iných podľa čiernych chvostových letiek a žltého pásu na krídlach. Okrem obdobia hniezdenia sú v kŕdlikoch. Ich let opisuje vlnovku.
Hlas.
Stehlíka obyčajného rozoznáme ľahko nielen podľa vzhľadu ale aj podľa hlasu. Jeho typické vábenie znie ako "tig-lic, tige-lic" alebo "štigelitt". Spev samčeka je melodické švitorenie, do ktorého vplieta prvky zo svojho vábenia.
Výskyt a stav na Slovensku.
Odhadovaný počet hniezdiacich párov je 100 000 - 150 000, zimujúcich jedincov 200 000 - 600 000. Veľkosť populácie i územie na ktorom sa vyskytuje sú stabilné, maximálna zmena do 20%. Ekosozologický status v roku 1995 žiadny. V roku 1998 žiadny. V roku 2001 žiadny. V roku 2014 LC - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Biotop.
Biotopom stehlíka obyčajného sú okraje lesov, lúky a pasienky s roztrúsenou stromovou a krovinnou vegetáciou, skupiny stromov, pásy stromov pri potokoch, kanáloch a vetrolamy. Obľubuje ľuďmi vytvorené prírodné prostredie sadov i záhrad, parkov a cintorínov.
Hniezdenie.
Hniezdo si stavia na stromoch na konci konára. Je poľguľovitého tvaru z tráv, machu a korienkov zviazaných pavučinou, starostlivo vystlané srsťou a perím. Stavia ho samička. Hniezda môžu byť aj neďaleko od seba, nie sú prísne teritoriálne, od vyššie. Radi hniezdia na ovocných stromoch v záhradách a sadoch alebo na stromoch pri cestách. 
Kladú 4 - 5(7) vajíčok s hnedými škvrnami a červenkastými bodkami na modrastobielom podklade do tvaru venca. Zohrieva ich len samička, samec jej nosí potravu. Mláďatká sa vyliahnu za 13 - 15 dní, potom ich rodičia 2 týždne kŕmia na hniezde a 5 - 6 dní aj po vyletení. Keď sa osamostatnia, spájajú sa do kŕdlikov. Hniezdia 2 krát, v máji a v júni/júli. 
Potrava.
Špecializujú sa na vyberanie semienok sediac na vrcholci rastliny, ako je napríklad bodliak a lopúch. Mláďatká kŕmia najprv hmyzom, neskôr semienkami.
Ochrana.
Je zákonom chránený, spoločenská hodnota je 500 € (Vyhláška MŽP č. 170/2021).
Druh je zaradený do Bernského dohovoru (Príloha II).

</doc>
<doc id="567623" url="https://sk.wikipedia.org/wiki?curid=567623" title="Stehlík pestrý">
Stehlík pestrý



</doc>
<doc id="567624" url="https://sk.wikipedia.org/wiki?curid=567624" title="Carduelis carduelis">
Carduelis carduelis



</doc>
<doc id="567629" url="https://sk.wikipedia.org/wiki?curid=567629" title="Mate. Feed. Kill. Repeat">
Mate. Feed. Kill. Repeat



</doc>
<doc id="567632" url="https://sk.wikipedia.org/wiki?curid=567632" title="Vrchovka alpínska">
Vrchovka alpínska

Vrchovka alpínska alebo tozzia karpatská (lat."Tozzia carpathica") je trvácna rastlina z čeľade zárazovité.
Výskyt.
Je to karpatský subendemit (vyskytuje sa aj na Balkáne v pohorí Stará planina). Vyskytuje sa v Poľsku, na Slovensku, Ukrajine, v Rumunsku, Bulharsku a v Grécku. Na Slovensku je tento druh rozšírený v Kysuckých Beskydách (Veľká Rača), Oravských Beskydách (Babia hora), Krivánskej Malej Fatre, Západných Tatrách (Úplazíky), Čergove a v Bukovských vrchoch.
Rastie v horskom aj v subalpínskom vegetačnom stupni. Obľubuje vlhké prostredie lúk, lesov a nív blízko potokov. Pôda býva bohatá na živiny, alkalická, kamenistá aj hlinitá. Zriedkavo aj v kosodrevine.
Opis.
Je vysoká 20 – 50 cm. Byľ je priama a štvorhranná. Jednotlivé kvety sú žlté. Plod je guľatá tobolka.
Ide o poloparazit. Kvitne v júni až júli. Rastlina má parazitický a semiparazitický životný cyklus. Nie je jasné na ktorých druhoch parazituje ale pravdepodobne ide o rody "Petasites", "Adenostyles" a "Cicerbita".
Taxonómia.
Patrí do rodu "Tozzia". Tento rod obsahuje dva veľmi príbuzné druhy T. alpina a T. carpathica. Podľa niektorých autorov ide o dva podruhy jedného druhu ("Tozzia alpina carpathica" a "Tozzia alpina alpina").
Ochrana.
Patrí medzi rastliny európskeho významu (NATURA 2000). Na území Slovenska je chránená zákonom. Populácia na Slovensku je ustálená, druh je klasifikovaný ako menej ohrozený: takmer ohrozený. Chránený je aj v Poľsku a Rumunsku. Ide o druh zaradeným do CORINE Biotopes and the Habitats Directive (92/43/EEC).

</doc>
<doc id="567633" url="https://sk.wikipedia.org/wiki?curid=567633" title="Tozzia carpathica">
Tozzia carpathica



</doc>
<doc id="567634" url="https://sk.wikipedia.org/wiki?curid=567634" title="Tozzia karpatská">
Tozzia karpatská



</doc>
<doc id="567635" url="https://sk.wikipedia.org/wiki?curid=567635" title="Letisko (rozlišovacia stránka)">
Letisko (rozlišovacia stránka)

Letisko môže byť:

</doc>
<doc id="567636" url="https://sk.wikipedia.org/wiki?curid=567636" title="Európsky výbor pre normalizáciu">
Európsky výbor pre normalizáciu

Európsky výbor pre normalizáciu (, ) je nezisková organizácia, ktorej poslaním je podpora európskej ekonomiky v globálnom obchode, prosperity obyvateľstva Európy a životného prostredia, tým že poskytuje efektívnu základňu pre zainteresované strany pri rozvoji, udržiavaní a šírení ucelených súborov noriem a špecifikácií.
Vznik a poslanie.
Od založenia CENu v roku 1961, tridsať národných organizácií spolupracuje na vývoji európskych noriem (EN) v rôznych odvetviach za účelom vybudovania jednotného trhu pre tovary a služby pre zaistenie postavenia Európy v globálnej ekonomike. Niektoré z týchto noriem nie sú záväzné, zatiaľ čo iné, ako tzv. harmonizované normy, sú záväzné podľa práva EÚ. CEN je oficiálne uznávaný ako európska normalizačná organizácia. Ďalšie oficiálne európske normalizačné orgány sú Európsky výbor pre normalizáciu v elektrotechnike (CENELEC) a Európsky inštitút pre telekomunikačné normy (ETSI).
Viac ako 60 000 technických expertov, obchodných združení, spotrebiteľských a ďalších sociálnych záujmových organizácií je zapojených do siete CEN, ktorý sa dotýka viac ako 460 miliónov ľudí. CEN je oficiálna normalizačná organizácia pre iné odvetvia ako elektrotechnika a telekomunikácie. V uznesení Európskeho parlamentu z 12. februára 1999 je uvedené, že zlúčenie CEN, CENELEC a ETSI neprináša jasné výhody, a že tieto orgány budú spolu úzko spolupracovať.
Normalizačné orgánizácie tridsiatich národných členov reprezentujú 27 štátov Európskej úniu, tri krajiny Európskeho združenia voľného obchodu (EFTA) a krajiny, ktoré uvažujú o vstupu do EÚ alebo EFTA. CEN prispieva k riešeniu úloh Európskej únie a Európskeho hospodárskeho priestoru technickými normami (tzv. normy EN), ktoré podporujú voľný obchod, bezpečnosť práce a spotrebiteľov, interoperabilitu sietí, ochranu životného prostredia, využitie výskumných a vývojových programov a zadávanie verejných zákaziek.
Príkladom záväzných noriem sú normy na materiály a výrobky používané v stavebníctve a tie, ktoré sú uvedené v Nariadení o stavebných výrobkoch (2011/305/EÚ). Značka CE je vyhlásenie výrobcu, že výrobok je v súlade s príslušným Nariadením o stavebných výrobkoch a príslušnou harmonizovanou normou.
CEN (spoločne s CENELEC) vlastní značku Keymark, ktorá je nepovinnou značkou kvality pre výrobky a služby. Takéto označenie výrobkov preukazuje ich zhodu s európskymi normami.
V členskej základni CENu sú Belgicko, Bulharsko, Severné Macedónsko, Cyprus, Česko, Dánsko, Estónsko, Fínsko, Francúzsko, Grécko, Holandsko, Chorvátsko, Írsko, Island, Litva, Lotyšsko, Luxembursko, Maďarsko, Malta, Nemecko, Nórsko, Poľsko, Portugalsko, Rakúsko, Rumunsko, Slovensko, Slovinsko, Spojené kráľovstvo, Španielsko, Švajčiarsko, Švédsko, Taliansko a Turecko. Pridružený členovia sú Albánsko. Partnerské normalizačné organizácie majú Austrália, Bosna a Hercegovina, Egypt, Moldavsko, Rusko, Srbsko, Tunisko a Ukrajina.
Viedenská zmluva.
Viedenská zmluva bola uzavretá medzi CEN a ISO v roku 1991 so začiatkom platnosti v polovici 90. rokov. Jej prvotný cieľ je zabrániť duplicitám (prípadne konfliktom) medzi normami CEN a ISO. V posledných dvadsiatich rokoch CEN preberá normy ISO, ktorými nahradzuje vlastné CEN normy. 

</doc>
<doc id="567637" url="https://sk.wikipedia.org/wiki?curid=567637" title="CEN">
CEN



</doc>
<doc id="567639" url="https://sk.wikipedia.org/wiki?curid=567639" title="Jan Růže">
Jan Růže



</doc>
<doc id="567642" url="https://sk.wikipedia.org/wiki?curid=567642" title="Kliment Bulharský">
Kliment Bulharský



</doc>
<doc id="567645" url="https://sk.wikipedia.org/wiki?curid=567645" title="Staviteľ Bob">
Staviteľ Bob

Staviteľ Bob (orig. "Bob the Builder") je britský animovaný seriál pre deti, ktorý vytvoril Keith Chapman. Dej seriálu sa zameriava na opravára, respektíve staviteľa, Boba, ktorý v malom mestečku je vedúci stavebnej firmy a so svojimi strojmi opravovať s pomocou jeho kolegyne Wendy. Seriál má devätnásť sérií a vysiela sa od 28. novembra 1998.
Stavebné stroje sa v seriáli správajú ako deti, a tak ich aj Bob o nich poúča a Wendy učí slušnému správaniu, spolupráci, odvahe a cti.

</doc>
<doc id="567649" url="https://sk.wikipedia.org/wiki?curid=567649" title="Turdus merula">
Turdus merula



</doc>
<doc id="567658" url="https://sk.wikipedia.org/wiki?curid=567658" title="Ivan Fjodorovič Paskevič">
Ivan Fjodorovič Paskevič



</doc>
<doc id="567662" url="https://sk.wikipedia.org/wiki?curid=567662" title="Curtici">
Curtici

Curtici () je mesto v západnom Rumunsku, v župe Arad.
Geografia.
Nachádza sa na západe župy, od župného mesta Arad v Západnej nížine ("Câmpia de Vest") na hraniciach s Maďarskom. Prechádza tadeto železnica európskeho významu a preteká rieka Mureş.
História.
Prvá písomná zmienka o tomto sídle pochádza zo 16. storočia, konkrétne z roku 1519. Od 16. februára 1968 má štatút mesta. V medzivojnovom období nosil kvôli pokusom o obmedzenie maďarského vplyvu meno „Decebal“ (podľa starého dáckeho vládcu).

</doc>
<doc id="567663" url="https://sk.wikipedia.org/wiki?curid=567663" title="Theochréstos">
Theochréstos

Theochréstos ("Theochréstos") môže byť:

</doc>
<doc id="567664" url="https://sk.wikipedia.org/wiki?curid=567664" title="Blasyho chata">
Blasyho chata

Blasyho chata alebo Blásyho chata (, , ) bola prvou chatou, ktorá stála vo Velickej doline vo Vysokých Tatrách. Postavil ju v roku 1871 na východnom brehu Velického plesa Eduard Blasy (18201888), poľnohospodár a turistický nadšenec z Veľkej. Bol jedným zo zakladateľov Uhorského karpatského spolku, tvorcom tatranských vysokohorských chodníkov a dal podnet Jozefovi Szentiványimu k založeniu osady Štrbské Pleso. Chata, ktorú postavil, mala spríjemniť pobyt turistom, ktorí sa vyberali do Velickej doliny. Väčšinu prostriedkov na výstavbu trojrozmernej kamennej chaty vyzbierali kúpeľní hostia Starého Smokovca. Chatu v marci roku 1873 zničila snehová lavína z Velických Granátov. Po jej zničení, o päť rokov neskôr, postavili na bezpečnejšom mieste Hunfalvyho chatu.

</doc>
<doc id="567665" url="https://sk.wikipedia.org/wiki?curid=567665" title="Theochréstos Mladší">
Theochréstos Mladší

Theochréstos ("Theochréstos") bol v roku 300 pred Kr. olympijský víťaz v tethrippe.
Theochréstos z Kyrény bol na 120. olympijských hrách korunovaný olivovým vencom za víťazstvo v tethrippe. Tethrippon sa v Olympii zaviedol na 25. hrách v roku 680 pred Kr. a prvým víťazom tejto disciplíny bol Pagóndas z Téb.
Theochréstovi za olympijské víťazstvo dali jeho rodáci zhotoviť sochu, ktorú potom vztýčili k verejnej úcte v Olympii medzi sochy slávnych olympijských víťazov. Túto sochu v druhom storočí videl cestovateľ Pausanias, ktorý zaznamenal: „"Kyrénsky Theochréstos, ktorý po libyjskom vzore choval kone, získal s koňmi víťazstvo v Olympii a ešte pred ním rovnomenný starý otec z otcovej strany, aj Teochréstov otec sa vyznamenal v Isthmii, ako hlása nápis na voze."" Staroveká libyjská Kyréna bola chovom koní preslávená.

</doc>
<doc id="567668" url="https://sk.wikipedia.org/wiki?curid=567668" title="Doubrava (rieka)">
Doubrava (rieka)

Doubrava, miestne tiež nazývaná "Doubravka", je rieka pretekajúca okresmi Žďár nad Sázavou, Havlíčkův Brod, Chrudim a Kutná Hora v Česku. Je ľavostranným prítokom Labe. Dĺžka toku rieky je 88,34 km. Plocha povodia meria 592,4 km².
Priebeh toku.
Prameň rieky.
Pramenná oblasť Doubravy sa nachádza v lesoch západne od Velkého Dářka v okolí obce Radostín. Rieka má viac prameňov. Ako jej hlavný prameň je označovaný potok prameniaci v nadmorskej výške 623,7 m, v rašeliniskách južne od Radostína, ktorý napája rybníky "Doubravníček" a "Doubravník". Pod týmito rybníkmi priteká zľava druhá pramenná vetva odvodňujúca Ranské jazierka. Ako tretí pramenný tok býva označovaný Štírový potok vytekajúci z Malého Dářka, ktoré sa nachádza severovýchodne od Radostína. Tento potok posilňuje tok sprava nad rybníkom Řeka, ktorý s plochou 43,03 ha je najväčšou vodnou plochou v povodí rieky.
Po celej svojej dĺžke tečie prevažne severozápadným smerom. Ústí do Labe západne od Záboří nad Labem v nadmorskej výške 195,8 m.
Geomorfologické členenie.
Pramenná časť povodia Doubravy sa nachádza na rozhraní Bítešskej vrchoviny (okrsok Henzlička) a Havlíčkobrodskej pahorkatiny (okrsok Dářská brázda). Bítešská vrchovina je podcelkom Křižanovskej vrchoviny a Havlíčkobrodská pahorkatina je podcelkom Hornosázavskej pahorkatiny. V hornej časti povodia rieka odvodňuje i menšiu časť Sečskej vrchoviny, ktorá je podcelkom Železných hôr a malú časť Žďárských vrchov, kde sa nachádza i najvyšší bod celého povodia, ktorým je Kamenný vrch (803 m). Doubrava odvodňuje jeho západné úbočie prostredníctvom "Městeckého potoka". Na hornom toku rieka preteká Havlíčkobrodskou pahorkatinou a zbiera svoje vody z okrskov Dářská brázda, Přibyslavská pahorkatina, Sobíňovský hřbet a Chotěbořská pahorkatina. Na strednom toku od Libice nad Doubravou rieka odvodňuje východnú časť Kutnohorskej plošiny a západný okraj Sečskej vrchoviny. Na dolnom toku rieka vteká do Čáslavskej kotliny, ktorá je podcelkom Středolabskej tabule. V tejto časti povodia zbiera rieka svoje vody tiež v západnej časti Chvaletickej pahorkatiny, ktorá je podcelkom Železných hôr.
Klimatické pomery.
Povodie rieky Doubravy sa nachádza v siedmich klimatických oblastiach (podľa Quitta, 1971), pri čom samotná rieka preteká piatimi oblasťami. Najvrchnejšia časť toku až po vtok do rybníka Řeka sa nachádza v chladnej oblasti CH7. Horná časť toku po Libicu nad Doubravou sa nachádza v mierne teplých oblastiach MT2 a MT3. Stredný tok od Libice nad Doubravou až po Žleby sa nachádza v mierne teplých oblastiach MT2 a MT10. Dolný tok od Žlebov až po sútok s Labe preteká mierne teplou oblasťou MT10 a teplou oblasťou T2. Západná časť povodia, predovšetkým horný tok Brslenky (Čáslavky) a ľavostranné prítoky Hostačovky na jej hornom toku pretekajú najskôr studenou oblasťou CH7 a potom mierne teplými oblasťami MT7 a MT9. 
Klimatické charakteristiky jednotlivých oblastí nachádzajúcich sa v povodí Doubravy:
Väčšie prítoky.
Najväčším prítokom Doubravy, čo sa týka dĺžky toku a plochy povodia, je riečka Brslenka dlhá 31,4 km s plochou povodia 100,8 km². Nejvodnatejším prítokom je riečka Hostačovka s priemerným prietokom pri ústí 0,43 m³/s. Priemerná hustota riečnej siete Doubravy činí 1,34 km/km². Celkovo sa v povodí Doubravy nachádza 637 vodných tokov v dĺžke do jedného kilometra a 196 vodných tokov v dĺžke 1 až 10 km. Potoky dlhé 10 až 20 km sa v povodí nachádzajú celkovo štyri. V dĺžke 20 až 40 km sa v povodí rieky nachádzajú dva vodné toky.
Priehrady a rybníky.
Na hornom toku rieky sa nachádzajú rybníky Doubravníček, Doubravník, Řeka a Ranský rybník. Ďalej sú vodou z rieky pomocou privádzačov napájané rybníky Pobočný, ktorý sa nachádza južne od Ždírca nad Doubravou a rybník Stavenov medzi Libicou nad Doubravou a Novou Vsou u Chotěboře. Nižšie po prúde na 40,4 riečnom kilometri vzdúva jej vody Vodná nádrž Pařížov, ktorej úlohou je čiastočná ochrana pred povodňami, zaistenie minimálneho zostatkového prietoku a energetické využitie.
Základné údaje o vodnej nádrži Pařížov:
Vodné nádrže v povodí Doubravy podľa rozlohy:
Vodný režim.
Priemerný dlhodobý ročný prietok (Qa) pri ústí činí 3,75 m³/s.
Priemerné dlhodobé mesačné prietoky Doubravy (m³/s) v stanici Žleby:
Priemerné mesačné prietoky Doubravy (m³/s) v stanici Žleby v roku 2014:
Hlásne profily:
Historické povodne.
Povodeň v roku 1883.
Túto povodeň spôsobila prietrž mračien v hornej časti povodia Doubravy, ktorá 20. júna 1883 spôsobila pretrhnutie hrádze dnes už zaniknutého rybníka v Bílku, ktorého plocha bola 29,3 ha. Táto povodeň posilnená vodou z pretrhnutého Bíleckého rybníka zdvihla hladinu Doubravy v Žleboch o 3 metre nad normálnu hladinu.
Povodeň v roku 1897.
Veľká povodeň na hornom a strednom toku rieky spôsobila rad škôd a bola podnetom k výstavbe priehrady pri Pařížove. Počas 29. júla 1897 napršalo v povodí Doubravy nad Pařížovom priemerne 68 mm zrážok. Prietok rieky pri Pařížove dosahoval podľa výpočtov (plocha povodia 202 km²) zhruba 120 m³/s a blížil sa hranici storočnej vody, ktorá v tomto úseku činí 127 m³/s. Hladina Doubravy v Žleboch sa zdvihla o 5 metrov nad normál.
Povodeň v roku 1908.
Historicky najväčšia doložená povodeň na Doubrave prebehla v popoludňajších a večerných hodinách dňa 23. mája 1908, kedy vodočet v Žleboch ukazoval 400 cm. Táto povodeň bola charakterizovaná veľmi rýchlym vzostupom hladiny rieky a krátkou dobou povodňovej vlny. Po 14. hodine toho dňa sa v Žleboch spustila prietrž mračien a následné krupobitie. Už po 18. hodine sa rieka vylievala z brehov a o dve hodiny neskôr bola jej hladina v obci 7 metrov nad normálom. Povodeň, ktorá si v Žleboch vyžiadala jednu obeť, spôsobila veľké materiálne škody. Bolo tu zaplavených 20 domov a cukrovar. Ďalej vodný živel strhol lávky a mosty, odniesol pílu a odtrhol mlynské koleso. Poškodený bol aj železničný most, v dôsledku čoho bola zastavená na dlhú dobu doprava na miestnej trati. Rozsiahle škody rieka spôsobila aj v Ronove nad Doubravou, Vrdoch a Zbyslavi, kde zatopila 14 domov.
Povodeň v roku 2002.
Táto povodeň prebehla v polovici augusta 2002, kedy 14. augusta dosiahla hladina rieky na vodočte v Žleboch 304 cm. Rieka spôsobila rad škôd predovšetkým na dolnom toku v okolí Vrdov a Zbyslavi.
N-ročné prietoky v Bílku:
N-ročné prietoky v Pařížove:
N-ročné prietoky ve Žleboch:
Zaujímavosti.
Prírodné zaujímavosti.
Radostínske rašelinisko.
Jedná sa o rozľahlé bifurkačné rašelinisko v prameniskovej časti povodia, z ktorého voda odteká dvoma smermi. Časť vôd tečie na severozápad a prostredníctvom Štírového potoka je odvádzaná ďalej do rieky Doubravy. Štírový potok vytekajúci z Malého Dářka býva označovaný ako jej tretí prameň. Druhá časť vôd odteká na juh k Velkému Dářku, ktoré náleží k povodiu rieky Sázavy. Hrúbka rašeliniska dosahuje až 570 cm. Radostínské rašeliniště bolo v roku 1987 vyhlásené národnou prírodnou pamiatkou.
Vodopády na Doubrave a v jej povodí.
V skalnatom údolí pod osadou Bílek sa na konci tiesňavy nazývanej Koryto nachádza 2,5 m vysoký vodopád, ktorého priemerný prietok dosahuje 0,73 m³/s, čo ho radí medzi 6 nejvodnatejších vodopádov na území Česka. Okrom tohoto tzv. Veľkého vodopádu sa vyššie proti prúdu nachádzajú ešte dva menšie. Prvý z nich, zhruba 2 m vysoký vodopád, sa nachádza v samotnej tiesňave. Druhý, ktorého výška je okolo 1,5 m, sa nachádza nad hlbokou tôňou nazývanou Mikšova jáma. V povodí rieky sa nachádzajú ešte dva ďalšie vodopády. Sú to Malý vodopád na riečke Hostačovke pri jej ústí do Doubravy a Vojnoměstecký vodopád, ktorý sa nachádza východne od Vojnovho Městce na pravostrannom prítoku Městeckého potoka.
Historické a technické pamiatky.
Barokový kamenný most v Žehušiciach.
Most bol postavený v roku 1822 v mieste, kde rieka Doubrava opúšťa Žehušickú oboru. Je cezeň vedená cesta II/338. Most má dva oblúky o rozpätí 6 metrov. Dĺžka premostenia činí 17,7 m a voľná šírka mostu je 6,3 m. Nad stredným pilierom je na jeden meter vysokom podstavci umiestnená baroková socha sv. Jána Nepomuckého z polovice 18. storočia, ktorá je súčasťou mostu od roku 1832. V roku 1958 bol most zaradený medzi nehnuteľné kultúrne pamiatky ČR. V lete roku 1998 bol most rekonštruovaný. Nad klenbami mostu bola zhotovená izolovaná železobetónová doska, ktorá spolu s opernými stenami tvorí jeden celok.
Korečnícky mlyn.
Mlyn, ktorý je považovaný za jednu z najstarších stavieb na rieke, sa nachádza v Ronově nad Doubravou. Narodil sa tu novinár, spisovateľ a politik Ferdinand Schulz.
Náhon v Chittussiho údolí.
Medzi Mladoticami a Ronovom nad Doubravou preteká rieka skalnatým údolím balvanitým riečiskom. Toto údolie, ktoré je súčasťou prírodného parku Doubrava, je pomenované podľa významného českého krajinára 19. storočia Antonína Chittussiho, ktorý tu maľoval. Nachádza sa tu zdrž, od ktorej je vedená voda ku Korečníckemu mlynu náhonom vytesaným v skale. Dĺžka náhonu je 1,07 km. Dosiahnutý spád činí cez 7 m. Asi 40 metrov dlhý úsek náhonu je vedený tunelom. Podľa povesti ho vytesali dvaja doživotne odsúdení väzni, ktorí po dokončení tunela získali slobodu.

</doc>
<doc id="567671" url="https://sk.wikipedia.org/wiki?curid=567671" title="Velké Dářko">
Velké Dářko

Velké Dářko je najväčší rybník na Českomoravskej vrchovine a tiež najväčší v Kraji Vysočina v Česku. Má rozlohu 206 ha. Rozkladá sa na východe Čiech v nadmorskej výške 610 m, 10 km severne od Žďáru nad Sázavou. Temer celý rybník leží na severe katastrálneho územia obce Polnička, okrajovými časťami však zasahuje i do katastrov susedných obcí Radostín, Vojnův Městec a Karlov. Z rybníka odteká rieka Sázava.
História a využitie.
Rybník vznikol na konci 15. storočia zásluhou Viktorína z Kunštátu.
Rybník je využívaný na rekreačné účely. Slúži na kúpanie, jachting a na člnkovanie. Na rybníku sú miestnym klubom poriadané preteky vo windsurfingu a najväčšie preteky dračích lodí na Vysočině.

</doc>
<doc id="567677" url="https://sk.wikipedia.org/wiki?curid=567677" title="Boris Kollár">
Boris Kollár

Mgr. Boris Kollár (* 14. august 1965, Bratislava), je slovenský podnikateľ a politik, bývalý predseda Národnej rady Slovenskej republiky za stranu SME RODINA. V rokoch 20162020 bol poslancom Národnej rady SR, od roku 2015 je predsedom strany SME RODINA.
Životopis.
Mladosť a štúdium.
Pochádza z chudobnej rodiny, vyrastal bez otca a ako dieťa hrával tenis. Študoval na Gymnáziu Alexandra Markuša v Bratislave. Bol predsedom správnej rady Vysokej školy výtvarných umení v období 2010 až 2014. V rokoch 20102015 absolvoval vysokoškolské štúdium na Stredoeurópskej vysokej škole v Skalici a ako takmer 50 ročný získal titul Mgr.
Podnikanie.
Podnikať začal už pred 17. novembrom 1989. Podľa jeho vlastných slov mal už vtedy 4 milióny korún. K veľkým peniazom prišiel najprv vďaka obchodu s počítačmi. „V roku 1988 som dal inzerát s tým, že predám počítač. Ozvalo sa mi 10 štátnych firiem.“ Od roku 1990 sú jeho podnikateľské aktivity zamerané predovšetkým na prevádzkovanie lyžiarskych hotelov a vlekov. 
V roku 1999 sa stal vlastníkom rozhlasovej stanice Fun Radio. V rozhlasovej relácii o sexe K-fun (Kefun), vysielanej na Fun rádiu v rokoch 20042005, vystupoval ako odborný asistent Chlipnička.
Boris Kollár v Obchodnom registri figuruje ako konateľ spoločnosti BSSC. V roku 2020 výbor pre nezlučiteľnosť funkcií NR SR proti nemu viedol konanie, ktoré malo preveriť, či urobil právny úkon za firmu BSSC, alebo sa vo firme vzdal konateľstva. Výbor konanie voči Kollárovi zastavil, pretože zistil, že v zákonom stanovenej lehote prestal byť konateľom firmy. V roku 2002 predal Kollár svoj 50 % podiel vo firme cyperskej schránkovej firme STROOTON Ltd. za 250 miliónov slovenských korún. V mene cyperskej firmy vystupoval Geoffrey Magistrate, ktorý je známy z kauzy Panama Papers. Na Slovensku túto spoločnosť a osobu zastupoval v tomto prevode bývalý primátor Prešova Pavol Hagyari. O tri roky na to kúpil za neznámu sumu 50 % podiel vo firme späť, avšak od druhého spoluvlastníka, ktorý bol jeho niekdajší obchodný partner. Transakciu neskôr preskúmala polícia na základe trestného oznámenia. Polícia výkonom úkonov pred začatím trestného stíhania zistila, že nie je dôvod na začatie trestného stíhania.
V roku 2021 sa stal aj majiteľom Rádia Vlna.
Politika.
Do politiky sa pokúsil vstúpiť už v roku 2010 ako kandidát číslo 7 za Únia – strana pre Slovensko. Tento politický subjekt, ktorý vznikol tesne pred voľbami zlúčením strán Slobodné fórum, Občianski kandidáti a Liga – Občiansko liberálna strana, získal len 0,70 % hlasov. V roku 2015 vytvoril Kollár nový politický subjekt SME RODINA – Boris Kollár (Peter Marček mu ponúkol svoju stranu "Strana občanov Slovenska"), s ktorým úspešne kandidoval v parlamentných voľbách 2016.
Volebné obdobie 20162020.
Hnutie SME RODINA získalo v parlamentných voľbách 172 860, t. j. 6,62 % platných hlasov, znamenajúcich 11 poslaneckých kresiel v novozvolenom parlamente.
Vo volebnom období 20162020 bol členom:
V roku 2019 Kollár nadviazal spojenectvo strany SME RODINA s krajne pravicovou európskou frakciou Hnutie pre Európu národov a slobody a v máji 2019 na stretnutí hnutia na Slovensku privítal francúzsku krajne pravicovú političku, predsedníčku Národného zhromaždenia, Marine Le Penovú.
Do volebnej kampane pred parlamentnými voľbami šiel Kollár s cieľom odlíšiť sa od iných politikov, na billboardoch využíval volebný slogan "Nie som ako oni. Myslím srdcom."
Volebné obdobie 20202023.
V parlamentných voľbách vo februári 2020 sa SME RODINA stala treťou najsilnejšou stranou v parlamente. Kollárova strana získala 8,24 % hlasov, čo jej zabezpečilo zisk 17 kresiel a možnosť vstúpiť do koaličných rokovaní s Igorom Matovičom. Kollár ako líder druhej najsilnejšej koaličnej strany sa v marci 2020 stal predsedom Národnej rady Slovenskej republiky.
Kritika.
Styky s mafiou.
Kollár mal v minulosti preukázateľne styky s bývalým bosom bratislavského podsvetia Petrom Steinhübelom. Na Kollárove styky verejne upozornil v apríli 2016 podnikateľ Marian Kočner, známy aj z „mafiánskych zoznamov“ slovenskej polície. Kollár sa však verejne dištancoval od toho, že by bol vekslákom. „Robil som biletára, predával zmrzlinu, mal som v komunizme stánok s cukrovou vatou, predával som lupienky pred štadiónom, vozil do ČSSR počítače, robil som všetko možné, aby som zarobil, ale vekslák som nikdy nebol! Ak by som bol, hrdo to budem uvádzať, lebo to dnes robí každá banka a nešpiníme ju za to,“ povedal Kollár. „Pre objektívnosť; naše cesty sa so Steinhübelom rozišli v roku 1992.“
Kauza diplomovej práce.
Portál Aktuality.sk 23. júna 2020 zverejnil, že diplomová práca Borisa Kollára na tému "Zmena klímy a bioklimatický potenciál cestovného ruchu v oblasti Kysúc" obsahuje strany skopírovaného textu. Zverejnenie nasledovalo len niekoľko hodín potom, čo bývalý poslanec Miroslav Beblavý poukázal na kopírovanie textu v bakalárskej práci Kollárovej bývalej partnerky Petry Krištúfkovej. Obaja svoje štúdium absolvovali na Stredoeurópskej vysokej škole v Skalici, školiteľom ich prác bol Jozef Minďáš. Minďáš sa medzitým stal rektorom Stredoeurópskej vysokej školy. Do 58-stranovej práce z roku 2015 Kollár zahrnul článok, ktorý spolunapísal jeho školiteľ Minďáš v roku 2011 či text z webov o Kysuciach. Kollár necitoval ani ďalšie informácie ako klimatické dáta.
Kollár priznal, že si prácu zľahčoval, uviedol tiež, že "„V tom čase som mal veľa práce. Každý študent si to nejakým spôsobom zľahčuje. Zľahčil som si to aj ja. Priznávam to, nie je to pekné, ospravedlňujem sa za to.“" Štátny antiplagiátorský systém Kollárovu prácu zhodnotil ako 24,45 % zhodu s inými zdrojmi. Český systém odevzdej.cz použitý Denníkom N však zhodu vyhodnotil až na 52 %. V prípade plagiátorstva rigoróznej práce Kollárovho predchodcu vo funkcii predsedu parlamentu Andreja Danka pritom Kollár podporil Dankovo odvolanie, mimo iného aj podpisom pod vyhlásením strany Sme rodina: "„Je evidentné, že podvody sú súčasťou života Andreja Danka aj v súkromí, čoho príkladom je aj nekončiaca kauza okolo jeho rigoróznej práce. Z tohto dôvodu takýto človek nemá v politike čo robiť.“"
Kollára následne vyzvali viacerí koaliční (strana ZA ĽUDÍ, minister Ján Mičovský (OĽANO) či poslanec Ondrej Dostál (SaS)) aj nekoaliční (strana KDH, europoslanec Vladimír Bilčík (SPOLU)) politici na vyvodenie zodpovednosti a v prípade neschopnosti obhájenia svojho konania na odstúpenie z postu predsedu parlamentu. Kollára kritizovali tiež 7 rektori slovenských výskumných univerzít zo združenia V7 a predseda SAV Pavol Šajgalík, ktorí jeho konanie označili za parazitovanie na akademickom systéme. Za odstúpenie Kollára bola vytvorená petícia slovenských študentov a absolventov vysokých škôl.
Kollára sa naopak zastali jeho stranícky kolega Milan Krajniak či premiér Igor Matovič. Na tlačovej konferencii 26. júna 2020 Kollár opäť odmietol, že by bola jeho diplomová práca plagiát a odmietol odstúpiť z postu predsedu parlamentu. Oznámil však, že aby zachoval vládnu koalíciu a zastavil štvavú kampaň, pokiaľ bude v politike, nebude používať titul Mgr. Titul Mgr. mu však de iure aj de facto naďalej zostáva.
18. marca 2021 vyšetrovateľ Okresného riaditeľstva Policajného zboru v Skalici zastavil trestné stíhanie v súvislosti s diplomovou prácou. Uznesenie uvádza „Skutok nie je trestným činom a nie je dôvod na postúpenie veci.“ Proti rozhodnutiu je možné odvolanie.
Homofóbna rétorika.
Kollár v roku 2017 publikoval na Facebooku príspevok týkajúci sa LGBT osôb spolu s fotografiou, na ktorej boli muži v obojkoch a pridal k tomu komentár: „Oni patria do ústavu, a nie na ulicu. Vždy to boli úchyláci a nemali tú diagnózu nikdy vylúčiť.“ Za svoje homofóbne výroky bol dvakrát (2015 — 2. miesto a 2017) nominovaný na anticenu Homofób roka, ktorú vyhlasuje Inštitút ľudských práv. V roku 2020 bol opäť nominovaný, ale následne bol z výberu vylúčený.
Sexuálne návrhy maloletému drogovo závislému dievčaťu v resocializačnom zariadení.
Od mája 2014 do októbra 2017 Boris Kollár sporadicky pomocou chatu komunikoval s maloletou klientkou resocializačného zariadenia Čistý deň. V dobe, keď komunikácia začala, dievča malo 15 rokov. Súčasťou komunikácie boli aj sexuálne návrhy zo strany Kollára napríklad: „Pomilujem si ťa“, „Chcem ťa“, alebo „Vyšukáme sa“. Kollár sa obhajoval, že o veku dievčaťa nevedel a že sa nikdy osobne nestretli.
Sexuálna komunikácia s transrodovou modelkou.
V roku 2020 unikla komunikácia Borisa Kollára s transrodovou modelkou Paris Nemec. Na Kollára sa zniesla kritika za jeho pokrytectvo, keďže sám dlhodobo odsudzuje LGBTI komunitu. V komunikácii s modelkou si nechal naposielať niekoľko nahých fotiek, obdivoval modelkin penis a viackrát sa vyjadril, že veľmi túži mať s ňou sexuálny pomer. Kollár sa v komunikácii vyjadril, že by chcel mať s modelkou orálny sex počas jazdy autom alebo pri varení. Pôvodne bol Kollár za túto komunikáciu nominovaný na anticenu Homofób roka, ale nominácia bola následne stiahnutá, keďže Kollár na rozdiel od svojich predošlých nominácii (2015, 2017) vlastne vyjadril pozitívny vzťah k členovi LGBTI komunity.
Dopravná nehoda a neadekvátne správanie v nemocnici.
V októbri 2020, keď bol na Slovensku pre pandémiu ochorenia COVID-19 zákaz vychádzania, bol Kollár účastníkom dopravnej nehody vo svojej služobnej limuzíne. Spolu s ním sa v aute viezla maskérka a bývalá finalistka Miss Universe Miroslava Fabušová. Po nehode bol Kollár na niekoľko dní hospitalizovaný v Nemocnici sv. Michala. Personál nemocnice sa sťažoval na sústavné „papalášske“ správanie Kollára a jeho priateliek: „Dámske návštevy nedodržiavali žiadne pravidlá ani hygienicko-epidemiologický režim. Po oddelení chodili bez ochranných prostriedkov,“ uviedla jedna opatrujúca zdravotná sestra. Personál nemocnice uviedol, že dámske návštevy chodili aj o druhej v noci a zostávali na izbe do rána. Aj napriek upozorneniam chodili Kollárove návštevy priamo do miestnosti sestier, kde majú počas služby osobné veci. Jedna z priateliek Kollára požadovala od personálu uvarenie čaju pre seba a sťažovala sa, keď jej nevyhovel. Priateľky používali kuchynský riad určený pre personál, osobné šálky, príbor a chladničku. Do sesterskej miestnosti chodili aj vtedy, keď sa rozprávali o diagnózach iných pacientov. Sestrám sa to nepáčilo, preto dochádzalo medzi nimi a Kollárovými priateľkami k výmene názorov. 
Postupom času sa vzťah medzi sestrami a Kollárovými priateľkami zhoršoval, preto vrchná sestra rázne zakročila. Napomenula aj Kollára, že takto to ďalej nemôže fungovať. Kollár sa rozčúlil a zavolal si riaditeľa, ktorému sa sťažoval na správanie personálu. Dve sestry, ktoré boli súčasťou konfliktu a vrchná sestra prišli o odmeny. Krátko po hádkach bola z nemocnice odvolaná námestníčka pre ošetrovateľstvo (vedúca sestier).
Zuzana Petková, šéfka nadácie Zastavme korupciu označila celú kauzu za „papalášizmus“.
Nemocnici bola následne udelená pokuta od Ministerstvo vnútra, ktoré je zriaďovateľom nemocnice, za to, že návštevy u Kollára na izbe povolili napriek ich plošnému zákazu.
Šírenie hoaxov a dezinformácií.
V auguste 2016 na sociálnych sieťach Kollár šíril fotografiu, ktorá mala podľa jeho popisu pochádzať z Česka. Na návštevu Prahy v ten deň dorazila nemecká kancelárka Angela Merkelová. Z fotografie sa zdalo, že Merkelovú v Prahe vítali nadrozmernou postavou symbolu USA „Strýčka Sama“, ktorému trčala zo zadku postavička Merkelovej. „Takto ju vítajú v Česku,“ okomentoval to Kollár. Fotografia, ale nemala nič spoločné s Prahou ani s utečeneckou krízou. Fotka v skutočnosti zachytáva demonštráciu z marca 2003 u Düsseldorfu. Fotka vyvolala desiatky nenávistných reakcií voči Angele Merkelovej, Kollár túto dezinformáciu nikdy neodstránil ani neuviedol na pravú mieru.
V auguste 2017 šíril Kollár na Facebooku fotku s nenávistným statusom proti Dúhovému pochodu pričom príspevok uvádzal, že sa jedná o pochod v Prahe. Išlo ale fotku z Francúzska z roku 2015. Jeho komentár vyprovokoval desiatky nenávistných komentárov voči LGBTI komunite.
V septembri 2022 Kollár v statuse na Facebooku zmienil, že Európska únia zlyhala, pretože vraj reguluje „ešte aj banány jak majú byť zakrivené a uhorky jak majú byť zakrivené“, ale nereguluje cenu energií. Jednalo sa o opakovanie známej dávno vyvrátenej dezinformácie.
V októbri 2022 Kollár na Facebooku napísal nenávistný status voči utečencom z Ukrajiny, v ktorom spojil agresívne správanie cudzinca pri policajnej kontrole zachytené na videu s utečencami z Ukrajiny. Kollár sa vyjadril, že Ukrajinci nerešpektujú policajný zbor, skáču Slovákom po hlave a nevážia si slovenskú pohostinnosť. Následne sa ukázalo, že cudzinec bol z Gruzínska. Kollár svoj status na sociálne sieti ponechal. Týmto sa mu podarilo vyprovokovať stovky nenávistných reakcií voči vojnovým utečencom z Ukrajiny.
V Septembri 2015 Kollár na Facebooku zverejnil informáciu, že Európska únia zakázala zabíjačky s komentárom „To snad ani už pravda nieje, oni sa vážne zbláznili.“ Jednalo sa o další populárny hoax.
Kollár často na Facebooku píše príspevky s dezinformačnými a proruskými zdrojmi ako napríklad nenávistný komentár od Daniela Bombica, známeho pod pseudonymom Danny Kollár, kde strašil „plánovanou islamskou inváziou“, proruský dezinfoweb Aeronet (pre svoju nebezpečnosť zablokovaný v Česku), alebo proruský dezinfoweb Infovojna. Kollár bol viackrát hosťom v dezinformačných médiách (Slobodný vysielač, Rodolf Vasky a iné) a tiež dlhodobo platil za pozitívne články o sebe a hnutí Sme rodina dezinformačným webom Hlavné správy a Hlavný denník. Tieto weby boli pre svoju nebezpečnosť v roku 2022 dočasne štátom zablokované. Články neboli označené ako platená inzercia alebo platené PR.
Šírenie ruskej propagandy namierenej proti Ukrajine.
Najmä v období 2015 – 2016 Kollár intenzívne šíril na svojom Facebooku ruské dezinformácie na pošpinenie Ruskom napadnutej a čiastočne okupovanej Ukrajiny a oslavu Ruska a ruskej invázie do Sýrie. Ako zdroje používal ruské média ako aj slovenské a české dezinformačné weby (Aeronet, Infovojna, AC24, Hlavne správy, Sputnik, Protiproud), zverejňoval propagandistické rozhovory s Vladimírom Putinom a Ramzanom Kadyrovom, vyjadroval im obdiv, zdieľal propagačné videá ruskej armády, hoaxy o masových hroboch na Donbase, ktoré pripisoval Ukrajinskej armáde. Viackrát uviedol, že vysokí ukrajinskí predstavitelia páchajú na ukrajinskom obyvateľstve genocídu. K prístupu Ukrajiny do Európskej únie sa vyjadril: „Ja takúto háveď v EU nechcem.“ V tom istom statuse nazval Ukrajincov fašistami a v komentári pod ním dodal, že páchajú na Ukrajine genocídu a nikto ho nepresvedčí o opaku. Šíril tiež konšpiráciu o zvrhnutí ukrajinského prezidenta Spojenými štátmi.
Obvinenia z násilia na svojich partnerkách.
V júni 2023 bývalá partnerka Borisa Kollára Barbora Richterová rozposlala poslancom NR SR list, v ktorom Kollára obvinila, že ju v roku 2012 vo svojom dome na Floride fyzicky napadol. Kollár priznal, že Richterovej dal facku, no podľa jeho slov to spravil preto, aby ochránil svoje dieťa, ktoré Richterová fyzicky týrala. Uviedol tiež, že by sa v podobnej situácii zachoval rovnako. Nezaradení poslanci zo strany Demokrati ako reakciu iniciovali mimoriadnu schôdzu, kde sa pokúsili Kollára odvolať z postu predsedu Národnej rady, no schôdzu sa nepodarilo otvoriť ani na štvrtý pokus.
Osobný život.
Kollár je slobodný a je otcom sedemnástich detí. Popri jeho boku sa pohybovali napríklad Petra Krištúfková, moderátorka Zuzana Belohorcová, moderátorka TV JOJ Stanka Pavolová, herečka Karin Haydu alebo aj česká herečka Kateřina Brožová.
Kollárove partnerky, s ktorými má aspoň jedno dieťa:
24. októbra 2020 mal v Bratislave vážnu autonehodu. Bol prevezený do nemocnice a na druhý deň bolo oznámené, že si zlomil druhý krčný stavec. Okrem neho boli pri nehode zranené aj ďalšie tri osoby: Kollárov vodič, člen jeho ochranky a bývalá modelka Miroslava Fabušová. Kollár si pri nehode zlomil druhý krčný stavec, kľúčnu kosť a 27. októbra musel absolvovať operáciu. Celý mesiac bol Kollár práceneschopný a až do začiatku marca 2021 musel nosiť na krku fixovací golier.

</doc>
<doc id="567682" url="https://sk.wikipedia.org/wiki?curid=567682" title="Bella ciao">
Bella ciao

Bella ciao je talianska partizánska pieseň, ktorá vznikla počas druhej svetovej vojny, okolo roku 1942. Text, ktorého autor je neznámy, ospevuje boj partizánov za slobodu a poukazuje na mŕtvych partizánov, ktorí sú považovaní za hrdinov. Pieseň je známa po celom svete ako hymna slobody, odporu a antifašistického hnutia. Táto pieseň sa taktiež "spopulárnila" aj vďaka seriálu na platforme Netflix: La casa de papel (Papierový dom).

</doc>
<doc id="567687" url="https://sk.wikipedia.org/wiki?curid=567687" title="Blatnický potok (prítok Doubravy)">
Blatnický potok (prítok Doubravy)

Blatnický potok je pravostranný prítok rieky Doubravy v okrese Havlíčkův Brod v Kraji Vysočina. Dĺžka toku činí 6,6 km. Plocha povodia meria 11,5 km².
Priebeh toku.
Potok pramení v osade Chloumek, na juhovýchodnom úbočí Spálavy (), v nadmorskej výške okolo 610 m. Na hornom toku tečie na juhozápad hlbším zalesneným údolím. Po opustení lesa sa Blatnický potok stáča na západ k Předboři. Medzi Předbořou a Jeníkovcom je časť jeho vôd zvedená do bezmenného prítoku Doubravy, ktorý smeruje zo začiatku na juhozápad k Blatnici a odtiaľ ďalej na západ k Hraniciam pri Malči. Hlavný tok tečie na západ k Jeníkovcu a potom k Malči, kde pri miestnom zámku napája "Zámecký rybník". Pod Malčou, neďaleko sútoku s Doubravou, zadržiava vody potoka ďalší rybník, ktorého názov je "Hluboký Maleč". Do rieky Doubravy sa Blatnický potok vlieva na jej 54,4 riečnom kilometri, na severovýchodnom okraji Vísky, v nadmorskej výške okolo 380 m.
Väčšie prítoky.
Najväčším prítokom Blatnického potoka je bezmenný pravostranný prítok na 0,8 riečnom kilometri, ktorý priteká od Dolní Lhotky. Dĺžka jeho toku je 2,6 km. 

</doc>
<doc id="567693" url="https://sk.wikipedia.org/wiki?curid=567693" title="Platan javorolistý v Běstvině">
Platan javorolistý v Běstvině

Platan javorolistý v Běstvině je pamätný strom v Česku.
Pri zámku v obci Běstvina rastie pamätný platan javorolistý ("Platanus hispanica"). Ide o cca 40 m vysoký strom s obvodom kmeňa cca 550 cm. Kmeň sa vo výške cca 2,5 m rozvetvuje do troch hlavných vetiev. Ide o mimoriadne vzrastený strom, ktorého pamiatková ochrana bola vyhlásená v roku 1996.

</doc>
<doc id="567695" url="https://sk.wikipedia.org/wiki?curid=567695" title="Guhrova chatka">
Guhrova chatka

Guhrova chatka (, ) bola chata vo Velickej doline v Tatrách.
Skokanský mostík, prvý na Slovensku.
V roku 1910 postavil lekár a majiteľ Tatranskej Polianky Michal Guhr v meandre Červeného potoka nad Gerlachovom prvý lyžiarsky skokanský mostík na Slovensku. V roku 1911 sa na ňom uskutočnili prvé preteky v skoku na lyžiach na Slovensku. Na mostíku, ktorého odrazový stôl bol vytvorený z debien a zo snehu, víťaz prvej verejnej skokanskej súťaže Bruno Weiss skočil deväť a pol metra. Zakrátko nevyhovoval nárokom skokanov, a tak Guhr postavil nad Tatranskou Poliankou v nadmorskej výške nový mostík. V rokoch 19121914, 1918 a 19191922 sa na ňom uskutočnili domáce i medzinárodné preteky. Dňa 4. februára 1912 Arthur Bajan (BETE) skočil . Zdokonalená skokanská technika umožňovala dlhšie skoky ako dovtedy. Michal Guhr vybral nové miesto pre ďalší skokanský mostík, opäť nad Tatranskou Poliankou na svahu obrátenom na severovýchod pri Žltej stene neďaleko Velického potoka. Po dokončení v roku 1923 dosiahol na ňom najdlhší skok Kurt Endler z HDW. V nasledujúcich rokoch mostík zrekonštruovali. V roku 1926 Rudolf Purkert z HDW na ňom vytvoril rekord výkonom . Po ďalšej prestavbe v roku 1930 poľský pretekár Stanislav Marusarz na ňom skočil . Pred druhou svetovou vojnou bol dejiskom mnohých domácich aj medzinárodných súťaží a po mnohých prestavbách slúžil skokanom až do roku 1955. 
Chatka pri mostíku.
Hosťom návštevníkom i športovcom slúžila malá Guhrova chatka, ktorú pri mostíku postavili v roku 1926. Chatka slúžila v rokoch 19261929 a potom po prestavbe 19301965. Prvá zhorela a druhú, po demolácii mostíka o niekoľko rokov neskôr, už nepotrebnú, zbúrali.

</doc>
<doc id="567700" url="https://sk.wikipedia.org/wiki?curid=567700" title="Evanjelická cirkev metodistická, Slovenská oblasť">
Evanjelická cirkev metodistická, Slovenská oblasť

Evanjelická cirkev metodistická, slovenská oblasť je kresťanská protestantská cirkev na Slovensku vyznávajúca metodizmus. Evanjelická cirkev metodistická vznikla zjednotením dvoch cirkví – "Evanjelického spoločenstva" a "Episkopálnej metodistickej cirkvi". V anglicky hovoriacich krajinách sa nazýva zjednotenou denomináciou United Methodist Church (Zjednotená metodistická cirkev), v mnohých európskych krajinách sa nazýva Evanjelická cirkev metodistická. Pri vzniku hnutia, z ktorého táto cirkev vznikla, bol John Wesley, ktorého inšpiroval v Londýne predhovor výkladu Martina Luthera k listu Rimanom. Cirkev vznikla najskôr v Spojených štátoch amerických a následne iných krajinách sveta. Na Slovensku, resp. vo vtedajšom Československu, vznikla v roku 1924. 
V roku 2022 cirkev začala proces odčlenenia od materskej Zjednotenej metodistickej cirkvi pre progresívne hodnoty vyznávané najmä americkými duchovnými a predstavenými cirkvi a pričlenenia k novovzniknutej Globálnej metodistickej cirkvi. V tom istom čase má cirkev na Slovensku 7 farností a viac než 3,000 veriacich. 

</doc>
<doc id="567701" url="https://sk.wikipedia.org/wiki?curid=567701" title="Útulňa v Slavkovskej doline">
Útulňa v Slavkovskej doline

Útulňa v Slavkovskej doline (bola známa ako Útuľňa) bola malá jednopriestorová turistická útulňa v Slavkovskej doline vo Vysokých Tatrách.
Na Slavkovský štít viedla turistická cesta cez Slavkovskú dolinu. Turisti vystupovali na vrchol z Tatranskej magistrály okolo Slavkovských pliesok juhozápadným žľabom. Na podnet Uhorského karpatského spolku postavili v roku 1878 kamennú útulňu. O štyri roky ju zničila lavína. Opravili ju, ale potom, ako ju poškodili ďalšie lavíny, čoskoro sa na ňu zabudlo a schátrala. Na príčine bola nová turistická trasa na vrchol štítu, ktorá viedla po jeho hrebeni z Hrebienka. Pred druhou svetovou vojnou do módy prišlo vysokohorské lyžovanie a lyžiarske túry na Slavkovský štít. Preto sa Spišská úverová banka v Levoči, ktorá bola majiteľkou Starého Smokovca, rozhodla postaviť malú lyžiarsku útulňu pod protilavínovou zábranou, ktorú tvorili veľké balvany. Stála na poľane povyše Slavkovských pliesok. Na stavbu sa podujala skupina tatranských športovcov (František Berkovský, Felix Hoepfner, Ivan Bohuš, Oktavián O. Krejčí), ktorá v lete 1944 vyniesla do doliny potrebný materiál. Sklad, do ktorého ho umiestnila na jar 1945 zmietla lavína. Stavbu chaty po tejto udalosti už nedokončili.

</doc>
<doc id="567702" url="https://sk.wikipedia.org/wiki?curid=567702" title="Aristomenes z Rodosu">
Aristomenes z Rodosu

Aristomenes alebo Aristomenés ("Aristomenes", iný prepis: "Aristomenés") bol olympijský víťaz v zápasení a v pankratiu v roku 156 pred Kr.
Aristomena z Rodu na 156. olympijských hrách v roku 156 pred Kr. korunovali olivovými vencami za víťazstvá v zápasení a v pankratiu. Zápasenie (palé) zaradili do olympijského programu na 18. hrách v roku 708 pred Kr. a pankration na 33. hrách v roku 648 pred Kr. 
Olympijské víťazstvá Aristomena zaznamenal v druhom storočí cestovateľ a spisovateľ Pausanias z nápisu podstavca jeho sochy, ktorá sa týčila medzi sochami olympijských víťazov v Olympii.

</doc>
<doc id="567706" url="https://sk.wikipedia.org/wiki?curid=567706" title="Aristomenes">
Aristomenes

Aristomenes alebo Aristomenés ("Aristomenes", iný prepis: "Aristomenés") môže byť:

</doc>
<doc id="567710" url="https://sk.wikipedia.org/wiki?curid=567710" title="Strnádka obyčajná">
Strnádka obyčajná

Strnádka obyčajná alebo strnádka žltá (lat. "Emberiza citrinella") je spevavec a patrí do čeľadi strnádkovité. Vyskytuje sa na celom území Slovenska až po hornú hranicu lesa (Belianske Tatry ). Podľa Medzinárodnej únie na ochranu prírody a prírodných zdrojov strnádka obyčajná patrí medzi najmenej ohrozené druhy, celková populácia klesá z dôvodu ničenia biotopov a zníženia výmery obilnín, v rokoch 19802013 bol u európskej populácii zaznamenaný mierny pokles.
Opis.
Strnádka obyčajná meria 16 – a váži 25 – 31 g. 
Samček má citrónovožltú hlavu a spodok tela. Na hlave má niekoľko olivových pásov. Kostrč má gaštanovohnedú. Chrbát je hnedý s tmavšími čiarkami, hnedá prechádza aj na hruď a boky tela. Chvost je tmavý so svetlejšími okrajmi.. 
Samička a mláďatá nemajú také výrazné farby, žltá je skôr béžová a hruď je silnejšíe páskovaná. Samička nemá ešte prvú zimu žltú farbu, skôr sivobéžovú a olivovohnedú.
Hlas.
Spev strnádky obyčajnej je rýchly, opakované vysoké tóny končiace melancholickým záverom "ci-ci-ci-ci-ci-cüü", vábenie znie ako "čri-čre".
Výskyt a stav na Slovensku.
Obýva otvorenú krajinu s rozstrúsenými stromami a krovinami, lúky, pasienky, mladiny v lese, okraje potokov, pásy stromov. 
Odhadovaný počet hniezdiacich párov je 800 000 - 1 500 000, zimujúcich jedincov 800 000 - 1 500 000. Veľkosť populácie i územie na ktorom sa vyskytuje sú stabilné, maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Podľa európskeho ochranárskeho statusu patrí do SPEC4, teda medzi druhy, ktorých globálne populácie sú hlavne v Európe a majú vyhovujúci ochranársky status (S).
Hniezdenie.
Ku koncu zimy sa kŕdliky rozpadnú na páry. Hniezdo stavia samička, býva na zemi (výnimočne vyššie) pod kríkom, pri kameni, na svahu jarkov, na okraji lesa. Stavia ho zo stebiel tráv, bylín, korienkov a lístia. Vo vnútri použije aj srsť. Hniezdia 2 krát do roka, prvé hniezdenie býva v mesiacoch apríl, máj a jún, druhé v júni, júli až v auguste. V násade býva 3 - 5 vajec. Vajíčka majú tmavé čiarky, bodky a sivé škvrny na svetlom podklade s rôznymi odtieňmi červenej, ružovej i modrej. Po znesení posledného vajíčka začína inkubácia. Na znáške sedí hlavne samička, občas ju vystrieda i samček. Zahrievanie vajíčok trvá 12 - 14 dní a toľko isto aj kŕmenie mláďat na hniezde. Obaja rodičia nosia potravu aj niekoľko dní potom, čo ešte nelietavé mladé opustia hniezdo.
Potrava.
Živí sa hlavne rôznymi semienkami a najmä v čase rozmnožovania tiež hmyzom, ktorým kŕmia mláďatá. 
Ochrana.
Je zákonom chránená, spoločenská hodnota je 500 € (Vyhláška MŽP č. 170/2021).
Druh je zaradený do Bernského dohovoru (Príloha II).

</doc>
<doc id="567711" url="https://sk.wikipedia.org/wiki?curid=567711" title="Emberiza citrinella">
Emberiza citrinella



</doc>
<doc id="567712" url="https://sk.wikipedia.org/wiki?curid=567712" title="Retro (edícia)">
Retro (edícia)

Edícia RETRO bola vydávaná medzi rokmi 1979 až 1991. Knihy v edícii boli minimálne raz vydané, v iných edíciách Slovenského spisovateľa.

</doc>
<doc id="567717" url="https://sk.wikipedia.org/wiki?curid=567717" title="Marije Cornelissen">
Marije Cornelissen



</doc>
<doc id="567719" url="https://sk.wikipedia.org/wiki?curid=567719" title="Nedobrého chata">
Nedobrého chata

Nedobrého chata, Chata pri Jamskom plese, Krivánska chata () bola postavená v roku 1936 v bezprostrednej blízkosti Jamského plesa, na jeho východnom brehu.
História.
Bola to súkromná chata významného organizátora turistiky na Slovensku a zakladateľa horolezeckého klubu JAMES Gustáva Nedobrého. Volali ju aj "Krivánskou chatou". Blízko nej viedol chodník Tatranskej magistrály. Poskytovala veľmi dobré útočisko turistom, ktorí vystupovali na Kriváň. Chatu viedol a zásoboval sám Gustáv Nedobrý. Na plese postavil plaváreň a pleso z propagačných príčin premenoval na "Krivánske pleso". Mala dve poschodia, desať izieb, v ktorých mohlo nocovať 60 turistov.
Zánik chaty.
Počas druhej svetovej vojny slúžila nemeckej organizácii Hitlerjugend, ktorá tu v rámci rekonvalescencie umiestňovala deti (niektoré aj s matkami) z vojnou ohrozených nemeckých miest. Chata v roku 1943 zhorela. Požiar zapríčinili pravdepodobne deti. Zvyšky chaty podpálilo 26. augusta 1944 nemecké vojsko, ktoré po neúspešnom boji pri Troch studničkách likvidovalo všetky dostupné a možné útočiská partizánov.

</doc>
<doc id="567721" url="https://sk.wikipedia.org/wiki?curid=567721" title="Avram Iancu">
Avram Iancu

Avram Iancu môže byť:

</doc>
<doc id="567724" url="https://sk.wikipedia.org/wiki?curid=567724" title="Brooklyn (rozlišovacia stránka)">
Brooklyn (rozlišovacia stránka)

Brooklyn môže byť:

</doc>
<doc id="567727" url="https://sk.wikipedia.org/wiki?curid=567727" title="Messinia">
Messinia

Messinia (gr. "Μεσσηνία" – "Messinia") je jedna zo šiestich regionálnych jednotiek kraja Peloponéz v juhozápadnom Grécku. Do územnej reformy v roku 2010 bola prefektúrou a zhruba zodpovedá historickej krajine Messénie, o ktorej sa zmienil takmer pred tromi tisíckami rokov Homér v Iliade. Na ploche 2 991 km2 žije takmer 160 tisíc obyvateľov a hlavným aj najväčším mestom je Kalamata.
Geografia.
Jadro Messinie tvorí povodie rieky Pamisos, ktorá na juhu ústi do Messinského zálivu. Údolie tejto rieky je veľmi úrodná krajina, kde sa pestujú citróny, pomaranče, mandle, figy a olivy. Na severe ju ohraničuje pohorie Nomian (1570 m), na západe pohorie Kyparissia (950 m) a na východe pohorie Taygetos, ktoré sú rozvodím povodia rieky Evrotas v susednej Lakónii. Pri jej juhozápadnom pobreží ležia ostrovy Inousses. Messinia má síce veľmi dlhé pobrežie, nie je na ňom ale žiadny prirodzený prístav (s výnimkou mesta Pylos), takže v gréckej histórii nezohrala veľmi významnú rolu. Je to ale bohatá a úrodná poľnohospodárska krajina s dostatkom vlahy, čo je na Peloponéze výnimočné.
Administratívne delenie.
Až do roku 1997 sa Messinia delila na štyri provincie s hlavnými mestami Kalamata, Messini, Pylos a Kyparissia. Predchádzajúcich 280 obcí bolo vtedy združených do 31 a roku 2010 do šiestich veľkých samosprávnych "obcí" (gr. "dimi"), ktoré sa veľkosťou blížia niekdajším provinciám:

</doc>
<doc id="567729" url="https://sk.wikipedia.org/wiki?curid=567729" title="Messénia">
Messénia



</doc>
<doc id="567730" url="https://sk.wikipedia.org/wiki?curid=567730" title="Avram Iancu (Alba)">
Avram Iancu (Alba)

Avram Iancu (pôvodne Vidra de Sus, ) je obec v župe Alba v Rumunsku. Skladá sa z 33 dedín: Avram Iancu (sídlo obce), Achimețești, Avrămești, Bădăi, Boldești, Călugărești, Cârăști, Cârțulești, Căsoaia, Cândești, Cocești, Cocoșești, Coroiești, Dealu Crișului, Dolești, Dumăcești, Gojeiești, Helerești, Incești, Jojei, Mărtești, Orgești, Pătruțești, Plai, Pușelești, Șoicești, Ștertești, Târsa, Târsa-Plai, Valea Maciului, Valea Uțului, Verdești a Vidrișoara.
História.
Prvá písomná zmienka pochádza z roku 1839 pod menom "Vidra de Sus", no obec je predovšetkým známa pre narodenie rumunského revolucionára Avrama Iancu, podľa ktorého aj dostala meno, ktorý sa nachádza v erbe, a ktorého busta a múzeum tu stojí.

</doc>
<doc id="567732" url="https://sk.wikipedia.org/wiki?curid=567732" title="Muntele Găina">
Muntele Găina

Muntele Găina, doslova „Kuracie vrchy“, sú časť Apusenských vrchov vo Východných Karpatoch v Rumunsku. Najvyšším vrcholom je Vârful Găina s výškou 

</doc>
<doc id="567737" url="https://sk.wikipedia.org/wiki?curid=567737" title="Morynci">
Morynci

Morynci () je dedina na strednej Ukrajine. Nachádza sa vo Zvenyhorodskom rajóne v Čerkaskej oblasti a je vzdialená približne 35 km od mesta Zvenyhorodka.
V roku 1814 sa tu narodil známy ukrajinský básnik Taras Ševčenko. Dom v ktorom sa narodil bol obnovený a momentálne sa v ňom nachádza múzeum o jeho živote a tvorbe.
História.
Prvá písomná zmienka o obci Morynci pochádza zo 17. storočia. V okolí sa našli pozostatky čerňachovskej kultúry.

</doc>
<doc id="567741" url="https://sk.wikipedia.org/wiki?curid=567741" title="Mokřadlo">
Mokřadlo

Prírodná rezervácia Mokřadlo je prírodná rezervácia ev. č. 1831, ktorá sa nachádza na katastrálnom území obcí Bezděkov, Podmoklany a Sloupno v CHKO Železné hory.
Ochrana.
Predmetom ochrany sú vlhké lúky s výskytom mnohých živočíchov a rastlín.
Prírodné pomery.
Rezervácia sa nachádza na území zaniknutého rybníka na potoku Cerhovka. Vedľajším efektom rezervácie je i zachytávanie prívalových vôd, čo vlastnej rezervácii nijako neškodí.
Geologicky sú tu kriedové druhohorné usadeniny. Pôdy sú miestami mierne zásadité, hlboké a okolo Cerhovky sú riečne nánosy. Územie je tvorené vodnou plochou, jelšinami, tŕstím, a porastami vysokých ostríc.
Počas vertebratologického prieskumu rezervácie v rokoch 19972000 bol zaznamenaný výskyt 145 druhov stavovcov a výskyt ďalších 4 druhov je možné predpokladať.
Porasty v rezervácii sú kosené a likvidujú sa tu náletové dreviny.

</doc>
<doc id="567746" url="https://sk.wikipedia.org/wiki?curid=567746" title="Zvenyhorodka">
Zvenyhorodka

Zvenyhorodka (alebo aj Zvenyhorod; , Звенигород; ; ) je mesto na strednej Ukrajine. V roku 2011 tu žilo 18 300 ľudí.
Je administratívnym centrom okresu Zvenyhorodský rajón, ktorý sa nachádza v Čerkaskej oblasti. Mestom preteká rieka Hnylyj Tikyč. Je 114 km vzdialené od mesta Čerkasy, ktoré je centrom daného regiónu. 

</doc>
<doc id="567748" url="https://sk.wikipedia.org/wiki?curid=567748" title="Spálava (prírodná rezervácia)">
Spálava (prírodná rezervácia)

Spálava je prírodná rezervácia ev. č. 3379 neďaleko obce Libice nad Doubravou v okrese Havlíčkův Brod v nadmorskej výške 515 - 636 metrov. Oblasť spravuje AOPK Havlíčkův Brod.
Ochrana.
Predmetom ochrany sú spoločenstvá kvetnatých a acidofilných bučín, prameniskových a suťových bažankových jasenín so vzácnymi druhmi živočíchov, napr. muchárikom malým, holubom plúžikom či výrom skalným.

</doc>
<doc id="567754" url="https://sk.wikipedia.org/wiki?curid=567754" title="Tomáš Tobiáš Mauksch">
Tomáš Tobiáš Mauksch



</doc>
<doc id="567755" url="https://sk.wikipedia.org/wiki?curid=567755" title="Gustáv Nedobrý">
Gustáv Nedobrý

Gustáv Nedobrý (* 11. marec 1893, Bešeňová, Slovensko† 10. marec 1966, Nový Smokovec) bol významný slovenský turistický a športový činovník, horolezec a aktívny lyžiarsky pretekár.
Životopis.
Turistike sa upísal okolo roku 1912, kedy vystúpil na Kriváň. Od roku 1920 pôsobil v Spišskej Novej Vsi, kde bol pedagogickým riaditeľom železničného internátu. Založil tu odbor Klubu československých turistov a až do roku 1928 bol jeho popredným funkcionárom. Spolu so svojimi priateľmi začal navštevovať rokliny blízkeho Slovenského raja. Spoločne urobili niekoľko priekopníckych činov, ktoré pomohli, viac ako dovtedy, sprístupniť turistickej verejnosti prírodné krásy Slovenského raja. V roku 1921 s Mikulášom Mlynarčíkom a Františkom Liptákom založil horolezecký spolok JAMES. V roku 1922 pomáhal pri zakladaní "Klubu tatranských lyžiarov". Od roku 1928 bol predsedom Slovenskej komisie Klubu československých turistov. V rokoch 19451949 bol predsedom Klubu slovenských turistov a lyžiarov, ktorý mal sídlo v Liptovskom Mikuláši a po druhej svetovej vojne Jednotnej telovýchovnej organizácie Sokol, ktorá po znárodnení prevzala do svojej správy bývalé klubové tatranské chaty. Prispieval do časopisu "Krásy Slovenska" a bol spoluautorom lyžiarskej príručky Moderné lyžiarstvo (1946).
Od roku 1928 spravoval reštaurácie Klubu československých turistov vo Vysokých Tatrách a v 19361943 bol majiteľom bazáru na Štrbskom Plese. V roku 1936 postavil Chatu pri Jamskom plese. Bol organizátorom horolezeckých a lyžiarskych kurzov, školení horských vodcov a horskej záchrannej služby. Počas SNP spolupracoval s kpt. Jánom Rašom, kpt. Štefanom Morávkom, Jozefom Sokolom a inými ktorí bojovali v partizánskom oddiely Vysoké Tatry. Pomáhal poľským občanom, ktorí utekali do Maďarska pred nemeckými vojskami pri prechode cez tatranské doliny a sedlá. Od roku 1945, po odchode Alojza Lutonského, viedol Tatranskú komisiu Klubu slovenských turistov a lyžiarov (KSTL) a dobrovoľnú horskú záchrannú a vodcovskú službu.
Bol správcom Československých štátnych kúpeľov na Štrbskom Plese. Po vojne vytváral miestnu organizáciu komunistickej strany a bol jej prvým predsedom. Pred odchodom do dôchodku bol vodičom sanitky na poliklinike v Starom Smokovci. Až do smrti prednášal v rekreačných zariadeniach vo Vysokých Tatrách o turistike a vysokohorskej turistike, horolezectve a prírode. Horolezecký klub JAMES ho ocenil zlatým odznakom.

</doc>
<doc id="567758" url="https://sk.wikipedia.org/wiki?curid=567758" title="Reformovaná kresťanská cirkev na Slovensku">
Reformovaná kresťanská cirkev na Slovensku

Reformovaná kresťanská cirkev na Slovensku () je kresťanská protestantská cirkev, ktorej vznik sa na Slovensku datuje do roku 1567, keď sa konala jej prvá synoda v Debrecíne. Táto synoda sa prihlásila k reformačnému smeru reprezentovanému Jánom Kalvínom, hlásajúcemu tzv. kalvinizmus. 
Cirkev je rozšírená prevažne v južných oblastiach Slovenska, absolútnu väčšinu jej veriacich tvoria občania maďarskej národnosti. Cirkev je organizačne rozdelená na jeden dištrikt s deviatimi seniorátmi. Od 1. januára 2021 je biskupom cirkvi Róbert Géresi.
Viera.
Reformovaná cirkev teologicky vyznáva kalvinizmus. Za prameň viery považuje Bibliu a za podklad vierouky Druhé helvétske vyznanie a Heidelberský katechizmus. Verí v jedného Boha v troch osobách: Otec, Syn a Duch Svätý. Za sviatosti považuje krst a Večeru Pánovu. Narozdiel od evanjelikov, reformovaní neveria v reálnu prítomnosť Krista vo Večeri Pánovej. Veria že vo Večeri Pánovej príjmajú spásonosnú silu Tela a Krvi Kristovej. V reformovaných kostoloch nenájdeme žiadne sochy ani obrazy. 
Organizácia cirkvi.
RKC má synodálno-presbyteriálny charakter. Synoda je najvyšší zákonodarný orgán, ktorý je tvorený 17 ordinovanými a 17 laickými poslancami. Synoda zo svojich radov volí Predsedníctvo synody a Synodnú radu, ktorá sa skladá zo 7 ordinovaných a 7 laických členov.
Základnou organizačnou zložkou RKC je cirkevný zbor, na ktorého čele je presbyterstvo, vedené duchovným pastierom a kurátorom. Cirkevné zbory sú združené do 9 seniorátov. Senioráty sú riadené valnými zhromaždeniami na čele so seniormi a seniorálnymi kurátormi.
Historicky je RKC dvojjazyčná. Dva senioráty majú úradnú reč slovenčinu a sedem má úradnú reč maďarčinu.
Štatistika.
Pri poslednom sčítaní obyvateľstva v roku 2021 sa k Reformovanej kresťanskej cirkvi prihlásilo 85 271 obyvateľov .
Národnostné zloženie veriacich.
údaje: "Sčítanie" "obyvateľstva" "SR", 2011
Príslušníci Reformovanej kresťanskej cirkvi sú jedinou náboženskou skupinou na území Slovenska, v ktorej neprevažujú veriaci slovenskej národnosti, ale prevažná časť jej členov sú obyvatelia maďarskej národnosti. 
Obce s najvyšším počtom veriacich.
údaje: "Sčítanie obyvateľstva SR, 2021"
Obce s najvyšším percentuálnym počtom veriacich.
údaje: "Sčítanie" "obyvateľstva" "SR", "2021"
Vedenie cirkvi.
Reformovaná cirkev na Slovensku je jedna z mála reformovaných (kalvínskych) cirkví, na ktorej čele stojí biskup.
Sídlo kancelárie Synody a Biskupského úradu.
Jókaiho 34
945 01 Komárno
tel: 035/7701826

</doc>
<doc id="567766" url="https://sk.wikipedia.org/wiki?curid=567766" title="Most Valy">
Most Valy

Most Valy je diaľničný most nachádzajúci sa na diaľnici D3 v okrese Čadca v blízkosti štátnej hranice s Poľskom. Svojou výškou 84 metrov je najvyšší most Slovenska. Realizačná dokumentácia mosta bola zhotovená českou projekčnou spoločnosťou Strásky, Hustý a partneři s.r.o., a hlavným zhotoviteľom bola spoločnosť Váhostav-SK. Pre most je typické mimoriadne veľké rozpätie polí a výška pilierov (v jednom bode až 76 m).
Poloha.
Most je súčasťou 12 kilometrového úseku Skalité - Svrčinovec. Nachádza sa v obci Čierne v okrese Čadca. Most prechádza údolím Gorilovho potoka a cez kopec Valy, po ktorom dostal aj pomenovanie.
Parametre.
Most tvorí jedna nosná konštrukcia komorového prierezu dlhá 591 metrov, tvorená deviatimi poľami. Komora mostovky ma premenlivú výšku 2,7 až 5 m. Polia majú rozpätia od 30 do 92 m. Výška najvyššieho piliera mostu a zároveň Slovenska je 78 metrov. Na moste budú vetrolamy, ktoré sa nachádzajú len v Chorvátsku a Francúzsku. Očakávaná intenzita dopravy je 5 000 áut denne.
Najvyšší most Strednej Európy.
Most Valy bol novinármi a predstaviteľmi NDS označený za najvyšší most Strednej Európy. V Nemecku sa však nacháza diaľničný most "Kochertalbrücke" a výškou 185 m, v Rakúsku diaľničný most "Europabrücke" a výškou 190 m či v Maďarsku diaľničný most "Kőröshegyi" a výškou 88 m.
Výstavba.
Na výstavbu bolo použitých 12 000 kubických metrov betónu a 2 030 ton ocele. Pracovalo na ňom 60 robotníkov. Pri výstavbe sa postupovalo technológiou letmej beztonáže. Most mal byť odovzdaný v roku 2016, s celým úsekom bol v polprofile bol slávnostne odovzdaný do užívania 10. júna 2017.

</doc>
<doc id="567770" url="https://sk.wikipedia.org/wiki?curid=567770" title="Consumer Finance Holding">
Consumer Finance Holding

Consumer Finance Holding, a.s. bola (do 1. 1. 2018) slovenská firma, ktorá od roku 2005 poskytovala nebankové pôžičky (nebankový veriteľ).
Dejiny.
Spoločnosť bola založená Všeobecnou úverovou bankou, a.s. 25.1.2005 za účelom efektívnej holdingovej správy 5 akciových spoločností: Quatro, a.s., TatraCredit, a.s., Q-car, a.s., Slovenská požičovňa, a.s. a Slovenské kreditné karty, a.s., ktoré kúpila VÚB od pôvodných akcionárov. Do obchodného registra bola zapísaná 25. 2. 2005 a vymazaná z neho je od 1.1.2018. V roku 2005 nadobudla akcie spoločností Quatro, a.s., TatraCredit, a.s., Q-car, a.s., Slovenská požičovňa, a.s. a Slovenské kreditné karty, a.s. a následne ako jediný akcionár dcérskych spoločností rozhodla dňa 28.10.2005 o ich zlúčení s CFH ako ich nástupníckou spoločnosťou. Proces zlúčenia dcérskych spoločností sa úspešne ukončil k 31.12.2005, keď registrový súd v Prešove vykonal výmaz dcérskych spoločností a k tomuto dňu prešli všetky práva a povinnosti na CFH.
Kontroly SOI.
SOI obvinila spoločnosť z nekalých praktík voči spotrebiteľom, ktoré firma neuznala a spory sa preniesli na okresné, neskôr krajské súdy. Konečné rozhodnutia vydal až Najvyšší súd Slovenskej republiky, ktorý potvrdil závery SOI aj rozhodnutia nižších súdov.
O spoločnosti.
Spoločnosť Consumer Finance Holding, a.s. bola 100%-nou dcérskou spoločnosťou VÚB. spoločne s VÚB patrila do medzinárodnej bankovej skupiny Intesa Sanpaolo, ktorá je najväčšou bankou v Taliansku a súčasne jednou z bánk s vedúcim postavením v Európe.
Spoločnosť tvorilo niekoľko značiek a divízií:
Právne nástupníctvo.
Právnymi nástupcami spoločnosti Consumer Finance Holding, a.s. je Všeobecná úverová banka, a.s. a VÚB Leasing, a.s. VÚB pokračuje v poskytovaní spotrebiteľských úverov pod všetkými značkami (divíziami) používanými spoločnosťou Consumer Finance Holding, a.s.

</doc>
<doc id="567771" url="https://sk.wikipedia.org/wiki?curid=567771" title="Amyntas z Efezu">
Amyntas z Efezu

Amyntas ("Amyntas") bol olympijský víťaz v pankratiu dorastencov v roku 156 pred Kr.
Amyntas, syn Hellanika z Efezu, bol na 156. olympijských hrách v roku 156 pred Kr. korunovaný olivovým vencom za víťazstvo v pankratiu dorastencov. Pankration dorastencov zaradili do olympijského programu na 145. hrách v roku 200 pred Kr. 
Olympijské víťazstvo Amynta zaznamenal v druhom storočí cestovateľ a spisovateľ Pausanias z nápisu podstavca jeho sochy, ktorá sa týčila medzi sochami olympijských víťazov v Olympii. Pausanias tiež uvádza, že Amyntovu sochu zhotovil atický umelec Polykles, žiak Aténčana Stadiea.

</doc>
<doc id="567774" url="https://sk.wikipedia.org/wiki?curid=567774" title="Čerňachovská kultúra">
Čerňachovská kultúra

Čerňachovská kultúra (, ) je archeologická kultúra, rozšírená od 2. do 5. storočia na širokom území východnej Európy, konkrétne na území dnešnej Ukrajiny, Rumunska, Moldavska, časti Bieloruska a Poľska. Čerňachovská kultúra bola pravdepodobne polyetnická, vznikla zmiešaním viacerých národov, ku ktorým patrili Góti, Geto-Dákovia, Sarmati, Anti, Skýti, Germáni a Slovania.
Meno dostala podľa dediny Čerňachiv, ktorá sa dnes nachádza na Ukrajine v Kyjevskej oblasti.
Za príčinu úpadku a konca čerňachovskej kultúry sa pokladá vpád Hunov na jej územie začiatkom 5. storočia.

</doc>
<doc id="567776" url="https://sk.wikipedia.org/wiki?curid=567776" title="Zlatá louka">
Zlatá louka

Zlatá louka je prírodná rezervácia, ktorá sa nachádza na katastrálnom území obcí Podmoklany a Nový Studenec v okrese Havlíčkův Brod v nadmorskej výške 470 - 490 metrov.
Ochrana.
Rezervácia se skladá zo slatinísk, vlhkých lúk a lužných jelšín. Hĺbka slatiny je miestami až 2,5 metra. Slatinisko napájajú mierne zásadité minerálne podzemné pramene s obsahom vápnika.
Lúka sa udržuje kosením a likvidáciou náletov.
Prírodné pomery.
Geológia.
Geologické podložie tvoria kriedové sedimenty.

</doc>
<doc id="567789" url="https://sk.wikipedia.org/wiki?curid=567789" title="Brestlitovský mier">
Brestlitovský mier

Brestlitovský mier alebo brest-litovský mier bola mierová dohoda podpísaná medzi Boľševickým Ruskom a Centrálnymi mocnosťami (Nemeckom, Rakúsko-Uhorskom, Bulharskom a Osmanskou ríšou) 3. marca 1918 v nemeckom hlavnom štábe v Brest-Litovsku (dnes Brest v Bielorusku). Ukončil tak boje na východnom fronte prvej svetovej vojny.
Predohra.
Rusko bojovalo proti Nemecku a Rakúsko-Uhorsku na východnom fronte od leta 1914. Vnútropolitické a hospodárske problémy, predovšetkým obrovské problémy so zásobovaním, ktoré sa prejavovali najmä v mestách, ale aj neúspechy na frontoch a nepopularita vojny a cára viedli k všeobecnej nespokojnosti, štrajkom, nepokojom a napokon k februárovej revolúcii, ktorá zvrhla cára Mikuláša II. Revolučné sily v krajine ustanovili dočasnú vládu na čele s liberálnym kniežaťom Ľvovom. Ľvov aj priebojnejší Kerenskij, ktorý ho po pol roku vystriedal na poste predsedu dočasnej vlády sa snažili plniť záväzky krajiny a zotrvať vo vojne s Centrálnymi mocnosťami. Vzhľadom na veľké oslabenie ruských síl predošlými bojmi aj revolúciou však bolo zotrvávanie vo vojnovom stave neudržateľné. V dôsledku veľkých vnútorných sporov a s nemalou podporou z Nemecka 7. novembra 1917 došlo v Petrohrade k ozbrojenému prevzatiu moci boľševickou stranou na čele s Leninom (októbrová revolúcia). Boľševici sa snažili získať popularitu sľubmi, že po prevzatí moci okamžite ukončia boje (Dekrét o mieri). V praxi to však nebolo také jednoduché a napokon ani medzi nimi nebol jednotný názor na to, či je to najlepšie riešenie. 
Rokovania.
Už 13. novembra boli do Brest-Litovska (dnes Brest v Bielorusku) vyslaná boľševická delegácia pod vedením Trockého, v ktorej boli aj Kamenev, Karachan a Joffe aby vyjednávali s Nemcami o mieri. Nemcov zastupoval minister zahraničných vecí von Kühlmann, náčelník štábu východného frontu Hoffmann. Rakúšanov gróf Czernin a Turkov Talat Paša. Dôvod výberu vojnou zničeného mesta Brest-Litovsk bol ten, že tu sídlil štáb nemeckého východného frontu. Nemecká a ruská delegácia sa stretli 3. decembra 1917. Už po niekoľkých dňoch sa dohodli na prímerí na rusko-nemeckom fronte a 15. decembra sa obe strany dohodli na prímerí aj na ostatných frontoch, vrátane tureckého. Avšak zatiaľ čo sa Trockij pokúšali v Brest-Litovsku hrať o čas a naťahovať vyjednávania, okrem iného aj preto, že očakávali vypuknutie revolúcie v Nemecku, ktoré sa tiež v dôsledku vojny dostalo do hospodárskych ťažkostí. Nemci sa naopak snažili čo najskôr dosiahnuť mier, aby mohli presunúť svoje sily na západný front, kde očakávali rozhodujúci obrat vo vojne. Okolo Vianoc 1917 sa rokovania dostali do slepej uličky, keď Nemci odmietali vrátiť Rusku územia v Kurónsku, Lotyšsku a Poľsku. Nemecký generálny štáb ale chápal, že boľševici iba hrajú o čas. Využili preto separatistické tendencie Ukrajiny, ktorá požiadala po neochote Ruska o väčšiu mieru samostatnosti, Nemcov o vojenskú ochranu. V priebehu niekoľkých týždňov tak boli boľševici vytlačení z väčšiny ukrajinského územia. Následne sa nemecké požiadavky znásobili, keď požadovali okrem Ukrajiny aj osamostatnenie Poľska, Litvy a Lotyšska. V tej istej dobe už existovalo de-facto nezávislé Fínsko.
Na porade boľševických vodcov 8. januára 1918 v Petrohrade sa väčšia časť 32 z 63 postavila na stranu Bucharina, ktorý žiadal pokračovať vo vojne proti Nemecku. Trockij, za ktorého sa postavilo 16 delegátov navrhoval vyčkávať („"Ani vojna ani mier"“). Iba zvyšná najmenšia časť stála za Leninom, aby bol podpísaný mier za akýchkoľvek podmienok. Lenin sa nakoniec pridal k Trockému, aby sa ďalej hralo o čas. 9. februára 1918 však nemecké velenie dalo boľševikom ultimátum, v ktorom stálo, že ak nebude mier uzavretý do nasledujúceho dňa nemecká a rakúska armáda začnú znovu postupovať. Trockij nasledujúceho dňa pobúril nemeckých vyjednávačov, keď povedal, že "Rusko odchádza z vojny, ale odmieta podpísať mier". Nemecké vojská začali postupovať na Ruské územie smerom na Petrohrad 18. februára. Prakticky bez odporu padol Dvinsk a Lutsk. Lenin, ktorý predpokladal, že ak mier nebude čoskoro podpísaný, Nemci vstúpia do Petrohradu a zvrhnú jeho vládu zlostil a vyhrážal sa, že sa vzdá predsedníctva v strane. Zrejme aj vďaka týmto vyhrážkam presvedčil viacerých členov vedenia strany vrátane Trockého aby napokon súhlasili s podpísaním separátneho mieru navrhovaného Nemcami v Brest-Litovsku.
Hneď nasledujúci deň Lenin osobne poslal do Berlína správu, že boľševická vláda prijíma nemecké podmienky. Nemecké vojská však nezastavili svoj postup ešte niekoľko nasledujúcich dní. Mier bol napokon podpísaný 3. marca 1918. Boľševici sa tak vzdali Ukrajiny, Poľska, Fínska, Pobaltských štátov (Litvy, Lotyšska aj Estónska), Krymu a Kaukazu. Nemecké vojská zotrvali na Ukrajine a v ďalších regiónoch.
Dôsledky.
Mier bol takto pre Rusko i boľševikov veľmi potupný. Rusko sa vzdalo asi 780 000 km² územia, na ktorom žilo 52 miliónov obyvateľov, nachádzala sa tu tretina železničnej siete, 73 % produkcie železnej rudy a 89 % produkcie uhlia. Zmluva prakticky vrátila hranice Ruska v Európe do obdobia 16. storočia. Zmluva tiež zaväzovala boľševikov, aby na svojom území netrpeli vojenské jednotky nepriateľské Ústredným mocnostiam. To sa okrem iného týkalo aj Československých legionárov.
Zmluva bola abrogovaná (zrušená) prímerím z 11. novembra 1918 a anulovaná Versaillskou zmluvou.

</doc>
<doc id="567801" url="https://sk.wikipedia.org/wiki?curid=567801" title="Edícia Labyrint">
Edícia Labyrint

Edícia Labyrint je edíciou zaniknutého vydavateľstva Smena. Bola vydávaná medzi rokmi 1964 až 1995.

</doc>
<doc id="567811" url="https://sk.wikipedia.org/wiki?curid=567811" title="Cuculus canorus">
Cuculus canorus



</doc>
<doc id="567812" url="https://sk.wikipedia.org/wiki?curid=567812" title="John Hasbrouck van Vleck">
John Hasbrouck van Vleck



</doc>
<doc id="567813" url="https://sk.wikipedia.org/wiki?curid=567813" title="Thomas Robert Malthus">
Thomas Robert Malthus



</doc>
<doc id="567815" url="https://sk.wikipedia.org/wiki?curid=567815" title="Zvolenský seniorát">
Zvolenský seniorát

Zvolenský seniorát (v plnom znení Zvolenský seniorát Evanjelickej cirkvi augsburského vyznania na Slovensku, v skratke ZVS) je cirkevnou organizačnou jednotkou Evanjelickej cirkvi a. v. na Slovensku, tvorí ho 18 cirkevných zborov, v ktorých je evidovaných 19 255 evanjelikov. Sú v ňom zahrnuté evanjelické cirkevné zbory nachádzajúce sa v štyroch okresoch Banskobystrického kraja a to Banská Bystrica (Badín, Banská Bystrica, Banská Bystrica - Radvaň, Horná Mičiná, Hrochoť, Hronsek, Ľubietová, Poniky, Slovenská Ľupča), Brezno (Brezno, Horná Lehota, Mýto pod Ďumbierom), Žiar nad Hronom (Kremnica) a Zvolen (Dobrá Niva, Očová, Ostrá Lúka, Zvolen, Zvolenská Slatina). Seniorát patrí do Západného dištriktu. Seniorát sídli v sídle cirkevného zboru seniora.
Počet členov.
Zo štúdie pre nové usporiadanie mal ZVS v Banskobystrickom kraji 20 292.

</doc>
<doc id="567823" url="https://sk.wikipedia.org/wiki?curid=567823" title="Si-an JH-7">
Si-an JH-7

Si-an JH-7 (; ; v kóde NATO: „Flounder“; známy tiež pod názvom: FBC-1 (Fighter/Bomber China-1) Flying Leopard) je čínsky dvojmiestny dvojmotorový stíhací bombardér, ktorý vyvinula spoločnosť Si-an (Xi'an Aircraft Industry Group – Skupina leteckého priemyslu Si-an). 
Lietadlo je určené na ničenie lodí stredných a veľkých rozmerov, námorných a leteckých základní v prednej línii, komunikačných uzlov a početných jednotiek, ktoré by sa potenciálne mohli vylodiť na pobreží. Stroj je schopný preniknúť nad nepriateľské územie nadzvukovou rýchlosťou v nízkej letovej hladine a za akýchkoľvek poveternostných podmienok.
Vznik a vývoj.
“Lietajúci leopard”, ako je JH-7 niekedy nazývaný, vznikol na základe požiadavky čínskeho letectva, vydanej v roku 1973. Nové lietadlo malo nahradiť stroje Harbin H-5, ktoré boli verziou sovietskeho Iľjušin Il-28 a predstavovali základný piliér všetkých čínskych bombardovacích jednotiek. Operačná analýza ukázala, že nové lietadlo bude musieť mať veľký dolet, bude musieť byť schopné lietať za akéhokoľvek počasia, vo dne i v noci. Kľúčové bolo, aby bolo schopné lietať tiež v nízkych letových hladinách a v rýchlostiach blízkych rýchlosti zvuku, a aby bolo v kabíne miesto pre operátora zbraňových systémov, zodpovedného za útočnú časť misie. O lietadlo prejavilo záujem aj čínske námorníctvo s tým, že rozšírili zoznam požiadaviek o schopnosť ničiť i hladinové plavidlá. 
Vývojom lietadla bola poverená spoločnosť Xian Aircraft Industrial Corporation, ktorá v tom čase už mala skúsenosti s licenčnou výrobou strategického bombardéru Tupolev Tu-16, v Číne známom ako H-6. Projektu bolo pôvodne pridelené označenie H-7 (kde H ako Hongzhaji znamenalo bombardér), ale neskôr to bolo zmenené na JH-7 (Jianjiji-Hongzhaji, teda stíhací bombardér). Z hľadiska dizajnu sa finálny návrh podobal na Sepecat Jaguar, avšak z hľadiska veľkosti pripomínal skôr F-4 Phantom.
Prototyp JH-7 absolvoval prvý let 14. decembra 1988 a o rok neskôr boli zahájené letové testy pri nadzvukových rýchlostiach. Z celkovo vyrobených 5 prototypov prišla Čína o jeden stroj, ktorý v roku 1994 kvôli poruche motora havaroval. Vleklý vývoj a technické problémy počas testovania dlhoočakávaného lietadla spôsobili, že čínske letectvo stratilo už v roku 1991 o JH-7 záujem a objednalo radšej ruské Su-27SK. 
Práce na odstraňovaní nedostatkov sa však nezastavili a po ukončení úvodnej testovacej fázy nasledovala predsériová výroba 20 lietadiel, ktoré boli v roku 1998 zaradené do služby v čínskom námorníctve. Tieto stroje boli použité na ďalšie letové testy, ale aj na testovanie presnosti ničenia pozemných cieľov bombami a raketami typu vzduch-zem. V roku 2001 bola zahájená sériová výroba, v rámci ktorej bolo do roku 2003 vyrobených okolo 35 lietadiel. 
Medzitým pracovala spoločnosť XAC na vývoji zdokonalenej verzie, nazvanej JH-7A. V roku 2002 boli vyrobené dva prototypy a 1. júla toho istého roka sa nové lietadlo prvýkrát vznieslo do vzduchu. O dva roky neskôr bol variant JH-7A zaradený do čínskeho letectva a námorníctva. 
Konštrukcia.
Drak.
JH-7 je hornoplošník s veľkými vztlakovými klapkami, vďaka čomu je lietadlo ideálne pre útoky na pozemné ciele v nízkych letových hladinách. Trup JH-7 má relatívne štvorcový tvar, podobne ako lietadlo Panavia Tornado. 
Avionika.
Lietadlá JH-7A sú vybavené pulzným dopplerovským rádiolokátorom JL-10A PD so schopnosťou detekcie cieľov maximálne na . V pozemnom móde dokáže sledovať 14 cieľov súčasne na a navádzať rakety na 6 z nich.
Kokpit.
Kokpit JH-7 pozostáva z 2 samostatne otváraných kabín v tandemovom usporiadaní. Vpredu sedí pilot a za ním operátor zbraňových systémov. 
Motor.
Ako pohonná jednotka bola zvolená dvojica prúdových motorov Rolls-Royce Spey, úspešne používaných na Západe v strojoch Blackburn Buccaneer, F-4K Fantom alebo A-7 Corsair. V roku 1975 bola podpísaná dohoda s Rolls-Royce na licenčnú výrobu motorov Spey, ktoré nesú označenie WS9. Spey predstavoval novú generáciu motorov, porovnateľných s ruskými pohonnými jednotkami, ktoré boli v tej dobe v Číne k dispozícii. Produkcia skúšobnej šarže WS9 sa začala v roku 1976.
Výzbroj.
Typická protilodná zbraňová konfigurácia pozostáva z dvoch protilodných riadených striel YJ-81K s doletom , dvoch protilietadlových rakiet s infračerveným navádzaním PL-5 pre vlastnú ochranu, plus dvoch prídavných palivových nádrží. Štandardnou výzbrojou lietadiel JH-7, patriacich čínskemu námorníctvu, je už dnes aj modernejšia protilodná riadená strela YJ-83K s doletom .
Stíhacie bombardéry JH-7 majú integrovanú aj protirádiolokačnú riadenú strelu YJ-91, ktorá je derivátom ruskej CH-31P. Je vybavená pasívnym radarovým vyhľadávačom a bojovou časťou s hmotnosťou . Táto strela má celkovú hmotnosť a dolet . Pokiaľ ide o rýchlosť letu a letalitu je táto strela údajne lepšia ako americká HARM.
Najrozšírenejšou protizemnou zbraňou čínskych lietadiel je laserom navádzaná bomba LT-2, ktorá je aj v arzenáli JH-7. Je to bomba s hmotnosťou , ktorá má podobné parametre ako americké Paveway I/II. O niečo sofistikovanejšou zbraňou (tiež s hmotnosťou asi ) je bomba FT-1 so satelitným/inerciálnym navádzaním (ide o ekvivalent k americkej GBU-32).
Na ničenie významných pozemných cieľov s dobrou protivzdušnou ochranou môže JH-7 použiť riadenú strelu KD-88 s TV navádzacím systémom. Dolet KD-88 presahuje , čo z nej robí veľmi nebezpečnú zbraň, pretože ju pilot môže odpáliť z dostatočne veľkej vzdialenosti tak, aby sa vyhol raketám protivzdušných systémov ako S-300 alebo Patriot.
Varianty.
JH-7 – počiatočná produkčná séria
JH-7A – modernizovaná verzia s vylepšenou avionikou a zbraňovým systémom. JH-7A má prepracovaný systém riadenia letu „fly-by-wire“, nový rádiolokátor JL-10A PD a kokpit, vybavený modernými multifunkčnými displejmi. Lietadlo môže niesť rušiaci modul KG600, ktorý znemožňuje nepriateľským lodiam alebo lietadlám rozoznať, čo sa k nim blíži.
JH-7A2 - prvé správy o tomto variante sa objavili začiatkom augusta 2019, keď štátna tlačová agentúra Xinhua napísala, že niekoľko lietadiel tohto typu sa zúčastnilo súťaže Aviadarts v Rusku. Lietadlo bolo verejnosti oficiálne predstavené na Zhuhai Airshow v roku 2021. JH-7A2 môže niesť zameriavací kontajner K/JDC03A, ktorý lietadlu umožňuje používať laserom navádzané bomby LS-500J s hmotnosťou . Lietadlo môže tiež niesť na vonkajšom pylóne krídla kontajner pre elektronický boj KL700A (tiež známy ako KG700) a na vnútornom pylóne krídla širokopásmovú ochrannú rušičku KG800. Tento variant má integrovanú aj modernú laserom navádzanú bombu YJ-1000-1 s hmotnosťou . 
Na výstave Zhuhai Airshow 2022 bol JH-7A2 vyzbrojený aj maketou strely s plochou dráhou letu AKF-98. Zdá sa, že ide o riadenú strelu s prúdovým pohonom, ktorá patrí do rovnakej kategórie ako americká AGM-158 JASSM alebo európska Storm Shadow. Tvar tela tejto strely naznačuje, že bolo vynaložené úsilie na zmenšenie jej radarového odrazu, podobne ako je to pri jej západných ekvivalentoch.
Používatelia.
 Čína
Vzdušné sily Čínskej ľudovej oslobodzovacej armády - k januáru 2024 mali 69 lietadiel.
Vzdušné sily námorníctva Čínskej ľudovej oslobodzovacej armády - k januáru 2024 mali 34 lietadiel.

</doc>
<doc id="567824" url="https://sk.wikipedia.org/wiki?curid=567824" title="Xian JH-7">
Xian JH-7



</doc>
<doc id="567829" url="https://sk.wikipedia.org/wiki?curid=567829" title="Čerňachiv (Kaharlycký rajón)">
Čerňachiv (Kaharlycký rajón)

Čerňachiv (; ) je dedina na Ukrajine. Nachádza sa v Kaharlyckom rajóne, ktorý patrí pod Kyjevskú oblasť. Obec je vzdialená 66 km od hlavného mesta Ukrajiny, Kyjev. Je podľa nej pomenovaná čerňachovská kultúra.

</doc>
<doc id="567836" url="https://sk.wikipedia.org/wiki?curid=567836" title="Obyvateľstvo Ruska">
Obyvateľstvo Ruska



</doc>
<doc id="567837" url="https://sk.wikipedia.org/wiki?curid=567837" title="Obyvateľstvo Slovenska">
Obyvateľstvo Slovenska



</doc>
<doc id="567840" url="https://sk.wikipedia.org/wiki?curid=567840" title="Damatrios z Tegey">
Damatrios z Tegey

Damatrios ("Damatrios") sa v roku 208 pred Kr. stal olympijským víťazom v behu dorastencov na jedno stadion a o osem rokov neskôr víťazom v dolichu.
Damatrios, syn Aristippa z Tegey, bol na 143. olympijských hrách korunovaný olivovým vencom za víťazstvo v behu dorastencov na jedno stadion a na 145. hrách v dolichu. Podľa Pausania sa beh dorastencov na jedno stadion stal olympijskou disciplínou na 37. hrách v roku 632 pred Kr. Dolichos zaradili do olympijského programu na 15. hrách v roku 720 pred Kr. 
Záznam o olympijských víťazstvách Damatria je uvedený na starovekej kamennej stéle (IG 5.2 143.) objavenej v Grécku, ktorá tiež uvádza, že Damatrios sa v dolichu presadil aj na iných celogréckych hrách, a to dvakrát v Delfách, dva alebo trikrát v Isthmii a štyrikrát v Nemei.

</doc>
<doc id="567841" url="https://sk.wikipedia.org/wiki?curid=567841" title="East coast hip-hop">
East coast hip-hop



</doc>
<doc id="567842" url="https://sk.wikipedia.org/wiki?curid=567842" title="Lipovský hrad">
Lipovský hrad

Lipovský hrad nazývaný aj "Zámčisko", "Jazvečia hora" alebo aj "Varhoška" je hradná zrúcanina na Šariši, v západnej časti okresu Prešov.
Charakteristika.
Zvyšky niekdajšieho hradu sa nachádzajú v nadmorskej výške a nad terén sa vypínajú západne od obce Lipovce. Hrad je prvýkrát písomne doložený z roku 1262, dal ho postaviť kráľ Ondrej II. Bola to ranogotická stavba a plnil obrannú funkciu. Zbúraný bol koncom kuruckých vojen v roku 1591.
Celý areál hradu je verejne prístupný, ale ešte nebol predmetom archeologického výskumu. Nevedie k nemu značkovaný turistický chodník. Najpohodlnejší prístup je od štátnej cesty Lipovce – Lačnov, západne od Lipoviec, kde je kríž a malý včelín. Dnes je tam inštalovaná aj informačná tabuľa propagujúca cestovný ruch s názvom: Prešovská hradná cesta.
Povesť o hrade.
O Lipovskom hrade napísal povesť, "Nerovná láska na Lipovskom hrade", spisovateľ Ján Domasta. Výňatok z povesti: … „Hanka ukáže do hlbočiny pod cestou: tam nám bude najlepšie. Tam nás pochovajte. Dievka moja, čo to vravíš?! – hrozí sa mať. – Nemáš na to právo! Nesmieš siahnuť ani na svoj, ani na chlapcov život! – A na čo mám právo? … Na čo? … Bozkáva dieťa, slzami ho kropí, slzami ho máča. Keď nás nepozývajú dnu, ostaneme tu… Naveky tu ostaneme! … Skamenieme, aby nás tvoj otec denne vídal, aby ho denne výčitky umárali! … Hrad spustol. Len skamenená Hanka je podnes pred ním, akoby chcela po celé veky rozprávať o svojej veľkej, pokorenej láske.“

</doc>
<doc id="567849" url="https://sk.wikipedia.org/wiki?curid=567849" title="Zoznam chránených území v okrese Chrudim">
Zoznam chránených území v okrese Chrudim

Toto je zoznam chránených území v okrese Chrudim aktuálny k februáru 2016, v ktorom sú uvedené chránené územia v oblasti okresu Chrudim.

</doc>
<doc id="567854" url="https://sk.wikipedia.org/wiki?curid=567854" title="New Age">
New Age



</doc>
<doc id="567855" url="https://sk.wikipedia.org/wiki?curid=567855" title="New Age (hudba)">
New Age (hudba)



</doc>
<doc id="567858" url="https://sk.wikipedia.org/wiki?curid=567858" title="Lollapalooza">
Lollapalooza

Lollapalooza je každoročný hudobný festival hosťujúci heavymetalové, alternatívne rockové, hiphopové a punkrockové skupiny, tanečné a komediálne predstavenia a remeselné stánky. Poskytuje zároveň platformu neziskovým a politickým zoskupeniam. Na festivale vystupuje množstvo rôznych hudobných skupín a v minulosti pomohol objaviť a popularizovať alternatívne rockové skupiny ako sú napríklad Pearl Jam, Rage Against the Machine, Nine Inch Nails, Jane's Addiction, Soundgarden, The Smashing Pumpkins, Alice in Chains, Tool, Red Hot Chili Peppers, Hole, 30 Seconds to Mars, The Strokes, Green Day a Depeche Mode.
Festival založil v roku 1991 spevák skupiny Jane's Addiction Perry Farrell v rámci rozlúčkového turné so svojou kapelou. Lollapalooza sa od tej doby konala každoročne až do roku 1997 a následne bola obnovená v roku 2003. Od svojho vzniku až do roku 1997 a potom po svojom obnovení v roku 2003 mal festival putovný charakter a cestoval po Spojených štátoch a Kanade. V roku 2004 sa organizátori festivalu rozhodli rozšíriť dĺžku festivalu na dva dni pre každé mesto, ale nízke tržby z predaja vstupeniek ich donútili festival prerušiť. V roku 2005 sa Farell a William Morris Agency spojili so spoločnosťou Capital Sports Entertainment (teraz C3 Presents) z Austinu v Texase a reorganizovali festival do jeho súčasnej podoby, teda vo víkendový festival v Grantovom parku v Chicagu v štáte Illinois.

</doc>
<doc id="567862" url="https://sk.wikipedia.org/wiki?curid=567862" title="Liptovsko-oravský seniorát">
Liptovsko-oravský seniorát

Liptovsko-oravský seniorát (v plnom znení Liptovsko-oravský seniorát Evanjelickej cirkvi augsburského vyznania na Slovensku, v skratke LOS) je v zmysle jeho štatútu samostatnou organizačnou jednotkou Evanjelickej cirkvi augsburského vyznania na Slovensku s právnou subjektivitou podľa čl. 14 a čl. 20 Ústavy ECAV na Slovensku. Tvorí ho 29 cirkevných zborov v ktorých je evidovaných 27 785 členov. Zbory sa nachádzajú v Žilinskom kraji a sú rozdelené do troch okresov Dolný Kubín (Dolný Kubín, Istebné, Jasenová, Kraľovany, Leštiny, Párnica, Veličná, Žaškov), Liptovský Mikuláš (Hybe, Kráľova Lehota, Liptovská Kokava, Liptovská Porúbka, Liptovská Sielnica, Liptovský Hrádok, Liptovský Hrádok-Dovalovo, Liptovský Ján, Liptovský Mikuláš, Liptovský Mikuláš-Palúdzka, Liptovský Ondrej, Liptovský Peter, Liptovský Trnovec, Partizánska Ľupča, Pribylina, Smrečany, Svätý Kríž – Lazisko, Važec, Východná, Závažná Poruba), Ružomberok) (Ružomberok). Seniorát sídli v sídle cirkevného zboru seniora

</doc>
<doc id="567874" url="https://sk.wikipedia.org/wiki?curid=567874" title="Skylink">
Skylink

Skylink je obchodná značka pre českú a slovenskú satelitnú platformu, ktorá je prevádzkovaná luxemburskou spoločnosťou M7 Group (Canal+ International S.a.r.l.).
Skylink začal podnikať v roku 2007. Jeho popularita začala rásť v roku 2009, keď ponúkla vysielanie takmer 100 staníc bez poplatku. Postupne však servisný poplatok zvyšoval cenu až na 4,99 € a v roku 2020 bol poplatok zrušený. Dnes ponúka Skylink programové balíčky v ktorých je určitý počet staníc. Skylink má dnes na Slovensku približne 500 tisíc zákaznikov. Od roku 2016 okrem satelitných služieb ponúka aj televíziu cez internet, ktorá obsahuje 95 programov s archívom.
Na konci roka 2009 mal Skylink 900 000 zákazníkov, v apríli 2010 mal Skylink 1 000 000 zákazníkov. Dnes má Skylink v Česku a na Slovensku spolu cez 1,4 mil. zákazníkov.
Okrem toho spoločnosť Skylink bola kritizovaná zákazníkmi za neférové praktiky. Aj keď spoločnosť sľubovala príjem bez poplatkov, bol 1. septembra 2012 zavedený tzv. servisný poplatok.

</doc>
<doc id="567880" url="https://sk.wikipedia.org/wiki?curid=567880" title="Obišovský hrad">
Obišovský hrad

Obišovský hrad (normovaný názov; iné názvy: hrad Obišovce, staršie: Zámčisko) je hrad - zrúcanina v pohorí Čiernej hory.
Poloha.
Zvyšky zrúcanín hradu ležia severne od obce Obišovce, v časti Stráža, v nadmorskej výške () na mieste zvanom Zámčisko v katastrálnom území obce Obišovce.
Prístup.
Na hrad sa dostanete priamo z Ličartoviec alebo z Obišoviec od údolia Svinky.
Dejiny.
Obišovský hrad alebo aj Zámčisko, tiež Stráža, leží v nadmorskej výške 360 metrov. Dodnes sa tam zachovali stopy po hradnom vale. Staroveké hradisko Stráža poskytovalo svoje útočisko už v rímskej dobe, v 2. - 3. storočí. Na hradisku Stráža sa našli vzácne archeologické artefakty. Tieto fakty opisuje aj historik Pavel Dvořák, ktorý v svojej práci píše: ... „Doba bronzová je časom revolúcie vojenstva. ... už v mladšej a neskorej bronzovej dobe žili na Slovensku naozajstní profesionálni bojovníci, pravekí rytieri oblečení do bronzového brnenia, ktorí útočili na bojových bronzových vozoch tak ako hrdinovia z homérskych spevov. Bronzové koleso, ktoré sa našlo v Obišovciach (dostalo sa až do anglického Manchestru, kde ho za druhej svetovej vojny zničilo nacistické bombardovanie, má európsky význam,“ ...
Súčasný stav.
Dnešné ruiny Obišovského hradu sú pozostatkom pevnosti postavenej v 13. storočí na mieste starého slovanského hradiska drienovskými pánmi z rodu Abovcov. Obišovský hrad patrí k najstarším a zanikol v 15. storočí v čase tzv. hradoborectva. V súčasnej dobe na hrade prebiehajú konzervačné práce.
Prvý archeologický výskum.na hrade uskutočnil začiatkom 60. rokov 20. storočia historik, archeológ a archivár Belo Polla.
Okolie.
Blízke hrady:

</doc>
<doc id="567884" url="https://sk.wikipedia.org/wiki?curid=567884" title="Košický seniorát">
Košický seniorát

Košický seniorát (v plnom znení Košický seniorát Evanjelickej cirkvi augsburského vyznania na Slovensku, v skratke KOS) je samostatnou organizačnou jednotkou Evanjelickej cirkvi augsburského vyznania na Slovensku s právnou subjektivitou podľa čl. 14 a čl. 20 Ústavy ECAV na Slovensku. Tvorí ho 10 cirkevných zborov, v ktorých je evidovaných 8 386 členov. Zbory sa nachádzajú v Košickom kraji a sú rozdelene do štyroch okresov Gelnica (Gelnica, Mníšek nad Hnilcom, Švedlár), Košice I (Košice), Košice II (Košice-Terasa), Košice okolie (Budimír, Obišovce, Opiná, Rankovce, Vyšná Kamenica). Seniorát sídli v sídle cirkevného zboru seniora.
Počet členov.
Zo štúdie pre nové usporiadanie mal KOS v Košickom kraji 8 386 členov.

</doc>
<doc id="567885" url="https://sk.wikipedia.org/wiki?curid=567885" title="Granty EHP a Nórska">
Granty EHP a Nórska

Granty EHP a Nórska sú príspevkom Islandu, Lichtenštajnska a Nórska na zníženie sociálnych a ekonomických rozdielov v rámci Európskeho hospodárskeho priestoru a posilnenie vzájomných vzťahov s 15 členskými štátmi EU strednej a južnej Európy. Granty sú tiež nástrojom na posilňovanie základných európskych hodnôt akými sú demokracia, rešpekt a právny štát.
Základné informácie.
Island, Lichtenštajnsko a Nórsko sú partnermi EÚ prostredníctvom Dohody o Európskom hospodárskom priestore. Táto dohoda umožňuje voľný pohyb tovarov, služieb, ľudí a kapitálu v rámci interného trhu.
Dohoda o EHP obsahuje aj spoločný cieľ znížiť sociálne a ekonomické nerovnosti v Európe. Od vstúpenia dohody do platnosti v roku 1994 prispieva Island, Lichtenštajnsko a Nórsko k sociálnemu a ekonomickému pokroku v menej vyvinutých krajinách EÚ a EHP. Tieto príspevky sa uskutočnili prostredníctvom finančného mechanizmu (1994-1998), finančného nástroja (1999-2003) a grantov EHP a Nórska (2004-2009 a 2009-2014).
V roku 2004 za zaviedli dva osobitné mechanizmy: Granty EHP a Nórske granty. Nórsko je hlavným prispievateľom do oboch týchto mechanizmov (Granty EHP: 95.8% a Nórske granty: 100%). V dohodách o finančných mechanizmoch pre roky 2009-2014 sa ako celkový cieľ zaviedla bilaterálna spolupráca medzi donorskými a prijímateľskými krajinami a doplnila tak dovtedajšie celkové ciele znižovania sociálnych a ekonomických rozdielov. Po skončení grantového obdobia vyhodnocujú donorské štáty spolu s EÚ potrebu ďalšej podpory na odstraňovanie sociálnych a ekonomických nerovností v rámci EHP a rokujú o finančných príspevkoch.
Oprávnenosť.
Oprávnenosť na granty odzrkadľujú kritériá stanovené pre kohézne fondy EÚ, podľa ktorých je členský štát oprávnený na ich čerpanie, ak jeho hrubý národný dôchodok na obyvateľa je nižší ako 90% priemeru EÚ. Krajiny, ktoré vstúpili do EÚ pred rokom 2004, sú však z grantov Nórska vyňaté.
Ako to funguje.
Donorské krajiny a EÚ sa dohodnú na celkovej výške príspevku a na rozdelení pre jednotlivé prijímateľské štáty. V rámci stanovenej národnej alokácie rokujú potom donorské štáty s každým prijímateľským štátom zvlášť a dohodnú sa na tom, aké programy sa vytvoria, na ich cieľoch a na veľkosti alokácie pre každý z programov. Základom pre dohodu sú potreby a priority prijímateľského štátu a rámec pre spoluprácu s donorskými štátmi.
Za celkový manažment programov je v každej krajine zodpovedný národný kontaktný bod. Správcovia programov vyvíjajú a manažujú program, vo väčšine prípadov v spolupráci s partnerom z donorskej krajiny a udeľujú prostriedky pre projekty. Projekty sa spravidla vyberajú na základe vyhodnotenia žiadostí z otvorených výziev, ktoré zverejňuje správca programu.
Granty EHP a Nórska 2014-2021.
20. júla 2015 oznámilo Ministerstvo zahraničných vecí Nórska, že Nórsko a EÚ parafovali dohodu o novom období grantov EHP a Nórska. Doteraz nie je známych veľa podrobností. Programové obdobie sa predĺžilo z piatich na sedem rokov. Nórske granty (financované výlučne Nórskom) budú vo výške €179.1 milióna ročne a granty EHP vo výške €221.2 miliónov ročne s platnosťou pre obdobie 2014-2021
Podľa tlačovej správy Ministerstva zahraničných vecí Nórska bude podpora zameraná najmä na inovácie a rast prostredníctvom výskumu, na vzdelávanie a zvýšenú mobilitu na európskom pracovnom trhu. Nórsko rozšíri spoluprácu s prijímateľskými krajinami v oblasti súdnictva a vnútorných záležitostí. Táto spolupráca bude zahrňovať spoločné úsilie na zvládnutie migračnej problematiky.
Vytvorí sa nový regionálny fond vo výške 850 miliónov nórskych korún, ktorý bude napomáhať rozvoju cezhraničnej spolupráce.
Granty EHP a Nórska 2009–2014.
Granty Nórska 804,6 milióna €.
Ďalších €8 miliónov bolo vyčlenených pre Globálny fond pre dôstojnú prácu a tripartitný dialóg spravovaný prostredníctvom organizácie Innovation Norway.
Oblasti podpory.
Financovanie smeruje celkovo do 150 programov v rámci nasledovných prioritných oblastí:
Programy grantov EHP a Nórska 2009-2014 môžu byť realizované do roku 2017. Viac než 80 programov sa implementuje v spolupráci s verejnými inštitúciami z prispievateľských krajín. Viac než 20% projektov má partnerov z Nórska, Islandu alebo Lichtenštajnska. Úplný prehľad projektov nájdete na projektovom portáli grantov EHP a Nórska.
Výsledky.
Programy budú prebiehať do roku 2017, a doteraz sa uskutočnilo len niekoľko prieskumov a hodnotení. Nezávislé hodnotenie programov mimovládnych organizácii (MVO) skonštatovalo, že programy zvýšili kapacity MVO v strednej a južnej Európe a prispeli k mobilizácii občanov, aby vyjadrili svoje postoje a výhrady a aktívne spolupracovali s vládami. Ďalšie predbežné výsledky môžete nájsť vo výročných správach.
Granty EHP a Nórska 2009-2014 na Slovensku.
V rámci tohto päťročného obdobia dostalo Slovensko k dispozícii viac než €80 miliónov. Národným kontaktným bodom je Úrad vlády Slovenskej republiky.
Medzi priority tohto programového obdobia patrí ochrana životného prostredia a príprava na klimatickú zmenu. Najväčší program sa zameriava na zelené inovácie v priemysle, tvorbu nových «zelených» pracovných miest a ekologické podnikanie. Program adaptácie na klimatické zmeny sa zaoberá ochranou pred povodňami a suchom, novým prístupom k zadržiavaniu vody v krajine, zeleným plochám v urbánnom prostredí a výchovou mladých ľudí k environmentálnemu prístupu k prostrediu, v ktorom žijú. Zvýšila sa podpora mimovládnemu sektoru, ktorý sa má okrem iného venovať aj špecifickým potrebám menšín, vrátane Rómov. Študenti a pedagógovia majú k dispozícii štipendijný fond. Novým, aj keď malým programom sa podporila dôstojná práca a tripartitný dialóg.
Výrazná podpora smeruje do cezhraničnej spolupráce s Ukrajinou, kde sa podporí celá paleta rôznorodých aktivít na východnej hranici Slovenska i Schengenu. Oblasť domáceho a rodovo podmieneného násilia získala možnosť vybudovať nové krízové a poradenské centrá pre ženy a deti trpiace násilím v rodine. Program sociálnej inklúzie podporuje vzdelávanie učiteľov a ich špeciálnu prípravu na prácu s rómskymi deťmi.
Stále pokračuje podpora pri ochrane kultúrneho a prírodného dedičstva, vrátane schémy malých grantov na podporu rôznorodosti v kultúre a umení.
Jedným z hlavných cieľov grantov EHP a Nórska je podpora vytvárania partnerstiev medzi organizáciami v donorských a prijímateľských krajinách. Okrem vytvárania partnerstiev na úrovni jednotlivých projektov bol vytvorený aj špeciálny Bilaterálny fond, ktorý slúži na podporu vzájomných kontaktov a spoločných podujatí medzi Slovenskom na jednej a Nórskom, Islandom a Lichtenštajnskom na druhej strane.
Granty EHP a Nórska 2004–2009.
Prijímateľské štáty: Bulharsko (od 2007), Chorvátsko, Cyprus, Česko, Estónsko, Grécko, Lotyšsko, Litva, Maďarsko, Malta, Poľsko, Portugalsko, Rumunsko (od 2007), Slovensko, Slovinsko a Španielsko.
Prijímateľské štáty: Chorvátsko, Cyprus, Česko, Estónsko, Maďarsko, Lotyšsko, Litva, Malta, Poľsko, Slovensko and Slovinsko.
V roku 2007 pridelilo Nórsko ďalších €68 miliónov prostredníctvom Nórskych programov bilaterálnej spolupráce s Bulharskom a Rumunskom, po tom, ako tieto dve krajiny vstúpili do EÚ.
Nórsko, ako najväčší prispievateľ, poskytlo takmer 97% z celkových prostriedkov pre všetky tri finančné mechanizmy. Rozšírenie Európskej únie a EHP v roku 2004 a 2007 si vyžiadalo podstatné zvýšenie príspevkov na európsku súdržnosť. Väčšina nových členských krajín bola výrazne pod priemerom sociálneho a ekonomického rozvoja v EÚ. Pre ilustráciu, 10 štátov, ktoré vstúpili do EÚ v roku 2004 malo 75 miliónov obyvateľov, ale ich spoločný hrubý domáci produkt bol menší ako HDP Nórska spolu so Švajčiarskom, pričom tieto dva štáty majú spolu iba 12 miliónov obyvateľov. V období 2004-2009 poskytlo Nórsko, Island a Lichtenštajnsko podporu vo výške €1.307 bilióna. Príspevky pre jednotlivé krajiny sa odvíjali od počtu obyvateľov a HDP na obyvateľa. Najväčším prijímateľom sa stalo Poľsko, nasledované Maďarskom, Rumunskom a Českom.
Oblasti podpory.
Z grantov EHP a Nórska 2004-2009 dostalo finančnú podporu 1250 projektov, programov a fondov. Podpora sa poskytla v rámci týchto oblastí:
Viac než pätina podporených projektov zahrňovala partnerstvo medzi organizáciami prijímacích štátov a Islandu, Lichtenštajnska a Nórska. Zhrnutie všetkých projektov, ako i videá a obrázkové galérie sa nachádzajú na portáli EEA and Norway Grants project portal.
Výsledky.
V publikácii "End review of the EEA and Norway Grants 2004-2009" sa na záver dočítame: “Je isté, že granty EHP a Nórska prispeli k zníženiu rozdielov v Európe, hoci samozrejme v menšej miere, ako európske fondy.” (2012)
Aj Najvyšší kontrolný úrad Nórska skonštatoval, že “projekty v období 2004–2009 z väčšej časti dosiahli plánované výstupy. Existujú aj príklady dosiahnutia výsledkov na miestnej úrovni.” (2013)
Špecifické vyhodnotenia podľa jednotlivých sektorov možno nájsť na webovej stránke Ministerstva zahraničných vecí Nórska.
Granty EHP a Nórska 2004-2009 na Slovensku.
V prvom programovom období dostalo Slovensko finančnú podporu vo výške €70 miliónov. Vďaka týmto prostriedkom sa uskutočnilo takmer sto veľkých a viac než 200 menších projektov po celom území Slovenska.
V oblasti životného prostredia sa vložili značné prostriedky do spracovania odpadu a odpadovej vody a do ochrany pred povodňami. Podporili sa aj projekty v oblasti obnoviteľných zdrojov energie a energetických úspor, napríklad inštalácia kotlov na biomasu a tepelná izolácia mnohých verejných budov, vrátane piatich škôl v košickom kraji, ústredná kotolňa v Rohožníku a v zariadení na výkon trestu odňatia slobody v Želiezovciach. Zvýšila sa produkcia energie z obnoviteľných zdrojov a znížilo sa množstvo emisií CO2 vypúšťaných do ovzdušia. Granty prispeli aj k zachovaniu biodiverzity.
V sektore kultúrneho dedičstva sa podpora sústredila na obnovu historických budov, ako napríklad Reduty, jedného z najvýznamnejších kultúrnych stánkov v Bratislave. Od roku 1900 bola dejiskom mnohých dôležitých kultúrnych udalostí a od roku 1950 v nej sídli Slovenská filharmónia. Granty financovali aj vytvorenie pracoviska na digitalizáciu tlačí a rukopisov s cieľom zabezpečiť dlhodobú ochranu a širokú prístupnosť objektov hnuteľného kultúrneho dedičstva. Granty prispeli k vytvoreniu viacerých kultúrno-historických priestorov, sprístupnili asi 10 000 objektov a 30 výstavných priestorov a pomohli digitalizovať viac než 35 000 artefaktov.

</doc>
<doc id="567890" url="https://sk.wikipedia.org/wiki?curid=567890" title="Miroslav Knap">
Miroslav Knap

Miroslav Knap (* 17. máj 1973, Trstená, Česko-Slovensko) je slovenský výtvarník, grafik, ilustrátor a maliar.
Venuje sa voľnej a úžitkovej grafike, grafickému dizajnu, ex librisu, ilustráciám kníh, kresbe, maľbe a voľnej tvorbe. Svoju tvorbu prezentuje na výstavách slovenského výtvarného umenia doma a v zahraničí. V rámci umeleckej tvorby spolupracuje s Oravským múzeom P. O. Hviezdoslava v Dolnom Kubíne. V roku 2014 reprezentoval Slovensko na Konzulárnych dňoch mesta Lyon pod záštitou Slovenského inštitútu v Paríži, a v roku 2015 na prestížnej Svetovej výstave EXPO 2015 v Miláne (Taliansko) a na VII.medzinárodnom veľtrhu turizmu v Zabrze (Poľsko).
Pedagogicky pôsobí ako učiteľ odborných predmetov na Spojenej škole v Nižnej (org. zložka: Stredná umelecká škola Nižná) a na Základnej umeleckej škole v Trstenej.
Žije a tvorí v Tvrdošíne, na Orave.
Štúdium.
Po absolvovaní Základnej školy v Tvrdošíne nastúpil v roku 1988 na Strednú umeleckú priemyselnú školu v Kremnici, odbor Plošného a plastického rytia kovov. Od roku 1991 pokračoval v štúdiu na Vysokej škole výtvarných umení Bratislava, odbor Voľná grafika a knižná ilustrácia u prof. Akad. mal. Dušana Kállaya. V roku 1994 absolvoval stáž na Vysokej škole výtvarných umení v Poznani u profesora G. Marszalka.
V roku 2005 založil Strednú umeleckú školu v Nižnej (Spojená škola Nižná – odbor propagačná grafika) a je garantom jej umeleckej kvality.
Občianske a spoločenské aktivity.
Zúčastnil sa na viacerých domácich a medzinárodných súťažiach, sympóziách a workshopoch:

</doc>
<doc id="567892" url="https://sk.wikipedia.org/wiki?curid=567892" title="Jozefova chata">
Jozefova chata

Jozefova chata (, ) je zaniknutá chata na Štrbskom Plese vo Vysokých Tatrách.
História.
Postavil ju v roku 1875 Uhorský karpatský spolok. Majiteľ Štrbského Plesa Jozef Szentiványi postavil prvú budovu - poľovnícku chatu pri plese v roku 1873. Slúžila najprv pre neho a jeho hostí. Zakrátko ju rozšíril pre potreby turistickej verejnosti. Uhorský karpatský spolok v tom čase rozvíjal iniciatívy smerujúce k rozšíreniu turistického ruchu na všetky dovtedajšie tatranské osady. Jozef Szentinányi bol zakladajúcim členom Uhorského karpatského spolku a ponúkol jeho predstaviteľom pozemok pri plese na stavbu novej turistickej ubytovne. Slávnostne ju otvárali 2. augusta 1875 a na počesť štedrého darcu dostala meno Jozefova chata. Pôvodne v nej boli dve spoločné nocľahárne, kuchyňa, komora a miestnosť pre chatára. Po roku k nej pribudovali štyri izby, kúpeľňu a komoru. Turisti mali k dispozícii 40 lôžok. V roku 1877 ju viedol stály hospodár. Poskytoval, okrem nocľahov a stravy aj obyčajné teplé kúpele za 50 grajciarov, kosodrevinové za 60 grajciarov a sprchy za 20 grajciarov. Uhorský karpatský spolok bol majiteľom chatky len rok. Finančne sa vyrovnal s Jozefom Szentiványim a vrátil chatku do jeho majetku. Roku 1879 Štrbské Pleso sa stalo osadou. Jozefova chata bola začlenená do kúpeľného komplexu s názvom "Turistický dom". V roku 1901 stálo v okolí plesa 15 budov so 72 izbami a 140 posteľami.

</doc>
<doc id="567895" url="https://sk.wikipedia.org/wiki?curid=567895" title="Hubský">
Hubský

Hubský je prírodná rezervácia ev. č. 1669 neďaleko mestečka Trhová Kamenice v okrese Chrudim. Oblasť spravuje AOPK ČR Správa CHKO Železné hory.
Ochrana.
Predmetom ochrany sú zrašelinovatelé lúky s mnohými ohrozenými druhmi rastlín a živočíchov. V nadväznosti na rybník "Hubský" sa jedná o ucelený ekosystém.

</doc>
<doc id="567907" url="https://sk.wikipedia.org/wiki?curid=567907" title="Karamčand Gándhí">
Karamčand Gándhí

Karamčad Gándhí (zvaný Kaba; * 1822† 1885) bol synom dívána Utamčanda Gándhiho, ktorého neskôr M. Gándhi s obdivom nazýval „muž kniežactva”.
Karamčad Gándhí prevzal po otcovi post dívána (čo bolo na úrovni ministerského predsedu) keď sa vlády v Indii ujal Rána Vikrandžít. Mal len dvadsaťpäť rokov keď sa stal poradcom Rána Vikrandžíta v Porbandare. Bolo to v čase najdramatickejšej nadvlády Angličanov v Indii.
Neskôr tento post vymenil za činnosť člena súdu v Rádžkóte. Počas celého svojho života získaval povesť čestného, smelého a štedrého človeka s prchkou povahou. Na sklonku života okolo seba zhromažďoval rozličných predstaviteľov vierovyznaní a nabádal ich k diskusiám a polemikám.
Karamčad mal šesť detí. Dve dcéry sa narodili v predchádzajúcich manželstvách (bol ženatý dokopy štyri kráť). S poslednou manželkou Putlibáí počali známeho Mohamadása Gándhího.
Gándiovci boli známi svojou Višnuistickou vierou. K tomuto kultu pridávali ešte kult sivaita. Chodievali do oboch kostolov. Avšak sekta do ktorej patrili Gándhiovci mala spoločné základy s džinizmom.

</doc>
<doc id="567919" url="https://sk.wikipedia.org/wiki?curid=567919" title="*NSYNC">
*NSYNC



</doc>
<doc id="567921" url="https://sk.wikipedia.org/wiki?curid=567921" title="Ploutarchos (olympijský víťaz)">
Ploutarchos (olympijský víťaz)

Ploutarchos alebo Plutarchos ("Ploutarchos", iný prepis: "Plutarchos") bol olympijský víťaz v boxe v roku 205.
Na 246. olympijských hrách si víťazstvo v boxe vybojoval Plutarchos. Box (pygmé) sa stal olympijskou disciplínou na 23. hrách v roku 688 pred Kr. 
Olympijské víťazstvo Plutarcha, ale bez uvedenia jeho domovskej krajiny, zaznamenal grécky rétor a spisovateľ Flavios Filostratos. Podľa Filostrata finálový zápas Plutarcha so zdatným boxerom Hermeiom z Egypta prebiehal na ostrom poludňajšom slnku. Keď už bol Plutarchos od slnečnej páľavy úplne vysilený, modlil sa k riečnenu bohu Achelóovi a zachránil ho náhly lejak, ktorý mu pomohol pokračovať v zápase a vyhrať.

</doc>
<doc id="567922" url="https://sk.wikipedia.org/wiki?curid=567922" title="Brest-litovský mier">
Brest-litovský mier



</doc>
<doc id="567923" url="https://sk.wikipedia.org/wiki?curid=567923" title="Svatomariánské údolí">
Svatomariánské údolí

Svatomariánské údolí je prírodná rezervácia ev. č. 3378 neďaleko mesta Chotěboř v okrese Havlíčkův Brod v nadmorskej výške 394 – 410 metrov. Oblasť spravuje Správa CHKO Železné hory.
Ochrana.
Predmetom ochrany je zachované, prirodzene sa utvárajúce koryto rieky Doubravy s výskytom lužných jaseňových jelšín v nadväzujúcej nive a s výskytom vzácnych a zvlášť chránených druhov rastlín a živočíchov.
Počas vertebratologického prieskumu pred vyhlásením rezervácie tu bolo zaznamenaných 94 druhov stavovcov (9 rýb, 4 obojživelníci, 2 plazy, 64 vtákov a 15 cicavcov). Svojim romnožovacím cyklom je na územie rezervácie viazaných 69 druhov.

</doc>
<doc id="567928" url="https://sk.wikipedia.org/wiki?curid=567928" title="Ďateľ belochrbtý">
Ďateľ belochrbtý



</doc>
<doc id="567930" url="https://sk.wikipedia.org/wiki?curid=567930" title="Strnádka žltá">
Strnádka žltá



</doc>
<doc id="567933" url="https://sk.wikipedia.org/wiki?curid=567933" title="Kysak (hrad)">
Kysak (hrad)

Kysak (normovaný názov) alebo Kysacký hrad sú zvyšky ruín pôvodného hradu nad rovnomennou obcou v pohorí Čierna hora.
Poloha.
Zvyšky zrúcanín hradu ležia severozápadne od obce Kysak, na vrchu Hrad, v nadmorskej výške v katastrálnom území obce Kysak, nad údolím rieky Hornád.
Prístup.
Na hrad sa je možné dostať z Kysaku od miestneho cintorína alebo od budovy polície.
Dejiny.
Prvá písomná zmienka je z roku 1423. Postaviť si ho dali drienovskí páni. Kysacký hrad zanikol na prelome 15. a 16. storočia.
Súčasný stav.
Dnešné ruiny Kysackého hradu sú pozostatkom obrannej pevnosti. Na hrade ešte nebol vykonaný komplexný archeologický výskum.
Okolie.
Blízke hrady:

</doc>
<doc id="567943" url="https://sk.wikipedia.org/wiki?curid=567943" title="Trója (rozlišovacia stránka)">
Trója (rozlišovacia stránka)

Trója môže byť:

</doc>
<doc id="567944" url="https://sk.wikipedia.org/wiki?curid=567944" title="Zubří (prírodná rezervácia)">
Zubří (prírodná rezervácia)

Prírodná rezervácia Zubří sa nachádza pozdĺž náučného chodníka "Krajem Chrudimky" medzi obcami Zubří a Hluboká. 
Prírodné pomery.
Rezervácia zahŕňa psicové a bezkolencové lúky a prechodové rašeliniská na južných svahoch. Jedná sa o pred tým bežné spoločenstvá Vysočiny, teraz vzácne kvôli predchádzajúcej intenzívnej, prevažne poľnohospodárskej činnosti. PR bola vyhlásená pre výskyt ohrozených druhov rastlín (rosička okrúhlolistá, kruštík močiarny, vachta trojlistá, vstavačovec májový, všivec lesný, vzácne i horček český, vres obyčajný a borievka obyčajná) a živočíchov (jašterica živorodá, užovka obojková, vretenica severná, svrčiak zelenkavý, ľabtuška hôrna a lúčna, pŕhľaviar červenkastý a strakoš obyčajný). Prevláda snaha o extenzívne hospodárenie, najmä vypásanie.
Počas výskumu v roku 2000 bolo v rezervácii zistených 550 druhov motýľov.

</doc>
<doc id="567949" url="https://sk.wikipedia.org/wiki?curid=567949" title="Mühlmannova chata">
Mühlmannova chata

Mühlmannova chata, Chata Klubu československých turistov v Kôprovej doline (, , ) je bývalá chata, ktorá stála poniže sútoku Nefcerského potoka s Kôprovským potokom v Kôprovej doline vo Vysokých Tatrách.
História.
Štátna lesná správa z Liptovského Hrádku postavila v roku 1912 zrubovú lesnícku chatu. Nebola veľmi využívaná. V roku 1925 ju prevzal Klub československých turistov a prebudoval na turistickú chatu. Pomenovali ju po ministerskom tajomníkovi a vtedajšom predsedovi Slovenskej komisie Klubu československých turistov "Jaroslavovi Mühlmannovi", pôvodom z Moravského Slovácka, ktorý sa pričinil o jej získanie do majetku klubu. Chata mala trvalého chatára a mohla byť otvorená celý rok. Turisti však veľký záujem o jej služby nemali. Chata mala verandu, spoločenskú miestnosť, kuchyňu a nocľaháreň. Vzadu bol zrub na drevo. Keď Mühlmannovi zakrátko vytkli jeho chyby v organizovaní turistiky na Slovensku a bol zbavený funkcie, chatu premenovali na "Chatu Klubu československých turistov v Kôprovej doline". Klub ju prenajímal rôznym záujemcom, najmä v letnom období. Prvé leto (1925) spravovala chatu "rodina Mašínova" z Roudnice nad Labem. Chata, pod jej vedením bola otvorená aj v nasledujúcej zime, ale lyžiarov v tejto časti Tatier bolo málo. Častejšie sa tu ukazovali Poliaci. V rokoch 19271939 sa na chate vystriedali "Jozef Hájek", "Jozef Kertész" (neskorší majiteľ Važeckej chaty) a "Ján Harich". V roku 1931, po zriadení prístavby, mala chata 2 nocľahárne pre 32 hostí. Počas druhej svetovej vojny bola opustená. Koncom leta 1944 v nej mal sídlo štáb partizánskeho oddielu Vysoké Tatry. V bojoch bola ťažko poškodená. Po skončení vojny lesná správa vo Východnej chatu čiastočne opravila pre potreby lesných robotníkov. V roku 1956 ju už dlho nepoužívanú strhli vody rozvodneného Kôprovského potoka. Torzo chaty odstránili v roku 1969. Dnes v komplexe Tichej doliny a Kôprovej doliny nie je turistická chata.

</doc>
<doc id="567951" url="https://sk.wikipedia.org/wiki?curid=567951" title="Katechizmus Katolíckej cirkvi">
Katechizmus Katolíckej cirkvi



</doc>
<doc id="567957" url="https://sk.wikipedia.org/wiki?curid=567957" title="Theochréstos Starší">
Theochréstos Starší

Theochréstos ("Theochréstos") bol v roku 360 pred Kr. olympijský víťaz v tethrippe.
Theochréstos z Kyrény bol na 105. olympijských hrách korunovaný olivovým vencom za víťazstvo v tethrippe. Tethrippon sa v Olympii zaviedol na 25. hrách v roku 680 pred Kr.
Theochréstovo olympijské víťazstvo zaznamenal v Olympii cestovateľ a spisovateľ Pausanias z nápisu sochárskeho diela venovaného na počesť olympijského víťazstva jeho vnuka: „"Kyrénsky Theochréstos, ktorý po libyjskom vzore choval kone, získal s koňmi víťazstvo v Olympii a ešte pred ním rovnomenný starý otec z otcovej strany, aj Teochréstov otec sa vyznamenal v Isthmii, ako hlása nápis na voze."" Staroveká libyjská Kyréna bola chovom koní preslávená.

</doc>
<doc id="567958" url="https://sk.wikipedia.org/wiki?curid=567958" title="Krkanka">
Krkanka

Krkanka je prírodná rezervácia ev. č. 1576 neďaleko obce České Lhotice v okrese Chrudim. Oblasť spravuje AOPK ČR Správa CHKO Železné hory.
Ochrana.
Predmetom ochrany je morfologicky členité územie s hlbokým kaňonom rieky Chrudimky a jej prítokov. Územie sa vyznačuje radom geomorfologických javov (mrazové zruby, kamenné moria, sute, balvanité riečiská, vodopád na jednom z prítokov Chrudimky), ďalej potom zastúpenie prirodzených lesných spoločenstiev s bohatým výskytom radu botanických a zoologických druhov. Územie je hniezdiskom výra skalného. V rezervácii bolo zistených 499 druhov motýľov, počas výskumu v roku 1996 ich bolo zistených 405 v 11486 jedincoch.
Poloha.
Prírodná rezervácia sa nachádza v juhovýchodnej časti Železných hôr a na území rovnomennej CHKO. Zahŕňa hlboko zarezané údolie rieky Chrudimky vymedzené zo západu hrádzou vodnej nádrže Křižanovice I a z východu mostom na ceste spájajúcej obce Nasavrky a Práčov, ďalej potom trojicou južne smerovaných bočných údolí. Na rezerváciu Krkanka na východe plynule nadväzuje prírodná rezervácia Strádovské Peklo, ktorá ale na rozdiel od Krkanky nie je voľne prístupná z dôvodu oplotenia Slavickej obory. Z rovnakého dôvodu nie je možné k prístupu do Krkanky využiť zmienenú cestu zo smeru od Práčova. Pozdĺž Chrudimky prechádza cez Krkanku chodník, ktorý má začiatok na južnom zakončení křižanovickej priehrady a koniec pri zmienenom moste. Jeho časť využíva okruh náučného chodníka Keltská stezka Železnými horami. Vo východnej časti rezervácie sa nachádza chatová osada.

</doc>
<doc id="567961" url="https://sk.wikipedia.org/wiki?curid=567961" title="Masarykova univerzita v Brne">
Masarykova univerzita v Brne



</doc>
<doc id="567962" url="https://sk.wikipedia.org/wiki?curid=567962" title="LG G Pad II 8.3">
LG G Pad II 8.3

LG G Pad II 8.3 LTE je tablet od spoločnosti LG Electronics, ktorý bol predstavený a uvedený v decembri roku 2015.
Obsahuje IPS kapacitný LCD displej s uhlopriečkou 8,3" a rozlíšením 1920x1200 bodov s bodovou hustotou 273 ppi. Používa systém na čipe Qualcomm MSM8939 Snapdragon 615 s procesorom Quad-core 1.5 GHz Cortex-A53 &amp; quad-core 1.0 GHz Cortex-A53, grafický procesor Adreno 405, 2 GB RAM a 16 GB vnútorného úložiska.
Používa operačný systém Android OS, v5.1.1 (Lollipop).
Kapacita batérie Li-Po je 4800 mAh.

</doc>
<doc id="567963" url="https://sk.wikipedia.org/wiki?curid=567963" title="LG G Pad II 8.3 LTE">
LG G Pad II 8.3 LTE



</doc>
<doc id="567966" url="https://sk.wikipedia.org/wiki?curid=567966" title="76 mm divízny kanón vzor 1942">
76 mm divízny kanón vzor 1942

76 mm divízny kanón vzor 1942 () alebo ZIS-3 (ЗИС-3) je 76,2 mm viacúčelový kanón sovietskej konštrukcie, ktorý bolo možné používať ako húfnicu aj protitankový kanón. Zbraň bola skonštruovaná pod vedením V. G. Grabina. Vyrábaný bol hlavne v delostreleckej fabrike č. 92 v meste Gorkij (dnes Nižnij Novgorod). Skratka ZIS znamená (Zavod imeni Stalina, Stalinova továreň). Kanón predstavoval najrozšírenejšiu sovietsku delostreleckú zbraň používanú počas druhej svetovej vojny. Vďaka originálnej konštrukcii, výrobným a technologickým kvalitám je zbraň považovaná za jednu z najlepších delostreleckých zbraní druhej svetovej vojny. ZIS-3 zostal vo výzbroji Sovietskej armády aj dlho po vojne a bol tiež exportovaný do viacerých krajín. V niektorých armádach je používaný dodnes.
Vznik a vývoj.
Zbraň bola vyvíjaná na základe dvoch predošlých konštrukcií: 76 mm divízneho kanóna vzor 1941 (F-22USB) a 57 mm protitankového kanóna vzor 1941 (ZIS-2) od mája 1941. Zatiaľ čo 76 mm kanón vzor 1941 (F-22USB) bol dostatočne efektívny, bol príliš ťažký na to aby ho bolo možné prakticky využiť pri protitankovom boji. Jeho chybou bol napríklad aj fakt, že ovládanie námeru a odmeru sa nachádzali na opačných stranách dela, čo vyžadovalo obsluhu zároveň dvomi mužmi. O 57 mm kanóne sa naopak predpokladalo, že nebude dostatočne účinný proti budúcim nemeckým ťažkým tankom, ktoré boli očakávané v priebehu roku 1942. ZIS-3 v podstate predstavoval veľmi jednoduchú konštrukciu, ktorá skĺbila ľahkú a obratnú lafetu 57 mm kanóna ZIS-2 a s ťažkým kanónom kalibru 76 mm a jednoduchým štítovým pancierom. Na rozdiel od predchodcu však bola na kanóne použitá silnejšia úsťová brzda. Zbraň bola projektovaná tak povediac v tajnosti „do zásuvky“ na zodpovednosť hlavného konštruktéra V. G. Grabina a po úspešných skúškach bola ponechaná len ako prototyp.
Začiatok nemecko-sovietskej vojny bol pre sovietske ozbrojené sily veľkou katastrofou, ktorá si vyžiadala medzi iným aj veľké straty sovietskeho delostrelectva. Armádu bolo potrebné rýchlo dozbrojiť, bolo preto potrebné vyrábať veľa nových, podľa možnosti čo najjednoduchších delostreleckých zbraní. Práve v tomto období prišiel závod č. 92 v Gorkom so svojim prototypom viacúčelového kanóna, ktorý presne vyhovoval štátnemu zadaniu a bol okamžite prijatý do sériovej výroby. Kuriozitou je, že oficiálne schválenie J. V. Stalinom, vo februári 1942 prebehlo až niekoľko mesiacov po tom, čo boli zbrane používané na fronte. 12. februára 1942 bol nakoniec kanón oficiálne prijatý do výzbroje sovietskej armády pod označením 76 mm divízny kanón vzor 1942.
Kanón bol vyrábaný vo viacerých verziách. ZIS-3 bol pomerne revolučnou konštrukciou aj z hľadiska technológie jeho výroby a je považovaný za prvý kanón produkovaný na výrobnej linke. Viaceré súčiastky boli pre zjednodušenie výroby odlievané, lisované alebo zvárané, čím sa výrazne znížilo množstvo potrebnej práce ako aj potreba kvalifikovanej pracovnej sily a to všetko bez toho aby klesala ich kvalita. Od roku 1941 do roku 1945 bolo vyrobených 103 000 kusov týchto kanónov. Ďalších približne 13300 kanónov bolo inštalovaných do stíhača tankov SU-76. Pre porovnanie, v rovnakom období, priemysel nacistického Nemecka vyrobil asi 25 000 podobných protitankových diel Pak 40 kalibru 75 mm a asi 2600 týchto kanónov pre stíhače tankov.
Okrem továrne č. 92 v Gorkom, boli tieto zbrane v menšej miere produkované aj závodom č. 235 v meste Votkinsk na Povolží.
Bojové nasadenie.
Sovietski vojaci obľubovali kanóny ZIS-3 pre ich vysokú spoľahlivosť, odolnosť a presnosť. Jednalo sa o univerzálny kanón, ktorý bolo možné použiť aj ako ľahkú húfnicu s dostrelom 13 km. Zbrane boli jednoduché na obsluhu a rýchlo sa ich naučili obsluhovať aj úplní nováčikovia. Ľahká lafeta dovoľovala aby mohli byť kanóny ťahané za bežnými nákladnými automobilmi alebo ťažkými Jeepmi ako boli na základe lend-lease dovážaný americký Dodge 3/4. Na krátku vzdialenosť nebol problém odtlačiť kanón ani pre jeho 4-člennú obsluhu.
ZIS-3 sa stal známy predovšetkým ako protitanková zbraň. Nemeckými jednotkami prezývaný „rač-bum“, pre krátky čas medzi zvukom výstrelu a pozorovaním dopadu striel pri priamej paľbe. Kanón mal dobrú priebojnosť a v počiatočnej fáze vojny mohol protipancierovou muníciou vyradiť akýkoľvek nemecký ľahký či stredný tank. Kolmý 80 mm pancier strely prerážali na vzdialenosť 500-700 m. 80 mm pancier sklonený pod uhlom 45° prerážali už iba z krátkej vzdialenosti menšej ako 300 m. Objavenie sa nemeckých ťažkých tankov Tiger koncom roka 1942 a stredných tankov Panther v roku 1943 ukončilo dominanciu sovietskych protitankových zbraní. Čelné pancierovanie týchto tankov už bolo pre 76,2 mm kanón s výnimkou niektorých slabých miest pri paľbe na štandardnú vzdialenosť nepreniknuteľné. Tanky však bolo stále možné vyradiť paľbou na menej pancierované boky. V roku 1943 to čiastočne riešilo zavedenie podkalibrovej munície a v roku 1944 kumulatívnych striel, ktoré prerážali aj čelné 80 mm pancierovanie na vzdialenosť 500 m. 100 mm čelný pancier tankov Tiger však naďalej nebolo možné preraziť. To však nemení nič na fakte, že zbraň bola životne nebezpečná pre všetky ostatné typy nemeckých stredných tankov a samohybných diel, ktoré predstavovali väčšinu nemeckej nasadenej obrnenej techniky.
Batéria kanónov ZIS-3 pozostávala zo 4 zbraní. 3 batérie vytvárali prápor. Samostatné protitankové pluky pozostávali zo 6 batérií. Jednotky mávali aj samostatnú štábnu batériu, ktorá mala aj čatu riadenia paľby.
76 mm kanónmi vzor 1942 bol vyzbrojený aj 1. čs. armádny zbor v ZSSR. Zbrane sa v povojnovom období dostali aj do výzbroje československej armády. Mnoho týchto zbraní ZSSR postupne predalo svojim spojencom do krajín Afriky a Ázie, kde často slúžia dodnes. V Sovietskej armáde boli v povojnovom období postupne zbrane vyraďované, časť bola zakonzervovaná, väčšina však bola zošrotovaná.
Koristné zbrane počas druhej svetovej vojny úspešne používali aj nemecké sily. Zbrane sa v ich rukách vyznamenali napr. počas bojov v Severnej Afrike.

</doc>
<doc id="567967" url="https://sk.wikipedia.org/wiki?curid=567967" title="ZIS-3">
ZIS-3



</doc>
<doc id="567968" url="https://sk.wikipedia.org/wiki?curid=567968" title="Oheb (prírodná rezervácia)">
Oheb (prírodná rezervácia)

Oheb je prírodná rezervácia ev. č. 288 neďaleko mesta Seč v okrese Chrudim. Oblasť spravuje AOPK ČR Správa CHKO Železné hory.
Ochrana.
Dôvodom ochrany je zachovanie prirodzených podhorských suťových lesov, reliktných bôrov a acidofilných bikových bučín. Jedná sa o rozsiahle suťoviská. Na skalných stanovištiach sa nachádzajú hniezdiská výra skalného. Je to tiež významné malakologické nálezisko.

</doc>
<doc id="567970" url="https://sk.wikipedia.org/wiki?curid=567970" title="Belorítka obyčajná">
Belorítka obyčajná

Belorítka obyčajná (iné názvy: belorítka domová, staršie: lastovička mestská; ľudovo alebo zastarano: belorítka , lastovička , jurík; lat. "Delichon urbicum") je malý vták z čeľade lastovičkovité, jediný druh z rodu belorítka ("Delichon") vyskytujúci sa na Slovensku. Hniezdi v Európe, severozápadnej Afrike, Malej Ázii, južnej Sibíri až po Tichý oceán. Hniezdi v obciach a horských chatách na celom Slovensku. Podľa Medzinárodnej únie na ochranu prírody a prírodných zdrojov belorítka obyčajná patrí medzi najmenej ohrozené druhy, celková populácia klesá. V európskej populácii bol v rokoch 19802013 zaznamenaný mierny pokles.
Opis.
Belorítka obyčajná meria 16 – s rozpätím krídel a váži 18 – 20,5 g. 
Samček i samička majú hlavu, chrbát, krídla a chvost modrastočiernej farby s výnimkou trtáča, ktorý je biely Spodná časť tela je biela. Chvost je vykrojený. Mláďatá sú matné s hnedým nádychom na vrchnej i spodnej časti tela.
Hlas.
Ich spev je príjemné švitorenie, menej melodické ako u lastovičky obyčajnej. Varovný hlas znie ako ostré "čiip", kontaktný hlas ako "pritt".
Výskyt a stav na Slovensku.
Hniezdenie belorítok bolo na Slovensku dokázané v 94,6 % mapovacích kvadrátov. Najvyššie hniezdenie bolo zistené v Nízkych Tatrách. Najväčšie počty dosahuje na sídliskách z panelových domov. Je sťahovavá, prilieta v polovici apríla a odlieta koncom augusta, začiatkom septembra. Ak je teplá jeseň, ojedinele sa vyskytnú ešte v októbri. Belorítky zo Slovenska migrujú do Afriky cez Balkánsky polostrov.
Odhadovaný počet hniezdiacich párov je 500 000 - 1 000 000. Veľkosť populácie i územie na ktorom sa vyskytuje 
sú stabilné, maximálna zmena do 20%. Ekosozologický status v roku 1995, 1998 a 2001 žiadny. V roku 2014 NT* A2bc - takmer ohrozený. Európsky ochranársky status nezaradený "SPEC". Stupeň ohrozenie S, vyhovujúci ochranársky status.
Hniezdenie.
Belorítky si stavajú svoje hniezda z hliny. Samec i samička svorne stavajú hniezdo pomocou mokrej pôdy, ktorú zbierajú na okrajoch mlák a potokov. Hniezdo má tvar štvťgule s malým vletovým otvorom. Celá stavba je hotová asi za týždeň. Vajíčka sú biele, býva ich 4 - 5 a sedia na nich obaja rodičia asi 12 - 13 dní. Po vyliahnutí ich spoločne kŕmia. Za rok majú dve hniezdenia, začínajú v máji.
Biotop.
Belorítky žijú najmä v sídliskách miest a v obciach s murovanými domami. Často hniezdia aj v kolóniách. 
Potrava.
Lovia lietajúcie hmyz, hlavne muchy. Reagujú na počasie a lovnú taktiku si prispôsobia, pri zlom počasí lovia tesne nad vodnou hladinou, pri inverzii lovia vo veľkých výškach na hrebeňoch hôr, napríklad v Malej Fatre až alebo sa zdržujú pri pasúcom sa dobytku. Bola tiež pozorovaná pri love hmyzu v okolí hniezd bocianov.
Ochrana.
Je zákonom chránená, spoločenská hodnota je 500 € (Vyhláška MŽP č. 170/2021).. Belorítky negatívne ovplyvňuje nepriaznivé počasie a to nielen počas hniezdenia ale aj počas migrácie. Vrabec domový obsadzuje jej hniezda, čo môže viesť k opusteniu lokality. Na túto tému bola vykonaná štúdia v Poľsku. Na budovách, kde nie sú prekážkou, je možné podporiť ich hniezdenie lištami. Pod existujúce hniezda, kde je znečisťovanie trusom problémom, je vhodné umiestniť pod tieto hniezda podložky.

</doc>
<doc id="567971" url="https://sk.wikipedia.org/wiki?curid=567971" title="Delichon urbicum">
Delichon urbicum



</doc>
<doc id="567972" url="https://sk.wikipedia.org/wiki?curid=567972" title="Belorítka domová">
Belorítka domová



</doc>
<doc id="567973" url="https://sk.wikipedia.org/wiki?curid=567973" title="76 mm divízny kanón vzor 1942 (ZIS-3)">
76 mm divízny kanón vzor 1942 (ZIS-3)



</doc>
<doc id="567976" url="https://sk.wikipedia.org/wiki?curid=567976" title="Polom (prírodná rezervácia)">
Polom (prírodná rezervácia)

Polom je prírodná rezervácia ev. č. 333 v lesnom komplexe juhovýchodne od Horného Bradla v okrese Chrudim. Oblasť spravuje AOPK ČR Správa CHKO Železné hory. Skladá sa z dvoch navzájom oddelených častí - Malý a Velký Polom, niekedy tiež nazývanými Prales Polom. 
Ochrana.
Predmetom ochrany sú fragmenty jedľobukového pralesa s výskytom vzácnych rastlinných a živočíšnych druhov.
Rozloha je 20,2424 ha. Rezervácia leží v nadmorskej výške 545–624 m. Vyhlásená bola v roku 1933 na ochranu posledného zachovaného fragmentu jedľobukového pralesa na hrebeni Železných hôr. Chránené územie bolo rozšírené v roku 1955 a na terajšiu rozlohu v roku 2011. V rezervácii sa nachádzajú torzá mohutných stromov porastené rôznymi machmi.

</doc>
<doc id="567978" url="https://sk.wikipedia.org/wiki?curid=567978" title="Žabia dolina">
Žabia dolina

Žabia dolina môže byť:

</doc>
<doc id="567979" url="https://sk.wikipedia.org/wiki?curid=567979" title="Hincova koliba">
Hincova koliba

Hincova koliba (, ) bola malá drevená koliba, ktorú postavili nad rázcestím chodníkov do Žabej a Hincovej doliny vo Vysokých Tatrách.
Z histórie.
V roku 1876 schválilo predsedníctvo Uhorského karpatského spolku stavbu turistickej chaty pri Popradskom plese, ktorú otvorili 4. augusta 1879. Dostala meno po liptovskom podžupanovi a predsedovi Liptovskej sekcie Uhorského karpatského spolku "Vojtechovi Majláthovi" (18311900), ktorý sa pričinil o postavenie prvej chaty pri Popradskom plese. Majláthova chata 18. júla 1880 vyhorela do tla. Údajne ju podpálili bylinkári, lebo sa obávali turistov, ktorí stále častejšie navštevovali Mengusovskú dolinu. Stratu chaty ešte v tom istom roku nahradila provizórna drevená koliba, ktorú postavili trochu vyššie nad rázcestím chodníkov do Žabej a Hincovej doliny. Zanikla v roku 1895.

</doc>
<doc id="567981" url="https://sk.wikipedia.org/wiki?curid=567981" title="Premenné hviezdy typu Mira">
Premenné hviezdy typu Mira



</doc>
<doc id="567984" url="https://sk.wikipedia.org/wiki?curid=567984" title="Internetová koncovka">
Internetová koncovka



</doc>
<doc id="567988" url="https://sk.wikipedia.org/wiki?curid=567988" title="Panorama">
Panorama



</doc>
<doc id="567993" url="https://sk.wikipedia.org/wiki?curid=567993" title="Gemerský seniorát">
Gemerský seniorát

Gemerský seniorát (v plnom znení Gemerský seniorát Evanjelickej cirkvi augsburského vyznania na Slovensku, v skratke GES) je seniorát Východného dištriktu Evanjelickej cirkvi a. v. na Slovensku. V senioráte je celkovo 29 cirkevných zborov. Zbory sú rozdelené medzi dva kraje. 12 z nich je v Banskobystrickom kraji v okrese Revúca (Gemerské Teplice, Chyžné, Jelšava, Kameňany, Mokrá Lúka, Muránska Dlhá Lúka, Nandraž, Ratková, Ratkovské Bystré, Revúca, Sirk, Šivetice) a 18 v Košickom kraji v okrese Rožňava (Betliar, Čierna Lehota, Dlhá Ves, Dobšiná, Gemerská Poloma, Koceľovce, Kunova Teplica, Nižná Slaná – Kobeliarovo, Ochtiná, Rejdová, Roštár, Rožňava, Rožňavské Bystré, Slavošovce, Štítnik, Vlachovo, Vyšná Slaná). Filiálka CZ Ratková Ratkovská Suchá sa nachádza v okrese Rimavská Sobota a diaspora CZ Dobšiná Mlynky v okrese Spišská Nová Ves. Seniorát sídli v mieste cirkevného zboru seniora.
História.
Začiatky Gemerského seniorátu siahajú do druhej polovice 16. storočia, keď na území vtedajšej Gemerskej župy vznikli dve združenia evanjelických zborov - Štítnické a Muránske kontubernium, z ktorých sa neskôr utvoril samostatný Gemerský seniorát. Seniorát si v priebehu 17. storočia volil svojho vlastného superintendenta, ktorý však nemal právo ordinácie. Aj neskôr, keď sa seniorát v roku 1707 stal súčasťou tzv. Podhorskej (Gemerskej) superintendencie, sa neprestal správať autonómne. V roku 1953 boli od neho odčlenené cirkevné zbory Budikovany, Drienčany, Hrušovo, Gemer, Gemerská Panica, Padarovce a Tornaľa, ktoré sa stali súčasťou novovzniknutého Rimavského seniorátu.
Počet členov.
Zo štúdie pre nové usporiadanie mal GES v Banskobystrickom kraji 3 169 a v Košickom kraji 5 982, čo je spolu 9 151 členov.

</doc>
<doc id="567998" url="https://sk.wikipedia.org/wiki?curid=567998" title="Apollofanes z Kyparissie">
Apollofanes z Kyparissie

Apollofanes (iné názvy: Apollofanés, Apollónios; ) bol olympijský víťaz v zápasení dorastencov v roku 72 pred Kr.
Apollofanes, nazývaný aj Apollónios z lakónskej Kyparissie bol na 177. olympijských hrách korunovaný olivovým vencom za víťazstvo v zápasení dorastencov. V Olympii sa táto disciplína zaviedla na 37. hrách v roku 632 pred Kr. a jej prvým víťazom bol Hipposthenes zo Sparty. 
Olympijské víťazstvo Apollofana zaznamenal byzantský učenec Fotios v písomnom diele Myriobiblon, a to v 97. kapitole, ktorá okrem iného uvádza aj zoznam olympijských víťazov zo 177. hier. Fotios vo vyhotovovaní tohto zoznamu čerpal z písomností historika Flegóna z Trallu, autora diel, zachovaných prevažne len vo fragmentoch.

</doc>
<doc id="568000" url="https://sk.wikipedia.org/wiki?curid=568000" title="Hyneria">
Hyneria

Hyneria bola prehistorický predátor – ryba, ktorá žila pred približne 360 mil. rokmi, v období devónu. Bola veľká približne 34 metre a vážila až 2 tony. Jej hlava mala veľmi silné čeľuste, telo bolo pokryté hrubými šupinami. 
Pôvod.
Meno hyneria dostala podľa dedinky menom Hyner v Pennsylvánii, neďaleko ktorej ju prvýkrát našli. Prvý kto opísal túto rybu, bol Keith Stewart Thomson.
Objavenie.
Originálne fosílie pochádzajú z dvoch lokalít; jedna z nich bola nájdená medzi dedinami Bend a Hyner a druhá blízko mesta Eporium. Obsahovali zdeformované časti lebky a kúsky z oblasti hrudníka. Fosílie boli nájdené v pieskovci a boli jediné nájdené kúsky až do roku 1993, keď archeológovia objavili ďalšie fosílie.

</doc>
<doc id="568003" url="https://sk.wikipedia.org/wiki?curid=568003" title="Strádovka">
Strádovka

Strádovka je prírodná rezervácia ev. č. 1670 severne od mestečka Trhová Kamenice v okrese Chrudim. Oblasť spravuje AOPK ČR Správa CHKO Železné hory.
Ochrana.
Predmetom ochrany sú zrašelinovatelé lúky s mnohými ohrozenými druhmi rastlín a živočíchov. V nadväznosti na Veľký rohozenský rybník sa jedná o ucelený ekosystém.

</doc>
<doc id="568009" url="https://sk.wikipedia.org/wiki?curid=568009" title="The Pretenders">
The Pretenders

The Pretenders je americko-anglická rocková skupina, ktorá bola založená v meste Hereford v Anglicku v marci 1978. Pôvodná zostava skupiny sa skladá zo zakladateľky a hlavnej textárky Chrissie Hynde (spev, rytmická gitara), Jamesa Honeyman-Scotta (sólová gitara, sprievodný spev, klávesy), Peteho Farndona (basová gitara, sprievodný spev) a Martina Chambersa (bicie, sprievodný spev, perkusie). Po smrti Honeyman-Scotta a Farndona spojenej s užívaním drog, podstúpila skupina množstvo personálnych obmien, pričom Hynde ostala jedinou pôvodnou členkou. Chambers sa však vrátil do skupiny po niekoľkých rokoch prestávky.
Medzi najväčšie hity skupiny patria skladby „Don’t Get Me Wrong“ alebo „I’ll Stand by You“.

</doc>
<doc id="568011" url="https://sk.wikipedia.org/wiki?curid=568011" title="Republikánska ľudová strana">
Republikánska ľudová strana

Republikánska ľudová strana môže byť:

</doc>
<doc id="568012" url="https://sk.wikipedia.org/wiki?curid=568012" title="Argeus z Argu">
Argeus z Argu



</doc>
<doc id="568013" url="https://sk.wikipedia.org/wiki?curid=568013" title="Björnsonova ulica">
Björnsonova ulica

Björnsonova ulica je ulica:

</doc>
<doc id="568015" url="https://sk.wikipedia.org/wiki?curid=568015" title="Budovateľská ulica">
Budovateľská ulica

Budovateľská ulica je ulica:

</doc>
<doc id="568016" url="https://sk.wikipedia.org/wiki?curid=568016" title="Strádovské Peklo">
Strádovské Peklo

Strádovské Peklo je prírodná rezervácia ev. č. 1770 neďaleko obce Licibořice v okrese Chrudim. Oblasť spravuje AOPK ČR Správa CHKO Železné hory.
Ochrana.
Predmetom ochrany je komplex prirodzených suťových lesov s ohrozenými druhmi rastlín a živočíchov. Celý ekosystém je typickou ukážkou prirodzených spoločenstiev daného územia.

</doc>
<doc id="568020" url="https://sk.wikipedia.org/wiki?curid=568020" title="Vrana popolavá">
Vrana popolavá

Vrana popolavá ( lat. "Corvus cornix") je spevavec z čeľade krkavcovitých. Do roku 2002 sa pod názvom vrana túlavá východoeurópska alebo vrana obyčajná východoeurópska (lat. "Corvus corone cornix") považovala za poddruh vrany túlavej/obyčajnej. Žije vo východnej časti Európy od Uralu po západnú časť Škandinávskeho polostrova. Hranica rozšírenia prechádza cez Nemecko, Česko, Rakúsko, západné Slovensko a Taliansko.
Opis.
Vrana popolavá meria 46 – a váži 360 – 638 g.
Samec i samica majú čiernu hlavu, zobák, hrvoľ, krídla, chvost a nohy. Ostatnú časť tela majú sivú. Dospelé majú čiernu farbu s fialkastým leskom, mladé matnú. 
Hlas.
Zachrípnuté krákanie "krá", znie suchšie ako hlas havrana čierneho.
Výskyt a stav na Slovensku.
Žije na celom území Slovenska od nížin až do vysokých hôr (Nízke Tatry, lokalita Jasná , potravu hľadá až vo výškach , Vysoké Tatry).
Odhadovaný počet hniezdiacich párov je 8 000 - 15 000, zimujúcich jedincov 20 000 - 40 000. Veľkosť populácie i územie na ktorom sa vyskytuje sa zmenšili o 20 - 50%. Ekosozologický status v roku 2014 LC* A2b - menej dotknutý. Stupeň ohrozenia S - vyhovujúci ochranársky status.
Biotop.
Poľnohospodárska krajina s roztrúsenými stromami, vetrolamy, okraje polí a lesov, pobrežná stromová vegetácia tokov a vodných plôch. Nevyhýba sa ani blízkosti ľudí, hniezdi i v mestách na cintorínoch a parkoch (Bratislava, Košice, Banská Štiavnica).
Hniezdenie.
Hniezdi na okraji lesa, v pásoch stromov alebo na solitérnych veľkých stromoch.. Na Východoslovenskej rovine a v Košickej kotline hniezdi aj na vysokých stožiaroch elektrického vedenia.. Okrem obdobia hniezdenia žijú v kŕdľoch. Koncom februára či v marci sa páriky oddelia a začnú hniezdiť. Najprv je obdobie toku, kedy spolu sedia, samček ticho spieva a pritom ježí perie. Potom obaja stavajú hniezdo vysoko na stromoch. Používajú konáre, byliny a korienky. Od konca marca, v priebehu apríla až v máji prebieha znášanie vajíčok. Býva ich 4 - 6, majú zelenkastú farbu a sú škvrnité. Na znáške sedí iba samica 17 - 18 dní, samec jej nosí potravu. Vyliahnuté mláďatá vychovávajú 31 - 32 dní.
Potrava.
Všežravec uprednostňujúci mäsitú potravu. Prispôsobuje sa zdroju potravy. Na jar zbiera hmyz, pandravy a drobné stavovce na poliach, vyberá vtáčie hniezda alebo chytí i mláďatá cicavcov, pri vodách žaby, mŕtve ryby alebo uviaznuté po povodniach v plytkých mláčkach. Na jeseň chytá hraboše, zbiera ovocie, orechy a chodí aj na zrejúcu kukuricu. V zime hľadá potravu na hnojiskách, smetiskách i pri odpadových košoch v mestách.
Ochrana.
Je zákonom chránená, spoločenská hodnota je 180 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).. 

</doc>
<doc id="568021" url="https://sk.wikipedia.org/wiki?curid=568021" title="Corvus cornix">
Corvus cornix



</doc>
<doc id="568028" url="https://sk.wikipedia.org/wiki?curid=568028" title="Povolžie">
Povolžie

Povolžie je v širšom zmysle povodie rieky Volga. V užšom zmysle zahŕňa hlavne územie na strednom a dolnom toku tejto rieky. Môže mať aj socioekonomický zmysel, ktorý tiež vyjadruje ruská administratívna jednotka Povolžský ekonomický rajón.
Oblasť Povolžia je charakteristická vyvýšeninami pozdĺž oboch brehov toku. Na pravom brehu rieky je to Povolžská pahorkatina, na ľavom brehu je to tzv. Zavolžie.
Povolžie sa z hľadiska toku rieky rozdeľuje na 3 časti:
Po vytvorení Kujbyševskej vodnej nádrže je za hranicu medzi stredným a dolným tokom Volgy považovaná Žigulevská vodná elektráreň pri meste Samara.

</doc>
<doc id="568030" url="https://sk.wikipedia.org/wiki?curid=568030" title="Demänovská ulica">
Demänovská ulica

Demänovská ulica je ulica:

</doc>
<doc id="568045" url="https://sk.wikipedia.org/wiki?curid=568045" title="Gepard (film)">
Gepard (film)

Gepard je talianska historicko-romantická dráma, natočená na podklade románu spisovateľa Giuseppe Tomasi di Lampedusu (vydané 1958). Film režíroval Luchino Visconti a v hlavných úlohách hrali vtedajšie filmové hviezdy ako napríklad Burt Lancaster, Alain Delon alebo Claudia Cardinale.
Dej.
Film sa dosť verne pridržiava obsahu knihy od G. Tomasi di Lampedusu "Gepard" ("Il gattopardo", 1958), v ktorej je hlavnou postavou knieža Fabrizio Corbèra zo Saliny, sicílsky aristokrat. Na rodiel od knihy, v ktorej dej zahŕňa aj smrť kniežaťa v roku 1883 a krátku scénu života jeho dcér v roku 1910, vo filme sú zobrazené len udalosti z rokov 1860 a 1861, súvisiace s pripojením Sicílie k zjednocujúcemu sa Taliansku. Knieža je typickým hrdým reprezentantom svojej vrstvy, je sebavedomý, panovačný, rozhodný a zároveň vzdelaný (vo voľných chvíľach sa venuje astronómii). Knieža v máji 1860 s obavami sleduje zápas o ovládnutie Sicílie vojakmi G. Garibaldiho, pretože tieto zmeny vníma ako postupný zánik „starého sveta“, v ktorom jeho spoločenská vrstva patrila k vládnucej (spolu s cirkvou, ktorú v knihe i vo filme reprezentuje konzervatívny páter Pirrone, rodinný kňaz a vychovávateľ). Zánik starého politicko-spoločenského zriadenia skutočne prichádza so zjednotením Talianska (Sicília bola k zjednocujúcemu sa štátu pripojená po vpáde Garibaldiho vojakov v máji 1860 a po porážke kráľovských bourbonovských vojsk na prelome rokov 1860 a 1861; posledný kráľ František II., pochádzajúci z bourbonovskej dynastie, odišiel do vyhnanstva). 
Knieža zo Saliny si uvedomuje, že starý feudálny spoločenský poriadok, charakterizovaný aj neobmedzenou mocou panovníka, zaniká, ale snaží sa zabezpečiť, aby jeho deti prešli obdobím zmien bez úhony. Človekom „nových čias“ sa stáva jeho synovec, mladý ale chudobný aristokrat Tancredi Falconeri (vo filme stvárnený A. Delonom). Ten spočiatku nadbieha dcére kniežaťa Concette, ale neskôr sa zosobášil s krásnou dcérou starostu z malej dediny Donnafugata Angelicou Sedàra. Jej otec Calogero Sedàra je tiež zosobnením nového politicko-spoločenského zriadenia - zmenou režimu sa stal bohatým mužom, hoci jeho snaha správať sa ako boháč vyznieva komicky. Knieža zo Saliny napokon prijíma politické zmeny s presvedčením, že základy spoločenského usporiadania ostanú napriek politickým zmenám zachované a nové pomery ponúknu možnosť sebarealizácie tým, ktorí sú ochotní a schopní sa zmenám prispôsobiť. Knieža chápe nevyhnutnosť zmien, ale sám nie je schopný a ochotný sa na nich podieľať, ani ich prijať. Jeho obdiv patrí skôr „starému svetu“, ktorý však nevyhnutne mizne. Viaceré jeho úvahy a postoje sú poznamenané vnútorným smútkom, pocitmi melanchólie a nevyhnutnou rezignáciou na aktívne konanie (najmä v politickom živote, ale aj pri ovplyvnení životnej dráhy vlastných detí a Tancrediho). 
Film je filmovými kritikmi označovaný za veľkú vizuálnu historickú fresku, ktorá s veľkou empatiou zobrazuje zanikajúci svet feudálnej aristokracie na Sicílii po polovici 19. storočia. Film ponúka výpravné scény z bojov Garibaldiho vojakov o Palermo (z konca mája 1860), ale najmä rozmanité scény z každodenného života aristokratickej rodiny Salinovcov (cesta do letného sídla v Donnafugate, domáce bohoslužby, monumentálna scéna priebehu plesu, pikniky a poľovačky v okolí letného sídla). Vo filme boli použité nákladné a danej dobe verné kostýmy (za kostýmy bol film nominovaný na cenu "Americkej filmovej akadémie"), ako aj interiéry. Kritikmi sú pozitívne hodnotené aj herecké výkony hlavných postáv, najmä však Burta Lancastera. 
Ocenenia.
Režisér Luchino Visconti získal za film "Zlatú palmu" na filmovom festivale v Cannes.

</doc>
<doc id="568046" url="https://sk.wikipedia.org/wiki?curid=568046" title="Kalas z Élidy">
Kalas z Élidy

Kalas ("Kalas") bol olympijský víťaz v pankratiu dorastencov v roku 72 pred Kr.
Kalas z Élidy bol na 177. olympijských hrách korunovaný olivovým vencom za víťazstvo v pankratiu dorastencov. Podľa Pausania sa táto disciplína zaradila do olympijského programu na 145. hrách v roku 200 pred Kr. 
Olympijské víťazstvo Kala zaznamenal byzantský učenec Fotios v písomnom diele Myriobiblon, a to v 97. kapitole, ktorá okrem iného uvádza aj zoznam olympijských víťazov zo 177. hier. Fotios vo vyhotovovaní tohto zoznamu čerpal z písomností historika Flegóna z Trallu, autora diel, zachovaných prevažne len vo fragmentoch.

</doc>
<doc id="568052" url="https://sk.wikipedia.org/wiki?curid=568052" title="Ailios Granianos">
Ailios Granianos

Ailios Granianos ("Ailios Granianos") bol niekoľkonásobný olympijský víťaz v 2. storočí.
Ailios Granianos zo Sikyónu bol jedným z najslávnejších športovcov v starovekom Grécku. Olympijské triumfy totiž dosiahol na troch hrách po sebe, na 228. hrách v roku 133 zvíťazil ešte ako dorastenec v behu na jedno stadion, na 229. hrách v roku 137 si vybojoval víťazstvá až v troch disciplínach, a to v behu na dve stadiá, v behu ťažkoodencov a v päťboji a v tejto disciplíne zvíťazil i na 230. hrách v roku 141.
Olympijské víťazstvá Ailia Graniana zaznamenal cestovateľ a spisovateľ Pausanias, ktorý v druhom storočí videl jeho sochu v Sikyóne neďaleko svätyne bohyne Atény: „"Vo vnútri posvätného okrsku je umiestnená bronzová socha, je to Sikyónčan Granianos, ktorý získal v Olympii dve víťazstvá v päťboji, tretie v stadiu za jednoduchý beh a dvoje v diaulu a nahý so štítom.""

</doc>
<doc id="568053" url="https://sk.wikipedia.org/wiki?curid=568053" title="Ruženina chata">
Ruženina chata

Ruženina chata (v turistickom žargóne "Ruža, Ruženka, Rózanka", , , ) bola prvá chata postavená na Hrebienku vo Vysokých Tatrách. Zanikla v roku 1893.
Z histórie.
Uhorský karpatský spolok mal snahu oživiť okolie turistami často navštevovaného Hrebienka. Na výstavbu chaty nemal dostatok finančných prostriedkov. Prihlásili sa mnohí dobrovoľní darcovia a investori, medzi nimi budapeštianska speváčka a klaviristka z obce Megyaszó pod južným úpätím Zemplínskych vrchov "Ružena Graeflová" rodená - "Győrffyová", ktorá však pochádzala zo Spiša. Usporiadala umelecké turné a výťažok z neho venovala na stavbu chaty. Vďaka jej príspevku mohol Uhorský karpatský spolok už 1. augusta 1875 dať turistom do užívania novú chatu. Bola z dreva s niekoľkými miestnosťami. Postavili ju na tzv. "Kancli" pod Hrebienkom. Na počesť štedrej darkyne dostala meno Ruženina. Chatu ozdobili dreveným reliéfom ruže, ktorú zafarbili na ružovo. Ružena k chate nemala veľký vzťah. A tak spomienka na jej štedrosť upadala do zabudnutia. Turisti spájali jej pomenovanie s ružou, ktorá bola na priečelí chaty. Preto v maďarčine niesla názov "Róza - menedékház" a v nemčine "Rosen - Hütte". Po desiatich rokoch blízko nej začali vyrastať nové objekty budúcich "Studenopotockých kúpeľov". Ruženinu chatu premenili na núdzovú ubytovňu pre personál, potom na sklad a napokon na maštale. Roku 1893 vyhorela.

</doc>
<doc id="568061" url="https://sk.wikipedia.org/wiki?curid=568061" title="Škorec obyčajný">
Škorec obyčajný

Škorec obyčajný alebo škorec lesklý (lat. "Sturnus vulgaris") je spevavec a patrí do čeľade škorcovité. Hniezdi v Európe a v Malej Ázii. Bol introdukovaný v Severnej Amerike, južnej Afrike, Austrálii, na Novom Zélande a v Polynézii. Podľa Medzinárodnej únie na ochranu prírody a prírodných zdrojov škorec obyčajný patrí medzi najmenej ohrozené druhy, populácia v Európe vykazovala v rokoch 19802013 mierny pokles.
Opis.
Škorec obyčajný meria a váži 70 – 94 (♂♂), 60 – 86 (♀♀) g.
Samec aj samica majú čierne perie s kovovým leskom do zeleného odtieňa na hlave, prsiach a chrbte a s purpurovým nádychom v záhlaví a na krku. Na jeseň majú biele bodky, ktoré sa postupne do ďalšieho pŕchnutia strácajú. Samiciam sa zodierajú pomalšie. Mláďatá sú sivohnedé s belavým krkom a s pásikmi na spodnej časti tela. Majú hnedý zobák. Dospelé majú na jar zobák svetložltý. Nohy majú červenožlté. Ich let je veľmi rýchly, často kĺžu s vystretými krídlami. Na jeseň vytvárajú obrovské kŕdle.
Výskyt a stav na Slovensku.
Žije súvisle na celom území Slovenska. Najvyššie hniezdne hustoty sú na okrajoch lesov a lúk, lesov a obilných polí, v menšom počte hniezdi aj v nadmorských výškach okolo . Je sťahovavý, v malom množstve prezimuje.
Odhadovaný počet hniezdiacich párov je 400 000 – 800 000, zimujúcich jedincov 100 – 5 000. Veľkosť populácie i územie, na ktorom sa vyskytuje, sú stabilné, maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" – menej dotknutý. Stupeň ohrozenia S – vyhovujúci ochranársky status.
Biotop.
Potravu si hľadá na lúkach, pasienkoch a poliach, na hniezdenie potrebuje stromy s dutinami, alebo aj dutiny v skalách a budovách. Preto vyhľadáva okraje lesov, kultúrnu krajinu so skupinami stromov, lesy pozdĺž vodných tokov, parky, cintoríny, sady aj záhrady. Na jeseň sa zoskupujú do veľkých kŕdľov, ktoré nocujú v trstinách alebo na stromoch.
Hniezdenie.
Najčastejšie hniezdia v dutinách stromov, menej v búdkach, občas v štrbinách múrov, striech alebo v skalách. Ak majú dostatočnú ponuku dutín, vytvárajú aj hniezdne kolónie. Do dutiny obaja rodičia nosia materiál na hniezdo, hlavne však samica. Rôzne steblá a listy tráv, slamu, kôru i perie. Vajíčka majú belasú farbu, býva ich 5 – 6. Samička sa strieda so samčekom na sedení, čo trvá 13 – 14 dní. Mláďatá vychovávajú ďalších 19 – 22 dní. Hniezdia dvakrát za rok, v apríli až máji a potom v júni až v júli.
Potrava.
Potravu hľadajú na zemi, niekedy aj za letu. Na jar sa živia hmyzom, vylietané mláďatá z prvého hniezdenia čerešňami, z druhého hniezdenia hroznom. Na začiatku jesene konzumujú hlavne rastlinnú potravu, od októbra opäť živočíšnu, v novembri po ochladení počasia sa živia obilím.
Ochrana.
Je zákonom chránený, spoločenská hodnota je 500 € . Druh je zaradený do smernice o vtákoch (Príloha II). V niektorých oblastiach došlo k poklesu jeho populácií v dôsledku zníženia výmery lúk a pasienkov, k obmedzeniu chovu hovädzieho dobytka. V niektorých európskych krajinách bol tento druh aj zdrojom potravy alebo chovaný v klietkach.
Hlas.
Spev škorca obyčajného je zmes melodických popevkov a škrípavých zvukov. Napodobňuje spev iných vtákov. Často spieva na viditeľných miestach ako sú špičky stromov alebo strechy a podobne.

</doc>
<doc id="568062" url="https://sk.wikipedia.org/wiki?curid=568062" title="Sturnus vulgaris">
Sturnus vulgaris



</doc>
<doc id="568064" url="https://sk.wikipedia.org/wiki?curid=568064" title="Chata Kamzík">
Chata Kamzík

Chata Kamzík (, , ) bola chata, ktorá stála do roku 1980 na "Starolesnianskej poľane" neďaleko Hrebienka vo Vysokých Tatrách.
História.
Ján Juraj Rainer, nájomca Starého Smokovca, bol prvý, kto objavil výhody poskytovania komplexných služieb hosťom, ktorí prichádzali na liečebný pobyt do Smokovca. Smokovec bol výhodným východiskom pre túry na Lomnický štít aj do Malej a Veľkej Studenej doliny. Starolesnianska poľana poskytovala výhodné miesto na stavbu malej útulne, ktorá mohla poskytovať núdzové prenocovanie a ochranu pred nepohodou. Podujal sa najprv upraviť chodník zo Smokovca na Hrebienok. V roku 1863 vypracoval projekt chaty. O dva roky neskôr ju postavili. Bola z kameňa, s malými okienkami a jednou miestnosťou o rozmeroch 5 x 5,5 m. Vnútri bolo ohnisko a drevené prične. Chata neslúžila dlho. Keď Juraj Rainer zomrel začala chátrať. Hostia Starého Smokovca sa v roku 1876 vyzbierali na jej opravu. Na druhý rok prispel zbierkou Uhorský karpatský spolok. Opravili ju, ale už nelákala turistov.
Urbárnici zo Starej Lesnej využili príležitosť a so zámerom skvalitniť služby na obľúbenej "Starolesnianskej poľane" sa rozhodli postaviť najprv hájovňu, ktorá mala poskytovať služby aj turistom, ale potom zmenili projekt a vedľa Rainerovej chaty v roku 1884 postavili novú, ktorú nazvali Kamzík. Mala osem izieb a reštauráciu. Až sem bolo možné prísť zo Starého Smokovca pešo alebo na koni. V rokoch 19011918 ju vlastnil Uhorský karpatský spolok.
Chata prešla niekoľkými prestavbami. Uhorský karpatský spolok k nej v roku 1907 pristaval presklenú verandu s reštauráciou. V roku 1920 potom prevzal chatu Pracovní sbor sportovní a turistický z Prahy a od roku 1922 Klub československých turistov. Vnútornými prestavbami chata získala novú kapacitu, ktorá sa rozšírila na 55 lôžok. V roku 1934 chatu opäť rozšírili. V desiatich izbách a spoločnej nocľahárni bolo až 100 lôžok. Chatu zásobovali povozmi, saňami, autom, príležitosť dostávali vysokohorskí nosiči. Po druhej svetovej vojne tu pre zamestnancov chovali ošípané. Po zriadení TANAPu chov zastavili.
Chata bola veľmi obľúbená. O jej zveľaďovanie po druhej svetovej vojne už nebol záujem. Mnohé služby, ktoré poskytovala, nahradila Bilíkova chata a hotel na Hrebienku. V roku 1978 ju zatvorili a v roku 1980 asanovali.

</doc>
<doc id="568065" url="https://sk.wikipedia.org/wiki?curid=568065" title="Prehľad úspechov slovenskej atletiky">
Prehľad úspechov slovenskej atletiky

Prehľad úspechov slovenskej atletiky sumarizuje prehľad medailí slovenských atlétov na vrcholných svetových a európskych podujatiach v ére samostatnosti, ako aj v reprezentácii Česko-Slovenska.
Medailisti z majstrovstiev sveta.
Kráľovná športu atletika usporiadala svoje prvé majstrovstvá sveta až v roku 1983 v Helsinkách, dovtedy sa najlepší svetoví atléti stretávali len v rámci olympijských hier. Na premiérovom šampionáte si výborne počínala výprava Česko-Slovenska, so ziskom 9 medailí (4 – 3 – 3) obsadila 4. miesto v hodnotení krajín hneď za atletickými veľmocami NDR, USA a ZSSR. K tomuto úspechu prispeli aj slovenskí atléti , prvý majster sveta v hode diskom Imrich Bugár , členka striebornej štafety Zuzana Moravčíková a tak isto strieborný chodec Jozef Pribilinec, ktorý si rovnaký kov priviezol aj o štyri roky neskôr z Ríma . V ére samostatnosti sa naša atletika tešila z prvej medaily v roku 1997 zásluhou prekážkara Igora Kováča . Ďalšie medaily bronzového lesku získali kladivári Libor Charfreitag a Martina Hrašnová , prvé zlato vybojoval v roku 2015 na MS v Pekingu pokračovateľ slovenskej chodeckej tradície Matej Tóth . Z ďalšej medaily sa slovenská atletika tešila po desiatich rokoch zásluhou prekážkarky Emmy Zapletalovej .
Slováci v reprezentácii Československa
Medailisti v ére samostatnosti
Medailisti z halových majstrovstiev sveta.
Halové MS mali svoju premiéru v roku 1987 v americkom Indianapolise, všetky tri medaily pre výpravu Československa vybojovali slovenskí atléti, strieborné Jozef Pribilinec a osemstovkárka Gabriela Sedláková, bronz výškar Ján Zvara .
Najlepšie výsledky v ére samostatnosti
* 1997 – 5. Igor Kováč, 60 m prek.
* 1999 – 5. Mária Melová, skok do výšky
* 2008 – 5. Dmitrij Vaľukevič, trojskok
* 2010 – 6. Dana Velďáková, trojskok
* 2016 – 6. Iveta Putalová, 400 m
Medailisti z majstrovstiev Európy.
K medailovej bilancii Československa prispeli slovenskí atléti na majstrovstvách Európy ziskom 5 zlatých, 4 strieborných a 4 bronzových medailí. Najlepším výsledkom v ére samostatnosti bolo až do roku 2010 štvrté miesto vytrvalca Róberta Štefka na ME 1994 v Helsinkách. Na ME 2010 vystúpil po 20 rokoch na stupne víťazov atlét zo Slovenska, Libor Charfreitag sa stal európskym šampiónom v hode kladivom.
Slováci v reprezentácii Československa
Medailisti v ére samostatnosti
Medailisti z halových majstrovstiev Európy.
Prvým slovenským halovým majstrom Európy sa stal v roku 1972 osemstovkár Jozef Plachý , ďalšie tituly vybojovali diaľkárka Eva Murková a dvakrát chodec Jozef Pribilinec . Pre samostatné Slovensko získali zlato guliar Mikuláš Konopka a šprintér Ján Volko , dve bronzové medaily pridala trojskokanka Dana Velďáková.
Slováci v reprezentácii Československa
Medailisti v ére samostatnosti
Ďalšie úspechy.
Reprezentovali Európu v Kontinentálnom (Svetovom) pohári
"Kontinentálny pohár IAAF" (v rokoch 1977 – 2006 "Svetový pohár") je súťaž atletických družstiev – výberov jednotlivých kontinentov, do ktorých bývajú nominovaní najlepší atléti vo svojich disciplínach. V minulosti mali česť reprezentovať výber Európy viacerí slovenskí atléti.
Reprezentovali Európu v stretnutí Európa-Amerika, Európa-USA
Svetoví rekordéri zo Slovenska

</doc>
<doc id="568066" url="https://sk.wikipedia.org/wiki?curid=568066" title="Jakub III. (Škótsko)">
Jakub III. (Škótsko)

Jakub III. Stuart (* 10. júl 1451, Stirling - † 11. jún 1488, Bannockbrunn) bol kráľ Škótska z rodu Stuartovcov v rokoch 14601488.
Život.
Bol synom Jakuba II. (14301460). Bol porazený v bitke pri Bannockbrunne a zabitý na úteku.

</doc>
<doc id="568067" url="https://sk.wikipedia.org/wiki?curid=568067" title="Kallippos z Élidy">
Kallippos z Élidy

Kallippos ("Kallippos") bol olympijský víťaz jazdeckých pretekov na žrebcoch v roku 72 pred Kr.
Kallippos z Élidy bol na 177. olympijských hrách korunovaný olivovým vencom za víťazstvo v jazdeckých pretekoch na žrebcoch. V Olympii sa táto disciplína zaviedla na 131. hrách v roku 256 pred Kr. a jej prvým víťazom bol Hippokrates z Tesálie. 
Olympijské víťazstvo Kallippa zaznamenal byzantský učenec Fotios v písomnom diele Myriobiblon, a to v 97. kapitole, ktorá okrem iného uvádza aj zoznam olympijských víťazov zo 177. hier. Fotios vo vyhotovovaní tohto zoznamu čerpal z písomností historika Flegóna z Trallu, autora diel, zachovaných prevažne len vo fragmentoch.

</doc>
<doc id="568068" url="https://sk.wikipedia.org/wiki?curid=568068" title="Prehľad úspechov slovenského plávania">
Prehľad úspechov slovenského plávania

Prehľad úspechov slovenského plávania sumarizuje prehľad medailí slovenských plavcov na vrcholných svetových a európskych podujatiach v ére samostatnosti, ako aj v reprezentácii Československa.
História.
Najlepšie výsledky slovenského plavca na majstrovstvách sveta v ére Československa dosiahol Marcel Géry v roku 1986 v Madride, kde tri finálové účasti premenil na štvrté , piate a šieste miesto . Neskôr reprezentoval Kanadu, na olympijských hrách 1992 v Barcelone získal v jej farbách bronzovú medailu. Jediným československým európskym šampiónom sa stal v roku 1977 Bratislavčan Miloslav Roľko. Miloslav Roľko , Marcel Géry , Marcel Blažo a Barbora Mišendová získali tituly na majstrovstvách Európy juniorov. Najúspešnejšou plavkyňou a jednou z najúspešnejších športovkýň v ére samostatnosti je Martina Moravcová, na vrcholných svetových a európskych podujatiach získala celkom 68 medailí .
Medailisti z olympijských hier.
Poznámka: Marcel Géry získal na OH 1992 v Barcelone bronzovú medailu ako reprezentant Kanady v štafete 4 x 100 m polohové preteky
Ďalšie bodované umiestnenia
Medailisti z majstrovstiev sveta.
Medailisti z majstrovstiev sveta juniorov
Majstrovstvá sveta v krátkom bazéne.
Martina Moravcová je jedinou slovenskou medailistkou z majstrovstiev sveta v krátkom bazéne.
Majstrovstvá Európy v krátkom bazéne.
Martina Moravcová je jednou z najúspešnejších plavkýň v histórii majstrovstiev Európy v krátkom bazéne, celkom získala 30 medailí, z toho 19 zlatých. Jej parádnou disciplínou bol 100 metrov motýlik, v ktorej vyhrala sedem titulov, v rokoch 2000 až 2005 šesťkrát za sebou . Okrem Moravcovej sa medzi medailistov zaradili už len dvaja slovenskí plavci, Miloslav Dolník v roku 1994 získal bronz na 50 m znak, Ľuboš Križko je v tej istej disciplíne dvojnásobným držiteľom bronzu z rokov 2006 a 2008.
Medaily Martina Moravcová

</doc>
<doc id="568071" url="https://sk.wikipedia.org/wiki?curid=568071" title="Prehľad úspechov slovenskej cyklistiky">
Prehľad úspechov slovenskej cyklistiky

Prehľad úspechov slovenskej cyklistiky sumarizuje prehľad medailí slovenských cyklistov na vrcholných svetových a európskych podujatiach v ére samostatnosti, ako aj v reprezentácii Česko-Slovenska.
Cestná cyklistika.
Česko-Slovensko získalo na MS v cestnej cyklistike štyri medaily, všetky v časovke družstiev, dvakrát bol členom družstva Milan Jurčo . Prvú medailu po vzniku samostatnej Slovenskej republiky vybojoval v pretekoch amatérov Milan Dvorščík v roku 1994 . Prvý dúhový dres majstra sveta si obliekol Peter Velits, víťaz kategórie mužov do 23 rokov, ďalšie tri tituly získal v tímovej časovke, v tejto disciplíne patrí k najúspešnejším v histórii MS . Najväčšie idividuálne úspechy dosiahol Peter Sagan, prvý titul majstra sveta získal v kategórii elite na MS 2015 v americkom Richmonde , o rok neskôr v katarskej Dauhe úspešne obhájil dúhové tričko a zlatý hetrik zavŕšil v roku 2017 v Bergene . Peter sa tak zaradil medzi legendy svetovej cyklistiky, tri tituly svetových šampiónov získali pred ním len Talian Alfredo Binda, Belgičania Rik Van Steenbergen a Eddy Merckx a Španiel Óscar Freire Gómez, nikto však nedokázal triumfovať trikrát za sebou. Sagan sa stal v roku 2016 majstrom Európy , vyhral aj dve monumentálne klasiky "Okolo Flámska" (2016) a "Paríž-Roubaix" (2018) .
Prvým Slovákom na najslávnejších pretekoch Tour de France bol v roku 1987 Milan Jurčo, svoje časovkárske kvality pretavil do pódiových umiestnení na Tour de France i na Giro d’Italia . Etapové vavríny na oboch pretekoch vybojoval výborný šprintér Ján Svorada, neskôr reprezentoval po prijatí občianstva Česko. Peter Sagan je rekordný sedemnásobný víťaz bodovacej súťaže na Tour de France . Historický deň zažila slovenská cyklistika 3. júla 2012, v 3. etape Tour de France sa postavila na stupne víťazov dvojica Sagan – P. Velits .
Peter Velits dosiahol najväčší úspech na Grand tour v roku 2010, na Vuelte obsadil celkové tretie miesto , po dopingu Mosqueru sa posunul na druhé miesto . 
Tour de France
* Milan Jurčo – v časovke (1988) 
* Ján Svorada – víťaz 7. etapy (1994)
* Peter Sagan – 7× víťaz bodovacej súťaže (2012, 2013, 2014, 2015, 2016, 2018, 2019), víťaz 3 etáp (2012), víťaz etapy (2013), víťaz 3 etáp (2016), víťaz etapy (2017), víťaz 3 etáp (2018)
* Peter Velits – 3. etapa (2012)
Giro d’Italia
* Milan Jurčo – v časovke (1988)
* Ján Svorada – víťaz 4 etáp (1994, 1995)
Vuelta a España
* Peter Velits – celkové poradie 2010, víťaz 2 etáp
* Peter Sagan – víťaz 3 etáp (2011), víťaz 1 etapy (2015)
Dráhová cyklistika.
Najvýraznejšou postavou slovenskej dráhovej cyklistiky bol Anton Tkáč, jeden z najlepších svetových šprintérov v sedemdesiatych rokoch 20. storočia, trojnásobný majster sveta a olympijský víťaz z Montrealu 1976, kde získal zlato po víťazstve nad legendárnym Francúzom Danielom Morelonom .
Cyklokros.
Československí cyklokrosári dominovali na majstrovstvách sveta v osemdesiatych rokoch 20. storočia, zo Slovákov sa medzi svetovou elitou presadil Ondrej Glajza, majster sveta v kategórii juniorov aj amatérov .

</doc>
<doc id="568074" url="https://sk.wikipedia.org/wiki?curid=568074" title="Škorec lesklý">
Škorec lesklý



</doc>
<doc id="568077" url="https://sk.wikipedia.org/wiki?curid=568077" title="Prehľad úspechov slovenskej gymnastiky">
Prehľad úspechov slovenskej gymnastiky

Prehľad úspechov slovenskej gymnastiky sumarizuje prehľad medailí slovenských gymnastov na vrcholných svetových a európskych podujatiach v ére samostatnosti, ako aj v reprezentácii Česko-Slovenska.
História.
Česko-Slovensko patrilo v minulosti medzi gymnastické veľmoci, o čom svedčí množstvo medailí z olympijských hier a majstrovstiev sveta. Slovenskí gymnasti prispeli k tejto medailovej žatve skromným dielom, najmä ako členovia družstiev. Matylda Pálfyová pomohla k zlatej medaile družstva ČSR na MS 1938, kde pridala aj bronz z viacboja jednotlivkýň. Druhou slovenskou majsterkou sveta sa stala v Dortmunde 1966 Marianna Némethová-Krajčírová, dlhé roky česko-slovenská gymnastická „dvojka“ za najväčšou hviezdou 60. rokov 20. storočia Věrou Čáslavskou. Zatiaľ poslednou slovenskou medailistkou z vrcholného podujatia bola Detvianka Jana Labáková, bronzová na bradlách na ME 1983 v Göteborgu.
V ére samostatnosti dosiahol najlepšie výsledky Samuel Piasecký, dvakrát piaty na majstrovstvách Európy v cvičení na bradlách a na tom istom náradí ôsmy na majstrovstvách sveta 2010. Prvú medailu z majstrovstiev Európy získala Barbora Mokošová v roku 2020.
Medailisti z olympijských hier.
Najlepšie individuálne umiestnenia
* 1956 – 4. Anna Marejková, kladina
* 1968 – 4. Marianna Némethová-Krajčírová, preskok
* 1956 – 6. Ferdinand Daniš, prostné
* 1980 – 6. Jana Labáková, prostné
Medailisti z majstrovstiev sveta.
Medailisti z majstrovstiev sveta juniorov

</doc>
<doc id="568078" url="https://sk.wikipedia.org/wiki?curid=568078" title="Debničkovanie">
Debničkovanie

Debničkovanie (nespisovne: bedničkovanie) je predajný systém, ktorý spočíva v dodávkach potravín (zelenina, ovocie, mliečne výrobky a pod.) od lokálnych prvovýrobcov (fariem) priamo k spotrebiteľom. Tento systém vznikol v 60. rokoch 20. storočia v západnej Európe. S rozšírením internetu sa využíva objednávanie dodávok prostredníctvom internetových obchodov. Dodávateľ („debničkár“) potraviny zozbierané od prvovýrobcov uskladní vo vlastnom sklade a podľa objednávok zákazníkov ich rozdelí do debničiek (príp. papierových tašiek), ktoré im následne doručí.

</doc>
<doc id="568079" url="https://sk.wikipedia.org/wiki?curid=568079" title="Egidova chata">
Egidova chata

Egidova chata, Egýdiova chata (podľa staršieho pravopisu), (, , ) je dávno zaniknutá chata na brehu Zeleného plesa vo Vysokých Tatrách.
Z histórie.
Dolina Bielej vody a Zeleného plesa boli oddávna cieľom turistických výletov už v polovici 16. storočia. Uhorský karpatský spolok v snahe ešte viac sprístupniť túto časť Vysokých Tatier a poskytnúť turistom servisné služby sa rozhodol postaviť v Predných Meďodoloch jednopriestorovú turistickú chatku (útulňu). Vyrástla na ľavom brehu potoka neďaleko betlianskeho košiara, asi v nadmorskej výške . Nazvali ju Egidova chata. Meno jej dal vtedajší predseda Uhorského karpatského spolku, veľkolomnický statkár Egid Berzevici. Chatu často navštevovali a neoprávnene užívali belianski pastieri. Preto ju v roku 1880 preniesli na severný breh Zeleného plesa. V roku 1883 vyhorela. Druhú Egidovú chatu postavili na tom istom mieste, ale tentoraz na južnom brehu jazera. Premiestnili ju po zlých skúsenostiach s mikroklímou. V roku 1883 ju dva požiare poškodili a potom spustla. Tretia, murovaná, s piatimi izbami ("Fridrichova chata") vyrástla na severnom brehu plesa v roku 1897. Položila základy svojej nástupkyni neskoršej Chate pri Zelenom plese.

</doc>
<doc id="568083" url="https://sk.wikipedia.org/wiki?curid=568083" title="Dukla Trenčín">
Dukla Trenčín



</doc>
<doc id="568089" url="https://sk.wikipedia.org/wiki?curid=568089" title="Fokus">
Fokus



</doc>
<doc id="568090" url="https://sk.wikipedia.org/wiki?curid=568090" title="Clona">
Clona

Clona môže byť:

</doc>
<doc id="568106" url="https://sk.wikipedia.org/wiki?curid=568106" title="Chata na Poľane pod Vysokou">
Chata na Poľane pod Vysokou

Chata na Poľane pod Vysokou () bola chata v Bielovodskej doline vo Vysokých Tatrách. Zanikla v roku 1923.
Z histórie.
Veľkostatkár "Aladár Salamon" vlastnil rozsiahle pozemky v Bielovodskej doline a v Javorine. Bránil verejnosti túto časť Tatier navštevovať. V roku 1877 poľské Towaryzystwo Tatrańske prejavilo záujem postaviť chatu v doline. Veľkostatkár to odmietol, no postavil na "Poľane pod Vysokou" v roku 1877 trojizbovú poľovnícku chatu, v ktorej jednu miestnosť prenechal turistom. Chata nemala chatára. O dva roky neskôr nový majiteľ Javoriny knieža Christian Hohenlohe chatu premenil na lesovňu a zakázal prístup na poľanu. Chata zhorela v roku 1923. Rok po požiari Klub československých turistov vystaval na jej mieste malú útulňu, ktorá v roku 1926 vyhorela. Už nebola obnovená.

</doc>
<doc id="568110" url="https://sk.wikipedia.org/wiki?curid=568110" title="Portrétna fotografia">
Portrétna fotografia

Portrétna fotografia je zachytenie podoby jednej alebo viacerých osôb na fotografiu, v ktorej prevláda tvár a jej výraz. Cieľom je, aby fotografia zobrazila podobu, osobitosť alebo tiež jej náladu. Rovnako ako ostatné spôsoby portrétovania, zameriava sa fotografia predovšetkým na tvár osoby, ale na snímke môže byť aj telo a doplňujúce pozadie. Portrét nie je náhodná snímka, ale komponovaný obraz osoby v statickej pozícii. Portrét často zobrazuje osobu hľadiacu priamo do kamery.
História.
Portrétna fotografia existovala od vynálezu fotoaparátu. Bola často lacnejšia, prístupnejšia a rýchlejšia ako technika portrétnej maľby. K veľkému rozšíreniu došlo s vynálezom daguerrotypie. Fotografické štúdiá vznikali vo všetkých väčších mestách po celom svete. Štýl týchto raných diel zodpovedá vtedajším technickým požiadavkám: 30 sekundová expozícia, maliarske a estetické požiadavky. Pre dlhotrvajúce nehybné zotrvanie pred kamerou pri výrobe daguerrotypií a kalotypií boli potrebné rôzne podpierky pre hlavu a telo. 
Súčasnosť.
Súčasní zahraniční umelci Cindy Sherman, Barbara Kruger, Mitch Kern a ďalší používajú portrétne fotografie ako prostriedok pre sociálnu kritiku.

</doc>
<doc id="568112" url="https://sk.wikipedia.org/wiki?curid=568112" title="Vápenice (prírodná rezervácia)">
Vápenice (prírodná rezervácia)

Vápenice je prírodná rezervácia v chránenej krajinnej oblasti Železné hory.
Územie prírodnej rezervácie leží na pravom brehu rieky Chrudimky neďaleko obce Bojanov, medzi Sečskou a Křižanovickou priehradou. Rezervácia sa nachádza na severne orientovanom svahu.
Ochrana.
Predmetom ochrany je bukový a dubohrabový les, priľahlá časť koryta Chrudimky a vlhké lúky pri osade Vápenice. Z chránených druhov rastlín a živočíchov žijúcich na území rezervácie je najvýznamnejší výskyt podkovára krpatého, ktorý je v Česku kriticky ohrozeným druhom.

</doc>
<doc id="568115" url="https://sk.wikipedia.org/wiki?curid=568115" title="Vršovská olšina">
Vršovská olšina

Vršovská olšina je prírodná rezervácia ev. č. 1636 severozápadne od obce Horní Bradlo v okrese Chrudim. Oblasť spravuje AOPK ČR Správa CHKO Železné hory.
Ochrana.
Predmetom ochrany je mozaika mokraďových, lužných a prameniskových jelšín s hojným výskytom bledule jarnej.

</doc>
<doc id="568120" url="https://sk.wikipedia.org/wiki?curid=568120" title="Blásyho chata">
Blásyho chata



</doc>
<doc id="568123" url="https://sk.wikipedia.org/wiki?curid=568123" title="Chata pri Šalviovom prameni">
Chata pri Šalviovom prameni

Chata pri Šalviovom prameni () bola chata, ktorú postavil Uhorský karpatský spolok na Žeruchovej poľane v Doline Bielej vody vo Vysokých Tatrách.
Z histórie.
V Doline Bielej vody na "Žeruchovej poľane" vo výške asi postavil v roku 1903 Uhorský karpatský spolok malú útulňu. Mohol ju voľne využívať každý turista na odpočinok. Používala ju aj "Kežmarská poľovnícka spoločnosť". Blízko zrubu vyvieral "Šalviov prameň". Stará útulňa v roku 1923 doslúžila. Nástupca Uhorského karpatského spolku Karpathenverein (Karpatský spolok) uvažoval o novej výstavbe. V roku 1930 advokát "Dr. Vojtech Forberger" zo Spišskej Novej Vsi zorganizoval finančnú zbierku. Namiesto chaty postavili k Šalviovému prameňu vozovú cestu. Ani snahy "Turistického spolku Priateľov prírody" v roku 1931 sa neskončili úspechom. "Július Tardík", ktorý prevádzkoval staničnú reštauráciu v Tatranskej Štrbe, dostal od mesta Kežmarok v roku 1933, za ročný prenájom 120 korún, pozemok na stavbu chaty. Ešte v tom istom roku na mieste bývalej útulne postavil drevenú chatu so štyrmi izbami a spoločnou nocľahárňou, ktorú turisti nazvali Tardíkova chata, Tardíkova útulňa, (), niekedy sa na ňu prenášal názov "Chata pri Šalviovom prameni" (). V roku 1945 ju prevzal do majetku Klub slovenských turistov a lyžiarov. Po jeho zrušení ju v roku 1950 dostalo do majetku Revolučné odborové hnutie. Zotavovňa pod jeho vedením chátrala. V roku 1956 ju asanovali. Dodnes po nej zostali vedľa cesty dolinou na Chatu pri Zelenom plese základy.

</doc>
<doc id="568124" url="https://sk.wikipedia.org/wiki?curid=568124" title="Turčiansky seniorát">
Turčiansky seniorát

Turčiansky seniorát (v plnom znení Turčiansky seniorát Evanjelickej cirkvi augsburského vyznania na Slovensku, v skratke TUS) je seniorát Východného dištriktu Evanjelickej cirkvi a. v. na Slovensku. V senioráte je celkovo 22 cirkevných zborov s 30 266 členmi. Zbory sú rozdelené medzi dva kraje a to 7 CZ je v Trenčianskom kraji v okresoch Ilava (Košeca), Považská Bystrica (Považská Bystrica) a Prievidza (Zemianske Kostoľany), Púchov (Lazy pod Makytou, Púchov, Záriečie) a 21 CZ je v Žilinskom kraji v okresoch Bytča (Súľov), Turčianske Teplice (Háj, Ivančiná, Mošovce, Slovenské Pravno), Martin (Blatnica, Krpeľany, Martin, Martin-Záturčie, Necpaly, Príbovce, Sučany, Turany, Turčianske Jaseno, Vrútky) a Žilina (Žilina s priľahlou diasporou na území okresov Čadca a Kysucké Nové Mesto). Seniorát sídli v sídle cirkevného zboru seniora.
História.
Po vzniku Československej republiky sa prvá synoda v novom štáte konala v Trenčianskych Tepliciach - od 18. januára do 24. mája 1921. Synoda prijala novú Cirkevnú ústavu, ktorá okrem iného potvrdila rozdelenie cirkvi do dvoch dištriktov - Východného a Západného.
Po prijatí cirkevnej ústavy v roku 1953 patril Turčiansky seniorát do Východného dištriktu spolu s nasledujúcimi seniorátmi: Gemerský, Košický, Liptovsko-oravský, Tatranský, Šarišsko-zemplínsky.
Územné začlenenie seniorátu sa nezmenilo ani po prijatí novej ústavy v roku 1993 v Uhrovci.

</doc>
<doc id="568127" url="https://sk.wikipedia.org/wiki?curid=568127" title="Klaudios Roufos">
Klaudios Roufos

Klaudios Roufos alebo Klaudios Rufos ("Klaudios Roufos", iný prepis: "Klaudios Rufos", ) môže byť:

</doc>
<doc id="568128" url="https://sk.wikipedia.org/wiki?curid=568128" title="Claudius Rufus">
Claudius Rufus



</doc>
<doc id="568129" url="https://sk.wikipedia.org/wiki?curid=568129" title="Hontiansky seniorát">
Hontiansky seniorát

Hontiansky seniorát (v plnom znení Hontiansky seniorát Evanjelickej cirkvi augsburského vyznania na Slovensku, v skratke HOS) je cirkevnou organizačnou jednotkou Evanjelickej cirkvi a. v. na Slovensku, do ktorej je zahrnutých 26 cirkevných zborov nachádzajúcich sa v dvoch krajoch.
2 CZ sú v Nitrianskom kraji v okrese Levice (Šahy, Sazdice) a 24 CZ je v Banskobystrickom kraji v 5 okresoch, a to Banská Štiavnica (Baďan, Banská Štiavnica, Prenčov), Krupina (Cerovo, Devičie, Drážovce, Drienovo, Dudince, Hontianske Moravce, Hontianske Tesáre - Dvorníky, Kráľovce-Krnišov, Krupina, Ladzany, Lišov, Rykynčice, Terany, Žibritov), Veľký Krtíš (Čelovce, Dačov Lom, Sucháň), Zvolen (Babiná, Pliešovce, Sása) a Žarnovica (Hodruša-Hámre). Seniorát patrí do Západného dištriktu. Seniorát sídli v sídle cirkevného zboru seniora.
Seniori.
Ján Dianovič, Bátovce (1610);
Emerich Adami, Batovce (1611-1615);
Krištof Leczkovinus, Žemberovce (1616-?);
Juraj Domanicenus, Bzovík (1626-1633);
Peter Fabricius, Prenčov (1633-1640);
Juraj Krudy, Senohrad (1640-1655?);
Juraj Zábojník, Senohrad (1668-1669);
Daniel Špetko, Medovarce (1670-1674);
Peter Roszjar, Dačov Lom (okolo r. 1689?);
Ján Zeljenka, Cerovo (1691-1695);
Juraj Fábri, Tesáre (1695-1703);
Peter Roszjar, Dačov Lom (1703-1704);
Juraj Štrba, Antol a Kostolné Moravce (1710?-1716?);
Ján Fábri, Tesáre (1717-1723);
Pavel Rafanides, Ladzany (1723-1729);
Pavel Michalovič, Prandorf (1729-1746);
Ján Fridrich Michalides, Kostolné Moravce (1746-1756);
Jakub Bobor, Bohunice (1756-1773);
Samuel Gažúr, Kostolné Moravce (1773-1782);
Jozef Schmidt, Dačov Lom (1782-1785);
Matej Krumm, Prandorf (okolo r. 1785);
Martin Hamaljar, Banská Štiavnica (1791?-1796);
Ján Straka, Pukanec (1796-1804);
Ján Polarecký, Kostolné Moravce (1804-1805);
Daniel Lehoczky, Malá Čalomija (1804-1829);
Bohuslav Tablic, Kostolné Moravce (1829-1832);
Ján Seberíni, Banská Štiavnica (1832-1834);
Karol Štefan Ján, Beluj (1834-1843);
Samuel Holuby, Pukanec (1843-1850);
Ondrej Wengerický, Dvorníky (1850-1852);
Samuel Kuzma, Bátovce (1852-1858);
Ondrej Wengerický, Dvorníky (1858-1860);
Adam Masztiš, Devičie (1860-1873);
Ján Lőrincsek, Čelovce (1873-1885);
Karol Hrenčík, Banská Štiavnica (1885-1888);
Viliam Händl, Banská Štiavnica (1888-1919);
Martin Bujna, Pukanec (administrátor, 1919-1921);
Samuel Kramár, Lišov (1922-1928);
Samuel Bobál, Kostolné Moravce (1928-1953);
Štefan Miškovský, Horné Rykynčice a Ladzany (1953-1971);
Pavel Radváni, Banská Štiavnica (1972-1992);
Milan Šimko, Devičie (1994-2000);
Miroslav Dubek, Krupina (senior i administrátor, 2000-2018);
Katarína Zaťková, Pliešovce (od r. 2018)
Počet členov.
Zo štúdie pre nové usporiadanie mal HOS v Nitrianskom kraji 399 a Banskobystrickom kraji 6 827, čiže spolu 7 226 členov.

</doc>
<doc id="568131" url="https://sk.wikipedia.org/wiki?curid=568131" title="Klaudios Roufos Mladší">
Klaudios Roufos Mladší

Klaudios Roufos alebo Klaudios Rufos ("Klaudios Roufos", iný prepis: "Klaudios Rufos") bol dvojnásobný olympijský víťaz v 3. storočí.
Klaudios Roufos zvaný tiež Apollónios, syn Klaudia Apollónia zo Smyrny, zvíťazil na 252. a na 253 olympijských hrách v rokoch 229 a 233 v niektorej úpolovej disciplíne (buď v pankratiu, v olympijskej disciplíne, v ktorej zvíťazil jeho dávny predok Klaudios Roufos, alebo v boxe, či v zápasení). Svoje majstrovstvo okrem z hier z Olympie predviedol aj na ostatných panhelénskych hrách, keď si víťazné vence odniesol z pýtických, nemejských i z isthmických hier, a to v dvoch štvorročných periódach po sebe.
V starovekom Grécku sa víťaz všetkých štyroch hier nazýval "periodonikés" (víťaz obehu). Jednotlivé celogrécke hry sa totiž usporadúvali v rôznych obdobiach štvoročného cyklu, ktoré spolu tvorili "periodos" (pravidelný obeh). Každé štvorročné obdobie sa nazývalo olympiádou. Počas olympiády sa hry konali v nasledujúcom poradí: olympijské, nemejské, isthmické, pýtické, nemejské a isthmické. 
Záznam o panhelénskych víťazstvách Klaudia Roufa je uvedený na starovekej kamennej stéle (IG.XIV.1107) objavenej na ostrove Sicília.

</doc>
<doc id="568134" url="https://sk.wikipedia.org/wiki?curid=568134" title="Vanity Fair">
Vanity Fair

Vanity Fair môže byť:

</doc>
<doc id="568135" url="https://sk.wikipedia.org/wiki?curid=568135" title="Vanity fair">
Vanity fair



</doc>
<doc id="568139" url="https://sk.wikipedia.org/wiki?curid=568139" title="Boušovka">
Boušovka

Boušovka je prírodná pamiatka ev. č. 25, ktorá sa nachádza východne od obce Licibořice v okrese Chrudim. Správa CHKO Železné hory.
Ochrana.
Predmetom ochrany je plytký lesný rybníček s výskytom ružovej formy lekna bieleho.

</doc>
<doc id="568140" url="https://sk.wikipedia.org/wiki?curid=568140" title="PKK">
PKK



</doc>
<doc id="568142" url="https://sk.wikipedia.org/wiki?curid=568142" title="Votrubova chata">
Votrubova chata

Votrubova chata, v turistickom žargóne "Votrubovka" (, , ) bola pôvodne vojenskou stavbou, neskôr chatou v Doline Bielej vody vo Vysokých Tatrách. Stála pod Predným Kopským sedlom, na severozápad od Veľkého Bieleho plesa a bezprostredne na juh od chodníka na Kopské sedlo. Zanikla v roku 1942.
Z histórie.
Po skončení prvej svetovej vojny vojaci novovytvorenej československej armády začali obsadzovať strategické miesta v novej Československej republike. Do Popradu prišla 6. januára 1919 2. horská brigáda. Jej príslušníkom bol nadporučík - veliteľ 3. roty 7. horského práporu, od roku 1920 štábny kapitán Václav Dusil, neskôr major a podplukovník. Okrem iného bol poverený zúčastňovať sa na práci Československo-poľskej delimitačnej komisie, ktorá mala za úlohu s konečnou platnosťou vyriešiť spory o novú hranicu s Poľskom a vytýčiť severnú hranicu v oblasti Západných, Vysokých a Belianskych Tatier, ktorá mala viesť po hrebeni Tatier.
Územné nároky Poliakov sa aj navonok prejavovali koncentráciou ich vojska v chatách poľských Tatier. Javorová a Bielovodská dolina boli v oblasti poľského záujmu. A to Václavovi Dusilovi vnuklo myšlienku zabezpečiť hranice s Poľskom prítomnosťou vojakov v tatranských dolinách. Navrhol, aby vojsko postavilo v Doline Bielych plies pod Predným Kopským sedlom chatku s dvomi miestnosťami. Bola dokončená v auguste 1922. Pomenovali ju Votrubova chata na počesť vtedajšieho veliteľa 2. horskej brigády v Spišskej Novej Vsi a predsedu Podtatranskej župy Klubu československých turistov generála "Jána Votrubu". Na výstavbu prispelo aj ústredie klubu v Prahe. Keď boli československo - poľské hranice právoplatne ustálené, chata bola v roku 1924 odovzdaná do správy kežmarského odboru Klubu československých turistov.
Slávnostne bola otvorená 1. júla 1924. Jej prvými sezónnymi správcami boli dvaja študenti. Turisti sa ju pokúsili, bez ohlasu, premenovať na "Jánošíkovu chatu". V jeseni 1924 tu začal chatárčiť "Jozef Kertész" z Kežmarku. Pôsobil tu do roku 1927. Votrubova chata sa stala obľúbeným miestom lyžiarov. Mala kuchyňu predsieň, jedáleň a spoločnú nocľaháreň s 32 posteľami. Zakrátko to nestačilo. V roku 1932 Klub československých turistov vybudoval na zadnej strane prístavbu s jedálňou, nocľahárňou a izbami v manzardkách. Kapacita lôžok sa zvýšila na 42. Chatárom bol vtedy "Bohdan Pohla", ktorý tu účinkoval do roku 1938. Po ňom nastúpil "Alojz Krupitzer". V roku 1942 chatu rozobrali a namiesto nej pri Veľkom Bielom plese postavili Kežmarskú chatu.

</doc>
<doc id="568144" url="https://sk.wikipedia.org/wiki?curid=568144" title="Klétias z Élidy">
Klétias z Élidy

Klétias ("Klétias") bol olympijský víťaz v synóride v roku 72 pred Kr.
Klétias z Élidy bol na 177. olympijských hrách korunovaný olivovým vencom za víťazstvo v synóride (preteky na voze s dvojzáprahom). V Olympii sa táto disciplína zaviedla na 93. hrách v roku 408 pred Kr. 
Olympijské víťazstvo Klétia zaznamenal byzantský učenec Fotios v písomnom diele Myriobiblon, a to v 97. kapitole, ktorá okrem iného uvádza aj zoznam olympijských víťazov zo 177. hier. Fotios vo vyhotovovaní tohto zoznamu čerpal z písomností historika Flegóna z Trallu, autora diel, zachovaných prevažne len vo fragmentoch.

</doc>
<doc id="568146" url="https://sk.wikipedia.org/wiki?curid=568146" title="Elisha Cuthbertová">
Elisha Cuthbertová

Elisha Cuthbertová (; * 30. november 1982, Calgary, Alberta, KAN) je kanadská filmová herečka. Preslávila sa úlohou Kim Bauer v seriáli "24", Danielle v "Sexbomba od vedľa" a Carly Jones v "House of Wax".
Považuje sa za sex-symbol a často sa spomína ako jedna z najviac "sexy" a "najkrajších" žien na svete.

</doc>
<doc id="568148" url="https://sk.wikipedia.org/wiki?curid=568148" title="Gazdovská ulica">
Gazdovská ulica

Gazdovská ulica je ulica:

</doc>
<doc id="568156" url="https://sk.wikipedia.org/wiki?curid=568156" title="Chata v Kôprovej doline">
Chata v Kôprovej doline

Chata v Kôprovej doline, Vatra, () bola maličká útulňa na západnom úpätí Kriváňa, v Kôprovej doline neďaleko Vajanského vodopádu vo Vysokých Tatrách. V roku 1924 vyhorela.
Z histórie.
Uhorský karpatský spolok sa v 19. storočí, venoval výstavbe mnohých chát vo Vysokých Tatrách. Tichej a Kôprovej doline nevenoval veľa pozornosti. Boli skôr doménou poľských turistov ako návštevníkov z Uhorska. Boli to oni, ktorí cez Hladké sedlo a Závory prechádzali na južnú stranu Tatier a navštevovali Temnosmerečinskú dolinu a záver Kôprovej doliny. Towarzystwo Tatrzańskie bez povolenia úradov a majiteľov tohto územia postavilo v roku 1895 otvorenú drevenú útulňu nad severným brehom Temnosmrečinského potoka, asi 250 metrov nad jeho sútokom s Hlinským potokom. Nazvali ju Watra. Bola malá. Merala 3,5 x 2,5 m. Vstupný otvor bol bez dvier. Okolo ohniska v strede koliby mohlo prenocovať na rohožiach 8 turistov. V roku 1924 zrub zhorel. Hovorí sa, že to bol najlepšie ukrytý prístrešok vo Vysokých Tatrách.
V tejto časti Vysokých Tatier bola ešte jedna, dnes už zaniknutá chata. Rudolfova chata () bola pôvodne poľovnícka chata následníka trónu Rudolfa Habsburga. Stála na "Nefcerskej polianke" pri ústí Nefcerského potoka. Postavili ju v roku 1880. Bol to prízemný zrub s troma miestnosťami. Keď Rudolf v roku 1889 nečakane zomrel, štátna lesná správa sprístupnila chatu turistom. Výletníci ju mohli využívať aj inokedy pred rokom 1889, ak Habsburgovci neboli na poľovačke. Bola to veľmi primitívna chata, ktorá ponúkala len strechu nad hlavou. Vyhorela v roku 1909. Koliba, ktorá bola k nej predtým pristavaná, vyhorela o šesť rokov neskôr.

</doc>
<doc id="568163" url="https://sk.wikipedia.org/wiki?curid=568163" title="Iskăr">
Iskăr

Iskăr () je rieka v Bulharsku, pravostranný prítok Dunaja. Má dĺžku a povodie s rozlohou .
Priebeh toku.
Rieka vzniká v pohorí Rila, asi 50 km južne od Sofie, sútokom zdrojníc Černi Iskăr a Beli Iskăr. Obe horské rieky sa stretávajú asi 5 km južne od mesta Samokov, v nadmorskej výške 1047 metrov. Tečie prevažne severným smerom Samokovskou kotlinou, následne aj Sofijskou kotlinou a hlavným mestom. Západnú časť Starej planiny prekonáva Iskărskú úžinu, kde sa prudko stáča na východ a pokračuje severovýchodným smerom Dolnodunajskou nížinou k Dunaju, do ktorého ústí po 368 km dlhej púti.
Vodný režim.
Najvyššie prietoky dosahuje, tak ako väčšina balkánskych riek, na jar, kedy sa topí sneh z pohorí na hornom a strednom toku. V lete je v prítokoch a teda i samotnom Iskăre vody málo, no počas výdatnejších zrážok sa rieka rozvodňuje a dosahuje až okolo 800 m³/s. Priemerný ročný prietok je približne 55 m³/s a vodný režim ovplyvňujú viaceré priehrady a elektrárne, regulujúce odtok vody.

</doc>
<doc id="568164" url="https://sk.wikipedia.org/wiki?curid=568164" title="Sotrabrua">
Sotrabrua

Sotrabrua je cestný visutý most spájajúci mestskú časť Bergenu Drotningsvik a dedinu Knarrevik v obci Fjell v nórskom kraji Hordaland premosťujúci úžinu Knarreviksundet. Je jediným cestným spojením nórskej pevniny a ostrova Litlesotra v súostroví Sotra.
Pôvodným dopravným spojením oboch brehov úžiny bol trajekt medzi lokalitou Alvøen na pevnine a Brattholmen na ostrove Litlesotra južnejšie od miesta, kde dnes stojí most. Prvé plány na výstavbu mosta vznikli už v polovici 50. rokov, obce Fjell, Sund a Øygarden na súostroví spolu s Bergenom pristúpili k stavbe mosta až v 60. rokoch a jeho výstavba bola schválená nórskym parlamentom 5. júna 1966. Výstavba mosta prebiehala medzi marcom 1969 a decembrom 1971, otvorený bol 11. decembra toho roku a oficiálne otvorený 25. mája 1972 nórskym kráľom Olafom V.. Financie na výstavbu mosta zabezpečovala spoločnosť "A/S Sotrabrua", ktorá vznikla v roku 1965. Za rok 1972 spoločnosť získala z mýta 3,07 mil. NOK. Od otvorenia mosta do zrušenia výberu mýta 31. decembra 1983 spoločnosť celkovo získala 73,5 mil. NOK, čo je takmer dvojnásobok finančných nákladov použitých na výstavbu mosta (40 mil. NOK).
Po dokončení sa most s celkovou dĺžkou stal najdlhším mostom v krajine (čím prekonal most Tjeldsundbrua s dĺžkou ) a do dokončenia mosta Skjombrua bolo hlavné visuté pole s dĺžkou rozpätia taktiež najdlhším v krajine. Mostom prechádza dvojprúdová cesta "Riksvei 555" s celkovou šírkou , popri ktorej vedie chodník so šírkou . Dva hlavné pylóny sú vysoké, mostovka sa nachádza nad hladinou úžiny.
V súčasnosti existujú plány na výstavbu druhého, štvorprúdového mosta, súčasťou ktorého by mala byť aj trať bergenského ľahkého metra. 

</doc>
<doc id="568165" url="https://sk.wikipedia.org/wiki?curid=568165" title="Polánka (prírodná pamiatka)">
Polánka (prírodná pamiatka)

Polánka je prírodná pamiatka ev. č. 1771 neďaleko obce Krásné v okrese Chrudim. Oblasť spravuje AOPK ČR Správa CHKO Železné hory.
Ochrana.
Predmetom ochrany je suchá lúčka a priľahlá remízka. Jediná lokalita vstavačovca bazového v CHKO Železné hory.

</doc>
<doc id="568166" url="https://sk.wikipedia.org/wiki?curid=568166" title="Buchtovka">
Buchtovka

Buchtovka je prírodná pamiatka ev. č. 1629 ležiaca na území obce Trhová Kamenice v okrese Chrudim. Patrí pod správu CHKO Železné hory.
Ochrana.
Predmetom ochrany sú rašelinové lúky s výskytom mnohých ohrozených druhov rastlín a živočíchov. Žijú tu predovšetkým obojživelníci a vodný hmyz viazaný na rašelinové prostredie, rastie tu niekoľko druhov orchideí a chránená vachta trojlistá.

</doc>
<doc id="568167" url="https://sk.wikipedia.org/wiki?curid=568167" title="Plat">
Plat



</doc>
<doc id="568170" url="https://sk.wikipedia.org/wiki?curid=568170" title="Sarcopterygii">
Sarcopterygii



</doc>
<doc id="568174" url="https://sk.wikipedia.org/wiki?curid=568174" title="SPP – distribúcia, a. s.">
SPP – distribúcia, a. s.



</doc>
<doc id="568182" url="https://sk.wikipedia.org/wiki?curid=568182" title="Tvoja tvár znie povedome">
Tvoja tvár znie povedome

Tvoja tvár znie povedome je televízna šou televízie Markíza, v ktorej osem známych slovenských interpretov napodobňuje svetoznáme hviezdy. Tento formát s pôvodným názvom „"Tu cara me suena"“ vznikol v Španielsku a prvýkrát bol odvysielaný v roku 2011.
Formát.
Každý zo súťažiacich si v každom kole vyžreboval jednu známu osobnosť, ktorú v nasledujúcom týždni napodobnil. Slúžil im k tomu profesionálny tím maskérov, tanečníkov a odborníkov na spev a herectvo. Ich úlohou bolo napodobniť ju tak, aby zaujala porotu, ktorá na konci večera rozdala body od 1 až po 8. Súťažiaci, ktorý mal za večer najviac hlasov, vyhral a pridelil 1000€ ľubovoľnej charitatívnej spoločnosti. V prípade remízy rozhodla porota. O víťazovi tiež rozhodovali sami súťažiaci, pretože každý z nich má ešte päť špeciálnych bodov, ktoré udelil jednému zo svojich kolegov.
Body sa priebežne sčítavajú až do konca deviateho kola - semifinále, kedy štyria účinkujúci s najvyššími počtami hlasov postúpili do finále. O celkovom víťazovi rozhodla porota vo finálovom kole. Víťaz obdržal 3000€ a odovzdal ich ľubovoľnej charite.
Prvá séria.
Prvá séria televíznej show Tvoja tvár znie povedome sa začala vysielať na Markíze 6. marca 2016 a víťaz bol predstavený v poslednom dieli odvysielanom 1. mája 2016. Moderátorom sa stal Martin „Pyco” Rausch a porotcami sa stali Daniel Dangl, Zuzana Fialová a Mário „Kuly” Kollár, ku ktorým sa každý diel pridal špeciálny hosť.
Súťažiaci.
Víťazom prvej série sa stal Lukáš Adamec, ktorý daroval šek v hodnote 3000 € Detskému fondu Slovenskej republiky.
Druhá séria.
Druhá séria zábavnej šou odštartovala opäť v nedeľu 4. septembra 2016 o 20:30 na TV Markíza a skončila 6. novembra. Počas série pomohli súťažiacim súťažiaci z 1. série. Moderátorom sa stal Martin „Pyco” Rausch a porotcami sa stali Daniel Dangl, Zuzana Fialová a Mário „Kuly” Kollár, ku ktorým sa každý diel pridal špeciálny hosť.
Týždeň po skončení finále druhej série vydala TV Markíza špeciálne vydanie.
Súťažiaci.
Víťazkou sa stála Mária Čírová, ktorá darovala šek v hodnote 3000 € fondu Deti s rakovinou.
Tretia séria.
V októbri 2016 TV Markíza potvrdila 3. sériu show, ktorá odštartovala v nedeľu 5. marca 2017 o 20:30 na TV Markíza a skončila 8. mája.
Počas tretej série sme mohli vidieť aj súťažiacich z 1. a 2. série. Moderátorom sa opäť stal Martin „Pyco“ Rausch a do poroty opäť zasadli Daniel Dangl, Zuzana Fialová, Mário „Kuly“ Kollár ku ktorým sa pridal Juraj „Šoko“ Tabaček.
Súťažiaci.
Víťazom sa stal Peter Brajerčík, ktorý daroval šek v hodnote 3000 € občianskemu združeniu Iskierka.
Štvrtá séria.
Štvrtá séria zábavnej šou sa začala vysielať na Markíze 9. septembra 2018 a skončila 11. novembra 2018. Natáčanie prebiehalo v bratislavskej Inchebe, štúdiu Zweng a Apollo Klube. Moderátorom sa opäť stal Martin „Pyco“ Rausch. Do porty opäť zasadli Daniel Dangl, Zuzana Fialová a Mário „Kuly“ Kollár, ku ktorým sa pridal Andrej Bičan.
Súťažiaci.
Víťazom sa stal Dárius Koči, ktorý daroval šek v hodnote 3000 € fondu Bodka.
Piata séria.
Markíza priniesla na jeseň 2019 ďalšiu, už piatu sériu zábavnej šou Tvoja tvár znie povedome. Piata séria zábavnej show sa začala vysielať na Markíze 8. septembra 2019 a skončila 10. novembra 2019. Moderátorom sa stal súťažiaci zo štvrtej série Martin Nikodým. Do poroty zasadli Daniel Dangl, Zuzana Fialová, Mário „Kuly” Kollár ku ktorým sa pridala Zuzana Šebová.
Súťažiaci.
Víťazom sa stal Dávid Hartl, ktorý daroval šek v hodnote 3000 € fondu Klubu detskej nádeje.
Šiesta séria.
Markíza počítala s 6. sériou od septembra 2020, napokon po vypuknutí koronakrízy z plánov zišlo. V januári 2021 oficiálne potvrdila plány na uvedenie v jarnej sezóne 2021. Moderátorom sa opäť stal Martin Nikodým. Do poroty po piatich sériách viac nezasadli Daniel Dangl a Zuzana Fialová, z ostatných rokov ostávajú a do poroty zasadli Mário „Kuly” Kollár a Zuzana Šebová, ku ktorým sa pridala Lujza Garajová Schrameková.
Súťažiaci.
Víťazom sa stal Martin Klinčúch, ktorý daroval šek v hodnote 3000€ neziskovej organizácii Svetielko pomoci.
Vo špeciáli "Tvoja MINI tvár znie povedome" Martin Nikodým odovzdal šek od Nadácie Markíza v hodnote 5000€ Centru pre deti a rodinu v Žitavciach.
Siedma séria.
Markíza počíta so 7. sériou od 4. septembra 2022. V roku 2021 oficiálne potvrdila plány na uvedenie 7. série v jesennej sezóne 2022, do ktorej opäť využije osem osobností, čo sama televízia potvrdila v oficiálnych materiáloch a na webe. Moderátorom sa opäť stane Martin Nikodým. Do poroty opäť zasadnú Mário „Kuly” Kollár a Zuzana Šebová ku ktorým sa pridajú spevák Marián Čekovský a zápasník MMA Attila Végh.
Víťazkou sa stala Viki Ráková, ktorá darovala šek v hodnote 3000€ neziskovej organizácii občianske združenie duševné zdravie detí.

</doc>
<doc id="568183" url="https://sk.wikipedia.org/wiki?curid=568183" title="Novohradský seniorát">
Novohradský seniorát

Novohradský seniorát (v plnom znení Novohradský seniorát Evanjelickej cirkvi augsburského vyznania na Slovensku, v skratke NOS) je cirkevnou organizačnou jednotkou Evanjelickej cirkvi a. v. na Slovensku na treťom stupni, do ktorej je zahrnutých 31 cirkevných zborov nachádzajúcich sa v Banskobystrickom kraji v 4 okresoch a to Detva (okres) (Horný Tisovník), Lučenec (okres) (Ábelová, Budiná, Dobroč, Lovinobaňa, Ľuboreč, Lučenec, Mašková, Polichno, Tomášovce), Poltár (okres) (Cinobaňa, České Brezovo, Kalinovo, Málinec, Ozdín, Poltár, Pondelok – Hrnčiarska Ves, Turíčky, Uhorské) a Veľký Krtíš (okres) (Dolná Strehová, Dolné Strháre, Horná Strehová, Malá Čalomija, Malé Zlievce, Pôtor, Príbelce, Senné, Stredné Plachtince, Veľký Krtíš, Veľký Lom, Závada). Seniorát patrí do Západného dištriktu.
Seniorský úrad.
Seniorský úrad Novohradského seniorátu sídli v sídle cirkevného zboru seniora. 
Počet členov.
Zo štúdie pre nové usporiadanie mal NOS v Banskobystrickom kraji 13 990 členov.

</doc>
<doc id="568190" url="https://sk.wikipedia.org/wiki?curid=568190" title="Horský hotel Hrebienok">
Horský hotel Hrebienok

Horský hotel Hrebienok (, , ) bol hotel na Hrebienku vo Vysokých Tatrách, ktorý po mnohých zmenách a prestavbách je dnes horský hotel v správe spoločnosti "Tatry mountain resorts, a.s."
História.
Skôr ako vyrástli na Hrebienku prvé stavby stála na tzv. "Kancli" Ruženina chata a trochu neskôr Studenopotocké kúpele. Aj tie, ako mnohé iné stavby z 19. storočia vo Vysokých Tatrách, časom zanikli. Terasovitá planina pod hrebeňom Slavkovského štítu sa Hrebienkom nazývala oveľa skôr, ako vznikli na nej prvé stavby. Prvým objektom tu bol "Szilágyiho pavilón", ktorý postavil Uhorský karpatský spolok na počesť uhorského ministra spravodlivosti "Dezidera Szilágyiho", ktorý zomrel v roku 1901. Bol to liberálny politik, ktorý rád propagoval Vysoké Tatry. Pavilón bol aj rozhľadňou na vtedy ešte nezalesnenej vyvýšenine. Projektoval ho Gedeon Majunke. Do užívania ho dali 7. augusta 1904. Časom sa stal panteónom zaslúžilých nadšencov Vysokých Tatier. Umiestnili na ňom viaceré pamätné tabule, napríklad Františkovi Dénesovi, Mikulášovi Sontágovi, Michalovi Guhrovi a iným. Pavilón stojí dodnes.
V decembri 1908 bola odovzdaná do prevádzky nová pozemná lanovka zo Starého Smokovca na Hrebienok. Prvou budovou, ktorá tu stála, bola horná stanica lanovky. O štyri roky neskôr postavili na pozemkoch obce Nová Lesná secesnú budovu kaviarne a reštaurácie tzv. "Kiosk". Majiteľkou bola budapeštianska účastinná spoločnosť "Phoebus", ktorá dala postaviť pozemnú lanovku. Novú kaviareň si prenajala vdova Žigmunda Sámsonyho. V roku 1920 sa novým nájomcom Kiosku stal novosmokovský hostinský "Žigmund Eichner". Gróf "J. Tisza" v roku 1913 postavil neďaleko Kiosku súkromnú vilu. Nevyužíval ju. Býval v nej nájomca Kiosku. V roku 1924 blízko nej postavili drevenú turistickú ubytovňu s 36 lôžkami. Bola to pôvodne stanica elektrickej železnice v Starom Smokovci, ktorú rozobrali a preniesli na Hrebienok.
Na severnej strane za Kioskom stál drevený bazár, v ktorom okrem občerstvenia si turisti kupovali mapy, horskú literatúru a pohľadnice. Postavil ho v roku 1909 Viliam Matejka, reštauratér z Popradu. Bol to len jednoduchý drevený stánok. Viliam Matejka v roku 1922 na jeho mieste postavil nový bazár. Pôvodne to bol bývalý prístrešok tatranskej električky, ktorý stál na zastávke Stará Lesná. Do roku 1924 v ňom fotografoval turistov "Ernest Heller" a po ňom desať ďalších rokov "Věkoslav Schubert".
V roku 1922 odkúpila pozemnú lanovku a objekty na Hrebienku pražská "Légiobanka". Kiosk a turistickú ubytovňu, ktorá stála vedľa neho, prenajala bývalému redaktorovi Slovenského východu "Hugovi Fillovi". Kapacita turistickej ubytovne nestačila uspokojiť nápor turistov. V roku 1926 boli budovy asanované. Légiobanka konala rýchlo. V roku 1928 už na mieste starej ubytovne stál nový "Sport hotel", ktorý bol svojho času najvyššie položeným hotelom v Tatrách. Mal 72 moderných izieb a turistickú nocľaháreň pre 120 osôb. Návštevníci s autami mali k dispozícii garáž. Hotel bol pristavaný k dávnejšie postavenému Kiosku a k staničnej budove lanovky. Tvoril s nimi jednoliaty celok.
Banka prenajala hotel skúsenému hotelierovi "Františkovi Pavelovi" (18911942), ktorý pochádzal z Ružomberka. Už v roku 1927 bol nájomcom Kiosku. Pavela bol aktívny. Zaslúžil sa o rozvoj lyžovania, vytýčil lyžiarsku lúku a v roku 1941 slalomovú trať spod "Slavkovskej vyhliadky". Na Hrebienku sa od roku 1929 až do začiatku vojny konali lyžiarske preteky o Pavelov pohár. V roku 1956 postavili na slalomovej lúke 750 metrov dlhý vlek na "Slavkovskú vyhliadku", v roku 1968 rozhodcovské veže. Sankárska dráha z Hrebienka do Starého Smokovca bola osvetlená v roku 1959.
Hotel po roku 1945 chvíľu bol v majetku železničiarov a v roku 1949 sa stal odborárskou zotavovňou. V roku 1999 po dlhej jedenásťročnej výstavbe na jeho mieste odovzdali do užívania nový horský hotel pre verejnosť, ktorý teraz nesie názov "Hostel SOREA HREBIENOK"
Hotel od roku 2014 fungoval ako ubytovňa v letných mesiacoch. Od roku 2018 je z technických príčin uzavretý.

</doc>
<doc id="568191" url="https://sk.wikipedia.org/wiki?curid=568191" title="Monroe Curtis Beardsley">
Monroe Curtis Beardsley



</doc>
<doc id="568193" url="https://sk.wikipedia.org/wiki?curid=568193" title="Jarret (Hautes-Pyrénées)">
Jarret (Hautes-Pyrénées)



</doc>
<doc id="568204" url="https://sk.wikipedia.org/wiki?curid=568204" title="Prielom Dunajca">
Prielom Dunajca

Prielom Dunajca je tiesňava v Pieninách na slovensko-poľskej hranici. 
Charakteristika.
Pôsobivý kaňon sa zarezáva do vápencového masívu vytvára rieka Dunajec, má dĺžku približne 9 km a výšku skalných stien 200 až 300 metrov. Rieka tu vytvorila 7 veľkých meandrov, ktoré esteticky dotvárajú a toto krajinársky a prírodovedne najhodnotnejšie územie Pieninského národného parku. 
Turizmus.
V chránenom území národného parku je vybudovaný turistický náučný chodník, vhodný aj pre osoby so zníženou mobilitou. Spája Červený Kláštor a Lesnicu a má 10 zastávok popisujúcich prírodné zaujímavosti územia.

</doc>
<doc id="568207" url="https://sk.wikipedia.org/wiki?curid=568207" title="Pavol Polanský">
Pavol Polanský

Pavol Polanský alebo Paul Polansky rodený ako Pavol Feldman (* 14. jún 1925, Moravská Ostrava – † 17. marec 2010, Viedeň, Rakúsko) bol slovenský bubeník, dirigent, zakladateľ viacerých orchestrov, nositeľ Krištáľového krídla za celoživotné dielo. Patril medzi zakladajúce osobnosti tanečnej hudby a džezu na Slovensku. 
Život.
V rokoch 19451952 študoval na konzervatóriu v Bratislave odbor trúbka. Počas štúdia na konzervatóriu založil v roku 1947 Tanečný orchester bratislavských vysokoškolákov, v ktorom pôsobil do roku 1949. Medzi rokmi 1950 až 1957 pôsobil ako redaktor Česko-slovenského rozhlasu, kde v roku 1953 založil a stal sa dirigentom rozhlasového sláčikového orchestra.
Patril medzi priekopníkov džezu na Slovensku, ktorý presadzoval aj v rozhlasovom vysielaní. Od konca 50. rokov ho aktívne hrával v rôznych formáciách, napr. s Ladislavom Gerhardtom, či v skupine Braňa Hronca, alebo v Tatra revue s pianistom Jurajom Berczellerom.
V roku 1968 po vpáde vojsk Varšavskej zmluvy do Česko-Slovenska emigroval do Rakúska. Vo Viedni po roku 1968 pôsobil ako hudobný redaktor a dramaturg rakúskej rozhlasovej stanice Ö3, kde 21 rokov moderoval reláciu „Musik zum Träumen“ (Hudba na snívanie). Po novembri 1989 začal na slovenskom Rádiu Twist s moderovaním obdoby rakúskej relácie s názvom „Pekná hudba“. 

</doc>
<doc id="568208" url="https://sk.wikipedia.org/wiki?curid=568208" title="Pavol Feldman">
Pavol Feldman



</doc>
<doc id="568209" url="https://sk.wikipedia.org/wiki?curid=568209" title="Paul Polansky">
Paul Polansky



</doc>
<doc id="568215" url="https://sk.wikipedia.org/wiki?curid=568215" title="Sofijska kotlovina">
Sofijska kotlovina

Sofijska kotlovina (, doslova "Sofijská kotlina"), známa aj ako Sofijsko pole (, doslova "Sofijské pole") je geomorfologická jednotka v Oblasti Sofia a v Sofijskej oblasti v juhozápadnom Bulharsku.
Charakteristika.
Vymedzenie a rozmery.
Jedná sa o rozľahlú kotlinu v západnej časti Bulharska na území ktorej sa rozprestiera hlavné mesto Sofia. Zo severu je ohraničená pohorím Sofijska planina () (časť Západnej Starej planiny), zo západu, juhozápadu a juhu pohoria Viskjar (), Ľulin () a Vitoša () a z juhovýchodu pohoriami Lozenska planina () a Plana ()
Dĺžka kotliny je v severozápadno-juhovýchodnom smere približne a a šírka sa pohybuje od do . Zaberá územie s rozlohou približne . Priemerná nadmorská výška na území kotliny je , pričom toto platí pre rozsiahlu strednú rovinatú časť (práve táto časť kotliny je tzv. Sofijsko pole, aj keď tento názov sa používa aj ako synonymum slova Sofijska kotlovina). Okrajové časti majú pahorkatinový charakter a nadmorská výška sa v nich pohybuje okolo . Veľkú časť zaberá bulharská metropola Sofia a jej predmestia, ktoré sčasti zasahujú až do blízkych pohorí. Z juhu na sever preteká kotlinou najdlhšia bulharská rieka Iskar.
Geológia, klíma, vodstvo a prírodné bohatstvo.
Kotlina tvorila v období pliocénu dno sladkovodného jazera. Základovú časť kotliny tak tvoria zeminy a piesky z tohto obdobia. Jazero bolo zavodňované riekou Iskăr a v oblasti kotliny tak ostalo z minulosti aj množstvo riečnych nánosov, ktoré ďalej utvárali povrch. Najviditeľnejšie sú na okrajoch, pri úpätiach pohorí s ktorými kotlina susedí a ktoré dávajú okrajom kotliny pahorkatinový charakter. Na mnohých miestach sa vyskytujú aj blatá. Povrch je charakteristický vysokým stupňom erózie. Severná okrajová časť na ktorú nadväzuje Stará planina je tvorená vrstvami bridlíc z obdobia paleozoika a pieskоvcami, vápencami a zlepencami z obdobia jury a triasu. Naproti tomu južná okrajová časť je tvorená na západ od rieky Iskăr predovšetkým pyroklastikmi z obdobia vrchnej kriedy a na východ od rieky Iskăr pieskovcami a zlepencami z obdobia triasu.
Podnebie je mierne kontinentálne. V zimnom období sú tu charakteristické teplotné inverzie, pre obdobie jari sú typické prejavy tzv. fönu. Priemerná ročná teplota je 910°C, v januári je dlhodobý priemer okolo -2°C a v júli okolo 20°C. Ročný úhrn zrážok predstavuje približne 550560 mm.
Sofijska kotlovina je odvodňovaná riekou Iskăr a jej mnohými prítokmi, z ktorých najvýznamnejšie sú rieky "Blato" () a "Lesnovska reka" (). Pôdy v doline sú od černozeme v rovinatých nížinných oblastiach, po málo úrodné gaštanové pôdy v periférnych vyšších polohách. Kotlinu charakterizujú veľké zásoby podzemných vôd a množstvo minerálnych a krasových prameňov. Najvýznamnejšie vyvieračky minerálnych prameňov sa nachádzajú v mestách Bankja a Sofia, ako aj v dedinách Pančarevo, Železnica, Bistrica, Rudarci ale aj v iných. Na území kotliny sa nachádzajú náleziská lignitu pri Sofii a pri Slivnici a nálezisko mangánových rúd pri dedine Požarevo.
Obývané miesta a hospodárstvo.
Oblasť je veľmi husto obývaná. V kotline sa nachádza teritórium hlavného mesta Sofie, ako aj mnohých ďalších miest a dedín. Počet obyvateľov kotliny sa aj neustále zvyšuje a to v podstate vo všetkých obývaných sídlach. Kotlina je významným dopravným uzlom Bulharska. Územie kotliny je odlesnené. Pôda je úrodná, pričom ju z veľkej časti tvorí černozem. Okrem zastavanej plochy je územie kotliny tvorené predovšetkým lúkami a obhospodarovanou pôdou. Pestujú sa predovšetkým obilniny, krmoviny a zelenina. Rozšírený je aj chov hospodárskych zvierat.

</doc>
<doc id="568219" url="https://sk.wikipedia.org/wiki?curid=568219" title="Zoznam najvyšších kostolov na Slovensku">
Zoznam najvyšších kostolov na Slovensku

Toto je zoznam najvyšších kostolných veží na Slovensku s vežou vyššou ako . 

</doc>
<doc id="568220" url="https://sk.wikipedia.org/wiki?curid=568220" title="Ann Coulterová">
Ann Coulterová

Ann Hart Coulterová (* 8. december 1961, New York City, USA) je americká konzervatívna spisovateľka, komentátorka a právnička. Rada vyvoláva svojimi názormi kontroverziu a vystupuje proti demokratickej strane, ľavici a liberalizmu.
Coulterová sa stala známou v 90. rokoch ako otvorená kritička Clintonovej vlády. Jej prvá kniha sa týkala impeachmentu Billa Clintona. Celkovo vydala jedenásť kníh. Do roku 2009 sa z nich predali celkovo 3 milióny výtlačkov. 
Názory a politická činnosť.
Coulterová podporovala Georga W. Busha v úrade prezidenta. V roku 2008 a 2012 podporovala kampaň Mitta Romneyho. V roku 2016 podporila kandidatúra Donalda Trumpa. 
Verí, že rozhodnutie v spore Roe v. Wade by malo byť zmenené a rozhodovanie o potratoch by malo byť ponechané na jednotlivé štáty Únie. Je pro-life, ale súhlasí s výnimkou v prípade znásilnenia. Ostro vystupuje proti nelegálnej imigrácii do Spojených štátov a udeleniu amnestii nelegálnym imigrantom na území USA. Pôvodne podporovala inváziu do Afganistanu, ale v roku 2009 vyjadrila obavy z nového Vietnamu a vystúpila proti vyslaniu ďalších amerických jednotiek. Vystupuje proti manželstvu homosexuálov a je za definovanie manželstva ako zväzku jedného muža a jednej ženy. 

</doc>
<doc id="568221" url="https://sk.wikipedia.org/wiki?curid=568221" title="Ann Hart Coulterová">
Ann Hart Coulterová



</doc>
<doc id="568222" url="https://sk.wikipedia.org/wiki?curid=568222" title="Ann Coulter">
Ann Coulter



</doc>
<doc id="568223" url="https://sk.wikipedia.org/wiki?curid=568223" title="Ted Cruz">
Ted Cruz

Rafael Edward „Ted“ Cruz (* 22. december, 1970, Calgary, Alberta, Kanada) je americký právnik a politik, republikánsky mladší senátor, reprezentant Texasu. V minulosti kandidoval na post nominanta republikánskej strany v prezidentských voľbách 2016 v USA, ale v primárkach bol porazený Donaldom Trumpom.
Životopis.
V roku 1992 vyštudoval Princeton University, v roku 1995 absolvoval Harvard Law School. V roku 2012 zvíťazil vo voľbách do Senátu za Texas a stal sa tak prvým Hispáncom reprezentujúcim Texas. Zároveň je jedným z troch senátorov kubánskeho pôvodu. Do funkcie v Senáte nastúpil 3. januára 2013. 
V marci 2015 začal kampaň o nomináciu za republikánsku stranu na post prezidenta USA. Podporu má najmä u konzervatívcov, evanjelikálov a libertariánov. Jeho víťazstvo v iowských primárkach bolo zároveň prvým víťazstvom hispánskeho kandidáta v štátnych prezidentských primárkach. Okrem Iowy zvíťazil v ďalších 7 štátoch. Predpokladalo sa, že jeho baštou bude americký Juh, oblasť s najvyššou koncentráciou konzervatívnych voličov. Predpovede sa napokon ale nepotvrdili, keďže v štátoch Juhu zvíťazil najmä Donald Trump. Ted Cruz má zatiaľ 422 delegátov, kým najúspešnejší kandidát (Donald Trump) ich má 693. Posledný súťažiaci protikandidát – John Kasich – má 144 delegátov. 
Na zisk nominácie potrebujú republikánski uchádzači získať 1 237 delegátov (väčšinu z celkových 2 472 prideľovaných nielen v štátoch USA ale aj v závislých územiach ako Portoriko, Guam, Americké Panenské ostrovy, atď.). Cruzova šanca na dosiahnutie 1 237 delegátov je viac-menej hypotetická. Pokiaľ ani jeden z kandidátov nedosiahne tento počet delegátov, všetkých 2 472 volí jednoduchou väčšinou konečného kandidáta strany, pričom v jednotlivých kolách musí stále menej a menej delegátov voliť podľa toho ktorému kandidátovi pôvodne „patrili“ (v prvom kole je viazaných delegátov približne 95 %, v druhom 43 % a v treťom 19 %). 
Politické názory.
Ted Cruz sa ideologicky radí k silne pravicovému krídlu republikánskej strany. Netají sa kritikou federálnej vlády vo Washingtone (dlhodobo napr. podporuje zrušenie federálneho daňového úradu - IRS), sústavne odmieta negatívny vplyv človeka na globálne otepľovanie, ostro vystupuje proti potratom (jedinú výnimku pre neho predstavujú matky ohrozené na živote). 
Zásadne nesúhlasí s uzákonením sobášov homosexuálnych párov, zároveň je presvedčený, podobne ako vo veci legalizácie marihuany, že podobné záležitosti by mali byť v právomoci jednotlivých štátov Únie a nie federálnej vlády. Je za zachovanie trestu smrti. 
Cruz sa vymedzuje proti niektorým medzinárodným zmluvám a ako potencionálny prezident by presadzoval unilateralistické riešenia svetových kríz a konfrontačnú politiku podobnú politickému konceptu Georga Busha (tzv. Bushova doktrína), ktorá zahŕňala rozšírenie globálnych záujmov Spojených štátov v ich úlohe superveľmoci (svoje stanovisko sám označuje ako „niekde medzi izolacionizmom Randa Paula a aktívnym intervencionizmom Johna McCaina“). Dlhšiu dobu kritizuje zbližovanie Spojených štátov s Kubou.
V priebehu kampane zostril svoje stanovisko vo veci ilegálnej imigrácie. Podobne ako Donald Trump podporuje postavenie múru na hranici s Mexikom a deportáciu všetkých 12 miliónov nelegálnych migrantov na území USA. 
Rodinný život.
V roku 2001 sa oženil s Heidi Nelsonovou (1972), úspešnou investičnou manažerkou z Kalifornie, s ktorou sa zoznámil pri práci na prezidentskej kampani Georgea Busha v roku 2000. Majú spolu dve deti, Caroline (* 2008) a Catherine (* 2011).

</doc>
<doc id="568224" url="https://sk.wikipedia.org/wiki?curid=568224" title="Rafael Edward Cruz">
Rafael Edward Cruz



</doc>
<doc id="568229" url="https://sk.wikipedia.org/wiki?curid=568229" title="Sofijskogo pole">
Sofijskogo pole



</doc>
<doc id="568230" url="https://sk.wikipedia.org/wiki?curid=568230" title="Ann Hart Coulter">
Ann Hart Coulter



</doc>
<doc id="568231" url="https://sk.wikipedia.org/wiki?curid=568231" title="Zelené pleso pod Kriváňom">
Zelené pleso pod Kriváňom



</doc>
<doc id="568232" url="https://sk.wikipedia.org/wiki?curid=568232" title="Zelené krivánske pleso">
Zelené krivánske pleso



</doc>
<doc id="568235" url="https://sk.wikipedia.org/wiki?curid=568235" title="Kežmarská chata">
Kežmarská chata

Kežmarská chata () stála na brehu Veľkého Bieleho plesa v Doline Bielych plies vo Vysokých Tatrách. Zanikla v roku 1974.
História.
Výrobňa kosodrevinového oleja.
Dolina Bielych plies bola v dávnych časoch navštevovaná bylinkármi, poľovníkmi i pytliakmi. Úbočia okolitých štítov i samotná dolina bola hojne porastená kosodrevinou. Podnikavci v nej ťažili kosodrevinu. Pod juhovýchodným brehom Veľkého Bieleho plesa zriadil "Karol Molnár" z Koložváru, vysoký úradník štátnych železníc vo výslužbe, výrobňu na destiláciu éterických olejov z kosodreviny. Strojné zariadenia dodala děčínska firma Schomburg a Stegmann. Továrnička stála na brehu Bieleho potoka vo výške asi . Do prevádzky ju uviedli 26. júla 1897. Mesto Kežmarok, ktoré vlastnilo tieto pozemky dalo súhlas, aj napriek tomu, že hrozila devastácia prírody v doline. Inšpektorát štátnych lesov prevádzku okamžite zastavil, ale ilegálna výrobňa zákaz nerešpektovala a existovala do roku 1904.
Predchodkyňa - Votrubova chata.
Po skončení prvej svetovej vojny vojaci novovytvorenej československej armády začali obsadzovať strategické miesta v novej Československej republike. Do Popradu prišla 6. januára 1919 2. horská brigáda. Jej príslušníkom bol nadporučík - veliteľ 3. roty 7. horského práporu, od roku 1920 štábny kapitán Václav Dusil, neskôr major a podplukovník. Okrem iného bol poverený zúčastňovať sa na práci Československo-poľskej delimitačnej komisie, ktorá mala za úlohu s konečnou platnosťou vyriešiť spory o novú hranicu s Poľskom a vytýčiť severnú hranicu v oblasti Západných, Vysokých a Belianskych Tatier, ktorá mala viesť po hrebeni Tatier.
Územné nároky Poliakov sa aj navonok prejavovali koncentráciou ich vojska v chatách poľských Tatier. Javorová a Bielovodská dolina boli v oblasti poľského záujmu. A to Václavovi Dusilovi vnuklo myšlienku zabezpečiť hranice s Poľskom prítomnosťou vojakov v tatranských dolinách. Navrhol, aby vojsko postavilo v Doline Bielych plies pod Predným Kopským sedlom asi 100 metrov od Veľkého Bieleho plesa chatku s dvomi miestnosťami. Bola dokončená v auguste 1922. Pomenovali ju Votrubova chata na počesť vtedajšieho veliteľa 2. horskej brigády v Spišskej Novej Vsi a predsedu Podtatranskej župy Klubu československých turistov generála "Jána Votrubu". Na výstavbu prispelo aj ústredie klubu v Prahe. Keď boli československo - poľské hranice právoplatne ustálené, chata bola v roku 1924 odovzdaná do správy kežmarského odboru Klubu československých turistov. Slávnostne bola otvorená 1. júla 1924. Chata poskytovala svoje služby do roku 1942, keď neďaleko plesa bola otvorená nová Kežmarská chata.
Kežmarská chata.
Kežmarský odbor Klubu slovenských turistov a lyžiarov na čele s jeho predsedom a okresným náčelníkom "Dr. Alexandrom Luščekom" už v roku 1937 uvažoval postaviť pri plese novú chatu. V roku 1940 sa začala je výstavba. Za účastí kežmarského rodáka a turistického nadšenca Alfreda Grosza bola posvätená a odovzdaná do užívania 11. októbra 1942. Bola to pekná poschodová budova so všetkými modernými službami. Turistom poskytovala 120 lôžok, reštauračné miestnosti, mala kuchyňu, sklad potravín a lyží, voskovňu. Bol v nej byt pre chatára. Chata mala ústredné kúrenie. V okolí boli ideálne lyžiarske terény. Prvým chatárom bol "Alojz Krupitzer", ktorý sem prišiel zo zbúranej Votrubovej chaty. V roku 1945 sa stal správcom v Kežmarských Žľaboch. Po ňom nastúpil "Ondrej Nemec" spolu s "Jánom Gnebusom". V roku 1946 nakrátko prevzal chatu "Flesner" z Kežmarku a v tom istom roku "Ján Kovalčík", ktorý chatu viedol do roku 1951. Od 1. októbra 1951 sa chata stala výcvikovým strediskom JTO Sokol. Pre voľný cestovný ruch bola uzatvorená. Vedúcim sa stal Arno Puškáš, ktorý tu pôsobil šesť rokov. Pomáhal i viedol školenia horolezcov, lyžiarov, turistov a pracovníkov horskej služby. Od 1. októbra 1957 viedol chatu "Štefan Kovalčík", ktorý dovtedy chatárčil na Chate pri Zelenom plese. Pomáhal mu "Viliam Špirko", bývalý chatár na Sliezskom dome. "Štefan Kovalčík" bol úspešným lyžiarom-bežcom. V roku 1966 niekoľko mesiacov spravoval chatu "Štefan Šepela". Koncom roku 1969 prevzal chatu "Rudolf Horevaj". Viedol ju až do jej konca. Vyhorela 7. októbra 1974.
Chatu prevažne zásobovali furmani z blízkych podtatranských obcí. K nim sa pridávali vysokohorskí nosiči, chatu často zásobovali aj samotní chatári, personál chaty, študenti a mnohí iní.
V roku 1984 Tatranská správa účelových zariadení SO ČSZTV v Novom Smokovci zadala vypracovanie nového projektu stavby Kežmarskej chaty. Výstavba sa neuskutočnila. Po roku 2008 sa o obnovu chaty začali usilovať turistickí nadšenci, ktorí založili "Občianske združenie Kežmarská chata" so sídlom v Ružomberku. V roku 2014 občianske združenie vyhlásilo súťaž o najlepší projekt. Prvú cenu získal projekt kolektívu Doc. Ing. arch. Karel Havliš, Ing. arch. Filip Havliš, Ing. arch. David Zámečník, Ing. arch. Ondřej Novosad. 

</doc>
<doc id="568240" url="https://sk.wikipedia.org/wiki?curid=568240" title="Prehľad úspechov slovenskej kanoistiky">
Prehľad úspechov slovenskej kanoistiky

Prehľad úspechov slovenskej kanoistiky sumarizuje prehľad medailí slovenských kanoistov na vrcholných svetových a európskych podujatiach v ére samostatnosti, ako aj v reprezentácii Česko-Slovenska.
História.
Rýchlostná kanoistika patrí k najúspešnejším odvetviam nášho športu. Slovenskí kanoisti získali na majstrovstvách sveta pre Česko-Slovensko jednu zlatú, dve strieborné a štyri bronzové medaily. Kompletnou zbierkou cenných kovov sa môže pochváliť komárňanský vodák Attila Szabó, prvý československý kajakársky majster sveta z roku 1989 a zároveň aj prvý medailista v ére samostanosti. Ďalšou osobnosťou v prvých rokoch samostanosti bol olympijský medailista Slavomír Kňazovický. Prvý titul majstrov sveta získali Michal Riszdorfer a Juraj Bača v dvojkajaku v roku 1998. Neskôr boli obaja členmi úspešného štvorkajaku, ktorý sa stal vlajkovou loďou slovenskej rýchlostnej kanoistiky. Zloženie štvorkajaku sa rokmi menilo, no v tejto disciplíne dosiahla slovenská rýchlostná kanoistika najväčšie úspechy.

</doc>
<doc id="568241" url="https://sk.wikipedia.org/wiki?curid=568241" title="Dunajsko-nitriansky seniorát">
Dunajsko-nitriansky seniorát

Dunajsko-nitriansky seniorát (v plnom znení Dunajsko-nitriansky seniorát Evanjelickej cirkvi augsburského vyznania na Slovensku, v skratke DNS) je cirkevnou organizačnou jednotkou Evanjelickej cirkvi a. v. na Slovensku na druhom stupni, do ktorej je zahrnutých 32 cirkevných zborov nachádzajúcich sa v Nitrianskom kraji v 6 okresoch a to Komárno (okres) (Kolárovo, Komárno, Nesvady, Pribeta, Svätý Peter, Zemianska Olča – Lipové), Levice (okres) (Bátovce, Bohunice, Čankov, Devičany, Drženice, Farná, Hontianska Vrbica, Jabloňovce, Jur nad Hronom, Kalná nad Hronom, Levice, Plavé Vozokany, Pohronský Ruskov, Pukanec, Tekovské Lužany, Želiezovce, Žemberovce), Nitra (okres) (Nitra, Nové Sady, Svätoplukovo), Nové Zámky (okres) (Gbelce, Nové Zámky, Rastislavice), Šaľa (okres) (Diakovce, Neded) a Zlaté Moravce (okres) (Zlaté Moravce). Seniorát patri do Západného dištriktu. Seniorát sídli v sídle cirkevného zboru seniora. Vznikol roku 1949.
Počet členov.
Zo štúdie pre nové usporiadanie mal DNS v Nitrianskom kraji 10 387 členov.

</doc>
<doc id="568256" url="https://sk.wikipedia.org/wiki?curid=568256" title="Vipassaná">
Vipassaná

Vipassaná (Páli) alebo vipasyana (Sanskrit) znamená v buddhistickej tradícii vhľad do skutočnej podstaty reality, menovite do troch charakteristík existencie: nestálosti, neuspokojivosti a iluzórnosti ega.
Meditácia vipassaná.
Vipassaná môže byť kultivovaná praktikami, ktoré zahŕňajú kontempláciu, introspekciu a pozorovanie telesných vnemov, analytickú meditáciu a kontempláciu smrti a rozkladu tela. Tieto praktiky sa môžu odlišovať v jednotlivých tradíciách či skupinách podľa ich zakladateľa ale ich hlavným cieľom je rozvinúť vhľad.
Vhľad do štyroch ušľachtilých právd.
V súlade s Théravádovou tradíciou, vedie budhistická prax k vhľadu do štyroch ušľachtilých právd, ktoré môžu byť realizované len praxou ušľachtilej osemčlennej cesty. Nibbana môže byť dosiahnutá len po postupnom rozlíšení všetkých "vipassanových vhľadov" pokiaľ je dôsledne nasledovaná osemčlenná ušľachtilá cesta. Toto je procesom rozvoja, v ktorom sú rozlišované rozličné Vipassanové vhľady a konečné prebudenie môže prísť náhle ako hovoria aj iné školy.
Hlavné rozdiely medzi meditáciou pokoja a meditáciou vhľadu.
Je dôležité, aby mal meditujúci jasné porozumenie o tom, čo je meditáciou pokoja (samatha) a vhľadu (vipassana). V Dasuttara suttanta (poslednej rozprave zo zbierky Digha Nikaya), Sariputta hovorí, že sú dva stavy, ktoré sú pravými dhammami, pravými javmi, ktoré majú byť rozvinuté. V Pálí sú to "dve dhamma bhavetabba", čo sa prekladá "dve dhammy, ktoré musia byť zušľachtené". To sú: pokoj a vhľad. Tento rozvoj je nazývaným zušľachťovanie, "bhavana," inak označovaný aj ako meditácia.
Pre začiatočníkov je prvou vecou, ktorú musia pochopiť všímavosť, uvedomenie (sati). Iba potom je možné rozlišovať medzi aspektom pokoja a vhľadu. Všímavosť, uvedomenie určuje, či je rozvíjané správne alebo nesprávne sústredenie. Pokiaľ je Vaše sústredenie správne, ste schopní detailne opísať povahu vašej meditačnej skúsenosti, keď sa Vás niekto spýta.
Slovo "Samatha" znamená samo o sebe pokoj a "vipassana" vhľad alebo vedomosť. Keď sa odvolávame na samatha alebo na vipassana máme na mysli to čo je spojené so "správnym sústredením" (členom osemdielnej ušľachtilej cesty). To znamená, že faktor jednobodovosti mysle musí vyvstať v súčinnosti so všímavosťou, uvedomením. Nie s obsesiou, hnevom, chtivosťou, ale s jasným uvedomením. Jednobodové jasné uvedomenie. V jednom momente je toto jednobodové uvedomenie, a to je tým čomu hovoríme "samatha", pokoj.
V prípade vhľadu je uvedomenie ešte ostrejším, úplnejším, je schopné zažívať skutočnosť a získať z nej porozumenie. Viete vtedy veľmi jasne, čo práve zažívate. Pokiaľ budete chcieť môžete podrobne vysvetliť povahu Vašej skúsenosti.
Samatha bhavana a Vipassana bhavana.
Samatha bhavana meditácia (zušľachťovanie) pokoja alebo meditácia vhľadu vipassana bhavana sa nevzťahujú k jednému časovému okamihu. Sú sériou skúseností počas istého časového obdobia. To taktiež znamená sériu výsledkov. Kvôli kontinuite vyvstávajú rozvinuté stavy mysle. To znamená, že keď rozvinie samatha bhavana vyvstanú hlboké stavy sústredenia. Nazývame ich pohrúženiami alebo v Pálí "Jhána." V rozvoji meditácie vhľadu - vipassana vyvstávajú hlboké stavy poznania a porozumenia. Tie voláme vhľady - "ňána".

</doc>
<doc id="568257" url="https://sk.wikipedia.org/wiki?curid=568257" title="Klub československých turistov">
Klub československých turistov

Klub československých turistov (skratka KČST) bol spoločenskou organizáciou, ktorá pôsobila v Česko-slovensku v rokoch 19181939 a 19471949. Po založení Česko-slovenska v roku 1918 a po rozšírení jeho pôsobnosti na Slovensko a do Podkarpatskej Rusi došlo k premenovaniu pôvodného "Klubu českých turistů" na "Klub česko-slovenských turistov". Klub zanikol v roku 1939 dôsledkom vojnových udalostí a odtrhnutia sa Slovenska.
História.
Do roku 1918 účinkoval na území Slovenska Uhorský karpatský spolok a iné turistické organizácie pôsobiace v bývalom Uhorsku. Po skončení prvej svetovej vojny vznikla priaznivá situácia, ktorá dovolila zakladať na nových princípoch turistické spolky.
Základy klubu.
Na území Rakúsko-Uhorska, v českých krajinách, v roku 1888 bol založený "Klub českých turistov". Po zániku mocnárstva a po ukončení prvej svetovej vojny klub svoju činnosť obnovil a 13. novembra 1918 sa premenoval na Klub česko-slovenských turistov (KČST). Jeho prvým predsedom bol "Jiří Guth – Jarkovský". V roku 1918 mal KČST vo svojich 53 odboroch takmer 5 000 členov. V máji roku 1920 valné zhromaždenie KČST do nových stanov zakotvilo župy, ktoré začali účinkovať aj na Slovensku.
Prvé organizácie klubu na Slovensku.
Prvý slovenský odbor KČST vznikol 22. augusta 1919 v Bratislave, ďalší 28. februára 1920 v Poprade. Dňa 28. marca 1920 sa valné zhromaždenie Tatranského spolku turistického v Liptovskom Mikuláši rozhodlo na návrh z Prahy pre zlúčenie s KČST. K nim sa pridali ďalšie slovenské skupiny v Nitre, Kremnici, Levoči, Štubnianskych Tepliciach, Dolnom Kubíne, Žiline a Košiciach a potom v roku 1921 ďalších deväť. Bolo založené "Družstvo Demänovských jaskýň", v ktorom mal KČST majetkový podiel.
Župné organizácie.
Od roku 1922 začali v Česku i na Slovensku vznikať turistické župy KČST. Na Slovensku bola župa "Malokarpatská, Považská, Fatranská, Stredoslovenská, Podtatranská a Východoslovenská". Klubovú činnosť začal propagovať Miloš Janoška, ktorý vydával časopis "Krásy Slovenska". Po ňom prevzal vedenie redakcie odbor KČST v Liptovskom Mikuláši. Stredoslovenská župa KČST navrhla v roku 1926 zaviesť osobitnú známku v hodnote 1 Kč na podporu stavebných investícií.
Vo februári 1928 sa predsedom Slovenskej komisie KČST, stal Gustáv Nedobrý. Komisia sa usilovala o decentralizáciu turistiky, pri zachovaní jednotnosti KČST. Bola to reakcia na výhradne české vedenie klubu za malej účasti slovenských činovníkov. V roku 1928 bola otvorená nová chata KČST na "Kráľovej studni". V roku 1928 "Štefánikova chata" pod Ďumbierom. V roku 1928 bolo na Slovensku 46 odborov KČST a 6 335 členov. Podtatranská župa sa rozdelila na Tatranskú a Slovenský kras. Na valnom zhromaždení KČST v Tatranskej Lomnici 19. mája 1929 po "V. Paulínym", prevzal funkciu prvého podpredsedu miesto minister "Dr. Juraj Slávik". V roku 1929 klub rozhodol o výstavbe chaty KČST pod Rysmi. Bola odovzdaná do užívania v roku 1933.
Miestne odbory KČST aktívne spolupracovali so štátnymi orgánmi. Za ich pomoci vzniklo na Slovensku 17 nových nocľahární pre mládež, ktoré v roku 1928 poskytli bezmála 6 000 prenocovaní. V roku 1928 členovia vyznačili na Slovensku turistických trás.
Medzinárodná spolupráca.
Aktívne si KČST viedol v medzinárodnej spolupráci. Od roku 1926 bol členom "Asociácie slovanských turistov", ktorá združovala organizácie turistov v ČSR, v Poľsku, Bulharsku a Juhoslávii. Valné zhromaždenie KČST v máji 1930 rozhodlo o zriadení lyžiarskej komisie a horolezeckej sekcie pri ústredí.
Periodiká.
Klub na Slovensku vydával turistické periodiká. Okrem celoštátneho časopisu, vychádzali "Krásy Slovenska". Od roku 1932 vydával odbor KČST v Novom Smokovci dvojtýždenník "Vysoké Tatry". Odbor KČST v Bratislave vydával od roku 1921 "Vychádzkový zvestník".
V roku 1938 bolo na Slovensku v 8 turistických župách 70 odborov KČST, združujúcich 10 095 členov, čo predstavovalo takmer pätinu všetkých odborov a asi desatinu všetkých členov KČST.
Zánik klubu.
Po zániku Československa sa v januári roku 1939 slovenskí turisti odtrhli a založili si svoj Klub slovenských turistov a lyžiarov (KSTL), ktorý existoval do roku 1949. KČST formálne prestal existovať. Po roku 1945 bola obnovená činnosť Klubu českých turistů. V r. 1947 bola obnovená činnosť KČST ako strešná organizácia združujúca KČT a KSTL. Skôr ako došlo k oživeniu celoštátnej organizácie KČST bola v novej povojnovej republike uplatnená koncepcia jednotnej telovýchovy. Dovtedajšie športové a turistické organizácie boli postupne začlenené v r. 1948 do JTO "Sokol" a neskôr do "Československého zväzu telesnej výchovy". Po roku 1989 obnovil svoju činnosť "Klub českých turistů" a na Slovensku "Klub slovenských turistov".

</doc>
<doc id="568267" url="https://sk.wikipedia.org/wiki?curid=568267" title="Boeing Model 1">
Boeing Model 1

Boeing Model 1 (tiež B &amp; W Seaplane) je jednomotorový americký dvoj-plošný hydroplán. Je to úplne prvé lietadlo, ktoré vytvoril Boeing. Pracovali na ňom konštruktéri William Edward Boeing a George Conrad Westervelt.
Dizajn.
Prvý B &amp; W bol dokončený v júni 1916 v meste Seattle. Lietadlo bolo vyrobené z dreva s drôtovým vystužením a bolo pokryté látkou. Bolo podobné lietadlu, ktoré Boeing už vlastnil od Glenn L. Martin Company, ale Boeing B &amp; W mal lepší tvar a výkonnejší motor. Prvé vyrobené lietadlo dostalo názov "Bluebill" a druhé "Mallard".
Pôsobenie.
Najprv boli obidva Boeingy B &amp; W ponúknuté pre United States Navy, ale keď ich nekúpili, boli predané do New Zealand Flying School. Tento predaj sa stal zároveň prvým medzinárodným predajom spoločnosti Boeing. 25. júna 1919 B &amp; W prekonalo výškový rekord na Novom Zélande s výškou 6 500 stôp (1981 m). Neskôr bolo lietadlo určené na prepravu pošty.

</doc>
<doc id="568273" url="https://sk.wikipedia.org/wiki?curid=568273" title="Sofijská kotlina">
Sofijská kotlina



</doc>
<doc id="568276" url="https://sk.wikipedia.org/wiki?curid=568276" title="Stolmabrua">
Stolmabrua

Stolmabrua je cestný trámový most v obci Austevoll v nórskom kraji Hordaland spájajúci dedinu Stolmen na rovnomennom ostrove s ostrovom Selbjørn. Most premosťuje úžinu Stolmasundet a je súčasťou cesty "Fylkesvei 151". Postavený bol v 90. rokoch a po dokončení v novembri 1998 sa hlavné pole s dĺžkou rozpätia stalo najdlhším svojho druhu na svete, čím o prekonalo hlavné pole brazílskeho mosta Ponte Rio-Niterói. Celková dĺžka mosta je , bočné polia majú dĺžku rozpätia a . Šírka mosta je . 
Pri výstavbe bolo použitých betónu a ocele.

</doc>
<doc id="568277" url="https://sk.wikipedia.org/wiki?curid=568277" title="Kaštanka">
Kaštanka

Kaštanka je prírodná pamiatka ev. č. 1631 v meste Nasavrky v okrese Chrudim. Oblasť spravuje Agentúra ochrany prírody a krajiny ČR, správa CHKO Železné hory. Vzhľadom k tomu, že sa prírodná pamiatka nachádza niekoľko metrov od nasavrckého námestia, má ráz mestského parku s výnimočnou výsadbou gaštana jedlého ("Castanea sativa"). Prvých šesť stromov tu bolo vysadených v roku 1776 a dnes je v sade 97 stromov, pri ktorých je cieľom ochrany ich zachovanie a obnova.
Lokalita.
Sad o rozlohe 1,08 ha sa nachádza na severne orientovanom mierne svažitom teréne v nadmorskej výške Geologické podložie tvoria horniny železnohorského plutónu, najmä granodiorit až tonalit paleozoického obdobia. Pôdu tu predstavuje stredne hlboká až hlboká kambizem modálna s humusovou hrúbkou v priemere 20 cm. Čo sa klímy týka, tak prírodná pamiatka spadá do mierne teplej oblasti. Celá oblasť prírodnej pamiatky je dokola obklopená miestnou komunikáciou a mestskou zástavbou.
História.
V roku 1776 si zo svojej cesty po Taliansku knieža Auersperg doviezol šesť sadeníc gaštana jedlého ("Castanea sativa"), ktoré nechal vysadiť za nasavrckým zámočkom. Týmto spôsobom tu bolo postupne vysadených okolo stovky stromov, z ktorých sa dodnes zachovalo pôvodných dvadsať kusov. Najstarší a najväčší strom je nazývaný „Knižák“, či „Kněžák“. So svojim obvodom kmeňa 534 cm je radený k najväčším jedlým gaštanovníkom v Česku.
V roku 1986 bolo územie navrhnuté na ochranu. Roku 1987 boli stromy spočítané, očíslované a zmerané. Celkový počet bol 141 kusov. Vyhlásenie Kaštanky ako prírodného chráneného výtvoru sa uskutočnilo 1. decembra 1990 na okresnom národnom výbore v Chrudimi. V roku 1997 bol prepočítaný stav stromov (125 ks) a zistený ich zdravotný stav. Preukázalo sa, že ich koruny boli zmenšené a redšie olistené miestami suchými listami na odumierajúcich vetvách. Ďalej sa ukázali nekrózy kôry a červenofialové zafarbenie bledého dreva. Po odkrytí pôdy z koreňov sa ukázalo typicky atramentovo čierne zfarbenie pôdy. Podľa týchto príznakov sa jedná o napadnutie hubou "Phytophthora sp.", ktorá spôsobuje tzv. atramentovú chorobu gaštana jedlého. atramentovú chorobu spôsobujú huby "Phytophthora cambivora (Petri) Buism." a "Phytophthora cinnamomi Rauds".
Prírodné pomery.
Flóra.
Druhová bohatosť podrastu nie je príliš veľká pre pravidelné kosenie. Bohužiaľ tu prevláda dominanta machového poschodia, ale i tak sa tu nachádzajú rastliny zastupujúce bežný lúčny porast ako stoklas mäkký "(Bromus hordeaceus)", reznačka laločnatá "(Dactylis glomerata)", mrkva obyčajná "(Daucus carota)", kostrava červená "(Festuca rubra)", boľševník borščový "(Heracleum sphondylium)", margaréta biela "(Leucanthemum vulgare)", lomikameň zrnitý "(Saxifraga granulata)", ďatelina pochybná "(Trifolium dubium)" a ďatelina lúčna "(Trifolium pratense)". Ďalej sú tu obyčajne sa vyskytujúce druhy pastvín napr. alchemilka "(Alchemilla spp.)", sedmokráska obyčajná "(Bellis perennis)", rasca lúčna "(Carum carvi)", hrebienka obyčajná "(Cynosurus cristatus)", púpavec jesenný "(Leontodon autumnalis)", skorocel väčší "(Plantago major)", nátržník husí "(Potentilla anserina)", čiernohlávok obyčajný "(Prunella vulgaris)" a rôzne druhy púpav "(Taraxacum sp.)". Na okraji parku sa môžeme stretnúť i s roztratene stojacimi náletovými stromami a krami ako sú breza previsnutá "(Betula pendula)", topoľ osikový "(Populus tremula)" a iné.
Fauna.
Zo vzácnych a chránených druhov tu môžeme spozorovať jaštericu krátkohlavú "(Lacerta agilis)", slepúcha lámavého "(Anguis fragilis)", čmeľiaka poľného "(Bombus agrorum)", ojedinele výskytujúcu sa orešnicu perlavú "(Nucifraga caryocatactes)" a sovu obyčajnú "(Strix aluco)". Ďalej sa tu vyskytuje celý rad bežne sa vyskytujúceho vtáctva, cicavcov a bezstavovcov ako sú sýkorka veľká "(Parus major)", sýkorka belasá "(Parus caeruleus)", brhlík obyčajný "(Sitta europaea)", straka obyčajná "(Pica pica)", ďateľ veľký "(Dendrocopos major)", drozd čierny "(Turdus merula)", penica čiernohlavá "(Sylvia atricapilla)", pinka obyčajná "(Fringilla coelebs)", z motýľov mlynárik kapustový "(Pieris brassicae)", babôčka pávooká "(Nymphalis io)", očkáň múrový "(Lasiommata megera)", z cicavcov krt podzemný "(Talpa europaea)", bielozúbka krpatá "(Crocidura suaveolens)", jež "(Erinaceus sp.)", cifruša bezkrídla "(Pyrrhocoris apterus)", múčiar obyčajný "(Tenebrio molitor)", lienka sedembodková "(Coccinella septempunctata)" a iné.
Plán ochrany.
Kvôli hubovému ochoreniu stromov je každoročne aplikovaná na stromy kyselina boritá a chemický prípravok Supresivit, ktoré majú na porast zrejmý liečivý účinok. V súčasnej dobe Kaštanka obsahuje 97 stromov gaštana jedlého ("Castanea sativa") rôznych vekových štruktúr. Nachádzajú sa tu stromy staré iba niekoľko rokov, ale i kusy, ktorých vek presahuje 200 rokov. Gaštanovníky majú klíčivé semená, čo znamená, že porast je schopný prirodzenej obnovy. V dnešnej dobe je zdravotný stav väčšiny stromov dobrý. Stromy tiež podľa potreby podliehajú prerezávaniu suchých vetiev, prípadne spíleniu a frézovaniu pňov. Pred tým sa vyhnité dutiny stromov vymurovávali a zabetónovávali, ale to sa ukázalo ako veľmi nevhodné opatrenie. Dnes sa dutiny nechávajú voľné pre osídlenie živočíchov. Robí sa tiež zber plodov pre vytváranie nových sadeníc. Ďalej sa pravidelne trikrát ročne kosí trávový porast minimálne na 8cm (čo zabraňuje prerastaniu machov) a zhrabáva sa lístie, ktoré sa odváža na kompostovanie.
Turistika.
Samotná prírodná pamiatka Kaštanka sa nachádza v CHKO Železné hory a okolo nej vedie turistická trasa. Park je verejne prístupný a slúži ako relaxačné miesto pre širokú verejnosť. Z tohoto dôvodu tu boli umiestnené lavičky a detské preliezky. V neposlednom rade sa na území prírodnej pamiatky nachádza škvarové ihrisko na volejbal. V súčasnej dobe turizmus nijako nepoškodzuje prírodnú pamiatku.

</doc>
<doc id="568279" url="https://sk.wikipedia.org/wiki?curid=568279" title="Krajiny tretieho sveta">
Krajiny tretieho sveta



</doc>
<doc id="568283" url="https://sk.wikipedia.org/wiki?curid=568283" title="Považský seniorát">
Považský seniorát

Považský seniorát (v plnom znení Považský seniorát Evanjelickej cirkvi augsburského vyznania na Slovensku, v skratke POS) je cirkevnou organizačnou jednotkou Evanjelickej cirkvi a. v. na Slovensku na druhom stupni, do ktorej je zahrnutých 19 cirkevných zborov, z ktorých 2 sa nachádzajú v Nitrianskom kraji v okrese Topoľčany (okres) (Nitrianska Streda, Topoľčany) a 17 v Trenčianskom kraji v okresoch Bánovce nad Bebravou (okres) ( Bánovce nad Bebravou-Horné Ozorovce, Kšinná, Podlužany, Slatina nad Bebravou, Uhrovec), Nové Mesto nad Váhom (okres) (Beckov, Bzince pod Javorinou, Dolné Srnie, Lubina, Moravské Lieskové, Nové Mesto nad Váhom, Stará Turá, Zemianske Podhradie), Partizánske (okres) (Partizánske) a Trenčín (okres) (Adamovské Kochanovce, Trenčín, Trenčianske Stankovce). Seniorát patrí do Západného dištriktu. Seniorát sídli v sídle cirkevného zboru seniora.
Počet členov.
Zo štúdie pre nové usporiadanie mal POS v Nitrianskom kraji 1 830 a v Trenčianskom kraji 19 656, čo je spolu 21 486 členov.

</doc>
<doc id="568284" url="https://sk.wikipedia.org/wiki?curid=568284" title="Kolibiarik sykavý">
Kolibiarik sykavý

Kolibiarik sykavý (iné názvy: kolibiarik hôrny, kolibkárik sykavý; lat. "Phylloscopus sibilatrix") je spevavec a patrí do čeľadi penicovité. Vyskytuje sa v celej Európe. Je sťahovavý, obýva lesy väčšiny územia Slovenska. Podľa Medzinárodnej únie na ochranu prírody a prírodných zdrojov kolibiarik sykavý patrí medzi najmenej ohrozené druhy, trend celkovej populácie je klesajúci, stavy v Európe v rokoch 19802013 mierne poklesli.
Opis.
Kolibiarik sykavý meria 12,5 – a váži 9 – 10 g.
Samček aj samička majú žltozelený chrbát a hnedozelené krídla. Krk, hrdlo a prsia majú sírovožlté, brucho biele. Pásik nad okom je široký, ostrý a sírovožltý. Zobák majú hnedý a nohy žltohnedé.
Hlas.
Ozýva sa mäkkým "uit-ui-uit". Spev kolibiarika sykavého je zvonivý trilok, ktorý na konci zrýchli "sip-sip-sip" až do kovovo znejúceho bzučania. Okrem spevu je pre neho typické bedákavé "tü". Býva zaradené do série, ktorej intenzita stále silnie.
Výskyt a stav na Slovensku.
Kolibiarik sykavý je sťahovavý druh, prilieta v apríli až začiatkom mája, odlieta v priebehu augusta až septembra. Ako hniezdič alebo predpokladaný hniezdič bol zistený v 87,6 % mapovacích kvadrátov. Vo vhodných biotopoch sa vyskytuje od nížin po hornú hranicu lesa do . 
Odhadovaný počet hniezdiacich párov je 100 000 - 200 000. Veľkosť populácie i územie na ktorom sa vyskytuje sú stabilné, maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Podľa európskeho ochranárskeho statusu patrí do SPEC4, teda medzi druhy, ktorých globálne populácie sú hlavne v Európe a majú vyhovujúci ochranársky status (S).
Biotop.
Kolibiarik sykavý hniezdi v listnatých a zmiešaných lesoch, najmä v bučinách a dubinách. Najvyššie zistené hustoty boli v prírodných jedľovo-bukových lesoch (NPR Badínsky prales) a smrekovo-jedľovo-bukových prírodných lesoch (NPR Dobročský prales).
Hniezdenie.
Kolibiarik sykavý hniezdi raz ročne. Hniezdo zo suchej trávy s bočným vchodom a so strieškou stavia samica na zemi do spadnutého lístia, často ku kríku či popadanému drevu. Hniezdnu kotlinku vystiela srsťou a na 5 - 7 (8) bielych fialovo škvrnitých vajíčkach sedí 13 dní a po vyliahnutí mláďat ich rodičia kŕmia 12 dní, zo začiatku viac samec a nakoniec viac samica. 
Potrava.
Živí sa hmyzom a pavúkmi, zbiera ich z vegetácie aj za letu.
Ochrana.
Je zákonom chránený, spoločenská hodnota je 500 € (Vyhláška MŽP č. 170/2021).

</doc>
<doc id="568285" url="https://sk.wikipedia.org/wiki?curid=568285" title="Phylloscopus sibilatrix">
Phylloscopus sibilatrix



</doc>
<doc id="568286" url="https://sk.wikipedia.org/wiki?curid=568286" title="Kolibiarik hôrny">
Kolibiarik hôrny



</doc>
<doc id="568287" url="https://sk.wikipedia.org/wiki?curid=568287" title="Kolibkárik sykavý">
Kolibkárik sykavý



</doc>
<doc id="568291" url="https://sk.wikipedia.org/wiki?curid=568291" title="76,2 mm divízny kanón vz. 42">
76,2 mm divízny kanón vz. 42



</doc>
<doc id="568296" url="https://sk.wikipedia.org/wiki?curid=568296" title="Bratislavský seniorát">
Bratislavský seniorát

Bratislavský seniorát (v plnom znení Bratislavský seniorát Evanjelickej cirkvi augsburského vyznania na Slovensku, v skratke BAS) je cirkevnou organizačnou jednotkou Evanjelickej cirkvi a. v. na Slovensku na druhom stupni, do ktorej je zahrnutých 28 cirkevných zborov, z ktorých 14 sa nachádza v Bratislavskom kraji v okresoch Malacky (okres) (Veľké Leváre), Pezinok (okres) (Limbach, Modra, Modra-Kráľová , Pezinok, Pezinok-Grinava, Svätý Jur), Senec (okres) (Dunajská Lužná, Senec) a 5 okresoch Bratislavy I - V (Bratislava-Dúbravka, Bratislava Legionárska, Bratislava-Petržalka, Bratislava-Prievoz, Bratislava-Rača, Bratislava Staré Mesto) a 14 v Trnavskom kraji v okresoch Dunajská Streda (okres) (Dunajská Streda, Šamorín), Galanta (okres) (Dolné Saliby, Galanta, Horné Saliby, Pusté Úľany, Sládkovičovo, Veľké Úľany – Jelka, Veľký Grob – Čataj), Hlohovec (okres) (Hlohovec, Horné Zelenice), Piešťany (okres) (Piešťany, Vrbové) a Trnava (okres) (Trnava). Seniorát patrí do Západného dištriktu. Seniorát sídli v sídle cirkevného zboru seniora.
Počet členov.
Zo štúdie pre nové usporiadanie mal BAS v Bratislavskom kraji 13 911 a v Trnavskom kraji 9 781, čo je spolu 23 692 členov.

</doc>
<doc id="568299" url="https://sk.wikipedia.org/wiki?curid=568299" title="Batizovská próba">
Batizovská próba

Batizovská próba (, , ) je strmý dolný zráz Batizovského žľabu, ktorý spadá z Batizovskej priehyby v masíve Gerlachovského štítu do Batizovskej doliny vo Vysokých Tatrách. Dolný zráz žľabu je zabezpečený umelými pomôckami, ktoré pomáhajú návštevníkom Gerlachovského štítu pri zostupe alebo výstupe na vrchol. Názov "próba" (probovať - skúšať) vyjadruje skúšku horolezeckej zdatnosti, ktorú kedysi museli preukázať horolezci pokúšajúci sa vystúpiť na Gerlachovský štít.
História.
Prvý výstup Batizovskou próbou na Gerlachovský štít uskutočnili horskí vodcovia Ján Pastrnák a Ján Ruman Driečny v roku 1875. Prvý výstup cez Batizovskú próbu z Batizovskej doliny na Zadný Gerlach urobil v roku 1876 český horolezec Viktor Lorenc s horským vodcom Jánom Rumanom Driečnym. V roku 1877 zopakovali horskí vodcovia Ján Ruman Driečny a Ján Pastrnák s Viktorom Lorencom tento výstup tentoraz na vrchol Gerlachovského štítu. Prvý zimný prechod próbou z Gerlachovského štítu smerom do Batizovskej doliny urobil Janusz Chmielowski, Karol Jordán, Klemens Bachleda, Johann Franz st. a Pavol Spitzkopf 15. januára 1905.
Päť rokov po výstupe prvých horolezcov umiestnil Uhorský karpatský spolok do próby kovové kramle. Neskôr natiahli laná. V minulosti bola próba označená turistickými značkami, dnes chýbajú. Zostup alebo výstup je možný len s horským vodcom. Nepísaným pravidlom je, že na vrchol štítu sa vystupuje Velickou a z vrcholu sa zostupuje Batizovskou próbou.
Turistika.
Na próbu nevedú značkované chodníky. Výstup je možný len s horským vodcom. Próba sa nachádza na území národných prírodných rezervácií a Tatranského národného parku.

</doc>
<doc id="568300" url="https://sk.wikipedia.org/wiki?curid=568300" title="KČST">
KČST



</doc>
<doc id="568301" url="https://sk.wikipedia.org/wiki?curid=568301" title="Na Obůrce">
Na Obůrce

Na Obůrce je prírodná pamiatka ev. č. 264 neďaleko mesta Třemošnice v okrese Chrudim. Oblasť spravuje AOPK ČR Správa CHKO Železné hory.
Ochrana.
Dôvodom ochrany je zachovanie prameniska a pozemku so spoločenstvami stoklasových lúk s výskytom ohrozených druhov rastlín a živočíchov najmä vzácneho mäkkýša Bythinella austriaca a pahorca brvitého.

</doc>
<doc id="568304" url="https://sk.wikipedia.org/wiki?curid=568304" title="Tomášikova">
Tomášikova



</doc>
<doc id="568312" url="https://sk.wikipedia.org/wiki?curid=568312" title="Portland">
Portland

Portland môže byť:

</doc>
<doc id="568316" url="https://sk.wikipedia.org/wiki?curid=568316" title="Vipassanā">
Vipassanā



</doc>
<doc id="568317" url="https://sk.wikipedia.org/wiki?curid=568317" title="Stordabrua">
Stordabrua

Stordabrua je cestný visutý most v blízkosti mesta Leirvik v obci Stord v nórskom kraji Hordaland. Spolu s ďalším visutým mostom Bømlabrua, s trámovým mostom Spissøybrua a s podmorským tunelom Bømlafjordtunnelen je súčasťou dopravného projektu Trekantsambandet spájajúceho ostrovy Stord a Bømlo s pevninskou časťou Nórska.
Pôvodné plány na spojenie ostrovov vznikli v 60. rokoch a zahŕňali stavbu pontónového mosta cez Stokksundet. V roku 1973 obecné rady obcí Bømlo, Stord a Fitjar začali s plánovaním stavby pontónového mosta medzi lokalitami Sørstokken a Foldrøyholmen, neskôr bolo kvôli výstavbe letiska Stord lufthavn v lokalite Sørstokken od plánovania upustené. Po viacerých zmenách polohy mosta bolo v 80. rokoch rozhodnuté o stavbe projektu Trekantsambandet; od roku 1988 podporovali jeho výstavbu viaceré obecné rady a v roku 1991 ju schválila aj nórska vláda. Stavba mosta sa nakoniec začala 20. februára 1999, hlavné pylóny boli dokončené 25. septembra 1999 a otvorený bol súčasne s tunelom Bømlafjordtunnelen 27. decembra 2000. Celkové finančné náklady na výstavbu mosta činili 442 mil. NOK.
Celková dĺžka mosta je a hlavné visuté pole s dĺžkou rozpätia patrí k najdlhším v krajine. Šírka mostovky je , pylóny sú vysoké. Do 30. apríla 2013 bolo na moste vyberané mýto.

</doc>
<doc id="568318" url="https://sk.wikipedia.org/wiki?curid=568318" title="Iveta Putalová">
Iveta Putalová

Iveta Putalová (* 24. marec 1988, Bratislava) je slovenská atlétka, špecializuje sa na bežecké disciplíny 200 a 400 metrov.
400 metrov.
Na XXXIV. halových majstrovstvách Európy 2015 v Prahe obsadila štvrté miesto a časom 52,84 sekúnd vytvorila slovenský halový rekord. V tom istom roku na Univerziáde v kórejskom Kwangdžu dosiahla osobný rekord na 400 m vonku časom 52,18 sekúnd.
V marci 2016 štartovala na XVI. halových majstrovstvách sveta v americkom Portlande, kde postúpila do šesťčlenného finále na 400 m. Obsadila v ňom 6. miesto a stala sa druhou najlepšie umiestenou Európankou v tejto disciplíne.

</doc>
<doc id="568321" url="https://sk.wikipedia.org/wiki?curid=568321" title="Na skalách (prírodná pamiatka, okres Chrudim)">
Na skalách (prírodná pamiatka, okres Chrudim)

Na skalách je prírodná pamiatka ev. č. 865 neďaleko obce Rabštejnská Lhota v okrese Chrudim. Oblasť spravuje AOPK ČR Správa CHKO Železné hory.
Ochrana.
Predmetom ochrany sú prejavy transgresie druhohorných cenomanských pieskovcov na prvohorné ordovické kremence, výskyt zaguľatených balvanov na báze kriedových sedimentov, ako doklad blízkosti príbojovej zóny.

</doc>
<doc id="568323" url="https://sk.wikipedia.org/wiki?curid=568323" title="Marianna Némethová-Krajčírová">
Marianna Némethová-Krajčírová

 
 
 
 
 
Marianna Némethová-Krajčírová (* 1. jún 1948, Košice) je bývalá slovenská športová gymnastka, reprezentantka Československa, najväčšia osobnosť v histórii slovenskej športovej gymnastiky.
Kariéra.
Účastníčka troch olympiád, osem rokov stabilná členka reprezentačného tímu Československa, dlhé roky československá gymnastická „dvojka“ za najväčšou hviezdou 60. rokov 20. storočia Věrou Čáslavskou. Debutovala ako 16-ročná na OH 1964 v Tokiu, kde prispela k zisku strieborných medailí. Na majstrovstvách sveta 1966 v Dortmunde sa v súťaži družstiev pričinila o historické víťazstvo nad sovietskymi gymnastkami. Individuálne sa presadila na majstrovstvách Európy 1967, bronzové medaily získala vo viacboji jednotlivkýň a v cvičení na bradlách, štvrtá bola v preskoku a v prostných, piatu priečku obsadila v cvičení na kladine. Na OH 1968 v Méxicu obhájilo družstvo Československa strieborné pozície z Tokia, keď tímu ZSSR podľahlo tesne len o 65 tisícin bodu. Vo viacboji obsadila Krajčírová deviate a v preskoku štvrté miesto.
Na majstrovstvách sveta 1970 v Ľubľane priviedla Marianna Némethová-Krajčírová ako kapitánka družstvo Československa k bronzovým medailám. Kariéru ukončila na OH 1972 v Mníchove. Venovala sa trénerskej práci v Bratislave, od roku 1992 pôsobí v talianskom meste Pavone del Mella neďaleko Brescie.

</doc>
<doc id="568324" url="https://sk.wikipedia.org/wiki?curid=568324" title="Marcel Géry">
Marcel Géry

 
 
 
 
 
 
 
Marcel Géry (* 15. marec 1965, Smolenice) je bývalý slovenský plavec, jeden z najlepších v histórii slovenského aj československého plávania, reprezentant Československa a Kanady. 
Kariéra.
Rodák zo Smoleníc vyrastal v Cíferi. Pôsobil v Slávii VŠ Trnava pod vedením trénera Ladislava Hlavatého, jeho hlavné disciplíny boli 100 a 200 metrov motýlik. Zažiaril na majstrovstvách Európy juniorov v roku 1980, so ziskom troch zlatých a jednej striebornej medaily sa stal najúspešnejším pretekárom šampionátu. V reprezentácii Československa vybojoval bronz na ME 1985, na majstrovstvách sveta 1986 v Madride premenil tri finálové účasti na štvrté, piate a šieste miesto. V tom istom roku emigroval do Kanady .
V drese „javorových listov“ získal medaily na Panpacifických hrách i na Hrách Commonwealthu. Na MS 1991 v Perthe bol piaty na 100 metrov motýlik, v štafetách pridal štvrté a šieste miesto. Najväčší úspech zaznamenal na olympijských hrách 1992 v Barcelone, kde bol členom bronzovej štafety na 4x100 m polohové preteky. Šieste miesto obsadil na 100 metrov motýlik. Na týchto Hrách bol Géry jediným rodeným Slovákom s medailovým ziskom. Získal spolu 20 titulov majstra Kanady a uviedli ho do plaveckej Siene slávy v provincii Ontário . 
Od roku 1996 žije v kanadskom meste Aurora, severne od Toronta. 
 4x100 m polohové preteky
 6. – 100 m motýlik
 4. – 200 m motýlik
 5. – 200 m v. sp.
 6. – 100 m motýlik
 4. – 4x100 m polohové preteky
 5. – 100 m motýlik
 6. – 4x100 m v. sp.

</doc>
<doc id="568331" url="https://sk.wikipedia.org/wiki?curid=568331" title="Autonómna republika">
Autonómna republika

Autonómna republika je druh správneho rozdelenia podobný provincii alebo štátu. Značný počet autonómnych republík možno nájsť v nástupných štátoch Sovietskeho zväzu, ale väčšina sa nachádza v Rusku. Mnoho z týchto republík vznikli počas sovietskeho obdobia ako autonómne sovietske socialistické republiky (ASSR).

</doc>
<doc id="568332" url="https://sk.wikipedia.org/wiki?curid=568332" title="AronChupa">
AronChupa

Aron Michael Ekberg známejší pod menom AronChupa (* 30. marec 1991, Borås, Švédsko) je švédsky spevák, skladateľ, diskdžokej, producent, profesionálny futbalista a majiteľ nahrávacej spoločnosti. Je členom elektro - hip hop skupiny Albatraoz, ktorá vznikla v roku 2012 a je tiež členom futbalového klubu Byttorps IF.
Kariéra.
Svoju kariéru začal ako futbalista vo švédskej štvrtej divízii futbalového klubu Byttorps IF. V klube sa stretol s Mans Harvidssonom, Nicklas Savolainenom, Andreasom Reinholdssonom a Rasmusom Sahlbergom, s ktorými v roku 2012 založil skupinu Albatraoz. Čoskoro na to podpísal zmluvu so Sony Music. Dňa 2. augusta 2013 vydala skupina Albatraoz svoj debutový rovnomenný singel. Pieseň dosiahla šesdesiatej šiestej priečky na švédskom Singles Chart a udržala sa tam devätnásť týždňov.
Dňa 8. augusta 2014 vydal svoj debutový sólový singel s vokálmi jeho sestry Nory Ekbergovej. Pieseň bola pôvodne v štýle hip hop, ale vybraná bola druhá verzia s elektronickými beatmi.

</doc>
<doc id="568333" url="https://sk.wikipedia.org/wiki?curid=568333" title="Miloslav Roľko">
Miloslav Roľko

 
 
 
 
 
Miloslav Roľko (* 13. október 1960, Bratislava) je bývalý slovenský plavec, reprezentant Československa.
Kariéra.
Dvojnásobný olympionik, člen Slávie UK Bratislava, jediný majster Európy v histórii československého plávania. Vlastní kompletnú medailovú zbierku z európskeho šampionátu juniorov z roku 1975. V roku 1977 sa ako 16-ročný stal majstrom Európy na 100 metrov znak, na dvojnásobnej trati bol strieborný. Na OH 1976 v Montreali bol šiesty na 200 metrov znak, v Moskve 1980 šiesty na 400 metrov polohové preteky Na 100 metrov znak skončil štvrtý, len 11 stotín ho delilo od bronzu. Dosiahol tak najlepšie umiestnenie slovenského aj československého plavca (muža) na olympijských hrách.
V roku 1982 emigroval do Nemeckej spolkovej republiky. Viackrát sa stal majstrom krajiny, mohol ju reprezentovať na OH 1984 v Los Angeles, no nemecký pas dostal až dva mesiace po skončení Hier . V súčasnosti žije v Luxemburgu.
6. – 200 m znak
4. – 100 m znak
6. – 400 metrov polohové preteky

</doc>
<doc id="568335" url="https://sk.wikipedia.org/wiki?curid=568335" title="Martin Spitzkopf-Urban">
Martin Spitzkopf-Urban

Martin Spitzkopf-Urban, Martin Urban-Spitzkopf, Martin Urbans, Urbans Spitzkopf (dátum narodenia a úmrtia nie je známy) bol spišskonemecký mlynár a horský vodca z Novej Lesnej, ktorý vodil klientov na horolezeckých túrach vo Vysokých Tatrách v rokoch 18601880.
Spolu s horským vodcom Jánom Stillom, Jánom Gellhoffom, staviteľom z Veľkej, a dvomi ďalšími neznámymi lovcami kamzíkov v roku 1874 vystúpil na Gerlachovský štít. Dňa 31. júla 1875 bol na Gerlachovskom štíte budapeštiansky prírodovedec "Dionýz Desző". Vtedy ho Still údajne informoval, že Gerlach prvý zdolal Martin Spitzkopf - Urban, ktorý koncom 60-tych rokov 19. storočia vyviedol na vrchol neznámeho zákazníka. Still vyhlásil, že na Gerlachovský štít začal vodiť turistov až v roku 1872, keď ho predbehol Martin Spitzkopf - Urban. Desző reprodukoval tento rozhovor v ročenke Uhorského karpatského spolku v roku 1876. Túto informáciu prevzala väčšina autorov, ktorí sa touto históriou zaoberali. Poliaci spochybnili primát Martina Spitzkopfa - Urbana a víťazstvo prisúdili poľským botanikom.
V roku 1874 spoločne s horským vodcom Jánom Rumanom Driečnym ml. sprevádzal Móra Déchyho na Vysokú a s Térym na tretí pokus vystúpil na Pyšný štít a neskôr na "Lomnickú vežičku". Zúčastnil sa na druhom, potvrdenom výstupe na Kežmarský štít 14. augusta 1877.

</doc>
<doc id="568336" url="https://sk.wikipedia.org/wiki?curid=568336" title="Martin Spitzkopf - Urban">
Martin Spitzkopf - Urban



</doc>
<doc id="568339" url="https://sk.wikipedia.org/wiki?curid=568339" title="Ivan Bohuš">
Ivan Bohuš

Ivan Bohuš (* 27. november 1924, Dechtáre – † 11. júl 2018, Tatranská Lomnica) bol slovenský historik, vedec, muzeológ, publicista, bývalý pracovník Múzea TANAPu v Tatranskej Lomnici špecializujúci sa na históriu Vysokých Tatier a podtatranského kraja.
Zo životopisu.
Narodil sa v Dechtároch pri Liptovskom Mikuláši, jednej z obcí zaniknutých pri výstavbe Liptovskej Mary. Od roku 1942 bol dobrovoľným horským záchranárom, od roku 1945 tajomníkom Záchranného zboru Klubu slovenských turistov a lyžiarov. V roku 1948 bol iniciátorom založenia Tatranskej horskej služby. V rokoch 19491957 bol riaditeľom Tatranského múzea v Poprade. V roku 1957 zakladal Múzeum TANAPu v Tatranskej Lomnici, kde bol jeho riaditeľom do roku 1967. V roku 1950 bol jeden zo zakladateľov Tatranskej horskej služby.
V rokoch 19461948 bol externým redaktorom Tatranského vysielania Československého rozhlasu v Košiciach. V roku 1952 založil a do roku 1955 bol redaktorom bulletinu "Tatranské múzeum", v rokoch 1952 1960 bol členom predsedníctva Zväzu slovenských múzeí a v rokoch 19571959 redaktorom jeho celoslovenského orgánu "Múzeum".
Zaoberal sa históriou horolezectva, tatranskej turistiky, horského vodcovstva. Je autorom desiatok publikácii, zaoberajúcich sa históriou Vysokých Tatier. V slovenských, českých i poľských periodikách a vedeckých, populárno - náučných časopisoch publikoval vyše 2 300 článkov a historických štúdií. Bol spoluautorom mnohých textov v turistických sprievodcoch a publikáciách o Vysokých Tatrách.
Ocenenia.
Za muzeologickú činnosť bol ocenený viacerými vyznamenaniami. Za výskum a publikovanie dejín protifašistického odboja vo Vysokých Tatrách bol ocenený dvomi "Pamätnými medailami SNP". Matica slovenská mu udelila "Medailu Ľudovíta V. Riznera". Je prvým čestným členom "Spišského dejepisného spolku", v roku 2000 sa stal prvým laureátom "Ceny mesta Vysoké Tatry" za celoživotné dielo a v roku 2005 prvým laureátom "Ceny MUDr. Mikuláša Szontágha" za cedloživotné zásluhy o Vysoké Tatry. V roku 2007 bola mu odovzdaná ako prvému zahraničnému Slovákovi poľská literárna cena "Nagroda Literacka im. Waldislawa Krygowsiego" za rok 2005. V roku 2011 bol ocenený za celoživotné dielo "Cenou predsedu Prešovského samosprávneho kraja". Ivan Bohuš je nositeľom "Zlatého a Čestného odznaku Horskej služby" a laureátom, vyznamenania "Za zásluhy Horskej služby".

</doc>
<doc id="568347" url="https://sk.wikipedia.org/wiki?curid=568347" title="Upolíny u Kamenice">
Upolíny u Kamenice

Upolíny u Kamenice je prírodná pamiatka ev. č. 1801 východne od mestečka Trhová Kamenice v okrese Chrudim. Oblasť spravuje AOPK ČR Správa CHKO Železné hory.
Ochrana.
Predmetom ochrany sú slatinné a vlhké pichliačové lúky s výskytom mnohých ohrozených rastlinných druhov, zvlášť vŕby čučoriedkovitej ("Salix myrtilloides"), ktorá sa tu vyskytuje na jednom z dvoch známych miest v Česku.

</doc>
<doc id="568352" url="https://sk.wikipedia.org/wiki?curid=568352" title="South African Airways">
South African Airways

South African Airways je najväčšia letecká spoločnosť v Juhoafrickej republike a národný vlajkový dopravca, so sídlom v Airways Parku na Medzinárodnom letisku OR Tambo v Kemptom Parku, Ekurhuleni, Gauteng. Lieta do 37 destinácií po celom svete z hlavného letiska spoločnosti - Medzinárodného letiska OR Tambo.
Destinácie a spoločnosti.
South African Airways lieta do 30 medzinárodných destinácií v 26 krajinách v Afrike, Európe, Amerike, Ázii a Austrálii. Spolu s Air France, British Airways, Delta Air Lines, Emirates, Korean Air, Qantas, Qatar Airways, Singapur Airlines a United Airlines, lieta na všetkých 6 obývaných kontinentov. Spoločnosť má silné zastúpenie v južnej Afrike, kým v Juhoafrickej republike lieta len do 5 miest.
V decembri roku 2010 spoločnosť oznámila, že začne lety do nových destinácií, ktorými sú Cotonou, Benin, Abuja, Nigéria, Madagaskar, Konžská republika, Kamerun a Burundi. Od 1. septembra 2011 začala spoločnosť lietať tiež do Pekingu v Číne.
V novembri 2021 v rámci Strategického partnerstva (SPF), podpísanej počas slávnostného ceremoniálu za prítomnosti juhoafrického prezidenta Cyrila Ramaphosu a kenského prezidenta Uhuru Kenyattu. Kenya Airways a South African Airways budú teraz spolupracovať s cieľom „zvýšiť osobnú dopravu, možnosti nákladnej dopravy a obchod vo všeobecnosti využitím síl Južnej Afriky, Kene a Afriky“, vysvetľuje sa v komuniké.

</doc>
<doc id="568353" url="https://sk.wikipedia.org/wiki?curid=568353" title="Brussels Airlines">
Brussels Airlines

Brussels Airlines sú vlajkovým leteckým dopravcom Belgicka so sídlom v Bruseli. Nemecký dopravca Deutsche Lufthansa AG má v spoločnosti 45 % vlastnícky podiel. Lieta do 66 destinácií v 20 krajinách Európy a tiež prevádzkuje diaľkové lety do USA, východnej, strednej a západnej Afriky. Spoločnosť je členom IATA, Asociácie európskych aerolínií (AEA) a leteckej aliancie Star Alliance.
História.
Brussels Airlines vznikli po zlúčení firiem SN Brussels Airlines (SNBA) a Virgin Airlines. Dňa 12. apríla 2005, SN Airholding, ktorý stál za SNBA, podpísal dohodu s Richardom Bransonom, ktorá ustanovila kontrolu na Virgin Express. 31. marca 2006 SNBA a Virgin Express oznámili zlúčenie do jednej spoločnosti. Dňa 7. novembra 2006 bol predstavený nový názov, Brussels Airlines. Aerolinky začali svoju činnosť dňa 25. marca 2007.
Dňa 15. septembra 2008, Lufthansa oznámila, že získala 45 % podiel v spoločnosti Brussels Airlines s možnosťou získať ostávajúcich 55 % od roku 2011. Súčasťou dohody bolo, že sa Brussels Airlines pripoja do leteckej aliancií Star Alliance, ktorej členom je od 9. decembra 2009.
Dňa 15. júna 2009 Brussels Airlines oznámila, že Európska komisia povolila Lufthanse prevziať spoločnosť.
Od 25.októbra 2009 sú aerolinky Brussels Airlines členom vernostného programu Lufthansy "Miles &amp; More".
Dňa 9. decembra 2009, počas ceremoniálu na radnici v Bruseli sa aerolinky stali 26. členom Star Alliance.
Dňa 15. decembra 2009, schválili rozšírenie flotily lietadiel Airbus A330. V júli 2010 začali prevádzkovať piate prenajaté lietadlo typu Airbus A330.
Dňa 15. decembra 2009, Brussels Airlines oznámili, že pracujú na novom africkom regionálnom dopravcovi v KDR s pracovným názvom "Korongo". Hlavná základňa leteckej spoločnosť je na letisku Lubumbashi. Letecká spoločnosť začala svoju funkciu v roku 2011.
Aerolinky oznámili 11. augusta 2010, že uzavreli zmluvu s cestovnou kanceláriou Club Med. Od apríla 2011 tak budú aerolinky prepravovať 80 % zákazníkov cestovnej kancelárie a to ako na existujúcich linkách, tak na nových charterových linkách. Brussels Airlines tiež oznámili, že si prenajme dva lietadlá Airbus A320 od januára 2011.

</doc>
<doc id="568359" url="https://sk.wikipedia.org/wiki?curid=568359" title="Bømlabrua">
Bømlabrua

Bømlabrua je cestný visutý most premosťujúci úžinu Spyssøysundet medzi ostrovmi Nautøy v obci Stord a Spissøy v obci Bømlo v nórskom kraji Hordaland. 
Most bol postavený medzi marcom 1999 a septembrom 2000 ako súčasť projektu Trekantsambandet, ktorý spája ostrovy Stord a Bømlo s nórskou pevninou a jeho súčasťou je podmorský tunel Bømlafjordtunnelen (ostrov Føyno – nórska pevnina), visutý most Stordabrua (ostrovy Stord – Føyno), menší most spájajúci ostrovy Føyno a Nautøy, Bømlabrua a trámový most Spissøybrua spájajúci ostrovy Spissøy a Bømlo. Na rozdiel od Stordabrua a Bømlafjordtunnelen, ktoré sú súčasťou E39, bol však Bømlabrua (nachádzajúci sa na ceste "Fylkesvei 542") otvorený o 5 mesiacov neskôr a to 30. apríla 2001. Finančné náklady na výstavbu činili 275 mil. NOK.
Celková dĺžka mosta je , hlavné visuté pole s dĺžkou rozpätia sa radí medzi najdlhšie v krajine. Pylóny sú vysoké, mostovka má šírku . Výškový rozdiel medzi najvyšším bodom mostovky a hladinou úžiny je .

</doc>
<doc id="568360" url="https://sk.wikipedia.org/wiki?curid=568360" title="V Koutech">
V Koutech

V Koutech je prírodná pamiatka ev. č. 483 juhozápadne od mesta Nasavrky v okrese Chrudim. Oblasť spravuje AOPK ČR Správa CHKO Železné hory.
Ochrana.
Predmetom ochrany je bažinatá lúka s typickou kvetenou.

</doc>
<doc id="568361" url="https://sk.wikipedia.org/wiki?curid=568361" title="Údolí Doubravy">
Údolí Doubravy

Údolí Doubravy je prírodná rezervácia v chránenej krajinnej oblasti Železné hory.
Umiestnenie.
Územie prírodnej rezervácie leží severovýchodne od Chotěboře v okrese Havlíčkův Brod. 
Prírodné pomery.
Rieka Doubrava vytvára na svojom hornom toku východne od Chotěboře (okres Havlíčkův Brod) pekné skalnaté údolie. Údolie je od roku 1986 chránené ako prírodná rezervácia. 
Skalami zovreté údolie rieky Doubravy začína pri obci Bílek. Doteraz pokojný, meandrující tok rieky sa tu zarezáva do ortoruly a spadá v nasledujúcom úseku početnými prahmi a vodopádmi až k obci Sokolovec. V hornej časti tohto údolia - na úseku 1340 m prekonáva rieka výškový rozdiel 55 metrov. Skalné odkryvy v tejto časti toku Doubravy je možné nájsť najmä na pravom brehu rieky (v súvislosti s uklonením plôch foliácie kryštalických bridlíc), zatiaľ čo na ľavom brehu sú častejšie pozvoľné stupňovité skalky. 
Ak postupujeme údolím po prúde z obce Bílek, zaujmú nás hneď na začiatku údolia asi 18 m vysoké skaly na pravom brehu rieky. Nazývajú sa "Vláček" a mrazovým zvetrávaním vzniklo pod nimi charakteristické úpäťové suťovisko s balvanmi až 1,5 m veľkými. V mieste zvanom "Mikšova jáma", asi 1 km pod obcou Bílek, spadá Doubrava 1,5 m vysokým vodopádom do hlbokej tône. Skaly tu vystupujú priamo z rieky a dosahujú v dvoch stupňoch výšky až 20 metrov. Asi 300 metrov pod Mikšovou jamou sa nachádzajú na pravom brehu skaly "Hrádek". Ich hradba je široká asi 70 metrov a maximálna výška je 20 metrov. Pod nimi leží opäť úpäťové suťovisko siahajúce až k rieke. Neďaleko po prúde stojí nevysoká skala "Doupě", ktorá je zaujímavá stropovitým previsom s presahom až 2 metre.
Údolie sa v tejto časti výrazne zužuje a stáva sa skalnatejším. Tento úsek epigeneticky zarezaného údolia Doubravy je najzaujímavejší. Rieka tu vytvorila v prekremenelých ortorulách úzku neprístupnú tiesňavu zvanú "Koryto". Tiesňava je široká iba 4 metre a skaly, vystupujúce priamo z rieky, majú výšku až 15 metrov. V tiesňave prekonáva Doubrava prevýšenie dvomi vodopádmi, vysokými 2 a 2,5 metra. Pod oboma sa vytvorili hlboké tône. Dĺžka tiesňavy je približne 200 metrov. Pri dolnom konci "Koryta" sa vyvinul eróznou činnosťou rieky dokonalý obrí hrniec s priemerom 120 cm a hĺbke 35 - 105 cm. Dnes je 1 m nad vodnou hladinou. Je teda vidieť, že rieka sa do podložia stále zarezáva.
Po ďalších 150 m sa dvíha z riečnej zákruty do výšky viac ako 40 metrov najvyššia skala v údolí "Sokolohrady". Na vrchole, kam nás zavedie turistický chodník, je upravená vyhliadka. Pri troche zvedavosti nám neujdú pozostatky hradu z 13. storočia - obranné valy.
Na protiľahlom, ľavom brehu Doubravy sa nad koruny smrekov vypína jediná skalná veža oblasti, nazvaná "Čertův stolek". Údolná stena dosahuje výšky asi 30 m, vrchol je turisticky sprístupnený. Pod Čertovým stolíkom sa mrazovým zvetrávaním vyvinulo najrozsiahlejšie kamenné more v údolí Doubravy. Balvany zasahujú až do riečneho toku.

</doc>
<doc id="568362" url="https://sk.wikipedia.org/wiki?curid=568362" title="Lichnice - Kaňkovy hory">
Lichnice - Kaňkovy hory

Národná prírodná rezervácia Lichnice - Kaňkovy hory sa nachádza vo východných Čechách pri meste Třemošnice. 
Prírodné pomery.
Rezervácia, ktorá je súčasťou chránenej krajinnej oblasti Železné hory, zaberá rozlohu a v terajšej podobe bola vyhlásená v roku 1990 (predtým už 1955). Významnou časťou Národnej prírodnej rezervácie Lichnice - Kaňkovy hory je "Lovětínská rokle". Táto roklina pretína pásmo Železných hôr za obcou Závratec. Malebnou roklinou preteká Lovětínský potok, prameniaci z tzv. Lovětínského rybníka. Roklina je zovretá zo severnej strany vrchom Krkaňkou (), z juhozápadu svahmi s vrcholom Svetlice so zrúcaninou hradu Lichnice. Romantická niva potoka je zaplnená veľkými balvanmi tzv. železnohorského kryštalinika. Porast strání Lovětínskej rokliny tvorí bukový les. Na svahoch rokliny možno vidieť početné povrchové geomorfologické útvary vzniknuté eróziou, mrazovým zvetrávaním a svahovými pohybmi. Zaujímavým geologickým útvarom je tzv. Kamenná rieka (pás kameňov), ktorá "steká" po svahu Krkaňky smerom do údolia. 
Fauna.
Počas výskumu na severozápadnom svahu Lovětínskej rokliny v rokoch 1998 a 1999 bol zistený výskyt 689 druhov motýľov.
Počas vertebratologického prieskumu rezervácie a jej najbližšieho okolia v rokoch 1989-1994 bol zaznamenaný výskyt 135 druhov stavovcov (8 druhov obojživelníkov, 4 druhy plazov, 92 druhov vtákov, 31 druhov cicavcov; ryby nie sú uvádzané kvôli nedostatkom v prieskume).

</doc>
<doc id="568366" url="https://sk.wikipedia.org/wiki?curid=568366" title="Jozef Lohyňa">
Jozef Lohyňa

 
 
 
 
 
 
 
 
Jozef Lohyňa (* 13. apríl 1963, Zlaté Moravce) je bývalý slovenský zápasník vo voľnom štýle, reprezentant Česko-Slovenska a Slovenska, jeden z najúspešnejších slovenských športovcov v histórii.
Životopis.
So zápasením začínal v Prievidzi, neskôr pôsobil v Rudej hvězde Praha, Dunajplavbe Bratislava a v nemeckom Goldbachu. Na majstrovstvách sveta juniorov v roku 1983 získal striebornú medailu. Účastník troch olympiád, bol vlajkonosičom výpravy Československa na otváracom ceremoniáli OH 1992 v Barcelone, tejto pocty sa mu dostalo aj na OH 1996 v Atlante pri prvej účasti samostatnej Slovenskej republiky. Pri svojom prvom štarte pod piatimi kruhmi v Soule 1988 získal bronzovú medailu, na nasledujúcich dvoch Hrách obsadil piate a štvrté miesto. Vlastní kompletnú medailovú zbierku zo svetových šampionátov, jediný československý voľnoštýliar, ktorý získal titul majstra sveta. Na majstrovstvách Európy vybojoval päť medailí, rozlúčil sa bronzom na ME 1998 v Bratislave.
V roku 1990 bol vyhlásený za najlepšieho športovca Československa, v roku 1991 bol v ankete tretí.
Po športovej kariére.
Po kariére sa Lohyňa venoval podnikaniu, je majiteľom obchodu s hokejovými potrebami. V roku 2013 neúspešne kandidoval za koalíciu pravicových strán (SDKÚ-DS, KDH, SaS, Most-Híd, NOVA, OKS) na predsedu Trenčianskeho samosprávneho kraja. V januári 2014 ohlásil kandidatúru na primátora mesta Prievidza. V novembri 2014 sa kandidatúry vzdal v prospech Michala Dobiaša.
 1988 Soul
4. – 1996 Atlanta
5. – 1992 Barcelona
 1990
 1991
 1986
4. – 1983, 1994
5. – 1989
6. – 1995
 1989
 1986, 1987, 1994, 1998
4. – 1983, 1985, 1995
5. – 1988

</doc>
<doc id="568367" url="https://sk.wikipedia.org/wiki?curid=568367" title="Attila Szabó (slovenský kanoista)">
Attila Szabó (slovenský kanoista)

 
 
 
 
 
Attila Szabó (* 19. február 1966, Komárno) je bývalý slovenský kanoista, reprezentant Česko-Slovenska a Slovenska.
Kariéra.
Jeden z najúspešnejších pretekárov v histórii slovenskej i česko-slovenskej rýchlostnej kanoistiky. Na majstrovstvách sveta získal štyri medaily, prvé cenné kovy priviezol z MS 1987 v Duisburgu. V roku 1989 v Plovdive získal titul majstra sveta na 10 kilometrovej trati, v tom istom roku bol vyhlásený za najlepšieho športovca Československa. Szabó získal prvú medailu pre slovenskú kanoistiku v ére samostatnosti.
Zúčastnil sa troch olympiád, debutoval na OH 1988 v Soule, kde sa ako jediný zo všetkých účastníkov kanoistických súťaží prebojoval do dvoch finále, na 500 aj 1 000 metrov. Najlepšie umiestnenie dosiahol v Barcelone 1992, kde obsadil štvrté miesto ako člen štvorkajaku na 1 000 metrov.
6. K1 500 m
7. K1 1 000 m
4. K4 1 000 m
 K1 500 m
 K1 10 km
 K1 10 km
4. – K1 500 m

</doc>
<doc id="568377" url="https://sk.wikipedia.org/wiki?curid=568377" title="Bobby Caldwell">
Bobby Caldwell

Bobby Caldwell je americký bubeník, skladateľ, producent a aranžér, ktorý založil rockové skupiny Captain Beyond spolu s Rodom Evansom a Armageddon spolu s Keithom Relfom v priebehu prvej časti sedemdesiatych rokov 20. storočia. Predtým hral na niekoľkých albumoch Johnny Wintera. V šesťdesiatych rokoch bol členom "The New Englanders and Noah's Ark".

</doc>
<doc id="568378" url="https://sk.wikipedia.org/wiki?curid=568378" title="Darryl DeLoach">
Darryl DeLoach

Darryl DeLoach (* 12. september 1947, Santa Barbara, USA† 3. október 2002, San Diego, USA) bol americký rockový spevák a textár. V roku 1966 sa stal členom skupiny Iron Butterfly, s ktorou nahral jej prvý štúdiový album Heavy; DeLoach zo skupiny odišiel ešte pred vydaním albumu. Neskôr vystupoval so skupinou nazvanou Two Guitars, Piano, Drum and Darryl, kde vedľa neho hrali ešte Craig Tarwater, Ron Woods, Don MacAllister a John Day.
Darryl DeLoach zomrel v dome svojej matky v San Diegu v roku 2002 po dlhom boji s rakovinou pečene.

</doc>
<doc id="568379" url="https://sk.wikipedia.org/wiki?curid=568379" title="Dave Meros">
Dave Meros

Dave Meros (* 8. február 1956, Salinas, Kalifornia) je americký basgitarista, známy ako člen progresívnej rockovej skupiny Spock's Beard.
Hudbe sa venoval už od detstva, od deviatich rokov hral na klavír a neskôr na niekoľko ďalších nástrojov. Počas svojej kariéry spolupracoval s mnohými hudobníkmi, medzi ktorých patrí napríklad Gary Myrick, Bobby Kimball z Toto, Simon Phillips, Steve Lukather, Michael Landau, Glenn Hughes, alebo Mark Lindsay z Paul Revere &amp; the Raiders. V roku 2006 dočasne nahradil Lee Dormana v skupine Iron Butterfly. So skupinou vystupoval znovu v roku 2015.

</doc>
<doc id="568381" url="https://sk.wikipedia.org/wiki?curid=568381" title="Jan Uvena">
Jan Uvena

Jannaro "Jan" Uvena (* 29. august 1950, Huntington, New York, USA) je americký hudobník a bubeník. Hral v rade rockových skupín, vrátane sprievodnej skupiny Alice Coopera, Iron Butterfly, Alcatrazz a Signal.

</doc>
<doc id="568382" url="https://sk.wikipedia.org/wiki?curid=568382" title="Rick Parfitt">
Rick Parfitt

Richard John Parfitt, OBE (* 12. október 1948 Woking, Surrey, Anglicko – † 24. december 2016) bol britský rockový gitarista a spevák. Od roku 1967 pôsobil v skupine Status Quo na pozícii rytmického gitaristu a občasného speváka.

</doc>
<doc id="568391" url="https://sk.wikipedia.org/wiki?curid=568391" title="DK">
DK

DK môže byť:
.dk je internetová doména Dánska

</doc>
<doc id="568392" url="https://sk.wikipedia.org/wiki?curid=568392" title="Prírodný park Heřmanův Městec">
Prírodný park Heřmanův Městec

Prírodný park Heřmanův Městec je prírodný park rozkladajúci sa na okraji mesta Heřmanův Městec v okrese Chrudim v Česku.
Lokalita.
Prírodný park Heřmanův Městec o rozlohe 341 ha sa nachádza pri východnom a juhovýchodnom okraji mesta. Vyhlásený bol v roku 1996 a zasahuje do katastrálnych území Heřmanův Městec, Kostelec u Heřmanova Městce, Úherčice a Chotěnice. Na západe je ohraničený približne zástavbou mesta, na severe cestou I/17 s tým, že časť parku zvaná "Bažantnice" sa nachádza severne od nej. Na východe prírodný park ohraničuje cesta II/341 a na juhu oplotenie odbory Úherčice a hranice priľahlého lesa. Prírodný park sa skladá z troch hlavných častí. Prvá je zámocký park nachádzajúci sa v jeho severozápadnej časti, druhá lesopark "Palác" zaberajúci východnú a najväčšiu časť prírodného parku a tretia už spomínaná "Bažantnice" tvoriaca výbežok na jeho severnej strane. Priestor parku slúži predovšetkým na krátkodobú rekreáciu obyvateľov priľahlého mesta.
Časti prírodného parku.
Zámocký park.
Zámocký park s arborétom o rozlohe 42,69 ha sa nachádza v severozápadnej časti prírodného parku južne od neskorogotického barokového heřmanoměsteckého zámku. Je verejne prístupný. Jeho niveleta sa mierne dvíha v smere sever - juh. V mieste zámockej záhrady a priľahlej odbory založil v nadväznosti na prestavbu zámku v roku 1784 gróf Jan Václav Špork prírodne krajinársky park. Súčasnú podobu získal v 20. rokoch 19. storočia, perličkou je jeho využitie počas druhej svetovej vojny ako vojenského poľného letiska. Jeho pôvodné dispozície spočívali vo vytvorení troch rozbiehajúcich sa priehľadových lúčov, z ktorých sa do dnešnej doby najviac dochoval prostredný 600 metrov dlhý. Z jeho najvyššieho bodu je výhľad na vlastný zámok, vzdialenú Kunětickú horu a opačným smerom na zámocký rybník. Východná časť parku má dnes už charakter prirodzeného lesa tvoreného dúbravou s prímesou borovice lesnej. Do oploteného parku je možné vstúpiť niekoľkými vchodmi vybavenými informačnými tabuľami. Pri významných drevinách sa nachádzajú kovové ceduľky. Spoločne s bažantnicou je park chránený aj v rámci prírodnej pamiatky Heřmanův Městec.
Lesopark Palác.
Lesopark "Palác" tvorí najväčšiu časť prírodného parku. Zaberá celú jeho východnú časť a priamo nadväzuje na park zámocký. Tvoria ho niekdajšie partie parkového lesa s enklávami sadov. Posledná veľká regenerácia jeho drevín a trávnatých plôch prebehla v roku 1969 v spolupráci so záhradníkom posledného majiteľa zámku z rodu Kinských Laube. Mnoho stromov muselo byť vyrúbaných po víchrici v júni 2008. V areáli lesoparku sa nachádza aj najvyšší bod prírodného parku o nadmorskej výške 382 metrov.
Bažantnica.
Bažantnica sa ako jediná časť prírodného parku nachádza severne od cesty I/17. Je ďalej vymedzená dvoma cestami vedúcimi k obci Klešice a tokom Podolského potoka. Ide o starú dúbravu, ktorá si zachovala ráz romantickej krajiny s pastvinovým lesom. Spoločne so zámockým parkom je Bažantnica chránená aj v rámci prírodnej pamiatky Heřmanův Městec.
Prírodné pomery.
Geológia a geomorfológia.
Skalným podkladom prírodného parku sú vrchnokriedové usadeniny (sliene) s vysokým obsahom vápnika. Parkom prechádza rozhranie medzi Svitavskou pahorkatinou resp. Heřmanoměsteckou tabuľou v jeho severnej časti a Železnými horami, ktorých severné úpätie zaberá južnú časť parku. Tomu zodpovedá aj pomerne veľké výškové členenie, kedy priestor pri zámockom rybníku leží v nadmorskej výške 280290 metrov a naopak dvojica vrcholov v lesoparku Palác je vysoká 382 a 390 metrov.
Hydrológia.
Zámockým parkom preteká Podolský potok, ktorý napája zámocký rybník. Na jeho koryte sú zreteľné úpravy vzniknuté počas parkových úprav. Os východnej časti parku tvorí jeden z jeho pravých prítokov. Na jeho toku sa nachádza taktiež neveľký rybník a v jeho blízkosti udržiavaná studnička "U zlomené vrby", ktorá je v starostlivosti žiakov heřmanoměsteckej základnej školy.
Flóra.
Rastlinné spoločenstvá sú prevažne druhotné a medzi umelo vysadenými drevinami nájdeme aj početné nepôvodné druhy. V prírodnom parku môžeme nájsť veľké množstvo vzácnych bylín ako je veternica hájna, veternica iskerníkovitá, prvosienka vyššia, pľúcnik tmavý, iskerník chlpatý, konvalinka voňavá, vranovec štvorlistý, divozel kukučkovitý, púpava "Taraxacum nordstedtii", mednička ovisnutá, hrachor jarný, zubovník šupinatý alebo chochlačka dutá. V zámockom parku sa nachádza 29 druhov stromov: borovica čierna, borovica lesná, borovica hladká, breza previsnutá, buk lesný (tzv. "Zámocký buk" pri západnom okraji parku už patrí medzi stromy zaniknuté), buk lesný previsnutý, duglaska tisolistá, dub červený, dub letný (pamätný strom v blízkosti zámockého rybníka), dub uhorský, hrab obyčajný, jaseň štíhly, javor poľný, javor horský, javor mliečny, pagaštan konský, pagaštan pleťový, gaštan jedlý, katalpa, lipa malolistá, lipa veľkolistá, smrekovec opadavý, jelša lepkavá, platan javorolistý, smrek pichľavý 'glauca', smrek obyčajný, tis obyčajný, topoľ sivý a vŕba cintorínska "(Salix x sepulcralis)".
Fauna.
Zo živočíchov stojí za zmienku skokan zelený, slepúch lámavý alebo jašterica krátkohlavá. Hniezdi tu tesár čierny, ďateľ veľký, brhlík obyčajný, pinka lesná, kolibrikáriky a penice. V zemnom poschodí je bežná ryšavka žltohrdlá a hrdziak hôrny. V podzemných častiach parku prezimuje netopier veľký, netopier čierny, netopier vodný a netopier svetlý. V zámockých pivničných a povalových priestoroch tvorí letné kolónie kritický ohrozený podkovár krpatý. Z dôvodu výskytu chrobáka pižmovca hnedého bola časť prírodného parku vymedzená v rámci sústavy Natura 2000 ako Európsky významná lokalita.
Stavby.
Okrem zámku a priľahlej časti mestskej zástavby Heřmanovho Městca, ktorá sa nachádza na severozápadnom okraji prírodného parku, sa v jeho centrálnej časti rozkladá chatová osada Ježkovna. Severne od nej leží športový areál s tenisovými kurtmi a hokejbalovým štadiónom "Ježkárna". K športovému areálu prilieha dnes už nevyužívaný prírodný amfiteáter. Zaujímavou stavbou je pôvodný záhradnícky dom stojaci pri východnom vstupe do zámockého parku.
Turistické trasy.
Heřmanův Městec je jedným z východísk turistických trás do Železných hôr. Dve z nich prechádzajú územím prírodného parku. Modro značená trasa do Vápenného Podola v západnej časti zámockého parku, zelene značená trasa do Slatiňan jeho centrálnej častí a lesoparkom Palác.

</doc>
<doc id="568394" url="https://sk.wikipedia.org/wiki?curid=568394" title="Datalan">
Datalan

DATALAN, a.s. je slovenská akciová spoločnosť pôsobiaca v odvetví informačných technológií. Spoločnosť "„patrí medzi špičku slovenských technologických firiem“". Zaoberá sa softvérovými a infraštruktúrnymi riešeniami v oblasti správy dát, funkčnej integrácie a informačnej bezpečnosti. Vznikla ako rýdzo slovenská spoločnosť s ručením obmedzeným DATALAN spol. v októbri roku 1990. Založila ju pätica inžinierov z Elektrotechnickej fakulty STU. V roku 2001 sa pretransformovala na akciovú spoločnosť. V priebehu svojej histórie realizovala desiatky úspešných projektov na Slovensku i v zahraničí (Čína, Mexiko). Spoločnosť sídli v Bratislave. Zamestnáva okolo 250 ľudí. Získala ocenenie IT firma roka a najvýznamnejšie partnerské ocenenia spoločností Hewlett-Packard, IBM a Microsoft. Spoločnosť organizuje Datalan IT Forum. 
V právnickom prostredí bol široko diskutovaný „prípad Datalan“, ktorý sa týkal inšpekcie Protimonopolného úradu v spoločnosti. Najvyšší súd SR zakázal Protimonopolnému úradu pokračovať v porušovaní práv spoločnosti DATALAN, ktoré spočívalo v nezákonnom zhromažďovaní, uchovávaní a zoznamovaní sa s obsahom dátových nosičov získaných počas inšpekcie v roku 2014.
V roku 2007 spoločnosť fúzovala s Ability Development a v roku 2010 s Euroaltis. V roku 2024 sa spoločnosť po súhlase Protimonopolného úradu SR stala súčasťou skupiny Synteca.

</doc>
<doc id="568398" url="https://sk.wikipedia.org/wiki?curid=568398" title="Heřmanův Městec (prírodná pamiatka)">
Heřmanův Městec (prírodná pamiatka)

Heřmanův Městec je prírodná pamiatka pri obci Heřmanův Městec v okrese Chrudim v Pardubickom kraji.
Ochrana prírody.
Predmetom ochrany je aproxylický hmyz - najmä pižmovec hnedý (ako európsky významný druh), ďalej potom cicavce a vtáky naviazané na porasty starých bútľavých stromov.

</doc>
<doc id="568400" url="https://sk.wikipedia.org/wiki?curid=568400" title="Andrew Henderson (spisovateľ)">
Andrew Henderson (spisovateľ)

Andrew Henderson († 1775) bol škótsky spisovateľ a kníhkupec.
Narodil sa v grófstve Roxburghshire na juhovýchode Škótska. V rokoch 17311735 absolvoval magisterské štúdium na Marischal College v Aberdeene. V januári 1748 vydal v Edinburghu prácu o jakobitskom povstaní "The History of the Rebellion, 1745 and 1746". V roku 1766 publikoval biografiu "The life of William Augustus, Duke of Cumberland", ktorá glorifikovala Viliama Augusta, vojvodu z Cumberlandu, syna Juraja II., čo viedlo k sporu so škótskym básnikom a spisovateľom Tobiasom Smollettom. V publikácii "Dissertation on the Royal Line of Scotland" skritizoval prácu Williama Guthrieho "History of Scotland" (1771). Bol charakterizovaný ako "„extrémne patriotický“" Škót.

</doc>
<doc id="568401" url="https://sk.wikipedia.org/wiki?curid=568401" title="Andrew Henderson">
Andrew Henderson

Andrew Henderson môže byť:

</doc>
<doc id="568402" url="https://sk.wikipedia.org/wiki?curid=568402" title="Dusty Hill">
Dusty Hill

Dusty Hill, rodným menom Joseph Michael Hill (* 19. máj 1949, Dallas, Texas, USA† 28. júl 2021, Houston) bol americký basgitarista, klávesista a spevák. Svoju kariéru začal v druhej polovici šesťdesiatych rokov ako člen skupiny American Blues a niekoľkých ďalších skupín, v ktorých hral s bubeníkom Frankom Beardom. Dvojica sa roku 1969 spojila so spevákom a gitaristom Billym Gibbonsom a vznikla skupina ZZ Top. Jeho brat Rocky Hill bol gitarista a takisto pôsobil v skupine American Blues.

</doc>
<doc id="568403" url="https://sk.wikipedia.org/wiki?curid=568403" title="Clash Royale">
Clash Royale

Clash Royale je strategická videohra v reálnom čase, ktorú vyvinula a vydala spoločnosť Supercell. Hra kombinuje prvky zberateľských kartových hier, Tower Defense a multiplayerových online bojových arén. Hra bola globálne vydaná 2. marca 2016. "Clash Royale" dosiahol tržby vo výške 1 miliardy dolárov za menej ako rok na trhu. Za tri roky dosiahol Clash Royale podľa spoločnosti Sensor Tower, ktorá sa zaoberá prieskumom trhu, tržby vo výške 2,5 miliardy dolárov. Je to prvý spin-off hry "Clash of Clans".
Hrateľnosť.
Predpoklad.
"Clash Royale" je videohra typu tower rush, v ktorej hráči hrajú hry s dvoma alebo štyrmi hráčmi (1v1 alebo 2v2), v ktorých je cieľom zničiť viac veží ako ich súper (súperovia), pričom každá zničená veža je reprezentovaná ako „koruna“. Zničenie súperovej „Kráľovskej veže“ má za následok okamžité víťazstvo „o tri koruny“. Zápasy trvajú tri minúty a ak majú obaja hráči/tímy v danom bode rovnaký počet korún (alebo žiadnu), zápas pokračuje dvojminútovým predĺžením. V tomto prípade okamžite vyhráva hráč, ktorý zničí súperovu vežu. Ak počas predĺženia nie sú zničené žiadne veže, nasleduje rozhodujúce obdobie, kde sa zničia veže s najnižším počtom bodov zdravia. Ak majú obaja hráči vežu s rovnakým najmenším počtom bodov zdravia, vyhlási sa remíza. V zriedkavých prípadoch, ak je Kráľovská veža zničená súčasne oboma hráčmi, bude to tiež mať za následok remízu.
V hre "Clash Royale" boli hráči zoradení podľa počtu trofejí, ktoré získali alebo stratili v multiplayerových bitkách, až kým nebol pridaný nový systém (Path of Legends). Hráči zvyšujú svoje účty a Kráľovské veže získavaním bodov skúseností darovaním a vylepšovaním kariet. Úrovne Kráľovských veží môžu dosiahnuť úroveň 15 a úrovne hráčov môžu dosiahnuť úroveň 70; tieto úrovne sa zohľadňujú v systéme súťažného vytvárania zápasov.
Celkovo je dvadsaťtri herných arén (okrem výučbovej oblasti Tréningového tábora): Štadión škriatkov, Kosťová jama, Barbarská misa, Údolie kúziel, Dielňa staviteľov, P.E.K.K.A.'s Playhouse, Kráľovská aréna, Zamrznutý vrch, Džungľová aréna, Hog Mountain, Electro Valley, Strašidelné mesto, Úkryt rascalov, Vrch pokoja, Banícka baňa, Katova kuchyňa, Kráľovská krypta, Tichá svätyňa, Dračie kúpele, Výcvikový tábor, Clash Fest, PALACINKY! a Legendárna aréna. Každá aréna zodpovedá určitému rozsahu trofejí.
Pôvodná Legendárna aréna predstavovala poslednú arénu po Serenity Peak a pozostávala z „líg“, ktoré boli do hry pridané v marci 2017. V systéme líg hráči hrali v deviatich rôznych lígach s viac ako 5000 trofejami, od Challenger I až po Ultimate Champion. Na konci každej sezóny bol hráč resetovaný na polovicu trofejí, ktoré získal nad 5000 trofejí. V aktualizácii z októbra 2022 bol tento systém resetovania zrušený v prospech dlhšej cesty za trofejami s väčším počtom arén, ako aj samostatného súťažného herného režimu (nazývaného Cesta legiend), ktorý by sa riadil podobným modelom ako Legendárna aréna.
V júni 2024 bol pridaný herný režim s obmedzeným časom, ktorý predstavil Kráľovnú škriatkov a nahradil centrálnu Kráľovskú vežu. Ako sa hrajú karty s tematikou škriatkov, schopnosť Kráľovnej sa nabíja, čo vyvrcholí vypustením niekoľkých škriatkovských detí na súperovej strane arény. Postup v tomto hernom režime nasleduje podobný proces získavania trofejí ako v primárnom hernom režime. Odvtedy bol odstránený.
V novembri 2024 bol pridaný ďalší časovo obmedzený hodnotený herný režim 2v2, ktorý hráčom umožňoval spojiť sa a hrať súťažne proti iným tímom. Hráči museli vyhrať 30 hier, aby sa umiestnili do súťažného rebríčka, kde by začínali s počtom medailí určeným na základe ich trofejí z trofejných ciest. Bol odstránený, ale Supercell naznačil možný návrat na základe jeho úspešného výkonu. Vo februári 2025 Supercell znovu pridal herný režim 2v2 na obmedzený čas.
V marci 2025 limitovaná hodnotená edícia umožnila hráčom hrať pôvodnú verziu z roku 2017 s pôvodnými 80 kartami a bez novších funkcií. Táto udalosť s názvom „Retro Royale“ skončila 26. marca.
Karty.
Hrateľné jednotky, budovy a kúzla sú reprezentované ako karty. Mnohé karty sú odvodené z predchádzajúcej hry "Clash of Clans" od Supercell, ako napríklad Giant a Cannon, a obe hry majú podobný umelecký štýl. Pred každou bitkou si hráči zostavia balíček ôsmich kariet, ktoré používajú na útok a obranu proti kartám súpera. Na začiatku každej bitky obaja hráči začínajú so štyrmi náhodne vybranými kartami zo svojho balíčka ôsmich kariet. Každá karta stojí určitú cenu elixíru. V štandardnej hre hráči začínajú bitku s piatimi bodmi elixíru a jeden bod elixíru sa dopĺňa každých 2,8 sekundy, maximálne však desať elixírov. Po zahraní karty sa automaticky vytiahne nová karta. Miera generovania elixíru sa zdvojnásobí v posledných 60 sekundách bežnej hry a strojnásobí v posledných 60 sekundách predĺženia.
Clash Royale bol prvýkrát vydaný so 42 kartami, pozostávajúcimi zo 14 kariet pre každú z troch úrovní vzácnosti: Bežná, Zriedkavá a Epická. Ďalšie vzácnosti boli pridané neskôr: Legendárna vo februári 2016 a Šampión v októbri 2021. Hráči sú obmedzení na jedného Šampióna na balíček a každý Šampión má špeciálnu schopnosť, ktorú je možné aktivovať minutím dodatočného elixíru (napríklad schopnosť Zlatého rytiera Útok stojí 1 dodatočný elixír). Od apríla 2025 hra ponúka celkovo 119 kariet rozdelených do týchto piatich úrovní vzácnosti.
Všetky karty je možné vylepšiť na maximálnu úroveň 15; Bežné karty začínajú na úrovni 1, Vzácne karty začínajú na úrovni 3, Epické karty začínajú na úrovni 6, Legendárne karty začínajú na úrovni 9 a Karty Šampiónov začínajú na úrovni 11. Všetky karty a úrovne korunných veží sú na úrovni 11 pre všetky turnaje, okrem súkromných turnajov, kde sú karty a korunné veže obmedzené na určitú úroveň.
Aktualizácia z decembra 2018 pridala Hviezdne body na odomknutie špeciálnych zlatých kozmetických prvkov pre karty úrovne 14. V aktualizácii z októbra 2021 sa toto zmenilo tak, aby bolo dostupné od úrovne 7. Hráči tiež získavajú hviezdne body (Hviezdne body) pri získavaní skúseností, ktoré môžu použiť na aktualizovaný vizuálny vzhľad svojich kariet, zvyčajne zlatej farby. Pre väčšinu kariet existujú až tri hviezdne úrovne, ktoré sa odomknú, keď karta dosiahne úroveň 7 (pre hviezdnu úroveň 1), úroveň 10 (pre hviezdnu úroveň 2) a úroveň 13 (pre hviezdnu úroveň 3).
V aktualizácii z marca 2022 boli spustené majstrovstvá kariet (Card Masteries), ktoré poskytovali odmeny za dosiahnutie konkrétnych míľnikov s kartami v súťažných zápasoch. Štatistiky sa pohybujú od spôsobeného poškodenia, cez zničené jednotky až po vyťažené veže. Odznaky zobrazujú postup hráča. Ďalšie odznaky bolo možné získať za iné míľniky, ako napríklad počet výhier v rôznych herných režimoch.
V aktualizácii z júna 2023 boli spustené Kartové evolúcie a Elitné úrovne. Kartové evolúcie pridali novú cyklickú schopnosť: akonáhle je karta zahraná určitý početkrát, pri ďalšom zahraní sa karta rozvinie „vyvinutá“ verzia seba samej, ktorá pozostáva z výkonnejších vlastností alebo mechanizmov, a cyklus sa vynuluje. Okrem toho, Elitné úrovne pridali do hry kartu úrovne 15 a Elitné divoké karty. Toto vylepšenie nie je viazané na zlato; namiesto toho je potrebných 50 000 Elitných divokých kariet na vylepšenie jednej karty z úrovne 14 na úroveň 15. Elitné divoké karty sa zhromažďujú zbieraním prebytočných kópií kariet úrovne 14.
V aktualizácii z decembra 2023 boli oznámené Vežové jednotky. Tie umožňujú rozdiely v stratégii týkajúce sa dvoch menších veží brániacich hlavnú Kráľovskú vežu. Predtým ich strážil archetyp princeznej lukostrelky; ten bol premenený na Vežovú princeznú, prvú Vežovú jednotku. Nové Vežové jednotky boli pravidelne vydávané od sezóny január 2024. Momentálne sú k dispozícii štyri unikátne jednotky Tower Troops, pričom ďalšia (Baby Goblins) končí spolu s režimom Goblin Queen.
Klany.
Hráči sa môžu pripojiť k klanom alebo s nimi vytvárať klany. Pripojenie sa k klanu alebo jeho vytvorenie umožňuje hráčovi zapojiť sa do priateľských bitiek a klanových vojen. Taktiež odomkne funkciu vyžiadania a darovania kariet, keď hráč dosiahne 3. úroveň skúseností. Klanové obchodovanie s použitím obchodných žetónov sa odomkne, keď hráč dosiahne 8. úroveň. Existujú štyri rôzne typy obchodných žetónov: Bežné, Zriedkavé, Epické a Legendárne, ktoré zodpovedajú úrovniam kariet. Obchodné žetóny je možné získať získaním trofejí, prostredníctvom výziev a v hernom obchode. Každý z nich je možné použiť na výmenu určitého množstva kariet s ostatnými hráčmi v závislosti od vzácnosti obchodného žetónu.
Clan Wars I.
rozdelená na dva dni: „Deň zberu“ a „Deň vojny“. V Deň zberu hráči bojovali v rôznych herných režimoch, ktoré sa každý mesiac striedali. Výhrou boli karty, ktoré sa pridávali do klanovej zbierky. Ak odohralo aspoň desať hráčov jednu bitku, klan mohol postúpiť do Dňa vojny, kde sa klan porovnal so štyrmi ďalšími klanmi s podobným počtom účastníkov a klanových trofejí. Každý účastník si zostavil bojový balíček iba s použitím kariet odomknutých v Deň zberu. Po bitkách bol každý klan zoradený od 1. do 5. miesta na základe počtu Korún udelených za víťazstvá. Na konci Dňa vojny všetci zúčastnení hráči dostali Vojnovú odmenu obsahujúcu zlato alebo iné predmety. Na základe svojej vojnovej hodnosti potom klany získali alebo stratili určitý počet trofejí. Klany postupovali v klanových ligách získavaním klanových trofejí, pričom vyššie ligy udeľovali lepšie odmeny. Klanové sezóny trvali dva týždne a na konci každej sezóny bol každému zúčastnenému hráčovi udelený truhlica na základe najvyššej vojenskej hodnosti a ligy, ktorú klan dosiahol počas sezóny.
Clan Wars II.
31. augusta 2020 bola pridaná hra Clan Wars II ako prepracovaná verzia svojho predchodcu. Každý týždeň pozostáva z troch „tréningových dní“, ktoré trvajú od pondelka do stredy, a štyroch „bojových dní“, ktoré trvajú od štvrtka do nedele. Počas tréningových dní môžu účastníci pridávať jednotky do svojho príslušného klanu, ktoré označujú postup vo vojne v danom týždni a pridávajú bonusy za pohyb na základe preživších jednotiek. Bitky na lodiach sa vedú s celkovo 32 kartami z hráčovej zbierky, ktoré sa používajú na vytvorenie štyroch jedinečných vojnových balíčkov bez prekrývajúcich sa kariet. Vojnové balíčky je možné počas týchto tréningových dní otestovať, hoci nepriateľské lode nemôžu byť napadnuté až do bojových dní. Počas bojových dní majú hráči na výber niekoľko variácií bitiek, pričom medaily sa udeľujú na základe víťazstiev a účasti. Rovnako ako v pôvodných klanových vojnách, klanové trofeje sa stále udeľujú za umiestnenie klanu vo vojne, ktoré sa určuje podľa toho, ktorý klan sa dostane najďalej v riečnych pretekoch. Po skončení týždňa sa cyklus resetuje na tréningové dni. Každý piaty týždeň sa loď klanu zastaví pri Koloseu ako posledné kolo bitiek pred začiatkom nového cyklu proti novej skupine súperiacich klanov.
Vydanie.
Hra bola 4. januára 2016 pre platformy iOS spustená v Kanade, Hongkongu, Austrálii, Švédsku, Nórsku, Dánsku, na Islande, vo Fínsku a na Novom Zélande. Hra bola pre tie isté krajiny spustená v systéme Android 16. februára 2016 vo forme balíka aplikácií pre Android. Obe platformy boli globálne vydané 2. marca 2016. V súlade so spustením beta verzie služby Google Play Games pre PC mala byť hra pre PC spustená v Kanade, Čile a Singapure 10. októbra 2023.
Po svojom vydaní sa "Clash Royale" stal najsťahovanejšou a najziskovejšou aplikáciou v americkom obchode s aplikáciami pre iOS.
Prijatie.
V čase svojho vydania získal "Clash Royale" prevažne pozitívne recenzie, pričom Eli Hodapp z "TouchArcade" ho vo svojej päťhviezdičkovej recenzii nazval „absolútne fenomenálnym“. Harry Slater z "Pocket Gamer" dal hre hodnotenie 9/10 a zhrnul: „Je to neuveriteľné množstvo obohacujúcej zábavy, miestami napínavé a je tu obsah, ktorý vás zamestná na týždne, ak nie mesiace.“ James Plafke v článku pre Geek.com kritizoval „"Clash Royale" za to, že je skutočne zábavný – viac ako "Clash of Clans" – zatiaľ čo vývojár chronicky vyrušuje hráča, aby si ho užil.“ "Clash Royale" získal od svojich hráčov pozitívnu odozvu s priemerným skóre 4,2 z 5 v Obchode Google Play a priemerným skóre 4,6 z 5 v Obchode Apple App Store.

</doc>
<doc id="568405" url="https://sk.wikipedia.org/wiki?curid=568405" title="Frank Beard">
Frank Beard

Frank Lee Beard (* 11. jún 1949, Frankston, Texas, USA) je americký rockový bubeník. Svoju kariéru začal v druhej polovici šesťdesiatych rokov ako člen skupiny American Blues a niekoľkých ďalších skupín, v ktorých hral s basgitaristom Dustym Hillom. Dvojica sa roku 1969 spojila so spevákom a gitaristom Billym Gibbonsom a vznikla skupina ZZ Top. Je jediným členom tejto skupiny, ktorý nemá dlhé fúzy.

</doc>
<doc id="568407" url="https://sk.wikipedia.org/wiki?curid=568407" title="Bučina - Spálený kopec">
Bučina - Spálený kopec

Bučina - Spálený kopec je prírodná pamiatka ev. č. 5610 neďaleko obce Krouna v okrese Chrudim. Oblasť spravuje AOPK ČR Správa CHKO Žďárské vrchy.
Ochrana.
Dôvodom ochrany sú spoločenstvá prírode blízkych smrekových bučín kyslých, živných a humusom obohatených stanovíšť, európsky významné a osobitne chránené druhy vtákov - pôtik kapcavý, tesár čierny a holub plúžik.

</doc>
<doc id="568409" url="https://sk.wikipedia.org/wiki?curid=568409" title="Bob Birch">
Bob Birch

Bob Birch (* 14. júl 1956, Detroit, Michigan, USA† 15. august 2012, Los Angeles, Kalifornia, USA) bol americký hudobník a basgitarista. Od roku 1992 bol členom sprievodnej skupiny Eltona Johna. Krátko sa tiež objavil v skupine Iron Butterfly a spolupracoval s mnohými ďalšími hudobníkmi, medzi ktorých patria napríklad Lauren Wood, Dharma Buds, Keith Emerson a B. B. King. V auguste 2012 sa pravdepodobne zastrelil.

</doc>
<doc id="568410" url="https://sk.wikipedia.org/wiki?curid=568410" title="Mikuláš Jozef Lexmann">
Mikuláš Jozef Lexmann

Mikuláš Jozef Lexmann OP (* 28. október 1899, Bobot – † 17. júl 1952 Kláštor Králíky) bol slovenský katolícky kňaz, jedna z najvýznamnejších osobností dominikánskeho rádu na Slovensku. Bol veľmi aktívnym človekom širokých záujmov, priekopníkom automobilizmu i pilotom. 
Na konci 2. svetovej vojny ukrýval ohrozených ľudí pred násilím v krypte dominikánskeho kostola v Košiciach, a je tak zapísaný ako záchranca Židov v "Holocaust Memorial Centre" v Budapešti. Začiatkom 50. rokov bol internovaný v niekoľkých kláštoroch, kde sa kruté životné podmienky podpísali na jeho zdraviu a urýchlili jeho smrť.
Patrí k dominikánskym mučeníkom 20. storočia, v roku 2013 slovenská provincia rádu schválila podnet na začatie procesu jeho blahorečenia.
Život.
Jozef Lexmann sa narodil ako prvý z ôsmich detí do rodiny, v ktorej otec bol remeselníkom a matka mala obchod s metrovým textilom. Jeho matka bola veľmi zbožná, bola laickou dominikánkou. Pre rehoľný život sa nakoniec rozhodli štyri z jej detí: okrem Jozefa jeho brat Gregor a sestra Mária, ktorí vstúpili k dominikánom, sestra Brigita sa stala členkou Kongregácie Školských sestier de Notre Dame. 
Jozef chodil do ľudovej školy v Bobote, potom do mešťanky v Bánovciach nad Bebravou. Potom vstúpil do dominikánskeho juvenátu. V rokoch 1912 až 1916 študoval na gymnáziu v Budapešti. Ako sedemnásťročný vstúpil v Grazi do dominikánskeho rádu a prijal rehoľné meno Mikuláš. Noviciát a ďalšie štúdiá filozofie a teológie absolvoval v Grazi a Viedni. Kňazské svätenie prijal 29. júla 1923.
Nasledujúci rok začal pôsobiť v dominikánskom kláštore v Košiciach. Dňa 4. júla 1933 sa stal jeho priorom.
Prvý „Lietajúci mních“.
M. J. Lexmann bol človekom, ktorý sa zaujímal okrem záležitostí spojených s jeho úradom tiež o technické novinky. V Košiciach sa stal prvým kňazom, ktorý vlastnil vodičský preukaz, a už v 20. rokoch tu jazdil autom. S využitím požičaného vozidla viedol vodičský kurz pre nezamestnaných a nemajetných. Bol konateľom Autoklubu pre východné Slovensko.
V roku 1935 tiež absolvoval pilotný kurz, a stal sa tak prvým kňazom-pilotom v Československu. Svojmu bratovi Rafaelovi Gregorovi pred dominikánsky kostol v Košiciach zhodil z lietadla veniec k primíciám.
Bol tiež starostou združenia Orol, v meste založil kultúrne centrum Veritas. K jeho ďalším záľubám patrilo fotografovanie a filmovanie.
V roku 1936 ho preložili do Znojma. Zapísal sa na Masarykovu univerzitu v Brne. Od roku 1937 pokračoval v štúdiu na FF UK v Prahe. Štúdium ale nedokončil kvôli hrozbe zatknutia gestapom, pred ktorým utiekol do kláštora v maďarskej Šoproni, potom ho preložili do Vasváru.
Záchranca životov.
V roku 1944 sa vrátil do Košíc. Na prelome rokov 1944/1945 v krypte dominikánskeho kostola ukrýval asi dvadsať osôb pred terorom Strany šípových krížov, a pravdepodobne im tak zachránil život. Je tak zapísaný ako záchranca Židov v "Holocaust Memorial Centre" v Budapešti.
V roku 1946 v Košiciach založil časopis "Svätý ruženec". Naučil sa tiež esperanto a organizoval jeho kurzy, v roku 1948 sa podieľal na usporiadanie kongresu slovenských esperantistov v Košiciach. Okrem toho tu pracoval ako knihovník kláštora, katechéta alebo exercitátor.
Výsluchy a internácie.
Prvý výsluch v sídle košickej ŠtB zažil P. Lexmann v decembri 1947. Dňa 20. februára 1948 ho na mesiac zatkli. Stalo sa tak v súvislosti s jeho stykmi s Júliusom Patúcom, obvineným zo založenia ilegálnej organizácie "Slovenská národná liga", namierené proti komunizmu. P. Lexmann bol spomenutý aj pri vyšetrovaní činnosti organizácie "Rodina", založené chorvátskym kňazom Tomislavom Kolakovičom. Napriek nátlaku ŠtB tiež 17. júna 1949 počas omše prečítal pastiersky list prijatý na tajnej biskupskej konferencii v Prahe.
V rámci Akcie K ho v apríli 1950 odviezli z Košíc. Potom vystriedal internačné kláštory v Pezinku, Báči a Podolínci. Dňa 29. novembra 1950 ho zariadili do zoznamu „reakčných a neprevychovateľných“ rehoľníkov a previezli do kláštora v Králíkách. V internačných kláštoroch boli všeobecne veľmi tvrdé životné podmienky, ale v Králíkách mal už P. Lexmann vážne srdcové ťažkosti, vysoký krvný tlak, chodil o palici. Nedostatok liekov a ťažká práca zhoršovali jeho zdravotný stav. Jedného dňa v júli ho poslali pásť kravy. Slnko a chôdza do prudkého kopca ho úplne vyčerpali. Zomrel 17. júla 1952 vo veku 52 rokov, príčinou smrti bola pravdepodobne mozgová mŕtvica. Bol pochovaný vo svojej rodnej obci Bobot.
Meno Mikuláša Jozefa Lexmanna je na medzinárodnom zozname dominikánskych mučeníkov 20. storočia. V roku 2013 slovenská provincia dominikánov schválila podnet na začatie procesu jeho blahorečenia.

</doc>
<doc id="568411" url="https://sk.wikipedia.org/wiki?curid=568411" title="Reakcia na oheň">
Reakcia na oheň

Reakcia na oheň je základnou požiarnou charakteristikou európskeho hodnotiaceho a klasifikačného systému stavebných výrobkov a materiálov na ich zaradenie do tried, ktoré vyjadrujú možný príspevok stavebného výrobku alebo materiálu k rozvoju požiaru v jeho počiatočných fázach za definovaných podmienok pri dokonalom spaľovaní (dostatočný prísun kyslíka).
Problematika reakcie na oheň je pomerne rozsiahla odborná oblasť týkajúca sa protipožiarnej bezpečnosti stavieb a na jej priblíženie širokej odbornej verejnosti bola vydaná napr. odborná publikácia TN APPO 008.
Porovnanie horľavosti podľa stupňov horľavosti a podľa tried reakcie na oheň.
Pôvodný národný systém hodnotenia horľavosti stavebných materiálov nahradil nový európsky systém hodnotenia reakcie stavebných výrobkov a materiálov na oheň. Porovnanie oboch hodnotení sa uvádza v tabuľke.
Indexom fl sa označujú triedy reakcie na oheň podlahových krytín a indexom L sa označujú triedy reakcie na oheň tepelnoizolačných výrobkov na lineárne potrubia.
Symboly v zátvorkách t1, t2, t3 a t4 označujú jednu zo štyroch skúšobných metód podľa STN P ENV 1187.
Dodatková klasifikácia stavebných výrobkov.
Dodatková klasifikácia podľa normy EN13501-1 upravuje požiadavky na:
Príklad použitia označenia: Norma STN EN 81-20:2015 v čl. 5.4.4 požaduje charakteristiku pre strop kabíny výťahu C-s2,d0
Anorganické materiály.
Anorganické materiály sa považujú za materiály triedy A1 aj bez ďalších preukazovaní.

</doc>
<doc id="568412" url="https://sk.wikipedia.org/wiki?curid=568412" title="David Knopfler">
David Knopfler

David Knopfler (* 27. december 1952, Glasgow, Spojené kráľovstvo) je škótsky spevák, skladateľ, gitarista a klavirista. 
Spolu so svojim bratom Markom založil v roku 1977 skupinu Dire Straits. Kapelu opustil v roku počas nahrávania tretieho albumu Making Movies 25. júla 1980. O tri roky neskôr vydal svoj prvý sólový album nazvaný "Release", na ktorom sa podieľali napríklad jeho brat Mark či gitaristi Pino Palladino a John Illsley. Neskôr vydal rad ďalších albumov. 
Jeho manželkou bola spisovateľka Anna Perera, s ktorou má jedného syna.

</doc>
<doc id="568415" url="https://sk.wikipedia.org/wiki?curid=568415" title="Lysefjordbrua">
Lysefjordbrua

Lysefjordbrua je cestný visutý most premosťujúci fjord Lysefjorden v blízkosti dediny Forsand v rovnomennej obci v nórskom kraji Rogaland.
Je súčasťou cesty "Fylkesvei 13" a zo severnej strany sa napája na národnú cestu "Riksvei 13". Jeho výstavba prebiehala v rokoch 1995 – 1997 a finančné náklady na jeho výstavbu činili 150 mil. NOK. Celková dĺžka mosta je a hlavné visuté pole má dĺžku rozpätia . Šírka mostovky, ktorej súčasťou je dvojprúdová vozovka a chodník, je . Hlavné pylóny sú vysoké a výškový rozdiel medzi najvyšším bodom mostovky a hladinou fjordu je .

</doc>
<doc id="568416" url="https://sk.wikipedia.org/wiki?curid=568416" title="Česká družina">
Česká družina

Česká družina bola za prvej svetovej vojny dobrovoľnícka jednotka, zložená z Čechov, žijúcich v Rusku a neskôr tiež z vojnových zajatcov, predchodkyňa česko-slovenských légií v Rusku.
Vznik.
V auguste 1914 vznikla Česká družina, ktorú 20. augusta schválila vojenská rada. V pozadí všetkého bola politická činnosť česko-slovenských spolkov a ich snaha prejaviť lojalitu cárovi (Česi na Rusi boli rakúski poddaní a preto im hrozila internácia a deportácia na Sibír).
Cieľom bolo, aby Česi naberaní do ruskej armády neboli rozptýlení po jednotkách, ale tvorili jednu jednotku, neskôr zaradenú pod Kyjevský vojnový okruh, v sile jedného práporu o dvoch rotách (540 dobrovoľníkov). Tej velil podplukovník Lotocký. Neskôr mala 4 roty a velil jej pplk. Sozentovič. Slávnostná prísaha prebehla 11. októbra na Sofijskom námestí (podľa vtedajšieho ruského kalendára v deň Sv. Václava 28. septembra 1914, s odovzdaním a svätením svätováclavského práporu, tento výjav je známy aj zo zelenej prvorepublikovej poštovej známky), 22. októbra boli Česi poslaní na front.
Česká družina bola pripojená k vojsku generála Dimitrijeva k III. armáde v Haliči. Po presune do Radyvyliva vyrazila družina k Brodcom, k rakúskym hraniciam. Tie prekročila 27. októbra 1914.
Dňa 8. novembra, na výročie bitky na Bielej hore, vykonal generál Radko Dimitrijev prehliadku Českej družiny. Postupne sa z Českej družiny stala divízna rozviedka. České jednotky vykonávali bojový prieskum a zber „jazykov“ (Surový, Čeček, Švec). Okrem iného robili aj propagandistickú činnosť, zameranú na slovanské národnosti v rakúskych bojových jednotkách.
Do prvých bojov sa jednotka zapojila 14. novembra pri Tarnówe, 16. novembra pri Biele na Dunajci, 18. novembra pri Radlove. 19. novembra nasledovala zrážka s maďarskými husármi pri Niedzilieske (prvá bojová akcia).
Boje na Dunajci.
Získanie prvého defekta v 28. pluku (Pražské deti), šikovateľa Lehečka a organizovanie slávneho hromadného prebehu, ktorý sa nekonal a mal za následok vystriedanie 28. pluku 14. rakúskym.
V marci 1915 začala ruská ofenzíva, pochod do Karpát cez Pilzno, Jasło (kde o takmer 30 rokov neskôr Čechoslováci bojovali znova), Medzilaborce.
Českí dobrovoľníci boli pripojení k 48. divízii generála Kornilova. 17. apríla 1915 Dumbrovka, Smilno, prielom pri Zborove, Kompošpaták, Bardejov. Pri ofenzíve 20. marca sa Rusom vzdalo bez boja 3000 príslušníkov 21. domobraneckej divízie, napr. 11. písecký pluk a 3. apríla konečne aj 28. pražský pri Stebníckej Hute.

</doc>
<doc id="568417" url="https://sk.wikipedia.org/wiki?curid=568417" title="Rota Nazdar">
Rota Nazdar

Rota Nazdar (oficiálne , v preklade "1. rota práporu C 2. pochodového pluku 1. pluku Cudzineckej légie") bola prvá československá vojenská jednotka pôsobiaca na území Francúzska. Pôsobili v nej prevažne českí dobrovoľníci. Jednotka bojovala v prvej svetovej vojne.
Vznik.
Rota Nazdar vznikla v rámci francúzskej Cudzineckej légie 31. augusta 1914, teda na začiatku prvej svetovej vojny. O jej vznik sa zaslúžil Dočasný výbor tvorený zástupcami francúzskej pobočky Sokola a sociálno-demokratického spolku Rovnosť, podporovaný niektorými známymi francúzskymi osobnosťami, najmä Ernestom Denisom. Vstup do Cudzineckej légie bola jediná možnosť, ako vytvoriť na území Francúzska zahraničnú jednotku. Hromadný odvod dobrovoľníkov prebehol 22. júla 1914 v parížskej Invalidovni, za oprávnených k službe bolo uznaných 341 Čechov a 2 Slováci. Dvojmesačný výcvik prekonali v Bayonne. Slávnostnú prísahu zložili 12. októbra a rota bola začlenená do práporu C tzv. Marockej divízie. Kvôli nedostatku českých dôstojníkov - k dispozícii boli len dvaja - rote velili Francúzi. Prvým veliteľom bol menovaný kapitán M. L. J. Sallé.
Využitie vo vojne.
Na začiatku prvej svetovej vojny (1914-1915) sa rota v rámci Cudzineckej légie zúčastnila bojov na francúzsko-nemeckom (západnom) fronte a počet vojakov, ktorí sa do nej dobrovoľne hlásili, narastal. Mal však svoje limity, pretože jednotka nemohla byť stále doplňovaná o nové sily. Hranice boli uzavreté, ďalší Česi a Slováci do Francúzska neprichádzali a nemohli sa tam dostať ani ako dezertéri či zajatci, pretože rakúsko-uhorská armáda na západnom fronte nebojovala. (K rote sa pripojilo asi tridsať dobrovoľníkov zo Spojeného kráľovstva, ktoré na svojom území vznik českej jednotky nepovolilo, a v jednotke slúžilo aj niekoľko Poliakov a jeden Švajčiar.) Rota Nazdar bola prvýkrát nasadená do boja 11. novembra 1914 v oblasti Champagne (neďaleko Reims). V máji 1915 sa rota zúčastnila víťazných bojov pri Arrase, kde po útoku na kótu 140 na hrebeni Falaise de Vimy medzi dedinami La Targette a Souchez zostalo len 75 bojaschopných mužov, 42 mužov vrátane všetkých dôstojníkov padlo, ostatní boli ranení a prápor C bol rozpustený.
Neskôr boli jej príslušníci ďalej zaradení do iných jednotiek. O rote existuje zmienka z konca prvej svetovej vojny (1918), keď sa niekoľko desiatok bývalých vojakov tejto roty dostalo do československej brigády vo Francúzsku.

</doc>
<doc id="568418" url="https://sk.wikipedia.org/wiki?curid=568418" title="Bitka na Piave">
Bitka na Piave

Bitka na Piave bolo ozbrojené stretnutie medzi Rakúsko-Uhorskom a Nemeckom na strane jednej a Talianskom a Spojencov na strane druhej v čase prvej svetovej vojny. Odohrávalo sa od novembra roku 1917 do začiatku novembra roka 1918.
Predohra.
V rokoch 1915 až 1917 sa odohrávali boje na talianskom fronte ako v priestore rieky Soča (bitky na Soči), tak vo vysokohorských priestoroch Álp, kde vojská zvádzali v neprístupných skalách boj aj s klimatickými podmienkami a hladom. Na prelome októbra a novembra 1917 sa uskutočnila bitka pri Caporette, ktorá skončila katastrofálnou porážkou talianskeho vojska, ktoré sa bolo nútené stiahnuť za rieku Piava. Tu sa prakticky bojovalo až do konca vojny.
Prvá fáza bitky.
Talianska armáda, ktorá sa po neúspešných bojoch pri Caporette stiahla za rozvodnenú rieku Piava, zlikvidovala za sebou mosty a utvorila z rieky nepriechodnú bariéru, ktorá bola na severe ohraničená masívom Grappa. Jeho najväčšou horou bola Monte Grappa, kde vytvorili Taliani už skôr opevnenie a horu pretkali sieťami podzemných chodieb so stanovišťami pre guľomety a kanóny. Dňa 15. novembra sa síce podarilo niekoľkým málo rakúsko-uhorským jednotkám rieku Piava prekročiť, ale vojaci boli zahnaní Talianmi späť za rieku. Veliteľom útočiacich vojsk bolo jasné, že prekročenie rieky je takmer nemožné. Ich útoky sa preto sústredili na horu Monte Grappa. 16. novembra 1917 dobyli rakúske jednotky hory Monte Tomacito a Monte Roncone a 20. novembra Col della Beretta a Monte Fontanasecca. Na taliansky front boli urýchlene prepravované britské a francúzske divízie zo západného frontu, ktoré vystužili taliansku obranu. V Ríme medzitým padla vláda a taliansky vrchný veliteľ Luigi Cadorna bol vystriedaný generálom Armandom Diazom. Bol vypracovaný nový plán obrany, ktorý pružne reagoval na vzniknutú situáciu. Na fronte sa objavili jednotky československých legionárov, ktoré boli zložené z českých a slovenských zajatcov ochotných bojovať proti Rakúsko-Uhorsku a Nemecku. Tí sa mali snažiť ovplyvniť svojich krajanov v rakúskych uniformách. Talianska armáda, ktorá mala nepomerne lepšie zásobovanie potravinami, ako nepriateľ, tiež pôsobila na protivníka i psychologicky. Vyhladovaní a podvyživení rakúski vojaci boli vyzývaní letákmi, aby prebehli, pričom najväčším lákadlom na to bol biely chlieb.
Boje pokračovali ďalej. 15. decembra 1917 sa rakúsko-nemeckým jednotkám podarilo dobyť dva kľúčové vrcholy - Monte Tomba a Asolone. Pri jasnom počasí bolo odtiaľ vidieť Benátky. Velitelia nemeckých jednotiek oznámili svojim vojakom, že Vianoce budú sláviť v Benátkach. Rakúšania si dokonca nechali vyrobiť pamätné vyznamenanie za dobytie Benátok. V dňoch 14. až 17. decembra 1917 prebehol hlavný útok nemeckých vojsk, avšak talianska obrana na Monte Grappa túto horu uhájila. 23. decembra udreli tuhé mrazy, a tak boli všetky ďalšie útoky zastavené.
Druhá fáza bitky.
Na jar roku 1918 bola väčšina nemeckých jednotiek z talianskeho frontu stiahnutá na západný front, kde bola nasadená do Ludendorffovej ofenzívy. Rovnako postupovali aj Spojenci a z Talianska stiahli na západný front šesť britských a francúzskych divízií. Rakúšania pripravovali novú ofenzívu už v marci 1918, ale tá sa nakoniec uskutočnila až o tri mesiace neskôr. Medzi vojakmi sa objavovala čoraz väčšia nespokojnosť, na čo velitelia reagovali sľubmi, že po víťaznom ťažení bude k dispozícii bohatá korisť a najmä potraviny. 15. júna začal útok, pri ktorom Rakúšania použili ako klasické, tak plynové granáty. Taliani však boli vybavení už novými plynovými maskami, takže ich straty neboli tak hrozivé. O protiútoku sa na talianskej strane vďaka špionáži vedelo a rad lesných chát a zrubov bolo prestavaných v betónove bunkre. Na plošine Asiago rakúsky útok narazil na britské a francúzske jednotky, ktoré boli doplnené o československých legionárov. Útok rakúsko-uhorských vojsk však bol zastavený rovnako ako pri meste Altiago. Tvrdo sa bojovalo o horu Monte Grappa, uskutočnil sa aj pokus o prekročenie rieky Piava. 17. júna však bolo predmostie s dĺžkou 20 km talianskym protiútokom zlikvidované a 24 tisíc rakúsko-uhorských vojakov bolo zajatých. Útoky boli neúspešné aj z dôvodu kulminácie rieky Piava pri topení snehu. Alpské rieky, sú napájané z ľadovcov, kulminujú preto v lete, napriek tomu ale útoky pokračovali a v rakúskej armáde vládlo čoraz väčšie rozčarovanie a nespokojnosť, čo malo za následok jej úplnú demoralizáciu.
Bojov o Piavu sa zúčastnil aj mladý americký dobrovoľník Červeného kríža, spisovateľ Ernest Hemingway, ktorý tu utrpel zranenia.
Tretia fáza - bitka pri Vittorio Veneta.
V októbri 1918 sa začala šíriť medzi vojakmi Rakúsko-Uhorska stále väčšia nespokojnosť, ktorá bola navyše živená zvesťami o blížiacom sa konci vojny. Taliani tohto využili a rozhodli sa zaútočiť. 27. októbra začala ofenzíva, pri ktorej talianske i spojenecké divízie prekročili rieku Piava, ďalšie jednotky prenikli od masívu Monte Grappa do nížiny. V čase prebiehajúceho útoku však najmä slovanskí príslušníci rakúsko-uhorskej armády zisťovali, že v ich krajinách vznikajú nezávislé alebo provizórne vlády, takže skladali svoje zbrane a nechávali sa odviesť dobrovoľne do zajatia. Jednotky verné Rakúsku-Uhorsku však začali organizovaný ústup. Rakúsko dohodlo s Talianmi prímerie, ktoré si však Taliansko vyložilo po svojom a nezávisle vyhlásilo, že prímerie nadobúda účinnosť až 24 hodín po prijatí podmienok. Zatiaľ čo zostávajúce rakúsko-uhorské vojská zastavili paľbu, pokračovali Taliani ešte deň vo vojnových operáciách. V posledné dni vojny zajali 350 tisíc nepriateľských vojakov. Keď 3. novembra 1918 prijímali zástupcovia porazenej armády prímerie, štát, ktorý zastupovali, už prakticky neexistoval.

</doc>
<doc id="568419" url="https://sk.wikipedia.org/wiki?curid=568419" title="Užhorodské memorandum">
Užhorodské memorandum

Užhorodské memorandum je označením dokumentu ako výsledku porady "Centrálnej ruskej národnej rady" ("CRNR") 8. mája 1919, ktorú tento spoločný orgán rusínskych národných rád (užhorodskej, prešovskej a chustskej) aj zástupcov emigrácie vyjadril svoju vôľu stať sa autonómnou súčasťou Česko-slovenskej republiky. Dokument potvrdzoval výsledky plebiscitu politicky aktívnych Rusínov v USA z decembra 1918 a zahŕňal štrnásť bodov, ktoré formuloval podľa amerického vzoru Grigorij Žatkovič.
Pre rusínsku politickú reprezentáciu bolo pripojenie k Česko-Slovensku v tom čase prakticky poslednou alternatívou, lebo z Ruska plynula obava kvôli boľševizmu, Západoukrajinská ľudová republika a ani Ukrajinská ľudová republika už v tom čase neexistovali a konečne maďarsky orientovaní Rusíni stratili po komunistickom prevrate oporu v Budapešti. CRNR vznikla 8. mája 1918 a do 16. mája 1918 prerokovala budúce vzťahy Rusi s Česko-Slovenskom. Rada zároveň navrhla Grigorija Žatkoviča ako budúceho ministra rusínskeho štátu v Česko-Slovensku. CRNR vyslala 23. mája 1919 do Prahy viac ako stočlennú deputáciu, ktorú prijal minister vnútra Antonín Švehla aj prezident republiky Tomáš Garrigue Masaryk.
Význam Užhorodského memoranda spočíval predovšetkým - vedľa decembrového plebiscitu Rusínov v USA - vo vyjadrení skutočnej vôle rusínskej reprezentácie vstúpiť ako autonómny prvok do zväzku s Česko-Slovenskom. Memorandum bolo tiež zaslané ako prejav "želania ľudu Podkarpatska" na mierovú konferenciu do Paríža. Sľúbenú autonómiu však Podkarpatská Rus získala až s účinnosťou od polovice decembra 1938 v súvislosti s ústavným zákonom č. 328/1938 Sb. z. a n.

</doc>
<doc id="568422" url="https://sk.wikipedia.org/wiki?curid=568422" title="Bahna (prírodná pamiatka)">
Bahna (prírodná pamiatka)

Bahna je prírodná pamiatka ev. č. 1628 neďaleko obce Dědová v okrese Chrudim. Oblasť spravuje AOPK ČR Správa CHKO Žďárské vrchy.
Ochrana.
Predmetom ochrany sú prírodné spoločenstvá prechodových rašelinísk, nevápnitých machových slatinísk, vysokých ostríc, vlhkých pichliačových lúk a túžobníkových lád, bezkolencových lúk a psicových trávnikov s chránenými a ohrozenými druhmi rastlín a živočíchov.

</doc>
<doc id="568424" url="https://sk.wikipedia.org/wiki?curid=568424" title="Utopenec (prírodná pamiatka)">
Utopenec (prírodná pamiatka)

Utopenec je prírodná pamiatka ev. č. 1705 neďaleko obce Studnice v okrese Chrudim. Oblasť spravuje AOPK ČR Správa CHKO Žďárské vrchy.
Ochrana.
Predmetom ochrany je niva Vortovského potoka od hrádze rybníka Utopenec k Hamerskej priehrade - rašelinové lúky so vzácnou kvetenou v meandrujúcom koryte potoka.

</doc>
<doc id="568427" url="https://sk.wikipedia.org/wiki?curid=568427" title="Zlámanec (prírodná pamiatka)">
Zlámanec (prírodná pamiatka)

Zlámanec je prírodná pamiatka ev. č. 1637 neďaleko obce Vortová v okrese Chrudim. Oblasť spravuje AOPK ČR Správa CHKO Žďárské vrchy.
Ochrana.
Dôvodom ochrany je uchovanie rašelinovej lúky okolo rybníka s výskytom chránených a ohrozených druhov živočíchov a rastlín.

</doc>
<doc id="568428" url="https://sk.wikipedia.org/wiki?curid=568428" title="Prešovská hradná cesta">
Prešovská hradná cesta

Myšlienka spojiť šesť hradov pri meste Prešov pomyselnou, turistickou čiarou, vznikla v roku 2011. Občianske združenie Rákociho cesta, tak chce pomôcť rozvoju turizmu v tomto kraji. Do projektu sa zapojili hrady: Šarišský, Kapušiansky, Obišovský, Zbojnícky, Lipovský a Šebeš.
Vzdialenosti medzi sídlami hradov.
Vzdialenosti sú uvedené podľa údajov z informačnej tabule "Zakladajúca listina". Prešov-Lipovce (22 km), Prešov-Veľký Šariš (7,5 km), Prešov-Kapušany (8,2 km), Prešov-Podhradík (8,4 km), Prešov-Ruská Nová Ves (8,5 km), Prešov-Obišovce (14,7 km).
Vzdialenosti k hradom.
Vzdialenosti sú uvedené podľa údajov z informačnej tabule "Mapové výstrižky". Lipovce (Včelín pri kríži)-ruiny hradu 0,57 km. Veľký Šariš (parkovisko pod hradom) – hrad 2,3 km. Kapušany (parkovisko pri ihrisku) - hrad 2,4 km alebo 0,87 km. Podhradík (parkovisko pod hradom) – ruiny 0,38 km. Ruská Nová Ves (parkovisko pod hradom) – ruiny 1,4 km, Obišovce (parkovisko v obci) –ruiny 1,3 km, (parkovisko pri Svinke) -ruiny 0,77 km.

</doc>
<doc id="568436" url="https://sk.wikipedia.org/wiki?curid=568436" title="Leonov">
Leonov

Leonov môže byť:

</doc>
<doc id="568439" url="https://sk.wikipedia.org/wiki?curid=568439" title="Le Saint (Morbihan)">
Le Saint (Morbihan)



</doc>
<doc id="568440" url="https://sk.wikipedia.org/wiki?curid=568440" title="Séné (Morbihan)">
Séné (Morbihan)



</doc>
<doc id="568442" url="https://sk.wikipedia.org/wiki?curid=568442" title="Ján Pastrnák">
Ján Pastrnák

Ján Pastrnák, Ján Pasterňak, Ján Pasternák (narodenie a úmrtie nie sú známe). Žil približne v polovici 19. storočia. Bol lovec kamzíkov a horský vodca vo Vysokých Tatrách. Pochádzal z obce Štôla.
Vodieval turistov a horolezcov najmä na túry začínajúce sa v Batizovskej doline vo Vysokých Tatrách v 70-tych rokoch 19. storočia. Jeho druhom na túrach bol najmä Ján Ruman Driečny ml., s ktorým v roku 1875 prví vystúpili Batizovskou próbou na Gerlachovský štít. Tento výstup zopakoval v roku 1877 spolu s českým horolezcom Viktorom Lorencom a horským vodcom Jánom Rumanom Driečnym ml.
Podľa neho pomenovali vo Vysokých Tatrách "Pastrnákov priechod" a "Pastrnákovú vežičku" nad Ľadovým plesom mengusovským, "Nižnú, Prostrednú, Vyšnú Pastrnákovú bránku" a "Pastrnákové zuby" na hrebeni Končistej, "Pastrnákovu priehybu" oddeľujúcu Kostolík od masívu Batizovského štítu.

</doc>
<doc id="568443" url="https://sk.wikipedia.org/wiki?curid=568443" title="Zadní rybník">
Zadní rybník

Zadní rybník je prírodná pamiatka ev. č. 1703 východne od mestečka Trhová Kamenice v okrese Chrudim. Oblasť spravuje AOPK ČR Správa CHKO Žďárské vrchy.
Ochrana.
Dôvodom ochrany je biotop zarastajúceho rybníka s cennými spoločenstvami bažinných rastlín a živočíchov.

</doc>
<doc id="568444" url="https://sk.wikipedia.org/wiki?curid=568444" title="Mlýnský rybník a rybník Rohlík">
Mlýnský rybník a rybník Rohlík

Mlynský rybník a rybník Rohlík je prírodná pamiatka ev. č. 247 neďaleko mestečka Trhová Kamenice v okrese Chrudim. Oblasť spravuje AOPK ČR Správa CHKO Žďárské vrchy.
Ochrana.
Dôvodom ochrany sú vodné a mokraďové prírodné spoločenstvá s biotopmi makrofytnej vegetácie prirodzene eutrofných a mezotrofných stojatých vôd, rákosia a vegetácie vysokých ostríc, na ktoré nadväzuje údolná niva s biotopmi vlhkých pichliačových lúk a túžobníkových lád, nevápnitých machových slatinísk a údolných jaseňovo-jelšových luhov s výskytom chránených a ohrozených druhov rastlín a živočíchov.

</doc>
<doc id="568445" url="https://sk.wikipedia.org/wiki?curid=568445" title="Cournon (Morbihan)">
Cournon (Morbihan)



</doc>
<doc id="568446" url="https://sk.wikipedia.org/wiki?curid=568446" title="Josselin (Morbihan)">
Josselin (Morbihan)



</doc>
<doc id="568448" url="https://sk.wikipedia.org/wiki?curid=568448" title="Bitka pri Zborove">
Bitka pri Zborove

Bitka pri Zborove alebo zborovská bitka môže byť:

</doc>
<doc id="568449" url="https://sk.wikipedia.org/wiki?curid=568449" title="Zborovská bitka">
Zborovská bitka



</doc>
<doc id="568450" url="https://sk.wikipedia.org/wiki?curid=568450" title="Spoločenstvo neuznaných štátov">
Spoločenstvo neuznaných štátov

Spoločenstvo neuznaných štátov () je spoločenstvo Abcházska, Podnesterska a Južného Osetska. Prvý návrh na vytvorenie podobného spoločenstva bol prednesený v roku 2001 na zasadaní v Stepanakerte (hlavné mesto Náhorného Karabachu). Spoločenstvo vzniklo až v roku 2006 na jednaní v Sochumi. Pôvodnú zmluvu podpísali prezidenti Južného Osetska, Abcházska a Podnesterska, Náhorný Karabach sa pripojil až v roku 2007, ale v roku 2023 prestal existovať.
Politika.
Do roku 2008 nebol z členských štátov uznaný ani jedným členským štátom OSN a do roku 2006 sa členské štáty neuznávali ani medzi sebou. Po založení spoločenstva sa všetky 4 štáty navzájom uznali a dohodli sa na vzájomnej pomoci. Cieľom spoločenstva je získať medzinárodné uznanie. Najväčším úspechom bolo zavedenia bezvízového styku v roku 2009.

</doc>
<doc id="568451" url="https://sk.wikipedia.org/wiki?curid=568451" title="Obsadenie Sudet">
Obsadenie Sudet

Obsadenie Sudet môže byť:

</doc>
<doc id="568452" url="https://sk.wikipedia.org/wiki?curid=568452" title="Antonín Kalina">
Antonín Kalina

Antonín Kalina môže byť:

</doc>
<doc id="568453" url="https://sk.wikipedia.org/wiki?curid=568453" title="Jaroslav Marek">
Jaroslav Marek

Jaroslav Marek môže byť:

</doc>
<doc id="568456" url="https://sk.wikipedia.org/wiki?curid=568456" title="U Tučkovy hájenky">
U Tučkovy hájenky

U Tučkovy hájenky je prírodná pamiatka ev. č. 1635 južne od obce Krouna v okrese Chrudim. Oblasť spravuje AOPK ČR Správa CHKO Žďárské vrchy.
Ochrana.
Predmetom ochrany je vrchoviskové rašelinisko - rašelinová lúka so vzácnou kvetenou (vachta trojlistá, vstavač májový a i.).

</doc>
<doc id="568459" url="https://sk.wikipedia.org/wiki?curid=568459" title="My Way (pieseň, Sinatra)">
My Way (pieseň, Sinatra)

„My Way“ je pieseň od Franka Sinatru. Text piesne napísal Paul Anka. Pieseň je založená na piesni „Comme d'habitude“ od Clauda Françoisa. Ankov text nie je založený na originálnom francúzskom texte.
Pozadie.
Paul Anka počul originálnu francúzsku pieseň „Comme d'habitude“ ("Ako zvyčajne)" interpretovanú Claude Françoisom, keď práve trávil dovolenku v južnom Francúzsku. Letel do Paríža vyjednávať ohľadom práv k piesni. Získal adaptačné, publikačné a nahrávacie práva na pieseň za jeden americký dolár. Anka napísal nový text pre Sinatru, zmenil nie len text, ale aj význam celej piesne. Frank Sinatra nahral svoju verziu 30. decembra 1968 a bola vydaná v roku 1969 na rovnomennom albume.

</doc>
<doc id="568464" url="https://sk.wikipedia.org/wiki?curid=568464" title="Albena">
Albena

Albena () je významné prímorské letovisko pri Čiernom mori v Bulharsku. Tretí najväčší turistický rezort v krajine bol oficiálne otvorený 24. augusta 1969.
Polohopis.
Nachádza sa v oblasti Dobrič, približne juhovýchodne od mesta Dobrič a rovnako tak severovýchodne od Varny. Administratívne patrí do obce Obročišče (). Asi severovýchodne leží nemenej populárny Balčik. Pláže Albeny sú dlhé 5 km a široké až do 150 metrov.
Charakteristika.
Letovisko má mnoho moderných hotelov, ktoré sú priamo na okraji pláže. Návštevníkom, z ktorých až 90% sú cudzinci, tak poskytujú zaujímavý výhľad na pláž a zároveň slnečné izby. Albena patrí medzi pokojnejšie strediská, čím je vhodná na rodinnú dovolenku. V susednom letovisku Balčik je botanická záhrada so zbierkou jedinečných rastlín a architektonický komplex, ktorý bol na začiatku 20. storočia sídlom kráľovnej Márie Edinburgskej. V blízkosti sa nachádza aj prírodná rezervácia Baltata ().

</doc>
<doc id="568466" url="https://sk.wikipedia.org/wiki?curid=568466" title="Medzinárodné bezpečnostné a pomocné sily">
Medzinárodné bezpečnostné a pomocné sily

Medzinárodné bezpečnostné a pomocné sily () bola bezpečnostná misia v Afganistane vedená Severoatlantickou alianciou, ktorú zriadila Bezpečnostná rada OSN v decembri 2001 na základe Rezolúcie č. 1386, ako predpokladala dohoda z Bonnu. Jej hlavným cieľom bolo vycvičiť Afganské národné bezpečnostné sily (ANSF) a pomôcť Afganistanu v obnove kľúčových vládnych inštitúcií, ale tiež podieľať sa na vojne v Afganistanie a Talibanskom povstaní. 
ISAF bola pôvodne nasadená na zabezpečenie Kábulu a okolitých oblastí pred Talibanom, Al-Káidou a ostatnými frakčnými bojovníkmi s cieľom zriadiť Afganskú dočasnú správu na čele s Hamidom Karzajom. V októbri 2003 Bezpečnostná rada OSN povolila rozšírenie misie ISAF v celom Afganistane a ISAF následne rozšírila misiu v štyroch hlavných etapách po celej krajine. Od roku 2006 do roku 2011 sa ISAF zapojila do viacerych intenzívnych bojových operácii v južnom a východnom Afganistane. 
Jednotky tejto misie zahŕňali vojakov zo Spojených štátov, Spojeného kráľovstva, ostatné členské štáty NATO a ďalšie krajiny. 
ISAF ukončila bojové operácie a bola rozpustená v decembri 2014, pričom niektoré jednotky zostali v úlohe nástupníckej misie ISAF, operácie Rozhodná podpora.

</doc>
<doc id="568467" url="https://sk.wikipedia.org/wiki?curid=568467" title="ISAF">
ISAF



</doc>
<doc id="568468" url="https://sk.wikipedia.org/wiki?curid=568468" title="International Security Assistance Force">
International Security Assistance Force



</doc>
<doc id="568469" url="https://sk.wikipedia.org/wiki?curid=568469" title="Vlajka Náhorného Karabachu">
Vlajka Náhorného Karabachu

Vlajka Náhorného Karabachu je odvodená od arménskej vlajky. Krajina je obývaná prevažne Arménmi, ale je medzinárodne uznaná ako súčasť Azerbajdžanu.
Farebnosť vlajky symbolizuje kultúrne spojenie s Arménskom. Biele obdĺžniky možno chápať po jednej stránke ako geografiu krajiny. Obdĺžniky sú poskladané do tvaru trojuholníka. Väčšie Arménsko je symbolizované základ trojuholníka vľavo a menší Karabach je špička trojuholníka vpravo. Na druhej strane obdĺžniky v tvare trojuholníka symbolizujú tradičný arménsky vzor kobercov.

</doc>
<doc id="568471" url="https://sk.wikipedia.org/wiki?curid=568471" title="Socialistická republika">
Socialistická republika



</doc>
<doc id="568473" url="https://sk.wikipedia.org/wiki?curid=568473" title="Adolfo de la Parra">
Adolfo de la Parra

Adolfo „Fito“ de la Parra (* 3. február 1952, Mexiko) je mexický bubeník, člen skupiny Canned Heat. Na bicie začal hrať už v detstve a svoju prvú kapelu nazvanú Los Sparks založil už vo svojich štrnástich rokoch, v roku 1958. Neskôr hral s niekoľkými ďalšími mexickými skupinami a hudobníkmi a roku 1966 odišiel do Los Angeles, kde sa najprv stal členom kapely Sotweed Factor, z ktorej onedlho prešiel k Bluesberry Jam a nakoniec sa roku 1967 stal členom skupiny Canned Heat. Je autorom autobiografickej knihy nazvanej "Living the Blues". 

</doc>
<doc id="568475" url="https://sk.wikipedia.org/wiki?curid=568475" title="Alan Wilson">
Alan Wilson

Alan "Blind Owl" Christie Wilson, prezývaný Blind Owl (* 4. júl 1943, Boston, Massachusetts, USA† 3. september 1970, Los Angeles, Kalifornia, USA) bol frontman, spevák a skladateľ americkej bluesovej kapely Canned Heat. V skupine hral na gitaru a harmoniku a písal väčšinu piesní. Zomrel dva týždne pred Jimi Hendrixom, 3. septembra 1970 vo veku 27. rokov.

</doc>
<doc id="568476" url="https://sk.wikipedia.org/wiki?curid=568476" title="George Kooymans">
George Kooymans

George Jan Kooymans (* 11. marec 1948, Haag, Holandsko† 22. júla 2025, Rijkevorsel, Belgicko) bol holandský gitarista, spevák, hudobný producent, skladateľ a zakladajúci člen rockovej skupiny Golden Earring. V roku 1975 sa podieľal na albume "Red White Blue" skupiny Cuby + Blizzards. V roku 1981 hral na gitaru na albume "Modern Times Revive" od Hermana Brooda.

</doc>
<doc id="568477" url="https://sk.wikipedia.org/wiki?curid=568477" title="Cesar Zuiderwijk">
Cesar Zuiderwijk

Cesar Zuiderwijk, rodným menom Cornelis Johannes Zuiderwijk (* 18. júl 1948, Haag, Holandsko) je holandský rockový bubeník. 
Vo svojich dvanástich rokoch začal hrať na gitaru, ale o dva roky neskôr prešiel k bicím. Jeho prvou kapelou bola "René &amp; His Alligators", s ktorou vystupoval na strednej škole. Neskôr hral v skupine "Hu &amp; The Hilltops" a roku 1967 spoluzaložil skupinu Livin' Blues; so skupinou v roku 1969 nahral album "Hell's Session". V roku 1970 nahradil Sieba Warnera v skupine Golden Earring a stal sa tak jej štvrtým bubeníkom v poradí.

</doc>
<doc id="568478" url="https://sk.wikipedia.org/wiki?curid=568478" title="Rinus Gerritsen">
Rinus Gerritsen

Rinus Gerritsen, rodným menom Marinus Gerritsen, (* 9. august 1946, Haag, Holandsko) je holandský basgitarista, najviac známy ako člen skupiny Golden Earring. Tú v roku 1961 spolu s gitaristom a spevákom Georgom Kooymansom založil. V roku 1979 vydal spoločný album so spevákom Michel van Dijkom nazvaný "Gerritsen en Van Dijk". Taktiež pôsobil ako hudobný producent. Produkoval napríklad album speváka Hermana Brooda nazvaný "Modern Times Revive" (1981) alebo nahrávky skupiny Urban Heroes. Medzi jeho obdivovateľov patril napríklad Angličan Steve Harris, vedúca osobnosť kapely Iron Maiden, ktorý ho označil za dôležitý vzor.

</doc>
<doc id="568479" url="https://sk.wikipedia.org/wiki?curid=568479" title="Bob Hite">
Bob Hite

Bob "The Bear" Hite (* 26. február 1943, Torrance, Kalifornia, USA† 5. apríl 1981, Los Angeles, Kalifornia, USA) bol americký spevák blues rockovej kapely Canned Heat od roku 1965 do jeho smrti v roku 1981. V roku 1965 kedy bolo Hitovi 22 rokov dal dokopy kapelu s Alanom Wilsonom, Henrym Vestine a pripojili sa k nim basista Larry Taylor a Frank Cook, hráč na bicie. Kapela sa pomenovala po pesničke z roku 1928 od Tommyho Johnsona Canned Heat Blues. Vyprodukoval tiež album s jedným z najväčších bluesmanov Ameriky, John Lee Hookerom, "Hooker 'n Heat" (1971), vyšiel v čase, keď bol už frontman kapely Alan Wilson mŕtvy. Bob "The Bear" Hite bol nájdený mŕtvy vo svojej dodávke roku 1981. Zomrel pravdepodobne na infarkt v 38 rokoch. Bol zberateľom LP platní, s ktorými si založil aj obchod. Bol tiež veľký znalec bluesovej hudby, publikoval časopis o tejto hudbe.

</doc>
<doc id="568480" url="https://sk.wikipedia.org/wiki?curid=568480" title="Randy California">
Randy California

Randy California, rodným menom Randy Craig Wolfe (* 20. február 1951, Los Angeles † 2. január 1997, Molokai, Havaj, USA) bol gitarista, spevák a skladateľ a jeden z pôvodných členov rockovej skupiny Spirit. V roku 1966 hral spoločne s Jimi Hendrixom v skupine The Blue Flames.

</doc>
<doc id="568481" url="https://sk.wikipedia.org/wiki?curid=568481" title="Sedemdňová vojna">
Sedemdňová vojna

Sedemdňová vojna () bol vojenský konflikt medzi Česko-Slovenskom a Poľskom o Tešínsko v roku 1919, prebiehajúci v rámci Česko-Slovensko-poľského sporu o Tešínsko.
Česko-slovenské jednotky po márnom proteste proti konaniu v rozpore s uzatvorenou dočasnou dohodou zaútočili na Poľskom obsadenú časť Tešínska, aby v spornom území zabránili konaniu volieb do poľského Sejmu a odvodom miestneho obyvateľstva do poľskej armády. Postup česko-slovenských jednotiek bol zastavený až na nátlak Dohody. Výsledkom vojny bolo stanovenie novej demarkačnej čiary, ktorá rozšírila územie kontrolované Česko-Slovenskom.
Pozadie udalostí.
Prítomnosť Slovanov na Těšínsku je doložená od 8. storočia. Tešínsko sa dostalo do závislosti na Veľkomoravskej ríši. Po jej páde ho ovládli české kniežatá z rodu Přemyslovcov. Po vpáde poľského kniežaťa Boleslava Chrabrého do českého kniežatstva na konci 10. storočia pripadlo Těšínsko poľskému štátu. Břetislav I. ho síce získal koncom 30. rokov 11. storočia nakrátko naspäť, avšak v roku 1054 nakoniec pripadlo znova poľským Piastovcom. V procese drobenia poľského stredovekého štátu sa koncom 13. storočia vyčlenilo Tešínske kniežatstvo, v ktorom panovali bočné línie Piastovcov. Od roku 1327 bolo Tešínsko v oblasti závislosti na českom kráľovi a ako súčasť Krajín českej koruny sa stalo aj súčasťou Rakúsko-Uhorska. Na začiatku 20. storočia v oblasti žili Česi, Poliaci, Nemci a Židia. Významná časť obyvateľstva nebola národnostne vyhranená a uvedomovala si iba svoju regionálnu sliezsku príslušnosť (Šlonzáci). V dôsledku industrializácie v Tešínsku prichádzali početní prisťahovalci, najmä z poľského Haliča. V poslednom Rakúsko-Uhorskom sčítania ľudu v roku 1910 uviedla nadpolovičná väčšina obyvateľov Těšínska ako svoju jednaciu reč (tzv. "Umgangssprache") poľštinu, do tejto skupiny však boli zaradení aj Šlonzáci (hovoriaci do dnešnej doby těšínskym nárečím), ktorí mali priateľské vzťahy s Nemcami a orientovali sa ostro proti Poľsku.
Po rozpade Rakúska-Uhorska na Tešínsku vznikol český národný výbor ("Národný výbor pre Sliezsko") a poľský národný výbor ("Rada Narodowa Księstwo Cieszyńskiego"). Poľský výbor vyhlásil Tešínsko za súčasť Poľska a vojensky väčšinu Těšínska v noci z 31. októbra na 1. novembra 1918 obsadil. Český výbor vyhlásil Tešínsko za súčasť Česko-Slovenska. Napätie sa stupňovalo a snaha upokojiť situáciu viedla k uzavretiu dočasnej dohody o rozdelení Těšínska medzi oba národné výbory. Podľa tejto dohody veľká väčšina Tešínska predbežne pripadla Poľsku, ktoré tak získalo aj kontrolu nad Košicko-bohumínskou železnicou, jediným železničným spojením Českých krajín s východným Slovenskom. Česko-slovenská vláda a česká verejnosť toto rozdelenie vnímali ako dlhodobo neprijateľné. Poľská strana bola s týmto rozdelením spokojná.
Na konci januára 1919 Poľsko naplánovalo konanie volieb do poľského Sejmu. V rozpore s uzatvorenou dohodou sa tieto voľby mali konať aj v Poľskom kontrolovanej časti Tešínska, kde tiež Poľsko začalo odvody miestneho obyvateľstva do poľskej armády. V súvislosti s konaním týchto volieb Poľsko v ním kontrolovanej časti Těšínska rozmiestnilo vojenské jednotky. Česko-slovenský protest proti konaniu volieb a vojenským odvodom miestneho obyvateľstva ako neprijateľnom prejavu štátnej zvrchovanosti v spornom území bol Poľskom odmietnutý a Česko-Slovensko sa rozhodlo pre vojenské riešenie sporu.
Účastníci.
Na česko-slovenskej strane bol vykonaním operácie poverený podplukovník Josef Šnejdárek. Česko-slovenské vojenské sily boli tvorené 21. streleckým plukom legionárov z Francúzska o sile 3 práporov, práporom 54. pešieho pluku z Olomouca, práporom 93. pešieho pluku zo Šumperka, 17 . poľovníckym práporom z Fryštátu, práporom dobrovoľníkov z Bohumína a práporom dobrovoľníkov z Orlovej. Operácie sa na česko-slovenskej strane zúčastnili aj ďalší miestni dobrovoľníci, sformovaní v tzv. Národnej garde o sile približne 5000 mužov. Z oblasti severozápadného Slovenska mal postup hlavných česko-slovenských síl podporovať 35. česko-slovenský pluk z Talianska, vedený talianskym plukovníkom Grasellim a neskôr posilnený práporom 33. legionárskeho streleckého pluku z Talianska. V priebehu bojov bolo česko-slovenské vojsko posilnené novo utvorenou 2. brigádou o sile 6 práporov, s podporou 2 batérií delostrelectva a 1 jazdeckej eskadróny.
K pripravovanému útoku na Skoczów bolo česko-slovenské vojsko ďalej posilnené o 1. prápor 28. pešieho pluku z Prahy, 1. prápor 3. pešieho pluku z Kroměříža, 2. prápor 93. pešieho pluku zo Šumperka a 5 práporov dobrovoľníkov.
Poľské sily pod velením Franciszeka Latinika boli slabšie ako česko-slovenské sily. Poľsko malo po skončení prvej svetovej vojny územné spory so všetkými svojimi susedmi a v dobe sedemdňovej vojny boli jeho hlavné sily viazané v poľsko-ukrajinskej vojne o východný Halič. Poľské vojsko bolo o sile 5 práporov, s podporou 4 guľometných rôt, jazdeckej čaty a delostreleckej batérie. V zbrani bolo ďalej približne 550 príslušníkov poľskej polície a okolo 6500 miestnych poľských dobrovoľníkov. Aj poľské vojsko bolo v priebehu bojov posilňované.
Priebeh.
19. januára 1919 vydalo česko-slovenské Ministerstvo národnej obrany rozkaz k vojenskému obsadeniu Tešínska. 21. januára 1919 vyzvalo Česko-Slovensko Poľsko k stiahnutiu poľského vojska a orgánov z Tešínska. Poľsko výzvu ignorovalo.
23. januára 1919 o 11:00 hodine sa v Těšíne ohlásil u poľského veliteľa Franciszeka Latinika česko-slovenský veliteľ Josef Šnejdárek so skupinou dôstojníkov, tvorených anglickým, francúzskym, talianskym a americkým zástupcom (ktorých autoritou ako predstaviteľov Dohody sa česko-slovenská strana zastrešovala). Poľskej strane bolo odovzdané ultimátum, žiadajúce vypratanie oblasti až k rieke Biala do dvoch hodín. Po uplynutí tejto lehoty začali o 13:00 česko-slovenské vojská postup v smeroch na Bohumín a Karvinú. Od východu súčasne iniciovali postup legionárske jednotky z Talianska. Česko-slovenské vojská postupovali vpred. Bol obsadený Bohumín (o 16:00 hod), Orlová a po ťažkých bojoch aj Karviná. Těšín bol obsadený bez boja 27. januára 1919. Poľské vojská ustúpili za Vislu.
27. januára 1919 obdržal Josef Šnejdárek rozkaz k prekročeniu Visly a zabezpečeniu železnice Bohumín - Těšín - Jablunkov. 30. januára 1919 započal česko-slovenský postup a poľské vojská ustúpili ku Skoczówu, kde sa zastavil postup aj ústup. Česko-slovenským vojskám dorazili ďalšie posily, čím sa dostali do značnej prevahy nad poľskými jednotkami. Česko-slovenské vojská pripravovali útok na Skoczów s predpokladom, že dôjde k zrúteniu poľskej obrany.
Ukončenie bojov.
Útok na Skoczów sa na nátlak Dohody neuskutočnil a v noci na 31. januára 1919 česko-slovenské vojská zastavili na základe rozkazu česko-slovenského ministerstva národnej obrany bojové akcie. Medzi Česko-Slovenskom a Poľskom bolo podpísané prímerie a 26. februára 1919 sa česko-slovenské vojská stiahli na novú líniu, stanovenoú Medzinárodnou komisiou Dohody na základe česko-slovensko-poľskej zmluvy, uzatvorenej 3. februára 1919 v Paríži. Sporné územie bolo postavené pod medzinárodnú kontrolu. Uzavretie dohody medzi Česko-slovenskom a Poľskom umožnilo Česko-Slovensku uvoľniť viazané jednotky pre obranu južného a východného Slovenska pred Maďarskom.
V poľskej literatúre sa často objavuje tvrdenie, že prímerie bolo uzavreté nie v dôsledku tlaku Dohody, ale v dôsledku údajnej porážky česko-slovenských vojsk pod Skoczówom.
Spor Masaryka a Beneša.
Ohľadom sedemdennej vojny nastal jeden zo zriedkavých sporov medzi prezidentom Masarykom a Edvardom Benešom, hlavným česko-slovenským vyjednávačom na Parížskej mierovej konferencii. Masaryk ozbrojený vstup na Tešínsko podporoval. Beneš naopak v Paríži vnímal nevôľu vedúcich štátov Dohody k tomuto vstupu a bol preto proti nemu. Kým Masaryk na sklonku bojov tajne nariaďoval postupujúcim vojskám, aby postupovala až do posledných sekúnd dohodnutého ukončenia bojov, Beneš pod tlakom vedúcich dohodových štátov dôrazne žiadal okamžité ukončenie vojenského ťaženia. Po skončení bojov prezident Masaryk prijal dôverne a so "zvláštnou pochvalou" podplukovníka Šnejdárka. Beneš by naopak dal radšej veliacich dôstojníkov potrestať. 
Obete.
Sedemdňová vojna bola krátka a relatívne málo krvavá. 44 (podľa iných zdrojov 53) česko-slovenských vojakov v bojoch padlo, 124 mužov bolo zranených a 7 bolo nezvestných. Tretina strát pripadla na česko-slovenských legionárov. Česko-slovenské obete pripomína pomník v Orlovej, ktorý bol podľa spomienok generála Vicherka za poľskej okupácie česko-slovenského Těšínska v roku 1938 rozbitý a zvyšky boli pohodené na verejné smetisko. Po druhej svetovej vojne bol pamätník čiastočne obnovený.
Na poľskej strane padlo 92 vojakov, 855 mužov bolo zranených a 813 bolo nezvestných (nezvestní boli najmä dezertéri z krakovského kontingentu). Poľské obete pripomína pomník v Zebrzydowiciach a vo Stonave. Pomník v Stonave pripomína 20 padlých poľských vojakov 12. wadowického pluku pechoty, ktorí boli podľa spomienok vtedajších poľských pamätníkov 26. januára 1919 príslušníkmi 21. česko-slovenského pluku (legionári z Francúzska) povraždení (zastrelení, prebodnutí bajonetmi a dobití pažbami pušiek). Hroby poľských vojakov padlých v Sedemdennej vojne sú aj na cintoríne vo Skoczówe.
Obe bojujúce strany sa obviňovali z krutosti. Poľská strana napríklad obviňovala česko-slovenských vojakov, že synovi poľského generála Hallera údajne pri vedomí vypichli oči, čo však bolo českou stranou spochybnené. Česká tlač naopak písala o údajných zverstvách a streľbe od chrbta zo strany poľských civilistov a Poliakoch, ktorí údajne padlému českému legionárovi odrezali nos, uši a prirodzenie.
K obetiam došlo aj medzi civilným obyvateľstvom. Tieto straty je ale ťažké určiť. V priemyselných oblastiach Karvinej a Třinca sa miestne poľské obyvateľstvo stavalo česko-slovenským jednotkám na silný odpor. Vtedajší česko-slovenský argument, že išlo výlučne o miestnych poľských robotníkov, ktorí sa na Tešínsko prisťahovali z poľského Haliča (táto skupina poľských prisťahovalcov predstavovala takmer 12% celkového počtu obyvateľov Těšínska), je udržateľná len veľmi ťažko. Moderní poľskí historici opakujú dobové poľské správy o masových exekúciách poľských milicionárov a ťažkom týraní poľských zajatcov česko-slovenskými jednotkami. Staršia česko-slovenská historiografia priznáva 11 padlých poľských milicionárov, popravu osemnásťročného mladíka v Karvinej ako trest za úskočné zastrelenie česko-slovenského legionára a popravu jedného poľského hutníka v Třinci. Dnešná česká historiografia všeobecne pripúšťa násilné jednanie česko-slovenských jednotiek. Spomienky česko-slovenských vojakov hovoria o zákernom jednaní miestnych Poliakov, používanie medzinárodnými konvenciami zakázaných striel dum-dum poľskými jednotkami a priateľských vzťahoch medzi česko-slovenskými vojakmi a šlonzáckým obyvateľstvom.
Česko-slovenské jednotky na obsadenom území vykonávali podľa pripravených podkladov masové zatýkanie poľských aktivistov. Celkovo 251 osôb bolo internovaných vo väzniciach v Košiciach, Lipníku a Moravskej Třebovej. V reakcii na toto zatýkanie poľská strana previezla do internačného tábora Dąbie u Krakova 551 osôb slovenskej národnosti, z ktorých ich podľa česko-slovenských údajov 39 v tomto tábore zahynulo. Poľská strana tieto údaje popiera.

</doc>
<doc id="568484" url="https://sk.wikipedia.org/wiki?curid=568484" title="Varoddbrua">
Varoddbrua

Varoddbrua je dvojica paralelných cestných mostov premosťujúcich fjord Topdalsfjorden pri meste Kristiansand v nórskom kraji Vest-Agder. Sú pomenované po polostrove na západnom pobreží fjordu a oba sú súčasťou Európskej cesty 18.
Visutý most Gamle Varoddbrua je z dvojice mostov starším, bol postavený v 50. rokoch 20. storočia a otvorený v roku 1956. Celkovo má most 8 polí, po dokončení sa hlavné s dĺžkou rozpätia stalo najdlhším v krajine. Celková dĺžka mosta je , výška pylónov je . Výškový rozdiel medzi najvyšším bodom mostovky a hladinou fjordu je . 
Nový most Nye Varoddbrua bol postavený v 90. rokoch ako trámový a otvorený bol v roku 1993. Celková dĺžka mosta je , najdlhšie zo štyroch polí s dĺžkou rozpätia bolo do dokončenia mosta Stolmabrua najdlhším svojho druhu v krajine. Výškový rozdiel medzi mostovkou a hladinou fjordu je . Do dokončenia nového mosta slúžil starý pre oba smery cestnej premávky, dnes starý slúži len pre premávku smerujúcu na východ.
V súčasnosti existujú plány na nahradenie starého mosta za nový trojprúdový most.

</doc>
<doc id="568485" url="https://sk.wikipedia.org/wiki?curid=568485" title="Tadeáš Salva">
Tadeáš Salva

Tadeáš Salva (* 22. október 1937, Lúčky† 3. január 1995, Bratislava) bol významný slovenský hudobný skladateľ, pedagóg a výtvarník.
Biografia.
Salva sa narodil v dolnoliptovskej obci Lúčky okr. Ružomberok. V roku 19531958 absolvoval štúdium hry na akordeóne, violončele a klavíri na Vyššej hudobnej škole v Žiline. Následne pokračoval v štúdiu kompozície u Alexandra Moyzesa a Jána Cikkera na Vysokej škole múzických umení. Po nedorozumeniach so svojimi pedagógmi Salva opúšťa Slovensko a zapísal sa na štúdium na Štátnej vyššej hudobnej škole v Katoviciach, kde sa jeho pedagógom v rokoch 19621965 stal Bolesław Szabelski. Salva taktiež súkromne konzultoval u Witolda Lutosławského vo Varšave. Po ukončení štúdia Salva pôsobil ako vedúci Hudobnej redakcie košického rozhlasu (19651968) dramaturg Hudobnej redakcie Československej televízie v Bratislave (19681977), dramaturg v Slovenskom ľudovom a umeleckom kolektíve (19771988) a ako pedagóg na Katedre hudobnej výchovy na Pedagogickej fakulte v Nitre (19911995). V októbri 1991 na pôde bratislavskej VŠMU habilitoval na docenta v odbore kompozícia. V rokoch 19911995 pôsobil ako predseda Spolku slovenských skladateľov. Zomrel v Bratislave 3. januára 1995 vo veku nedožitých 58 rokov.

</doc>
<doc id="568486" url="https://sk.wikipedia.org/wiki?curid=568486" title="Farář (prírodná pamiatka)">
Farář (prírodná pamiatka)

Farář je prírodná pamiatka pri obci Bítovany (južne od obce) v okrese Chrudim v Pardubickom kraji a súčasne i rybník, ktorý sa nachádza na rovnakom mieste.
Ochrana prírody.
Rybník a okolie je od roku 1990 chránený ako prírodná pamiatka o výmere 8,87 ha. Dôvodom ochrany je kotvica plávajúca, ktorej výskyt, po odbahnení rybníka v roku 1997, bol potvrdený až v roku 2009 a severne nadväzujúca geologická lokalita "V syslích" so zastúpením zlepencov, ílovitých pieskovcov a kaolinizovanej žuly.

</doc>
<doc id="568489" url="https://sk.wikipedia.org/wiki?curid=568489" title="Hrobka (prírodná pamiatka)">
Hrobka (prírodná pamiatka)

Hrobka je prírodná pamiatka ev. č. 123 v blízkosti mesta Slatiňany v okrese Chrudim. Oblasť spravuje Agentúra ochrany prírody a krajiny ČR.
Ochrana.
Dôvodom ochrany je zachovanie suchomilnej kveteny na južnej lesostepnej stráni nad Okrouhlickým potokom (jagavka konáristá, kokorík mnohokvetý, šalvia praslenatá, klinček kartuziánsky a i.) .

</doc>
<doc id="568493" url="https://sk.wikipedia.org/wiki?curid=568493" title="Blaník">
Blaník

Blaník je vysoký, legendami opradený vrch v Stredočeskom kraji. Nachádza sa asi 10 kilometrov južne od Vlašimu, na území Louňovíc pod Blaníkem. Sú s ním spojené povesti o blaníckych rytieroch a v ťažkých chvíľach českej histórie bol symbolom nádeje na získanie slobody a svojbytnosti českého národa. Meno Blaník je možno odvodené od keltského Blaniak.
Geografia.
Masív Blaníka tvoria dva zalesnené skalnaté vrchy "Veľký Blaník" () a "Malý Blaník" (). Veľký Blaník je charakteristickým bodom rozsiahlej zvlnenej krajiny, ktorá tvorí prechod medzi Stredočeskou pahorkatinou a Českomoravskou vrchovinou. Je najvyšším vrcholom Mladovožickej pahorkatiny, ktorá je východnou časťou geomorfologického celku Vlašimská pahorkatina a patrí do geomorfologického celku Středočeská pahorkatina.
Blaník je súčasťou chránenej krajinnej oblasti CHKO Blaník (z roku 1981, ). Na západnom úpätí sa nachádza obec Louňovice pod Blaníkem a preteká rieka Blanice.
Veľký Blaník.
Veľký Blaník bol osídlený už v staršej dobe železnej (Halštatská doba; 5. storočie pred Kr.), z ktorej sa tu zachovali pozostatky hradiska kruhového tvaru s dvoma radmi mohutných kamenných valov, ktoré neskôr nahradil pravdepodobne drevený hrad. Prvé správy o pútiach na vrch sú doložené už v roku 1404, v súčasnosti sa pravidelne koná silvestrovský výstup miestnych obyvateľov. V rokoch 1868 – 1871 sa tu konali tábory ľudu za české štátne právo. Z brala bol v roku 1868 vylomený jeden zo základných kameňov Národného divadla (rozmery cca 125 × 97 × , hmotnosť ).
Rozhľadňa na Veľkom Blaníku.
Na vrchole stojí vysoká drevená rozhľadňa z roku 1941 v tvare husitskej hlásky. Podobná stavba sa nachádza na Rozárke pri Žamberku (Podorlická pahorkatina), druhá na Hýlačke pri Tábore vyhorela 1. januára 2012. Prvá, 20 metrov vysoká drevená rozhľadňa stála na Blaníku už od roku 1895, no tá sa v roku 1936 zrútila. V rokoch 1939 – 1941 vybudoval Klub českých turistov súčasnú, krytú rozhľadňu, z ktorej možno pozorovať veľkú časť Stredočeskej pahorkatiny, západnú časť Českomoravskej vrchoviny, pri vhodných podmienkach je možné dovidieť až k vrcholom Šumavy a na severozápade k Prahe a jej vysielaču Cukrák.
Malý Blaník.
Na nižšom vrchole (v minulosti "Holý vrch") sa nachádzajú zvyšky stredovekého hrádku, ktorý bol v roku 1420 dobytý husitmi. Zvyšky hradu boli v roku 1961 odkryté archeológom Pavlom Radoměřským v lesnatom svahu nad obcou Býkovice. Na Malom Blaníku sa nachádza aj zrúcanina pútnickej kaplnky svätej Márie Magdalény, dokončenej v roku 1753 a zrušenej nariadením cisára Jozefa II. Púte na legendárny vrch sa konali už v prvej polovici 16. storočia.
Povesť.
Blaník je opradený mnohými povesťami, z ktorých niektoré majú pôvod zrejme už v keltských časoch. Povesť o vojsku bojovníkov spiacich vnútri hory, odkiaľ vyjdú na pomoc svojmu ľudu, je rozšírená v celom keltskom svete. Hlavná legenda vznikla medzi prostými ľuďmi zrejme v 15. storočí na základe udalosti, kedy bolo podivuhodným až zázračným spôsobom na juhovýchodnom úpätí Blaníku, pri dedine Býkovice, porazené nepriateľské vojsko. Okolo roku 1470 o vojsku skrytom v útrobách vrchu kázal Mikuláš z Vláseníc..
Ako uvádza povesť, vnútri hory odpočíva vojsko, ktoré čaká, až bude českému národu najhoršie. Jeho veliteľom je sám patrón krajiny Českej svätý Václav. Vo chvíli, keď bude vlasť v najväčšej tiesni, zazelená sa suchý dub na Blaníku a prameň pod ním vydá toľko vody, že sa studnička preplní a voda potečie až po stráni. Potom sa na vrchu otvorí tzv. "Veřejová skála", rytieri vnútri sa prebudia z hlbokého spánku a pod vedením patróna českej krajiny vyrazia proti nepriateľom, porazia ich a v Čechách nastane opäť pokoj a mier.
Deň vnútri hory je dlhý ako rok na povrchu. Alois Jirásek v Starých povestiach českých píše o kováčovi, ktorého pozval neznámy rytier z Blaníka, aby mu vo vrchu okoval koňa. Keď kováč dokončil svoju prácu, dali mu rytieri vrece plné smetí. Ten v hneve vrece pod kopcom vysypal, no keď neskôr siahol do vreca, našiel tam tri dukáty. Utekal späť, no nenašiel už ani smeti, ani dukáty.
Oživenie legendy o Svätováclavskom vojsku a pozornosť Blaníku znovu prinieslo české národné obrodenie. V apríli 1868 pri vylamovaní základného kameňa pre Národné divadlo sa kamenársky pomocník Václav Podbrdský z Louňovic zrútil do 60 metrov hlbokého zrázu. Aj keď ho spolupracovníci videli padať, jeho telo sa nikdy nenašlo a musel byť tak po zákonom stanovenej dobe vyhlásený za mŕtveho. Kamenár sa objavil až po 18. rokoch, keď sa na súde vo Vlašime súdil s kamenárskym majstrom Šolínom o zaplatenie mzdy za vylomenie základného kameňa. Podbrdský súd vyhral a musela mu byť vyplatená dlžná mzda aj s úrokmi. Prípad vzbudil pozornosť a Podbrdský bol postavený pred vojenský súd pre podozrenie z vyhýbania sa vojenskej službe. Pred súdom vypovedal, že po dopade sa prebral vo veľkej klenutej sále, kde ho privítala krásna dievčina. Cítil sa zrazu ako iný človek, ako by bol študovaný a učený. Postupne sa tu stretol s Cyrilom a Metodom, Karolom IV., Jánom Husom a ďalšími. S niektorými vraj dokonca telepaticky hovoril a hoci reči nerozumel, myšlienkam áno. Na záver sa velikáni za zvukov staroslovienskeho chorálu odobrali späť dovnútra hory a krásne dievča – Génius Čech – sa s Václavom Podbrdským rozlúčila. Potom sa vzniesla k stropu, kde sa zmenila v jasnú letnú oblohu. Podľa Václava Podbrského to všetko malo trvať 18 hodín, keď však vyšiel z Blaníka von, zistil, že uplynulo 18 rokov. Vojenský súd kamenárove vysvetlenie fakticky prijal, no označil ho za fixnú ideu. Podbrdského napokon za neúčasť na vojenskej službe nijako nepotrestal.
Od roku 1989 sa tu pravidelne usporadúvajú Svätováclavské slávnosti, kedy z Veľkého Blaníka na bielom koni schádza sv. Václav so sprievodom svojich vojakov na louňovické námestie, kde sa oslavy konajú.
Blaník a umenie.
O všeobecnú známosť Blaníka sa zaslúžilo mnoho významných českých umelcov. Alois Jirásek stvárnil Blanickú legendu vo svojich "Starých povestiach českých". Hora svojou symbolikou poskytla námet tiež rade hudobníkov (Bedřich Smetana – "Má vlast", Zdeněk Fibich) a maliarom – krajinárom v druhej polovici 19. storočia (Julius Mařák alebo Mikoláš Aleš). Blanická povesť sa v literatúre objavila v roku 1799. Medzi ďalších umelcov inšpirovaných Blaníkom patrí Václav Kliment Klicpera (vlastenecká hra "Blaník"), Josef Kajetán Tyl (dramatická rozprávka "Jiříkovo vidění"), Karel Jaromír Erben alebo Jaroslav Vrchlický ("Vidiecke balady: Balada Blanická"). Divadlo Járy Cimrmana uvádza satirickú hru "Blaník".

</doc>
<doc id="568494" url="https://sk.wikipedia.org/wiki?curid=568494" title="Laborecko">
Laborecko

Laborecko (alter. Laborčina) () je región na Slovensku, ktorý sa rozprestiera v blízkosti mesta Medzilaborce. Geograficky je s menšími odchýlkami totožný so súčasným okresom Medzilaborce (menšia časť súč. okres Stropkov). Je to územný celok v okolí horného toku rieky Laborec v Laboreckej vrchovine.

</doc>
<doc id="568497" url="https://sk.wikipedia.org/wiki?curid=568497" title="Mory (Pas-de-Calais)">
Mory (Pas-de-Calais)



</doc>
<doc id="568498" url="https://sk.wikipedia.org/wiki?curid=568498" title="Návesník">
Návesník

Návesník je prírodná pamiatka ev. č. 1704 neďaleko obce Vortová v okrese Chrudim. Oblasť spravuje AOPK ČR Správa CHKO Žďárské vrchy.
Ochrana.
Predmetom ochrany je rašelinová lúka s výskytom chránených a ohrozených druhov živočíchov a rastlín.

</doc>
<doc id="568501" url="https://sk.wikipedia.org/wiki?curid=568501" title="Sachin (Pas-de-Calais)">
Sachin (Pas-de-Calais)



</doc>
<doc id="568503" url="https://sk.wikipedia.org/wiki?curid=568503" title="Čítanie s porozumením">
Čítanie s porozumením

Čítanie s porozumením je v analógii "človek - počítač" súbežné spracovanie dvoch procesov:
Technický proces.
Proces optického rozpoznávania a prvotného spracovania grafických prvkov - alfanumerických znakov a ich spájania do správnych, taxatívne definovaných skupín (slovo). Okrem alfanumerických znakov je nutné aby jednotka optického rozpoznávania správne rozoznala a interpretovala i množstvo ďalších prvkov, delimitačných znakov (interpunkcia, verzálky/kapitálky, medzery). Želaným technickým výstupom jednotky optického rozpoznávania teda nie sú len samotné alfanumerické a delimitačné znaky, ale aj ich spojenia do vyšších celkov (vety, odstavce, kapitoly a pod.)
Kognitívny proces.
Údaje získané z autonómneho modulu optického rozpoznávania znakov sú vyhodnotené a spracované na úrovni vyššej a/alebo centrálnej výpočtovej jednotky. Proces analýzy a spracovania (a následného ukladania do dlhodobej pamäte) nie je v čase nemenný, jeho efektivita a teda časová a energetická úspora sa zvyšuje neustálym aplikovaním adaptívno komparatívnych operácií na jeho jednotlivé sekvencie. Opakovaný výskyt konkrétnych prvkov textu (slov/výrazov/viet atď.) v špecifickom poradí postupne, s rastúcim počtom opakovaní, eliminuje nutnosť ich spracovania na nižších úrovniach, e.g.: prvotná analýza rozpoznania znakov "z", "l", "o", "d", "e" a "j" (v tomto poradí) ich prakticky len porovná s jestvujúcou databázou taxatívnych skupín znakov a bez zmeny tento výsledok uloží do operačnej, prípadne aj do trvalej pamäte v podobe: "z", "l", "o", "d", "e", "j" = "zlodej"; (príznak výskytu v taxatívnej databáze skupín = pravda); použilo sa minimálne 8 pracovných cyklov výpočtovej jednotky (jednotlivé znaky, slovo, porovnanie na prítomnosť v databáze); ďalšie rovnaké rozpoznania rovnakej sekvencie už budú výpočtovou jednotkou analyzované na úrovni skupiny znakov - "zlodej", teda ušetrí sa minimálne 6 pracovných cyklov. Tento princíp sa analogicky uplatňuje na každý ďalší vyšší celok. Súbežne s týmto adaptívnym konceptom spracovania vstupných údajov prebieha aj automatické vylučovanie redundantných surových dát, ale aj prípadných redundantných výsledkov ich spracovania na nižších úrovniach z procesu výsledného spracovania. Do databázy sa dáta ukladajú už komprimované a preindexované tak aby v prípade ich opakovaného výskytu mohli byť spracovávané priamo na úrovni príslušnej výpočtovej podjednotky, bez potreby opätovne vykonávať ich komplexné prepočty na úrovni hlavného procesora.
Finálnym produktom procesu čítania s porozumením nie je samotný text, ale informácia, ktorú text v danej podobe obsahuje.

</doc>
<doc id="568504" url="https://sk.wikipedia.org/wiki?curid=568504" title="Pernes (Pas-de-Calais)">
Pernes (Pas-de-Calais)



</doc>
<doc id="568509" url="https://sk.wikipedia.org/wiki?curid=568509" title="Teroristické útoky v Bruseli 22. marca 2016">
Teroristické útoky v Bruseli 22. marca 2016

Teroristické útoky v Bruseli 22. marca 2016 boli séria teroristických útokov, ku ktorým došlo v Bruseli 22. marca 2016 medzi 8:00 a 9:11 hod. tamojšieho času. Útoky si vyžiadali najmenej 34 obetí a ďalších až 200 zranených.
Cieľom útokov bolo medzinárodné bruselské letisko Zaventem a stanica bruselského metra Maalbeek v centre mesta. K útokom sa prihlásila teroristická organizácia Islamský štát.
Objavili sa špekulácie o možnej súvislosti so zadržaním jedného z hlavných strojcov parížskych teroristických útokov z novembra 2015 Salaha Abdeslama 18. marca 2016. Tieto špekulácie zosilneli najmä potom, čo sa k bruselskému útoku prihlásil Islamský štát, pomocou agentúry Amaki.
Ciele.
Bruselské medzinárodné letisko v obci Zaventem, súradnice: 
Došlo tu k dvom samovražedným útokom v odletovej hale. K prvému výbuchu došlo v blízkosti prepážok leteckých spoločností American Airlines a Brussels Airlines, tesne potom nasledoval druhý výbuch pred kaviarňou Starbucks. Podľa svedkov udalostí sa pred útokmi ozývala streľba a volanie hesla "Alláhu akbar!" v arabčine. Usmrtených bolo 14 ľudí. Letisko bolo okamžite evakuované a uzavreté minimálne do 6:00 hod. nasledujúceho dňa.
Bruselské metro (stanica Maalbeek), súradnice: 
Explózia vo vlaku metra, idúcom zo stanice Maalbeek do stanice Schuman, zabila 20 ľudí. Ihneď po výbuchu bolo celé bruselské metro uzavreté. Bruselská polícia našla v metre ďalšie nevybuchnuté nálože, ktoré pomocou svojich pyrotechnikov riadene v priebehu dňa odpálila.
V blízkosti stanice sa nachádzajú inštitúcie Európskej únie. Zamestnanci Európskej únie vrátane členov Európskej komisie, ktorá sídli v blízkosti stanice Maelbeek, boli vyzvaní pomocou bezpečnostných SMS a bezpečnostných emailov, ktoré zamestnancom zaisťuje Rada EÚ, aby zostali doma alebo v budovách európskych inštitúcií.
Pátranie po páchateľoch.
Belgická polícia začala domové prehliadky u ľudí, ktorých vytypovala ako možných komplicov útočníkov či potenciálne hrozby. Holandsko ohlásilo dolapenie jedného podozrivého. Zadržaný bol na stanici železničnej linky spájajúcej Amsterdam s letiskom Schiphol.
V popoludňajších hodinách 22. marca zverejnili médiá snímku údajných páchateľov útoku na letisku Zaventem. Dvaja z nich sa mali odpáliť pri samovražednom útoku; tretí z nich utiekol a polícia po ňom začala rozsiahle pátranie.
Belgická polícia začala rozsiahle razie v prisťahovaleckých štvrtiach u ľudí, ktorých vytypovala ako možných komplicov útočníkov či potenciálnu hrozbu. Počas nich na bruselskom predmestí Schaarbeek našla výbušné zariadenie, vlajku tzv. Islamského štátu a chemikálie používané pri výrobe bômb. Susedné Holandsko ohlásilo dolapenie jedného podozrivého. Zadržaný bol na stanici železničnej linky spájajúcej Amsterdam s letiskom Schiphol.
Belgická televízia RTBF uviedla, že vyšetrovatelia identifikovali oboch odpálených páchateľov ako bratov Khalida a Brahimom El-Bakraouiovy, ktorí žili v Bruseli a obaja už boli trestne stíhaní. Khalid si podľa RTBF mal pod falošným menom prenajať byt vo Foreste pri Bruseli, kde bol o týždeň skôr políciou pri záťahu zabitý jeden muž. Tretím identifikovaným páchateľom mal byť Sýrčan Naje Laachraoui, ktorého DNA bola nájdená na niekoľkých výbušninách, ako z predchádzajúceho záťahu, tak pri útokoch v Paríži z roku 2015. Ráno 23. marca polícia v bruselskej štvrti Anderlecht zadržala muža, ktorý bol považovaný za Laachraouie, následne však bola identita zadržaného dementovaná.
Reakcie.
Reakcia v Belgicku.
V Belgicku bol vyhlásený najvyšší (štvrtý) stupeň teroristickej hrozby. Boli uzavreté verejné inštitúcie a obmedzená verejná doprava.
Belgicko vyslalo do Bruselu ďalších 225 vojakov, ktorí mali dohliadať na bezpečnosť v meste. Obyvateľom Bruselu bolo odporúčené komunikovať textovými správami a prostredníctvom sociálnych sietí, pretože telefónne siete v Bruseli boli preťažené. 
Prerušená bola aj medzinárodná vlaková doprava; vlaky Eurostar z Londýna nezachádzali na belgické územie a belgické bezpečnostné zložky uzavreli všetky tri hlavné nádražia v metropole (Bruxelles Nord, Bruxelles Midi a Bruxelles Central). Po niekoľkých hodinách s výnimkou hlavnej stanice (Bruxelles Central) bola doprava na zostávajúcich staniciach obnovená.
Teroristický čin odsúdil tamojší premiér Charles Michel aj belgický kráľ Filip. Belgická vláda v deň útoku vyhlásila trojdňový štátny smútok. Na druhý deň 23. marca bola o 12 hodine po celej krajine držaná minúta ticha. Zrušený bol napríklad aj priateľský zápas belgickej futbalovej reprezentácie s Portugalskom, ktorý bol plánovaný o týždeň neskôr na bruselskom Štadióne kráľa Baudouina.
Reakcia v zahraničí.
Sociálna sieť Facebook podobne, ako v prípade parížskych útokov aktivovala svoju funkciu "Safety Button", ktorou môžu ľudia v oblasti dať informáciu svojim známym, že sú v bezpečí. Teroristické útoky odsúdila nemecká kancelárka Angela Merkelová, britský premiér David Cameron, francúzsky prezident Francois Hollande, český premiér Bohuslav Sobotka, ruský prezident Vladimir Putin, rakúsky kancelár Werner Feymann, grécky premiér Alexis Tsipras, španielsky premiér Mariano Rajoy a republikánsky prezidentský uchádzač Donald Trump.
Vo večerných hodinách boli vo farbách belgickej vlajky nasvetlené pamätihodnosti vo veľkých európskych mestách, ako napr. Eiffelova veža, Brandenburská brána alebo Fontána di Trevi. Najznámejšie belgické a európske skupiny moslimov útoky odsúdili. Šéf Federácie islamských organizácií v Európe Saíd Kamla uviedol, že ide o barbarské činy.

</doc>
<doc id="568515" url="https://sk.wikipedia.org/wiki?curid=568515" title="Pivnice">
Pivnice

Pivnice je prírodná pamiatka, ktorá sa nachádza v Pardubickom kraji v okrese Chrudim severne od obce Zderaz. Ide o zalesnený pieskovcový kaňon s rozličnými tvarmi zvetrávania (skalný tunel, voštiny, previsy, jaskyne) s výskytom vzácnych druhov rastlín a živočíchov (napr. salamandra škvrnitá). Geomorfologické pochody sú tu stále aktívne, každoročne dochádza za silnejších zrážok napr. k rúcaniu pieskovcových skalných blokov.

</doc>
<doc id="568519" url="https://sk.wikipedia.org/wiki?curid=568519" title="Podskala">
Podskala

Podskala je prírodná pamiatka ev. č. 2118 neďaleko obce Chrast v okrese Chrudim. Oblasť spravuje Agentúra ochrany prírody a krajiny ČR.
Ochrana.
Predmetom ochrany sú vzácne a ohrozené druhy rastlín (krivec žltý, prvosienka vyššia, a i.) a chráneného druhu obojživelníka - salamandra škvrnitá.

</doc>
<doc id="568521" url="https://sk.wikipedia.org/wiki?curid=568521" title="Chrašická stráň">
Chrašická stráň

Chrašická stráň je prírodná pamiatka ev. č. 2199 neďaleko obce Chrast v okrese Chrudim. Oblasť spravuje Agentúra ochrany prírody a krajiny ČR.
Ochrana.
Predmetom ochrany je cenný geologický útvar opukovej stráne s prirodzenými spoločenstvami teplomilnej kveteny v semixerotermných trávnikoch a čiastočne s porastami teplomilných krovín, výskyt teplomilných druhov hmyzu a chránených druhov vtákov a ďalších stavovcov.

</doc>
<doc id="568522" url="https://sk.wikipedia.org/wiki?curid=568522" title="Střítežská rokle">
Střítežská rokle

Střítežská rokle je prírodná pamiatka ev. č. 2200 neďaleko obce Hluboká v okrese Chrudim. Oblasť spravuje Agentúra ochrany prírody a krajiny ČR.
Ochrana.
Predmetom ochrany je cenný geologický a geomorfologický útvar, významné rozmnožisko silno ohrozeného živočíšneho druhu - salamandry škvrnitej. Podľa výskumu z roku 2001 sa tu v tomto roku vyvíjalo približne 1000-1800 lariev mloka.

</doc>
<doc id="568526" url="https://sk.wikipedia.org/wiki?curid=568526" title="Július Andráši (horolezec)">
Július Andráši (horolezec)

Július Andráši (* 23. marec 1925, Košice† 13. júl 1995, Dolný Smokovec) bol slovenský horolezec, horský záchranár a publicista.
Životopis.
Július Andráši s horolezectvom začínal v roku 1946 spolu s priateľom Arnom Puškášom. Po ukončení štúdií prišiel v roku 1949 do Vysokých Tatier, do Starého Smokovca. V roku 1950 sa stal horským vodcom prvej triedy a začal pracovať ako horský záchranár v novovytvorenej Tatranskej horskej službe. V rokoch 19551960 bol jej náčelníkom. Od roku 1962 do roku 1970 bol pracovníkom observatória na Lomnickom štíte. Potom pracoval v zariadeniach cestového ruchu vo Vysokých Tatrách.
Od roku 1952 publikoval články v mnohých slovenských časopisoch zaoberajúcich sa horolezectvom a turistikou – "Krásy Slovenska, Horolezec, Tatranské noviny a Vysoké Tatry". Napísal a vydal viacero turistických a horolezeckých sprievodcov.

</doc>
<doc id="568533" url="https://sk.wikipedia.org/wiki?curid=568533" title="Louky v Jeníkově">
Louky v Jeníkově

Prírodná pamiatka Louky v Jeníkově zahŕňa vlhké rašelinové lúky juhovýchodne od obce Jeníkov asi 5 km juhovýchodne od mesta Hlinsko.
Predmet ochrany.
Predmetom ochrany je zachovaný komplex rastlinných spoločenstiev vlhkých rašelinových lúk, mokradí a rákosia na mieste bývalých rybníkov pod obcou Jeníkov. Na území PP vykonávajú ochrancovia prírody zo Združenia krajina v posledných rokoch pravidelné ručné kosenie.
Flóra.
Na území PP sa vyskytujú mokraďové ostricové spoločenstvá rašelinových lúk s rákosím. Z chránených rastlín sa tu vyskytuje vstavačovec májový ("Dactylorhiza majalis"), vachta trojlistá ("Menyanthes trifoliata"), ostrica Davallova ("Carex davalliana"), rosička okrúhlolistá ("Drosera rotundifolia"), páperec alpínsky ("Trichophorum alpinum") a ďalšie.
Fauna.
Územie PP je významným útočiskom obojživelníkov, najmä žiab. Z plazov sa tu vyskytuje jašterica živorodá ("Zootoca vivipara") a vretenica severná ("Vipera berus"). Z vtákov tu hniezdia močiarnica mekotavá ("Gallinago gallinago"), ľabtuška lúčna ("Anthus pratensis"), červenák karmínový ("Carpodacus erythrinus"), strakoš obyčajný ("Lanius collurio") a v minulosti sa v okolí vyskytoval aj tetrov hoľniak (Tetrao tetrix).

</doc>
<doc id="568534" url="https://sk.wikipedia.org/wiki?curid=568534" title="Humbert (Pas-de-Calais)">
Humbert (Pas-de-Calais)



</doc>
<doc id="568536" url="https://sk.wikipedia.org/wiki?curid=568536" title="Prehľad úspechov slovenského vodného slalomu">
Prehľad úspechov slovenského vodného slalomu

Prehľad úspechov slovenského vodného slalomu sumarizuje prehľad medailí slovenských vodných slalomárov na vrcholných svetových a európskych podujatiach v ére samostatnosti, ako aj v reprezentácii Česko-Slovenska.
História.
Vodný slalom je najúspešnejším športom v histórii samostatného Slovenska . Na olympijských hrách mal svoju premiéru v roku 1972, kde Zvolenčan Marián Havlíček obsadil 6. miesto. Do programu Hier bol zaradený opäť až po 20 rokoch v Barcelone 1992, liptovský vodák Juraj Ontko skončil ôsmy. Počnúc olympijskými hrami 1996 v Atlante sa slovenskí vodní slalomári nevracali ani z jednej olympiády bez medailového zisku, vôbec prvým olympijským víťazom v ére samostanosti sa stal Michal Martikán, ktorý získal medailu pri všetkých svojich olympijských štartoch, čím sa stal prvým mužom v histórii OH, ktorý stál na stupni víťazov na piatich hrách za sebou v tej istej individuálnej disciplíne. Bratia Peter a Pavol Hochschornerovci dosiahli zlatý hetrik, dve prvenstvá zaznamenala Elena Kaliská.
Slovenskí vodní slalomári v reprezentácii Česko-Slovenska prispeli k zisku viacerých medailí z majstrovstiev sveta, prvým Slovákom s cenným kovom sa stal v roku 1955 Vladimír Cibák v hliadke 3×K1, prvý titul majstrov sveta vybojovali v roku 1983 v hliadke 3×C2 deblkanoisti Dušan Zaťko – Ľudovít Tkáč a Milan Kučera – Miroslav Hajdučík . Prvú medailu, bronzovú v ére samostatnosti priviezla hliadka 3×C2 z MS 1993. Na MS 1995 v Nottinghame odštartoval svoju výnimočnú kariéru ziskom bronzu Michal Martikán. Vo veku 16 rokov sa stal najmladším individuálnym medailistom v histórii MS, o dva roky pridal aj titul najmladšieho svetového šampióna histórie. Od roku 1995 sme z každého šampionátu priviezli minimálne dve medaily, v rokoch 2009, 2010 a 2011 bolo Slovensko prvé v medailovej bilancii krajín. Tituly majstrov sveta v individuálnych disciplínach získali 4x Michal Martikán , 5x Peter a Pavol Hochschornerovci , 2x Jana Dukátová a Elena Kaliská. Ďalšie zlaté medaily vybojovali hliadky, za pozornosť stojí najmä séria deviatich triumfov v sérii (2009 – 2019) hliadky 3×C1 v nezmenenom zložení Michal Martikán, Alexander Slafkovský, Matej Beňuš . 
Majstrovstvá Európy sa konajú od roku 1996. Slovensko je suverénne vedúcou krajinou v historickom medailovom poradí, viackrát vyhralo medailovú bilanciu na ME. Najúspešnejšie čo do zisku cenných kovov boli pre nás šampionáty na domácej vode. Rekordný počet medailí – 9 (5 zlatých, 2 strieborné a 2 bronzové) sme získali v Čunove v roku 2010 , po štyri tituly sme vybojovali v Čunove 2002 a v Liptovskom Mikuláši 2007.

</doc>
<doc id="568537" url="https://sk.wikipedia.org/wiki?curid=568537" title="Kusá hora (prírodná pamiatka)">
Kusá hora (prírodná pamiatka)

Kusá hora je prírodná pamiatka ev. č. 1772 neďaleko obce Pěšice v okrese Ústí nad Orlicí, územie však leží aj v okrese Chrudim. Oblasť spravuje Agentúra ochrany prírody a krajiny ČR.
Ochrana.
Dôvodom ochrany je zachovanie lesných biotopov s výskytom čistých bučín a zmiešaných dubohrabových porastov na opukovom podloží so zastúpením jedlí a acidofilných dúbrav, a ďalej botanicky cenných teplomilných druhov rastlín na stráňach nad osadami Štěnec, Domanice a Srbce aj v údolí Řepnického potoka, ako napríklad kokorík mnohokvetý ("Polygonatum multiflorum"), ľalia zlatohlavá ("Lilium martagon"), chochlačka dutá ("Corydalis cava"), črievičník papučkový ("Cypripedium calceolus") a i., z vodných rastlín truskavec obyčajný ("Hippuris vulgaris") na rybníku Štěnec a vstavačov vo vlhkých porastoch priľahlých k tomuto rybníku.
Počas botanického prieskumu nelesnej vegetácie bolo zistených 34 nelesných vegetačných typov. Na území prírodnej pamiatky bolo nájdených 68 ohrozených druhov rastlín.
Počas vertebratologického prieskumu prírodnej pamiatky v rokoch 1992-1994 bol zaznamenaný výskyt 170 druhov stavovcov (9 druhov rýb, 10 druhov obojživelníkov, 5 druhov plazov, 109 druhov vtákov, 37 druhov cicavcov).

</doc>
<doc id="568541" url="https://sk.wikipedia.org/wiki?curid=568541" title="Beauvois (Pas-de-Calais)">
Beauvois (Pas-de-Calais)



</doc>
<doc id="568542" url="https://sk.wikipedia.org/wiki?curid=568542" title="Les na dolíku">
Les na dolíku

Les na dolíku je prírodná pamiatka ev. č. 1632 neďaleko obce Vysočina v okrese Chrudim. Oblasť spravuje AOPK ČR Správa CHKO Žďárské vrchy.
Ochrana.
Predmetom ochrany je meandrujúci potok v lesnom poraste s výskytom soldanelky horskej.

</doc>
<doc id="568548" url="https://sk.wikipedia.org/wiki?curid=568548" title="Zbigniew Korosadowicz">
Zbigniew Korosadowicz

Zbigniew Korosadowicz (* 12. december 1907, Krakov, Poľsko† 2. jún 1983, Zakopané, Poľsko) bol poľský geograf, horolezec a náčelník poľskej horskej služby TOPR, ktorý sa zaslúžil o mnohé prvovýstupy na štíty vo Vysokých Tatrách.
Zo životopisu.
Štúdia geografie ukončil na "Uniwersytecie Jagiellońskim" (Jagielonskej univerzite) v poľskom Krakove. Po štúdiách sa usadil v Zakopanom, kde vyučoval na gymnáziu (19341939).
Pred druhou svetovou vojnou patril medzi popredných poľských horolezcov. Zameriaval sa predovšetkým na výstupy v zimnom období. S horolezectvom začínal v roku 1928, keď jeho partnerom bol Wieslaw Stanislawski. Výstup na "Zamarłu Turniu" na východnom hrebeni Świnice bol jeho prvou ťažkou túrou.
Veľký Mengusovský štít, jeho severná stena s obídením štítovej kupoly v zime 1936, bol jeho najveľkolepejším klasickým horolezeckým výkonom na poľskej strane Vysokých Tatier.
Veľa horolezeckých tur urobil v zahraničí - Atlas v Maroku, vykonal prvovýstupy v Alpách, bol jedným z prvých Poliakov na gréckom Olympe, dvakrát sám vystúpil na Mont Blanc. Vo Vysokých Tatrách bol aktívny do roku 1947.
V roku 1936 spoluzakladal "Kolo Zakopianske KW" a od roku 1937 bol členom poľskej horskej služby - "TOPR (Tatrzańskie Ochotnicze Pogotowie Ratunkowe)" a po vojne krátky čas jej náčelníkom. V roku 1940 na žiadosť nemeckých vojenských orgánov zorganizoval a viedol na poľskej strane Vysokých Tatier záchrannú službu "Tatra-Bergwacht". Mnohí mu to dlho nevedeli odpustiť.
Do histórie poľskej horskej záchrannej služby sa zapísal záchrannou akciou na pomoc raneným partizánom na úbočí Salatína v Roháčoch 11. - 12. február a 1945. Neskôr túto udalosť stvárnili vo filme "Modrý kríž" (poľská horská služby má vo svojom znaku modrý kríž). Premietal sa aj v Československu. Po vojne pracoval vo "Vysokohorskom klube" v Zakopanom. Bol jeho predsedom do roku 1971. V roku 1955 dostal "Zlatý kríž za zásluhy".
V posledných rokoch života trpel na ochorenie srdca. Zomrel na infarkt myokardu na značkovanej ceste na "Halu Gasienicovu" 2. júna 1983. Pochovaný je na "Cmentarzu Zasłużonych" v Zakopanom.
Publicistická činnosť.
Publikoval v poľskom horolezeckom časopise "Taternik" (Horolezec) a v iných periodikách. V rokoch 1939, 1940, 1947 vydával reliéfové mapy. V roku 1949 vydal sprievodcu "Tatry i Zakopané" a od roku 1967 začal vychádzať jeho sprievodca "Po Tatrách i Podtatrżu". Bol autorom veľkých plastických máp pre "Múzeum športu a turistiky" vo Varšave a pre hotel Kasprowy v Zakopanom.
Geografická činnosť.
Zúčastnil sa merania tatranských plies spolu s profesorom "J. Szaflarskim." V rokoch 19321933 robil fotografie a skúmal morfológiu Javorovej doliny. V roku 1934 začal študovať sutinové kužele v tatranských dolinách.
Externé odkazy.
[[Kategória:Poľskí horolezci]]
[[Kategória:Osobnosti z Krakova]]

</doc>
<doc id="568554" url="https://sk.wikipedia.org/wiki?curid=568554" title="Ratajské rybníky">
Ratajské rybníky

Ratajské rybníky sú prírodnou pamiatkou v Česku (kód ÚSOP 1634) a Európsky významnou lokalitou (kód ÚSOP 2972) na katastrálnom území mesta Hlinska v okrese Chrudim v Pardubickom kraji. Územie prírodnej pamiatky je súčasťou Chránenej krajinnej oblasti Žďárské vrchy, ktorú spravuje Agentúra ochrany prírody a krajiny Českej republiky (AOPK ČR) prostredníctvom Regionálneho pracoviska Správa CHKO Žďárské vrchy.
Ochrana.
Predmetom pre osobitne chránené územie je spoločenstvo troch kaskádovito vybudovaných rybníkov, mokradí a vlhkých slatinných lúk v ich okolí s cenným biotopom chránených a ohrozených druhov rastlín a živočíchov.
Prírodné pomery.
Vodstvo.
Sústava troch ratajských rybníkov je prietoková, najvyššie položený je Horný Ratajský rybník, do ktorého sa sťahuje voda z mokradí a rašelinových lúk nad ním a tiež ho napája niekoľko bezmenných potokov stekajúcich po svahu vrchu Čertovina ().
V kaskáde pod Horným ratajským rybníkom je zemepisne nepomenovaný a najmenší z rybníkov, ktorý je osadený leknami a priamo pod hrádzou je vyvedený prepad vody z neďalekého vodného zdroja. Voda z neho a z odtoku rybníka napája najnižšie položený Dolný Ratajský rybník. Z územia prírodnej pamiatky Ratajské rybníky odvádza vodu bezmenný vodný tok do zhruba sto metrov vzdialeného Blatenského potoka, ktorý je pravostranným prítokom neďalekej rieky Chrudimky.
Flóra a fauna.
Pobrežné porasty rybníkov s hustými skupinami drevín aj solitérnych stromov prechádzajú do druhovo pestrých rašelinových až slatinných lúk a vytvárajú tak priaznivé stanovištia pre hniezdenie vtáctva, bohatú populáciu obojživelníkov a hmyzu, ktorých život je spätý s vodou. Zo žiab je silne zastúpený skokan hnedý, ktorý sa tu rozmnožuje a v jarných mesiacoch sa objavuje v silnom počte.
Na území prírodnej pamiatky žije aj mnoho druhov motýľov, vyskytuje sa tu modráčik bahniskový aj vzácny motýľ vlhkých lúk modráčik krvavcový.
V trvalo zamokrených priehlbinách sa darí ohrozeným druhom machorastov a v lúčnych porastoch za Horným ratajským rybníkom koncom leta rozkvitá vzácny horec pľúcny. Ide o jedinú lokalitu jeho výskytu v CHKO Žďárské vrchy.
Geomorfologicky je územie prírodnej pamiatky súčasťou Českomoravskej vrchoviny.

</doc>
<doc id="568560" url="https://sk.wikipedia.org/wiki?curid=568560" title="Vláda Slovenskej republiky od 23. marca 2016 do 22. marca 2018">
Vláda Slovenskej republiky od 23. marca 2016 do 22. marca 2018

Vláda Slovenskej republiky od 23. marca 2016 do 22. marca 2018, resp. tretia vláda Roberta Fica bola vláda Slovenskej republiky, ktorá vznikla po parlamentných voľbách, ktoré sa na Slovensku uskutočnili 5. marca 2016. Prezident SR Andrej Kiska vymenoval podľa čl. 102 ods. 1 pís. g) Ústavy Slovenskej republiky predsedu vlády Roberta Fica a ostatných členov vlády a poveril ich riadením ministerstiev dňa 23. marca 2016 krátko po tom, ako Robert Fico podal demisiu do rúk prezidenta SR Andreja Kisku, čím ukončila svoju činnosť Druhá vláda Roberta Fica.
Po vražde investigatívneho novinára Jána Kuciaka a jeho snúbenice sa vláda dostala do krízy, kvôli prepojeniu mafie na koaličnú stranu SMER-SD, ktorá vyvrcholila 15. marca 2018 demisiou premiéra Roberta Fica a vlády. Prezident SR demisiu prijal a zároveň poveril vládu vykonávaním jej funkcie až do vymenovania novej vlády. Keďže v parlamente sa nenašla ústavná väčšina (90 poslancov), ktorá by podporila ústavný zákon o skrátení volebného obdobia NR SR, na základe ktorého by sa konali predčasné voľby do NR SR, prezident následne poveril zostavením novej vlády Petra Pellegriniho (SMER-SD), ktorý prezidentovi predložil 79 podpisov poslancov, ktorí majú nový kabinet podporiť.
Peter Pellegrini oznámil prezidentovi návrh zloženia svojej vlády, ale prezident ho pri takomto návrhu odmietol vymenovať za premiéra. Po odmietnutí prvého návrhu zloženia vlády, predložil prezidentovi Pellegrini svoj druhý návrh. Po rozhovoroch s kandidátmi na ministrov v tomto návrhu, prezident 22. marca 2018 vymenoval vládu Petra Pellegriniho, čím skončila tretia vláda Roberta Fica.
Činnosť vlády.
Zmeny v obsadení postov vo vláde.
Počas augusta 2016, krátko po mimoriadnom sneme strany #SIEŤ, kde bol za nového predsedu zvolený vtedajší minister dopravy Roman Brecely, oznámila pätica poslancov tejto strany, že vystupujú zo strany #SIEŤ, pričom následne vstúpili do poslaneckého klubu strany MOST – HÍD. Týmto presunom poslancov NR SR už poslanecký klub strany MOST – HÍD tvorilo 15 poslancov, čo si vyžiadalo zmeny v rozdelení jednotlivých postov vo vláde a na ministerstvách.
31. augusta 2016 prezident SR Andrej Kiska prijal demisiu dovtedajšieho ministra dopravy, výstavby a regionálneho rozvoja SR Romana Brecelyho a do funkcie vymenoval Árpáda Érseka, ktorý pôsobil na ministerstve ako štátny tajomník za stranu MOST – HÍD.
1. septembra 2016 na Bratislavskom hrade bola podpísaná nová koaličná dohoda predsedami strán SMER-SD, MOST – HÍD a SNS, čím sa utvorila nová trojkoalícia namiesto pôvodnej štvorkoalície. Dvaja ostavajúci poslanci za stranu #SIEŤ Radoslav Procházka a Alena Bašistová oznámili, že budú naďalej podporovať programové vyhlásenie vlády SR, aj keď už nebudú ďalej súčasťou vládnej koalície. V novembri 2016 sa Radoslav Procházka vzdal poslaneckého mandátu a nahradila ho Zuzana Zimenová, ktorá nepodporuje vládu SR. Strane #SIEŤ má teda v parlamente len jedného poslanca.
V auguste 2017 vypukla vládna kríza, spôsobená kauzou v súvislosti s kontroverzným rozdeľovaním eurofondov na ministerstve školstva, vedy, výskumu a športu SR. Vzájomná komunikácia medzi lídrami koaličných strán bola pre vzájomné nezhody na bode mrazu a Andrej Danko, predseda Národnej rady SR a líder SNS vypovedal koaličnú zmluvu k 1. septembru 2017. Kríza vyvrcholila abdikáciou ministra Petra Plavčana, nominanta SNS, ku 31. augustu 2017. Prezident SR Andrej Kiska preto 1. septembra dočasne poveril riadením daného ministerstva Gabrielu Matečnú, ministerku poľnohospodárstva a rozvoja vidieka SR. Lídri koaličných strán Robert Fico (SMER-SD), Andrej Danko (SNS) a Béla Bugár (MOST-HÍD) podpísali dodatok ku koaličnej zmluve, čím sa skončila vládna kríza. 13. septembra vymenoval prezident SR do funkcie ministra školstva, vedy, výskumu a športu SR riaditeľku Prognostického ústavu Slovenskej akadémie vied Martinu Lubyovú.
5. marca 2018 prezident Kiska prijal demisiu Mareka Maďariča (SMER-SD), ktorý 28. februára 2018 oznámil, že odstupuje z funkcie ministra kultúry SR. Dôvodom abdikácie bola vražda novinára Jána Kuciaka a Martiny Kušnírovej. Rezort kultúry viedol do 7. marca 2018.
12. marca 2018 minister vnútra Robert Kaliňák (SMER-SD) oznámil, že končí vo funkcii ministra vnútra. Do uznesenia vlády podať demisiu, ktoré vláda schválila 15. marca 2018, svoju demisiu prezidentovi nepodal a zostal tak ministrom až do konca celej vlády.

</doc>
<doc id="568561" url="https://sk.wikipedia.org/wiki?curid=568561" title="Ptačí ostrovy">
Ptačí ostrovy

Ptačí ostrovy je prírodná pamiatka ev. č. 1973 v meste Chrudim v okrese Chrudim. Oblasť spravuje Agentúra ochrany prírody a krajiny ČR.
Ochrana.
Predmetom ochrany sú vlhké lúky a zachované brehové porasty, významné hniezdisko mimoriadnej havranej kolónie.
Podľa sčítania v roku 2004 tu žilo v tej dobe asi 600 havranov.
Na území prírodnej pamiatky bolo zaznamenaných 151 druhov cievnatých rastlín.

</doc>
<doc id="568562" url="https://sk.wikipedia.org/wiki?curid=568562" title="Eva Vermešová">
Eva Vermešová



</doc>
<doc id="568563" url="https://sk.wikipedia.org/wiki?curid=568563" title="Martijn Garritsen">
Martijn Garritsen



</doc>
<doc id="568565" url="https://sk.wikipedia.org/wiki?curid=568565" title="Vláda Slovenskej republiky od 4. apríla 2012">
Vláda Slovenskej republiky od 4. apríla 2012



</doc>
<doc id="568566" url="https://sk.wikipedia.org/wiki?curid=568566" title="Anenské údolí (prírodná rezervácia)">
Anenské údolí (prírodná rezervácia)

Anenské údolí je prírodná rezervácia ev. č. 2117 ležiaca väčšou časťou v k.ú. Skuteč a menšou v k.ú. Hroubovice v okrese Chrudim (Pardubický kraj). Chránené územie spravuje Agentúra ochrany prírody a krajiny ČR, celková rozloha zvlášť chráneného územia činila 56,2 ha. V roku 2014 bola nariadením Pardubického kraja č.1/2014 rozloha územia rozšírená na 74,19 ha.
Ochrana.
Dôvodom ochrany je zachovanie rastlinných spoločenstiev mezofilných lesov, jelšín v okolí potoka, suchomilných trávnikov a vlhkých lúk s výskytom ohrozených druhov rastlín a živočíchov v krajinársky hodnotnom údolí Anenského potoka. Koryto Anenského potoka v južnej časti údolia je upravené napriamením, ale väčšia časť má prirodzený charakter s meandrami.
Prírodné pomery.
Vodstvo.
Vyviera tu železitý prameň vody, nad ktorým bola v roku 1831 postavená kaplnka, ktorej patrónkou sa stala svätá Anna. Boli tu vybudované aj malé vodné kúpele, ešte v roku 1920 sa uvádza, že Anenské údolie s kaplnkou sv. Anny u Skutče je pútnické miesto s vaňovými a parnými kúpeľmi a užíva sa prameň železito-vápenatej vody. Stával tu aj výletný hostinec a organizovali sa tu púte.
Geológia.
Anenské údolí je zaujímavé aj ako geologická lokalita a je súčasťou územia, na ktorom vznikol Národný Geopark Železné hory.
Podložie Anenského údolia tvoria kriedové horniny (mezozoika). V spodných vrstvách sa nachádzajú kvádrové pieskovce cenomanu, prevrstvené kremičitými vápnitými ílovcami (opuka) spodného turónu. Územie leží vo východnej časti Chrudimskej tabule, ktorá sa nazýva Hrochotýnecká tabuľa. Nadmorská výška územia prírodnej rezervácie sa pohybuje v rozmedzí 
Fauna.
Počas vertebratologického prieskumu prírodnej rezervácie v priebehu 16 dní od apríla do augusta 2001 bol zaznamenaný výskyt 95 druhov stavovcov (3 druhy rýb, 5 druhov obojživelníkov, 4 druhy plazov, 67 druhov vtákov, 16 druhov cicavcov), z ktorých 21 bolo osobitne chránených.
Ohrozenie a problémy.
V šesťdesiatych a sedemdesiatych rokoch 20. storočia v Anenskom údolí usporadúval skutečský Automotoklub bývalej organizácie Zväzarmu motokrosové preteky a majstrovstvá vtedajšej ČSSR. Ešte dnes sú na svahoch Anenského údolia viditeľné stopy po motokrosovej trati.

</doc>
<doc id="568568" url="https://sk.wikipedia.org/wiki?curid=568568" title="Drammensbrua">
Drammensbrua

Drammensbrua je cestný trámový most v nórskom meste Drammen v kraji Buskerud. S celkovou dĺžkou je najdlhším mostom v krajine.
Pôvodný most bol dokončený v roku 1975 s celkovou dĺžkou , bol dvojpruhový a celkovo mal 42 polí, z toho najväčšie malo dĺžku rozpätia . Na začiatku 21. storočia však samotný dvojpruhový most nevyhovoval a preto bolo rozhodnuté o výstavbe druhého dvojpruhového mosta, ktorý mal viesť paralelne so starým. Výstavba nového mosta bola začatá v decembri 2004 a otvorený bol v decembri 2006. Finančné náklady na jeho výstavbu činili 874 miliónov NOK. Dĺžka nového mosta je a výška mostovky nad hladinou rieky Drammenselva je . Počas výstavby nového mosta boli taktiež prestavané pôvodné piliere starého mosta s obdĺžnikovým pôdorysom na piliere s kruhovým pôdorysom.

</doc>
<doc id="568570" url="https://sk.wikipedia.org/wiki?curid=568570" title="Požiarna odolnosť">
Požiarna odolnosť

Požiarna odolnosť je schopnosť požiarnej konštrukcie odolávať účinkom požiaru bez straty jej funkcie počas určitého času. Podľa medzinárodného terminologického slovníka pre požiarnu bezpečnosť STN EN ISO 13943 je požiarna odolnosť () schopnosť skúšobnej vzorky odolávať kontrolovanému ohňu, alebo poskytnúť ochranu proti nemu za určený časový interval.
Hodnotenie a klasifikácia požiarnej odolnosti, ako základnej požiarnej charakteristiky stavebných výrobkov a prvkov stavieb, je súčasťou európskeho klasifikačného systému podľa EN 13501-2, EN 13501-3 a EN 13501-4.
Klasifikačné kritériá požiarnej odolnosti.
Dosiaľ zavedené klasifikačné kritériá požiarnej odolnosti stavebných výrobkov a prvkov stavieb , ktoré sa hodnotia sú:

</doc>
<doc id="568572" url="https://sk.wikipedia.org/wiki?curid=568572" title="Minimálna mzda">
Minimálna mzda

"Minimálna mzda môže znamenať aj všeobecne najnižšiu mzdu v ľubovoľnom kontexte, pozri mzda a minimum."
Minimálna mzda je spravidla najnižšia mzda (vrátane platu alebo odmeny z dohody), ktorú sú podľa právnych predpisov povinní poskytovať zamestnávatelia zamestnancom. Podľa niektorých definícií je minimálna mzda aj (resp. alternatívne) najnižšia mzda stanovená konkrétnym zamestnávateľom (podnikom) v kolektívnych rokovaniach či jeho rozhodnutím a pod. (pozri nižšie).
Minimálna mzda sa môže vzťahovať na hodinovú sadzbu alebo na mesačnú mzdu pri plnom úväzku. Minimálna mzda stanovená právnymi predpismi sa môže vzťahovať na celý štát (čo je v Európskej únii najčastejší prípad), na región, na odvetvie alebo na profesiu. Minimálna mzda stanovená právnymi predpismi zabezpečuje najmä základnú sociálnu ochranu zamestnanca pred zamestnávateľom. Zamestnanec má na ňu nárok nezávisle od pracovného zaradenia, vykonávanej práce a dosiahnutých výsledkov zamestnávateľa. V zásade by sa mala pravidelne upravovať podľa toho, ako sa zmenili životné náklady 
Definícia.
Nasledujú ukážky definície z predpisov a literatúry
Základné funkcie minimálnej mzdy.
Minimálna mzda má tieto základné funkcie:
Časť ekonómov upozorňujú na nedeklarované funkcie minimálnej mzdy, ktoré skryto presadzujú záujmové skupiny (odbory a pod.). Napr. Milton Friedman poukazuje na to, že po americkej občianskej vojne zamestnanecké odbory a podniky Severu presadzovali minimálnu mzdu s cieľom zamedziť južanským prepustencom z otroctva vstúpiť na pracovný trh a konkurovať tak nižšou cenou práce kvalifikovanejším severanským robotníkom.
Minimálna mzda v ekonómii.
Teória.
Ak predpokladáme pracovný trh z moderných učební ekonómie, tak platí:
Vzhľadom na to, že polypol aj monopson na trhu práce je v praxi zriedkavý, ekonómovia sa venujú najmä situáciám, ktoré ležia niekde medzi týmito dvoma extrémami:
Celkovo možno konštatovať, že ak sa predpokladajú vyššie uvedené realistické trhové formy alebo sa sleduje dlhší časový horizont, tak výsledkom je väčšinou zistenie, že minimálna mzda zvyšuje zamestnanosť (teda znižuje nezamestnanosť). Dôvody sú napríklad, že zavedenie alebo zvýšenie záväznej minimálnej mzdy:
Empirické štúdie.
Podľa empirických štúdií je vplyv zavedenia či zvýšenia minimálnej mzdy na zamestnanosť nejasný - minimálna mzda môže zamestnanosť znížiť, nechať bez zmeny alebo zvýšiť (iba v prípade mladých ľudí možno pozorovať, že minimálna mzda zníži ich zamestnanosť). Napríklad jedna z novších štúdií (ktorá sa dokonca zamerala práve na najcitlivejší sektor, čiže najnižšie zarábajúcich ľudí) ukázala, že pre všetky zvýšenia minimálnych miezd v USA od roku 1990 do roku 2006 platí, že nemali žiaden vplyv na zamestnanosť. Podľa súčasných metaanalýz (teda štúdií vyhodnocujúcich viacero iných empirických štúdií) je vplyv minimálnych miezd na zamestnanosť takmer nulový.
Kritika.
Podľa kritikov minimálnej mzdy je zavedenie (či zvýšenie) minimálnej mzdy v dôsledku mzdovej kompresie (čiže zmenšenie rozdielov v mzdách) nespravodlivé a demotivujúce pre „normálnych“ zamestnancov, má za následok nárast rezervačných miezd (rezervačná mzda je úroveň mzdy, od ktorej je už zamestnanec ochotný pracovať) a upozorňujú, že dobrovoľne platené efektívnostné mzdy (efficiency wages) majú motivačný účinok. Tradičný hlavný argument kritikov - zvýšenie nezamestnanosti v dôsledku zavedenia (či zvýšenia) minimálnej mzdy - vyvracajú aktuálne metaanalýzy, pretože dokazujú, že minimálne mzdy majú na nezamestnanosť takmer nulový vplyv; preto kritici tento tradičný argument upravili v tom smere, že zavedenie (či zvýšenie) minimálnej mzdy síce krátkodobo má slabé dopady, ale dlhodobo vraj brzdí tvorbu pracovných miest.
Niektoré praktické záležitosti.
Vplyv minimálnej mzdy na zamestnanosť závisí aj od konkrétnej výšky minimálnej mzdy, pretože čím nižšia je jej výška, tým menej zamestnávateľov sa týka jej zavedenie, čiže na tým menej zamestnávateľov má minimálna mzda vplyv.
Okrem toho je samozrejme na zachovanie reálnej úrovne minimálnej mzdy túto zmluvu upravovať spolu s rastom cien v ekonomike. V niektorých krajinách (napr. Spojenom kráľovstve či Nemecku) na tento účel existuje stála komisia zástupcov zamestnávateľov a zamestnancov (prípadne aj vedcov), ktorá vláde pravidelne navrhuje výšku minimálnej mzdy; o postupe na Slovensku pozri nižšie. Iná možnosť je automaticky naviazať výšku minimálnej mzdy na výšku životných nákladov, vývoj miezda alebo (váženú) kombináciu týchto dvoch ukazovateľov.
Ďalej je potrebné kontrolovať dodržiavanie predpísanej minimálnej mzdy v praxi, aby sa zabránilo vzniku nekalej konkurenčnej výhody u tých zamestnávateľov, ktorí ju nedodržiavajú.
Minimálna mzda v EÚ.
Minimálne mzdy sú v Európskej únii v kompetencii členských štátov. Štaty minimálne mzdy určujú dvoma rôznymi spôsobmi:
Minimálna mzda na Slovensku.
Ktoré právne predpisy sa zaoberajú minimálnou mzdou.
Česko-Slovensko patrilo k prvým štátom Európy, ktoré zaviedli minimálnu mzdu. Stalo sa tak v roku 1919 pre niektoré veľmi málo platené povolania. Počas socializmu sa minimálna mzda spájala s prvými tarifnými triedami mzdových stupníc. Všeobecne záväzná zákonná úprava minimálnej mzdy bola v Česko-Slovensku (a na Slovensku) zavedená v roku 1991 nariadením č. 99/1991 Zb. (porov. nižšie)
Minimálnou mzdou sa na Slovensku dnes a v posledných desaťročiach zaoberá:
Z medzinárodných zmlúv o minimálnej mzde pre Slovensko platia tieto:
Na koho sa minimálna mzda vzťahuje.
Minimálna mzda sa (podľa zák. č. 663/2007 Z.z. a zák. č. 552/2003 Z.z.) vzťahuje na pracovnoprávne vzťahy (t.j. 1. na pracovné pomery v súkromnom sektore i pri výkone práce vo verejnom záujme, a 2. na dohody o práci vykonávanej mimo pracovného pomeru) a na “obdobné pracovné vzťahy” (t.j. myslia sa najmä platy v štátnej službe a platy sudcov a prokurátorov ), pričom do roku 2012 sa minimálna mzda nevzťahovala na dohody o práci vykonávanej mimo pracovného pomeru. Keďže sa teda minimálna mzda vzťahuje aj na práce vo verejnom záujme a na štátnu službu resp. na práce „na dohodu“, v ktorých zamestnanci dostávajú „platy“ resp. „odmeny“, a nie „mzdy“, vzťahuje sa minimálna mzda (terminologicky) aj na platy resp. odmeny, nielen na mzdy.
Kto minimálnu mzdu stanovuje.
Podľa zákona o minimálnej mzde: „§ 2 Sumu minimálnej mzdy pre zamestnanca ...ustanoví na príslušný kalendárny rok vláda Slovenskej republiky ... nariadením vlády [napr. na rok 2016 je to nariadenie č. 279/2015 Z.z.]...§ 5 Zamestnávateľ, ktorý pri odmeňovaní zamestnancov postupuje podľa Zákonníka práce, môže so zástupcami orgánov odborových organizácií dohodnúť vyššiu minimálnu mzdu, ako ustanovuje nariadenie vlády; ak u zamestnávateľa nepôsobia zástupcovia orgánov odborových organizácií, môže tak ustanoviť svojím rozhodnutím. Pre členov družstiev, u ktorých je podľa stanov podmienkou členstva aj pracovný vzťah, možno vyššiu minimálnu mzdu ustanoviť uznesením členskej schôdze.“&lt;ref name="663/2007"&gt;zákon o minimálnej mzde (663/2007 Z. z.)&lt;/ref&gt;
Ako vzniká nariadenie vlády o výške minimálnej mzdy.
Zákon aj bližšie opisuje, ako vzniká spomínané nariadenie vlády. Konkrétne majú najprv na začiatku daného roka rokovať zástupcovia zamestnávateľov a zamestnancov. Následne platí: 
Kritériami pri všetkých vyššie uvedených dohadovaniach sa o výške minimálne mzdy majú byť podľa zákona najmä „ekonomická a sociálna situácia v Slovenskej republike za dva kalendárne roky predchádzajúce kalendárnemu roku, na ktorý sa navrhuje ustanoviť sumu minimálnej mzdy, najmä ...vývoj a) spotrebiteľských cien, b) zamestnanosti, c) priemerných mesačných miezd v hospodárstve Slovenskej republiky, d) životného minima.“
Výška minimálnej mzdy určenej nariadením vlády.
Zákon o minimálnej mzde k výške minimálnej mzdy uvádza:
Konkrétna základná výška minimálnej mzdy určenej nariadením (resp. v minulosti zákonom) vlády sa (takmer) každý rok mení. Zoznam príslušných aktualizačných nariadení (resp. zákonov) je uvedený vyššie. Dole je uvedený zoznam výšky minimálnej mzdy za mesiac uvedený v týchto nariadeniach (resp. zákonoch) od roku 1991 (ak nie je uvedené inak, suma za hodinu sa vždy rovná sume za mesiac, uvedenej v zozname, vydelenej 174):
Minimálne mzdové nároky.
Tzv. minimálne mzdové nároky sú zákonne predpísané násobky minimálnej mzdy (určenej nariadením vlády) pre jednotlivé druhy prác určené podľa náročnosti (násobky sú konkrétne na úrovni jedno- až dvojnásobku minimálnej mzdy) v prípadoch, keď podmienky odmeňovania zamestnancov nie sú dohodnuté v kolektívnej zmluve. Najnižšia mzda v hospodárstve (mimo kolektívnych zmlúv) je teda de facto pre najmenej náročné typy práce na úrovni toho, čo zákon označuje ako „minimálna mzda“, ale pre najnáročnejšie práce je naopak až na úrovni dvojnásobku toho, čo zákon označuje ako “minimálna mzda”.
Doplatok k minimálnej mzde.
Zákon o minimálnej mzde uvádza (§ 3): „(1) Ak mzda zamestnanca za vykonanú prácu nedosiahne v kalendárnom mesiaci sumu minimálnej mzdy, aj keď zamestnanec odpracoval plný pracovný čas v mesiaci ustanovený zamestnávateľom, zamestnávateľ poskytne zamestnancovi doplatok, ktorý predstavuje rozdiel medzi sumou minimálnej mzdy ustanovenou na príslušný kalendárny rok a dosiahnutou mzdou. (2) Pri výpočte doplatku podľa odseku 1 sa do dosiahnutej mzdy zamestnanca nezahŕňa mzda za prácu nadčas, mzdové zvýhodnenie za prácu vo sviatok, mzdové zvýhodnenie za nočnú prácu, mzda za neaktívnu časť pracovnej pohotovosti na pracovisku a mzdová kompenzácia za sťažený výkon práce; do počtu odpracovaných hodín sa nezahŕňajú hodiny práce nadčas a hodiny neaktívnej časti pracovnej pohotovosti na pracovisku.“
Zoznam európskych krajín podľa minimálnej mzdy.
Na nasledujúcom zozname sú uvedené minimálne mzdy krajín v Európe z roku 2013. Prepočty sú založené na pracovnom roku zloženom z 52 pracovných týždňov pri 40 odpracovaných hodinách za týždeň. Výnimkami sú Francúzsko s 35 hodinovým pracovným týždňom, Belgicko a Spojené kráľovstvo s 38 hodinovým pracovným týždňom, Írsko a Rumunsko s 39 hodinovým pracovným týždňom, Gruzínsko so 41 hodinovým pracovným týždňom a Turecko, ktoré ma 45 hodinový pracovný týždeň.

</doc>
<doc id="568573" url="https://sk.wikipedia.org/wiki?curid=568573" title="Požiarna charakteristika">
Požiarna charakteristika

Požiarna charakteristika ("angl. fire performance") je podľa medzinárodného terminologického slovníka pre požiarnu bezpečnosť STN EN ISO 13943 reakcia skúšobnej vzorky pri vystavení požiarnej skúške. Tento termín úzko súvisí so skúšaním a hodnotením stavebných výrobkov a prvkov stavieb z hľadiska ich správania sa pri požiari t. j. ich reakcie na oheň a požiarnej odolnosti.
Z hľadiska európskej legislatívy o stavebných výrobkoch je možné anglický termín "fire performance" preložiť aj ako "požiarny parameter".
Súvislosť medzi požiarnymi charakteristikami.
V praxi sa často stretávame s nesprávnou intrepretáciou a vzájomným zamieňaním významu pojmov "reakcia na oheň" a "požiarna odolnosť", aj keď medzi nimi existuje určitá súvislosť vo vzťahu k fázam rozvoja požiaru. Reakcia na oheň je dôležitou požiarnou charakteristikou z hľadiska 1. a 2. fázy rozvoja požiaru a požiarna odolnosť je dôležitou požiarnou charakteristikou z hľadiska 3. a 4. fázy rozvoja požiaru. Vzťah oboch uvedených požiarnych chatakteristík ku fázam rozvoja požiaru sa uvádza na obrázku.

</doc>
<doc id="568576" url="https://sk.wikipedia.org/wiki?curid=568576" title="Discovery (Daft Punk)">
Discovery (Daft Punk)

Discovery je druhý štúdiový album francúzskej elektronickej skupiny Daft Punk, vydaný 26. februára 2001 vydavateľstvom Virgin Records. Pri porovnaní so štýlom Chicago house, ktorým boli dovtedy známi, album zmenil charakter na disco, post-disco, garage house a synthpopom-inšpirovaný house. Album sa neskôr stal soundtrackom k animovanému filmu "", ktorý vznikol v spolupráci skupiny Daft Punk a animátora Leiji Matsumota (spoločnosť Toei Animation). Všetky hudobné videá na piesne z albumu sú segmenty z filmu, ktoré sledujú príbeh unesenej mimozemskej skupiny.
"Discovery" bol v magazínoch "New Musical Express" a "Spin" označený za koncepčný album"." Jeho skoré verzie obsahovali vernostnú kartu "Daft Club" s kódom, ktorý sprístupnil internetovú hudobnú službu; tá obsahovala nové skladby neskôr zverejnené na albume toho istého mena a album "Alive 1997".

</doc>
<doc id="568583" url="https://sk.wikipedia.org/wiki?curid=568583" title="Martin Gerschwitz">
Martin Gerschwitz

Martin Gerschwitz (* 25. jún 1952, Solingen, Nemecko) je nemecký huslista, klavirista a skladateľ.
Narodil sa a vyrastal v Solingene. Na klavír začal hrať vo svojich piatich rokoch. Po dvanástich rokoch, keď sa venoval výhradne klasickej hudbe, v roku 1969 založil svoju prvú kapelu. V roku 1972 sa dostal jeho prvý veľký úspech: Vyhral "bitku kapiel" v Solingene. V rokoch 1974-1977 sprevádzal Howarda Carpendalea na klávesy. V roku 1985 sa presťahoval do Spojených štátov. V nasledujúcich rokoch sa stretol s mnohými slávnymi muzikantmi. V rokoch 1987-1989 sprevádzal Litu Ford, v rokoch 1989-1990 hral v sprievodnej skupine Meat Loaf Neverland Express, v roku 1991 bol členom nakrátko obnovených Vanilla Fudge a 1991-1992 bol stálym členom The Works. V rokoch 1993 až 1998 hral v kapele Waltera Trout. Od roku 2005 hrá so skupinou Iron Butterfly, aktívne sa tiež venuje sólovej kariére.

</doc>
<doc id="568584" url="https://sk.wikipedia.org/wiki?curid=568584" title="Chris Farlowe">
Chris Farlowe

Chris Farlowe (narodený ako John Henry Deighton, 13. október 1940, Islington, North London, Anglicko) je anglický rockový, bluesový a soulový spevák. Najviac je známy pre svoj hit „Out of Time“ z roku 1966.

</doc>
<doc id="568585" url="https://sk.wikipedia.org/wiki?curid=568585" title="Alex Chilton">
Alex Chilton

William Alexander "Alex" Chilton (* 28. december 1950, Memphis, Tennessee, USA † 17. marec 2010, New Orleans, Louisiana, USA) bol americký gitarista a skladateľ, známy ako frontman skupiny The Box Tops.

</doc>
<doc id="568590" url="https://sk.wikipedia.org/wiki?curid=568590" title="Edgar Winter">
Edgar Winter

Edgar Holland Winter (* 28. december 1946, Beaumont, Texas, USA) je americký multiinštrumentalista. Hrá vo svojej skupine Edgar Winter Group a založil tiež Edgar Winter's White Trash. Je synom Johna a Edwin Winterových, jeho starší brat Johnny Winter je tiež hudobník. Obaja sú albínovia.
Diskografia.
Soundtracky.
"Piesne Edgara Wintera ste mohli počuť v týchto filmoch:"

</doc>
<doc id="568591" url="https://sk.wikipedia.org/wiki?curid=568591" title="Bruce Kulick">
Bruce Kulick

Bruce Howard Kulick (* 12. december 1953, New York) je americký gitarista, hudobník a člen skupiny Grand Funk Railroad. V rokoch 1984-1996 hral v skupine Kiss.

</doc>
<doc id="568599" url="https://sk.wikipedia.org/wiki?curid=568599" title="Henry Vestine">
Henry Vestine

Henry Charles „The Sunflower“ Vestine (* 25. december 1944, Takoma Park, Maryland, USA † 20. október 1997, Paríž, Francúzsko) bol americký gitarista, člen skupiny Canned Heat. So skupinou bol od jej založenia v roku 1966 do júla 1969. V neskorších rokoch hral v miestnych skupinách, aj keď občas spolupracoval s Canned Heat a nahral s nimi niekoľko skladieb.

</doc>
<doc id="568600" url="https://sk.wikipedia.org/wiki?curid=568600" title="Walter Trout">
Walter Trout

Walter Trout (* 6. marec 1951, Ocean City, New Jersey, USA) je americký bluesový gitarista, spevák a skladateľ. Svoju kariéru zahájil koncom šesťdesiatych rokov v rôznych skupinách v okolí svojho rodiska. Neskôr sa presťahoval do Los Angeles, kde vystupoval napríklad s Percym Mayfieldom. Neskôr sa stal členom skupiny John Mayall &amp; the Bluesbreakers a v roku 1989 založil svoju vlastnú skupinu nazvanú "Walter Trout Band"; neskôr začal vydávať albumy pod svojím vlastným menom. V roku 2014 sa rapídne zhoršiť stav jeho pečene a nutne potreboval jej transplantáciu. Zaplatenie operácie zaistili jeho fanúšikovia, ktorým sa cez internetové stránky YouCaring podarilo za jeden týždeň vybrať cez 130 000 dolárov. V roku 2014 vyšla jeho autobiografia nazvaná "Rescued from Reality".
Diskografia.
Walter Trout Band
Walter Trout and the Free Radicals 
John Mayall's Bluesbreakers
Walter Trout and the Radicals 
Walter Trout

</doc>
<doc id="568601" url="https://sk.wikipedia.org/wiki?curid=568601" title="Dickie Peterson">
Dickie Peterson

Dickie Peterson, rodným menom Richard Allan Peterson (* 12. september 1946, Grand Forks, Severná Dakota, USA † 12. október 2009, Erkelenz, Nemecko) bol americký basgitarista a spevák, známy prevažne ako frontman skupiny Blue Cheer. 
Narodil sa do hudobnej rodiny, jeho otec hral na trombón, matka na klavír a brat na gitaru. Dickie Peterson začal hrať na basgitaru vo svojich trinástich rokoch, ešte pred tým však hral na bicie. V detstve zomreli jeho rodičia a on tak vyrastal u strýka a tety. V roku 1967 v San Franciscu založil skupinu Blue Cheer; pôvodnú zostavu doplnili ešte gitarista Leigh Stephens a bubeník Eric Albronda.
Zomrel v roku 2009 na rakovinu pečene.

</doc>
<doc id="568602" url="https://sk.wikipedia.org/wiki?curid=568602" title="Kaharlycký rajón">
Kaharlycký rajón

Kaharlycký rajón (ukr. Кагарлицьий район) je rajón (okres) v Kyjevskej oblasti na Ukrajine. Jeho administratívnym centrom je mesto Kaharlyk. Rozloha rajónu je 926 km². V roku 2013 tu žilo 34 071 obyvateľov.

</doc>
<doc id="568603" url="https://sk.wikipedia.org/wiki?curid=568603" title="Habrov">
Habrov

Habrov je prírodná rezervácia ev. č. 101 v blízkosti Chrudimi v okrese Chrudim. Oblasť spravuje Odbor ochrany prírody Pardubického kraja.
Ochrana.
Dôvodom ochrany je zachovanie vzácnych teplomilných rastlinných spoločenstiev (ľalia zlatohlavá, chochlačka dutá, veternica hájna ai.) v hájnom dubovo-hrabovom poraste, doplnenom na okrajoch sprievodnými lemami kríkov, lúčnymi enklávami aj mokraďovými stanovišťami. Územie je bohaté na výskyt rôznych druhov živočíchov. V južnej časti sa nachádza pamiatkovo chránené praveké hradisko z konca neolitického obdobia.
Poloha.
Prírodná rezervácia sa nachádza medzi dedinou Topol a dvorom Kalousov. Chránená je väčšia časť zalesnenej prudšej stráne zvažujúcej sa severným smerom k toku rieky Chrudimky. Severným okrajom rezervácie prechádza železničná trať Chrudim – Borohrádek, prístupná je z cesty II/340 Chrudim – Dašice, ktorá lemuje jej juhovýchodný okraj alebo z chodníka vedúceho po západnom okraji a spájajúcom Topol so železničnou zastávkou a Kalousovom.

</doc>
<doc id="568604" url="https://sk.wikipedia.org/wiki?curid=568604" title="Keith Relf">
Keith Relf

Keith William Relf (* 22. marec 1943, Richmond, Surrey, Anglicko † 12. máj 1976, Londýn, Anglicko) bol anglický hudobník, známy ako frontman a hráč na harmoniku v skupine Yardbirds. Zomrel vo veku 33 rokov po zásahu elektrickým prúdom vo svojom dome, zatiaľ čo hral na nesprávne uzemnenú elektrickú gitaru. Aj keď väčšina zdrojov mylne uvádza 14. máj ako Keithov dátum úmrtia (deň, v ktorom sa o tom dozvedeli mnohé noviny), na úradnom úmrtnom liste bol 12. mája vyhlásený za mŕtveho v nemocnici West Middlesex.

</doc>
<doc id="568605" url="https://sk.wikipedia.org/wiki?curid=568605" title="Konjic">
Konjic

Konjic je mesto v Bosne a Hercegovine, v Hercegovsko-neretvianskom kantóne. V roku 1991 malo samotné mesto okolo 14 500 obyvateľov a so svojím okolím (općinou) okolo 45 tisíc. Mesto vzniklo na starej obchodnej ceste spájajúcej Sarajevo so Stredozemným morom. Prvá zmienka pochádza z roku 1382.
Počas vojny v Bosne a Hercegovine na konci 20. storočia mal Konjic strategický význam. Ako stanica na hlavnej spojnici medzi metropolou Sarajevom a hlavnou spojnicou k Stredozemnému moru bolo cieľom vojenských ťažení. V meste sa navyše nachádzala významná zbrojná továreň Igman. 
V meste v súčasnosti žije vyše 90% bosnianskych Moslimov. Po konflikte v 90. rokoch Srbi a Chorváti (ktorých žilo v meste okolo 40%) odišli do miest ovládaných svojimi vojskami (napr. Srbi do Pale, Chorváti do Mostare atď.).
Z Konjice pochádzal posledný juhoslovanský prezident Ante Marković a v jeho blízkosti sa tiež narodil chorvátsky fašistický vodca Ante Pavelić. 

</doc>
<doc id="568607" url="https://sk.wikipedia.org/wiki?curid=568607" title="Októbrová vojna">
Októbrová vojna



</doc>
<doc id="568609" url="https://sk.wikipedia.org/wiki?curid=568609" title="Opuzen">
Opuzen

Opuzen je malé mesto v Dubrovnícko-neretvianskej župe (Chorvátsko). Podľa sčítania ľudu z roku 2001 má 3242 obyvateľov, avšak spoločne so susednou samosprávnou oblasťou Slivno, ktorá leží pozdĺž ľavého brehu rieky Neretva, má 5320 obyvateľov.
Toto sídlo je známe ako hlavné centrum produkcie mandarínok v Chorvátsku.

</doc>
<doc id="568611" url="https://sk.wikipedia.org/wiki?curid=568611" title="Willa Hollandová">
Willa Hollandová

Willa Joannachance Holland (* 18. jún 1991, Los Angeles, Kalifornia, Spojené štáty) je americká herečka, dabérka a modelka. Známa je ako Kaitlin Cooperová v seriáli "O.C. California (The O.C.)", ďalej stvárnila rolu Agnes Andrewsovej v "Gossip Girl" a najviac ju preslávil seriál "Arrow", v ktorom stvárňuje Theu Queenovú / Speedy.
Detstvo.
Willa sa narodila v Los Angeles, kameramanovi Keithovi Hollandovi a herečke Darnell Gregorio-De Palma. Jej matka sa neskôr vydala za režiséra Briana De Palmu (1995 – 1997). Vyrastala s dvomi sestrami: Briannou Hollandovou (* 1988) a Piper De Palmovou (* 1996). Willa navštevovala Palisades Charter High School, ale iba šesť týždňov, pretože jej kariéra sa rozbiehala a spolužiaci ju odmietali a prenasledovali pre jej herectvo.

</doc>
<doc id="568614" url="https://sk.wikipedia.org/wiki?curid=568614" title="Ron Gilbert">
Ron Gilbert

Ron Gilbert je americký dizajnér, programátor a producent počítačových hier.
Jeho najznámejšie adventure diela pochádzajú z jeho práce u LucasArts (Maniac Mansion, prvé dva diely série Monkey Island). Gilbert je spoluzakladateľom "Humongous Entertainment" a sesterskej spoločnosti "Cavedog Entertainment". Jeho hry sú zamerané predovšetkým na interaktívny výklad príbehu. Ron Gilbert ďalej založil "Hulabee Entertainment", keď odišiel z "Humongous Entertainment". V súčasnosti pracuje vo Vancouveri u vývojárskeho štúdia "Hothead Games".

</doc>
<doc id="568615" url="https://sk.wikipedia.org/wiki?curid=568615" title="Opozícia (politika)">
Opozícia (politika)

Opozícia v politickom živote sú politické strany a ich predstavitelia alebo skupiny obyvateľov, ktorí sa nepodieľajú na vláde. Opozícia plní dôležitú úlohu pri kontrole a kritike vlády. Ďalej funguje ako ponuka alternatív k vládnej politike a je pripravená vládu v prípade potreby nahradiť.
Prvou historicky doloženou a oficiálnou opozíciou boli podľa mnohých autorov rímski tribúni ľudu. Ak sa vynechajú štáty západnej Európy a anglicky hovoriace krajiny, tak existencia legálnej opozície sa začala výraznejšie rozširovať až od 70. rokov 20. storočia.
Špeciálnym prípadom je tzv. antisystémová opozícia. Týmto pojmom sa označujú politické strany, ktoré sa snažia zmeniť nielen vládu, ale aj politické usporiadanie ako celok.

</doc>
<doc id="568616" url="https://sk.wikipedia.org/wiki?curid=568616" title="Willa Holland">
Willa Holland



</doc>
<doc id="568619" url="https://sk.wikipedia.org/wiki?curid=568619" title="Ţinut">
Ţinut



</doc>
<doc id="568621" url="https://sk.wikipedia.org/wiki?curid=568621" title="Cameron Michelle Diaz">
Cameron Michelle Diaz



</doc>
<doc id="568622" url="https://sk.wikipedia.org/wiki?curid=568622" title="Cameron Michelle Diazová">
Cameron Michelle Diazová



</doc>
<doc id="568623" url="https://sk.wikipedia.org/wiki?curid=568623" title="Holmenbruene">
Holmenbruene

Holmenbruene je trojica železničných mostov premosťujúcich ramená rieky Drammenselva oddelené ostrovom Holmen v meste Drammen v nórskom kraji Buskerud. Niekedy sú takto označované aj ďalšie dva mosty v tejto lokalite, a to cestné mosty Holmenbrua a Strømsøbrua spájajúce mestské časti Bragernes na severnom brehu Drammenselvy a Strømsø na južnom brehu s Holmenom.
Prvé mosty, ktoré boli súčasťou železničnej trate Drammenbanen v Drammene, boli postavené v roku 1872. Tieto mosty boli drevené a ich celková dĺžka bola . V roku 1930 boli nahradené za novšie mosty. Most, ktorý premosťoval rameno Bragernesløpet severne od Holmenu, bol v roku 1996 nahradený za dnešný oblúkový, zatiaľ čo nový most premosťujúci rameno Strømsøløpet južne od ostrova bol vybudovaný paralelne so starým, ktorý stojí dodnes. Mosty cez Strømsøløpet sú s dĺžkami (nový) a (starý) najdlhšími železničnými mostami v krajine a dlhý most cez Bragernesløpet sa radí medzi najdlhšie. Výška mostov na hladinou rieky je .
Cestné mosty boli vybudované v 60. rokoch – dlhý Holmenbrua cez rameno Bragernesløpet v roku 1964 a Strømsøbrua cez rameno Strømsøløpet o dva roky neskôr. Oba sú súčasťou cesty "Riksvei 282" a do dokončenia mosta Drammensbrua, ktorý je najdhším cestným mostom v krajine a premosťuje rieku neďaleko od Holmenbruene, slúžili ako hlavná cestná spojnica brehov. Podobne ako pri železničných mostoch, aj výška cestných mostov nad hladinou Drammenselvy je .

</doc>
<doc id="568626" url="https://sk.wikipedia.org/wiki?curid=568626" title="Maffia (český odboj)">
Maffia (český odboj)

Maffia (po česky "Maffie") bol hlavný orgán českého domáceho odboja počas prvej svetovej vojny. Riadil spravodajskú a konšpiračnú činnosť, odovzdávanie informácií a udržiaval spojenie so zahraničnou sekciou. Jej činnosti sa zúčastnilo vyše 200 osôb. Názov Maffie bol zvolený podľa sicílskej organizácie známej ako mafia, ktorú niektorí účastníci odboja vtedy obdivovali.
Dejiny.
Po odchode profesora T. G. Masaryka do zahraničia v decembri 1914 bol utvorený domáci výbor nazvaný „maffie“. Jej účelom bola od začiatku podpora zahraničných akcií T. G. Masaryka. Maffia stála na dôsledne protirakúskych a prodohodových pozíciách. V marci 1915 sa vytvorilo jej predsedníctvo: Edvard Beneš, Karel Kramář, Alois Rašín, Josef Scheiner a Přemysl Šámal.
Zatýkanie.
V septembri 1915 sa po nútenej emigrácii Edvarda Beneša stal vedúcim Maffie Přemysl Šámal. V tomto roku bol zatknutý Karel Kramář. Starosta Českej obce sokolskej Josef Scheiner patril medzi zakladajúcich členov Maffie a k jeho zatknutiu došlo 21. mája 1915. Spoločne s Kramářom ho eskortovali do vyšetrovacej väzby vo Viedni. Dôvodom jeho zatknutia bola činnosť v slovanofilských organizáciách, udržiavané kontakty v slovanských krajinách a USA, ďalej tiež aféra so sokolskými preukazmi, ktoré mali sokoli na ruskom fronte pri sebe. Scheiner bol 21. júla 1915 pre nedostatok dôkazov prepustený. Jeho obvinenie bolo aj jedným z dôvodov, prečo bola činnosť Českej obce sokolskej 24. novembra 1915 zastavená. Kramář bol v roku 1916 rakúskym súdom odsúdený za vlastizradu a vyzvedačstva na trest smrti. Tento trest mu cisár František Jozef v novembri 1916 zmenil na doživotie. Po jeho smrti následník trónu cisár Karol, ktorý uplatňoval voči Slovanom priateľskú politiku, všetkých odsúdených v tomto procese amnestoval a v roku 1917 bol Kramář prepustený na slobodu. V rovnakom procese bol súdený aj ďalší člen Maffie, novinár a ekonóm Alois Rašín.
Spolupráca.
Činnosť Maffie bola v priebehu prvej svetovej vojny prepojená s činnosťou Československej národnej rady (vznikla v roku 1916 v Paríži), ku koncu vojny aj s činnosťou Národného výboru československého, ktorý bol ustanovený v júni 1918. Na odovzdávanie dôležitých odkazov vytvorili tzv. "Alarm" - sieť telefonistov, cyklistov a bežcov. Pre spojenie domáceho odboja s odbojom zahraničným pôsobili tajní kuriéri. Jedným z nich bola slávna operná speváčka Ema Destinnová. V septembri 1918 sa Maffie pripravovala na nekrvavý vojenský prevrat a na následné prevzatie moci.

</doc>
<doc id="568628" url="https://sk.wikipedia.org/wiki?curid=568628" title="Prvý česko-slovenský odboj">
Prvý česko-slovenský odboj

Prvý česko-slovenský odboj bolo odbojové hnutie Čechov a Slovákov počas prvej svetovej vojny, ktorého cieľom bolo zvrhnúť Rakúsko-Uhorsko a vytvoriť samostatný česko-slovenský štát. V čele odboja stáli dva dôležité orgány. Tým prvým bol pre domáci odboj Národný výbor československý, v zahraničnom odboji pôsobila Československá národná rada.
Hlavnými predstaviteľmi československého zahraničného odboja boli Tomáš Garrigue Masaryk, Milan Rastislav Štefánik a Edvard Beneš, ktorí sa sústredili na získaní si predstaviteľov štátov Dohody a vytvorenie zahraničných československých vojenských jednotiek, ktoré boli neskôr známe ako československé légie. Domáci odboj v českých krajinách a na Slovensku zosilnel až na konci vojny, keď došlo k citeľnému oslabeniu monarchie. Hlavnými vodcami českého domáceho protirakúskeho odboja boli Karel Kramář s Aloisom Rašínom. Medzi čelné osobnosti slovenského odboja patrili Matúš Dula, Vavro Šrobár či Milan Hodža. Prvý odboj oslavoval úspech na konci roku 1918, kedy došlo k zániku vojnou vyčerpaného Rakúsko-Uhorska a vytvoreniu samostatného Československa.

</doc>
<doc id="568629" url="https://sk.wikipedia.org/wiki?curid=568629" title="Rumburská vzbura">
Rumburská vzbura

Rumburská vzbura bolo protivojnové vystúpenie českých vojakov náhradného práporu 7. streleckého pluku rakúsko-uhorskej armády; vypukla 21. mája 1918 v severočeskom meste Rumburk. Spočiatku bola reakciou najmä na nedostatočné zásobovanie (vojaci trpeli hladom), nevyplatený žold a šikanu nemeckými dôstojníkmi.
Vzbura.
Vzbura začala 21. mája 1918 po 6. hodine rannej tým, že 65 mužov v čele s Františkom Nohou odoprelo poslušnosť veliteľom: oproti rozkazu nastúpiť bez zbrane nastúpili na ranný nástup s puškami. K vzbure sa postupne pridávali ďalší vojaci, celkový počet bol asi 700. Hoci vzbura vypukla spontánne, jej vodcovia nadviazali rýchlo kontakt s českými vojakmi z královohradeckého 18. pešieho pluku, ktorí boli umiestnení v Českej Lípe. Jedine toto by mohlo preniesť vzburu do ďalších oblastí, čo mohlo prerásť v revolúciu, ktorá bola v českých krajinách na spadnutie. Vzbúrenci najprv obsadili mesto Rumburk a potom sa vydali na pochod k Novému Boru, kde boli obkľúčení vojskami rakúsko-uhorskej armády vrátane královohradeckého 18. pešieho pluku a rozprášení.
Potrestanie vzbúrencov.
Za vodcu povstania boli okrem Františka Nohu (* 4. decembra 1894 v Dobřanech u Stříbra) označení Stanislav Vodička nazývaný Stanko (* 4. mája 1895 Lobzích u Plzně) a Vojtěch Kovář. Dňa 29. mája 1918 v skorých ranných hodinách boli zastrelení. Stanným súdom v Rumburku a Novom Bore boli k trestu smrti odsúdení tiež Jakub Bernard, Jiří Kovářík, Jakub Nejdl, František Pour, Jan Pelnář, Antonín Šťastný a Jindřich Švehla; tí boli popravení zastrelením 29. mája večer.
Ďalším štrnástim odsúdeným na trest smrti bol rozsudok zmiernený na mnohoročné väzenie. Z viac ako 580 obvinených vzbúrencov bolo 116 za trest poslaných na front a zvyšok uväznený v terezínskej pevnosti.
Sedem z desiatich popravených účastníkov vzbury je pochovaných na cintoríne v Novom Bore.

</doc>
<doc id="568630" url="https://sk.wikipedia.org/wiki?curid=568630" title="Štěpánkova aféra">
Štěpánkova aféra

Štěpánkova aféra prebehla v novembri 1916. Išlo o policajný zákrok proti českému odboju, ktorý vyústil v ďalšie zatýkanie. Policajná akcia bola uskutočnená vďaka udaniu, ktoré umožnilo u profesora K. Štěpánka (ktorého syn bol aktívnym členom Maffie ako expert odbojového hnutia pre zásobovanie) odhaliť a zaistiť archív, v ktorom boli nájdené rozsiahle podozrivé kontakty týkajúce sa domáceho aj zahraničného odboja. Polícia na základe týchto kontaktov začala vlnu zatýkania, ktorá postihla hlavne pracovníkov Českej strany štátoprávne pokrokovej Antonína Hajna, A. Kalinu, Viktora Dyka a ďalších. Táto strana bola tak ako iné zapojená do odboja a odmietala prorakúsky aktivizmus. Zatknutím týchto ľudí bola postihnutá najmä tzv. "Malá Maffie", čo bola osobitná organizácia Maffie, ktorá však vyvíjala relatívne samostatnú činnosť. Rok 1916 tak bol vrcholným rokom perzekúcie, avšak jadro Maffie (Přemysl Šámal, Jaroslav Kvapil, Bedřich Štěpánek) sa aj napriek policajným zásahom podarilo zachovať a organizácia tak zostala v činnosti až do konca prvej svetovej vojny a pádu Rakúska-Uhorska.
Počas aféry, deň po zatknutí spisovateľa Viktora Dyka, 21. novembra 1916 zomrel cisár František Jozef I. Vláda jeho nástupcu Karola I. potom priniesla zmiernenie útlaku a čiastočné uvoľnenie pomerov, ktoré nakoniec vyústilo 2. júla 1917 vo vyhlásenie generálnej amnestie, čo viedlo k prepusteniu 719 Čechov, medzi ktorými boli významní politici a členovia odboja napr. Karel Kramář, Alois Rašín a ďalší.

</doc>
<doc id="568631" url="https://sk.wikipedia.org/wiki?curid=568631" title="Včelárik zlatý">
Včelárik zlatý

Včelárik zlatý alebo včelárik európsky (lat. "Merops apiaster") je vták z čeľadi včelárikovité. Obýva teplé a suché miesta Európy, Afriky a Ázie. Podľa Medzinárodnej únie na ochranu prírody a prírodných zdrojov včelárik zlatý patrí medzi najmenej ohrozené druhy, v rokoch 19892013 celková populácia je stabilná. U európskej populácii bol zaznamenaný nejasný trend, ale podľa krátkodobého trendu je populácia v Európe stabilná. Poklesy boli zistené na miestach, kde došlo k strate potravy, najmä po plošnej aplikácii pesticídov alebo v oblastiach, kde došlo k zničeniu hniezdnych príležitostí, napríklad kanalizáciou riek, intenzifikáciou poľnohospodárstva alebo zväčšením plôch monokultúr. Ďalším negatívnym faktorom je odstrel zo športového dôvodu alebo ak je považovaný za škodcu. Populácia v južnej Afrike klesá.
Opis.
Včelárik zlatý meria 27 – s rozpätím krídel 44 - a váži okolo 60 g. Pestré farby, dlhý ohnutý zobák a predĺžené stredné chvostové perá sú najdôležitejšie poznávacie znaky. Na chrbtovej strane má gaštanovočervené a sírovožlté farby, chvost je modrozelený. Čelo je biele, oči červené v čiernej uzdičke, ktorá sa tiahne aj na krk a hrdlo a uzatvára žiarivo zlatožlto zafarbenú oblasť pod zobákom. Brušnú stranu má sýto modrozelenú.. Samica je ako samec, iba matnejšia. Mláďatá majú chrbát zelený a nemajú tak výrazne predĺžené stredné chvostové perá.
Výskyt a stav na Slovensku.
Hniezdi na južnom Slovensku v kolóniách okolo 20, maximálne 79 (Somotor, 1996) párov. Je to prísne sťahovavý druh. Tiahne v kŕdľoch. Na hniezdiská prilieta v máji a odlieta v auguste a na začiatku septembra. V období ťahu sa vyskytuje na celom území Slovenska.
Odhadovaný počet hniezdiacich párov je 700 - 1 300. Veľkosť populácie i územie na, ktorom sa vyskytuje, vykazujú mierny nárast od 20 do 50%. Ekosozologický status v roku 1995 bol V - zraniteľný druh, v roku 1998 LR:nt - menej ohrozený druh (nt - takmer ohrozený). V roku 2001 "LR" - menej ohrozený. V roku 2014 "LC" - menej dotknutý. Európsky ochranársky status SPEC3 - druhy, ktorých globálne populácie nie sú koncentrované v Európe a majú tam nevhodný ochranársky status. Stupeň ohrozenia D - ustupujúci druh.
Biotop.
Na hniezdenie vyžaduje šikmé steny. Prirodzené sú brehy vodných tokov a zosuvy. Umelé sú rôzne pieskovne, tehelne a výkopy. Sú prípady, že zahniezdil na vodorovnom teréne. Vyhľadáva otvorené stepné biotopy s roztrúsenými stromami.
Hniezdenie.
Vyhrabávajú si hniezdne diery. Samec vyberie miesto a za 2-3 týždne vyhrabú 90 - dlhý tunel s hniezdnou komôrkou na konci širokou 30 - . Pracujú obaja, hlavne samec. Znášajú 5 - 6 bielych vajec. Samica zasadne na prvé vajce, samec ju kŕmi a nakrátko aj vystrieda. Mláďatá sa vyliahnu za 19 - 20 dní a z hniezda vyletia za 30 - 33 dní. Hniezdia iba raz ročne od konca mája do augusta, prípadne až do začiatku septembra.
Potrava.
Loví veľký lietajúci hmyz ako vážky, motýle, osy, čmele a včely.
Ochrana.
Je zákonom chránený, spoločenská hodnota je 1000 € . Druh je zaradený do Bonnského dohovoru (Príloha II) a Bernského dohovoru (Príloha II).
Hlas.
Včelárik zlatý má nezmýliteľný hlas, jemné bublavé "purr-purr", "ďurr-ďurr" alebo "krüt" a je doďaleka počuteľný, na vzdialenosť stovky metrov.

</doc>
<doc id="568632" url="https://sk.wikipedia.org/wiki?curid=568632" title="Merops apiaster">
Merops apiaster



</doc>
<doc id="568633" url="https://sk.wikipedia.org/wiki?curid=568633" title="Československo-poľská vojna">
Československo-poľská vojna



</doc>
<doc id="568634" url="https://sk.wikipedia.org/wiki?curid=568634" title="Gombíková aféra">
Gombíková aféra

Gombíková aféra je označenie pre udalosti z októbra 1915, ktoré viedli k prezradeniu českej protirakúskej konšpiračnej siete Maffie.
Predchádzajúce udalosti.
28. júla vyhlásilo Rakúsko-Uhorsko vojnu Srbsku a rozpútalo tak prvú svetovú vojnu. České krajiny a český národ sa tak ako súčasť Habsburskej monarchie dostal do vojny na strane Trojspolku/ústredných mocností. Aj napriek prejavu lojality k Habsburgovcom a ich monarchii v vzniknutej vojne sa od začiatku prejavoval nesúhlas a odpor. S vypuknutím konfliktu bola v českých krajinách zavedená vojensko-úradnícka diktatúra, pričom sa výrazne obmedzil politický život aj práva občanov.
Od jesene 1914 odchádzala rada významných osobností do exilu, aby tu nadviazala kontakty so zahraničnými českými a slovenskými krajanskými obcami a predstaviteľmi vlád dohodových mocností. V decembri 1914 opustil krajinu Tomáš Garrigue Masaryk, ktorý sa cez Taliansko presunul do Švajčiarska. Zo Ženevy potom organizoval svoje akcie. Zároveň bolo nutné zostať v kontakte s domácim prostredím, kde sa postupne rodil "prvý odboj".
Domácy odboj - Maffie - sa zrodil aj v decembri 1914 po odchode T. G. Masaryka. Do marca 1915 sa potom upevnila organizácia a bolo zriadené grémium, ktorého členmi boli Edvard Beneš, Karel Kramář, Alois Rašín, Josef Scheiner a Přemysl Šámal. Hlavnou úlohou Maffie bola politicko-spravodajská činnosť a udržiavanie kontaktu s T. G. Masarykom v zahraničí. Masaryk vedeniu domáceho odboja spočiatku prisúdil hlavnú úlohu, zatiaľ čo organizáciu odboja zahraničného videl iba ako podpornú a pomocnú. Udržiavanie kontaktu spočívalo vo vysielaní a prijímaní kuriérov, ktorí väčšinou prekračovali rakúsko-švajčiarsku hranicu.
Aféra.
V septembri 1915 jednal Edvard Beneš vo Švajčiarsku o vyslanie ďalšieho kuriéra. Pre túto úlohu bola vybraná Aloisie Linhartová, manželka jedného z členov tunajšieho krajanského spolku. E. Beneš pripravil správu pre Maffiu, ktorá sa skladala z trinástich odkazov, ktoré sa z bezpečnostných dôvodov Linhartová naučila naspamäť. Bolo ale potrebné vytvoriť a previezť cez hranice určitý "identifikačný dôkaz", ktorým sa mala preukázať, aby jej adresáti v Čechách verili. Linhartová mala teda doručiť zašifrovanú správu na malom kúsku papierika, ktorá bola ukrytá do dutiny jedného z gombíkov na jej šatách.
Dňa 4. októbra 1915 prekročila Aloisie Linhartová hranicu a dospela do Prahy. Tu mala vyhľadať istého Bohumila Mareša, príbuzného jedného z emigrantov. Ten sa mal potom spojiť s redaktormi "Času" Janom Hájkom a Cyrilom Dušekom. Ak by neuspel, mal kontaktovať sociálnodemokratického poslanca Františka Soukupa, čo bolo odporúčanie od Edvarda Beneša, ktorý do Švajčiarska priniesol správu, že niektorí sociálni demokrati sa pridali k Maffii. Ako sa však ukázalo, bol to osudový omyl. Linhartová svoj kontakt skutočne navštívila a oznámila mu heslo a odovzdala gombík so zašifrovanou správou. Mareš potom pravdepodobne pokúsil kontaktovať spomínaných redaktorov, ale pravdepodobne neuspel. Vydal sa preto do redakcie sociálnodemokratického denníka "Právo lidu", kde hľadal Františka Soukupa.
Soukup však nebol v redakcii prítomný. Tu sa prejavila chyba výberu konšpirátora Mareša, všetkým prítomným v redakcii vysvetlil, že prináša tajné posolstvo zo Švajčiarska. Jeho rozprávanie vypočul aj Bohumír Šmeral, vtedajší vodca strany. Spolu s Františkom Soukupom sa potom vypravili pátrať a overiť Marešové tvrdenia a navštívili rad ľudí, medzi nimi aj Přemysla Šámala, jedného z najvýznamnejších mužov Maffie. Nikto však Mareša nepoznal, a tak sa posilnila falošná obava, že sa pravdepodobne jedná o policajnú provokáciu. Soukup so Šmeralom potom všetko nahlásili pražskému policajnému riaditeľstvu. Málokto si v tú chvíľu uvedomoval, že keby sa naozaj jednalo o policajnú provokáciu, prezradili by Soukup so Šmeralom väčšinu ľudí napojených na Maffiu.
Policajná akcia sa naplno rozbehla. Bol zatknutý Mareš, Aloisie Linhartová, Jan Hájek, Cyril Dušek, dvorný rada Václav Olič (tu boli objavené Masarykové písomnosti), Hana Benešová, Alice Masaryková a tiež František Soukup. Gombík, ktorý bol predmetom vyšetrovania, bol poslaný do Viedne, kedy bola správa rozšifrovaná. Text okrem iného uvádzal, že Linhartová vie odkazy naspamäť, preto bola podrobená výsluchom. Vždy uvádzala texty iba s krycími menami a tvrdila, že nevie o koho sa jedná. Tým bolo vyšetrovanie a pátranie po ďalších členoch Maffie neúspešné a zatýkanie sa postupne zastavilo.
Akcia vyvrcholila v novembri 1915, kedy sa celá správa o afére dostala až k samotnému cisárovi Františkovi Jozefovi I.
Nadväzujúce udalosti.
Bohumír Šmeral, ktorý zostal na slobode, sa snažil dostať z vyšetrovacej väzby Františka Soukupa. V novembri odovzdal polícii rozsiahly rozklad o vzťahu sociálnej demokracie k Habsburskému štátu, kde hájil jej lojálnu pozíciu. Na základe týchto tvrdení bol potom Soukup 2. decembra 1915 prepustený. Väčšina ostatných zatknutých však zostala uväznená a bola prepustená až po vyhlásení amnestie cisára Karola dňa 2. júla 1917.

</doc>
<doc id="568635" url="https://sk.wikipedia.org/wiki?curid=568635" title="Manifest českých spisovateľov">
Manifest českých spisovateľov

Manifest českých spisovateľov bolo prvé domáce verejné vyhlásenie za prvej svetovej vojny, ktoré požadovalo sebaurčenie českého národa. Bolo vydané 17. mája 1917. Bol adresovaný českým poslancom Ríšskej rady a podpísalo ho cez 200 českých spisovateľov, novinárov a vedcov. Autorom je Jaroslav Kvapil, vtedajší riaditeľ činohry českého Národného divadla. Poslanci mali podľa manifestu prestať byť lojálni k Rakúsko-Uhorsku a podporovať práva českého národa a českého štátu alebo odstúpiť z Ríšskej rady.
Signatári manifestu.
Manifest podpísali napr. Jindřich Šimon Baar, Otokar Březina, Josef Čapek, Karel Čapek, Karel Matěj Čapek-Chod, Jakub Deml, Viktor Dyk, Vladimír Helfert, Jan Herben, Adolf Heyduk, Alois Jirásek, Jan Kapras, Jan Klecanda, Karel Klostermann, Eliška Krásnohorská, Kamil Krofta, Petr Krick, Jaroslav Kvapil, Jiří Mahen, Josef Svatopluk Machar, Marie Majerová, Helena Malířová, Alois Mrštík, Zdeněk Nejedlý, Arne Novák, Ivan Olbracht, Emanuel Rádl, Karel Václav Rais, Antonín Sova, Antal Stašek, František Xaver Svoboda, Růžena Svobodová, František Xaver Šalda, Anna Marie Tilschová a ďalší.

</doc>
<doc id="568636" url="https://sk.wikipedia.org/wiki?curid=568636" title="Zápis o zásadách česko-slovenskej akcie">
Zápis o zásadách česko-slovenskej akcie

Zápis o zásadách česko-slovenskej akcie (alebo tiež kyjevský zápis) bol vykonaný 29. augusta 1916 Milanom Rastislavom Štefánikom. Týmto dokumentom bola uznaná vedúca pozícia Československej národnej rady (ČNR) v celom československom zahraničnom odboji.
Vznik.
V roku 1916 vznikol spor o riadení krajanského odboja v Rusku. Podpredseda Československej národnej rady Josef Dürich odcestoval v júli do Ruska, aby dosiahol podriadenie Zväzu česko-slovenských spolkov Českej národnej rade. Josef Dürich sa nechal ovplyvniť ruskými kruhmi, ktoré požadovali prenesenie centra odboja práve do Ruska. Do Ruska prišiel aj Milan Rastislav Štefánik, aby situáciu urovnal. Dňa 29. augusta 1916 dosiahol prijatie tzv. kyjevského zápisu (Zápis o zásadách česko-slovenskej akcie), čím bola uznaná pozícia ČNR v rámci zahraničného odboja.
V januári 1917 schválila ruská vláda vytvorenie Československej národnej rady na Rusi na čele s Josefom Dürichom. Rada na Rusi bola separatistický orgán nezávislý od ČNR. Dürich bol potom z tohto dôvodu vylúčený z ČNR.

</doc>
<doc id="568637" url="https://sk.wikipedia.org/wiki?curid=568637" title="Vzbura v Kotorskej boke">
Vzbura v Kotorskej boke

Vzbura v Kotorskej boke v Čiernej Hore bolo povstanie proti Rakúsko-Uhorsku v roku 1918. Začala 1. februára 1918 na pancierovom krížniku "Sankt Georg" a depotnej lodi ponoriek "SMS Gäa". Zúčastnilo sa jej približne 30004000 námorníkov. Velenie rakúsko-uhorskej flotily ju izolovalo a úspešne potlačilo. Vzbura nebola vnútorne jednotná a bola izolovaná od ostatných nespokojných posádok. Rakúšania proti vzbúrencom nasadili tri bojové lode a delostrelectvo, Nemci potom ponorky.
Dňa 3. februára 1918 bola vzbura potlačená, 800 námorníkov bolo vsadených do ťažkého žalára, 432 z nich bolo do konca vojny súdených stanným súdom a štyria vodcovia vzbury boli, vrátane českého Nemca Františka Rascha, popravení. Jeho pamätná tabuľa sa nachádza pri Kotorskom súde, hroby námorníkov na cintoríne Škaljari v okolí mesta.
Dôvody vzbury.
Na prelome rokov 1917 a 1918 viedla námorná blokáda Dohody k veľkej potravinovej a vnútropolitickej kríze Centrálnych mocností, ktorej prejavom boli štrajky a nepokoje, spojené zvolaním po ukončení vojny. Zníženie prídelov potravín v Rakúsku-Uhorsku v januári 1918 vyvolalo vlnu nepokojov, ku ktorým sa pridali aj robotníci lodeníc v Terste a Pule. Vzbura v Kotorskej boke bola súčasťou tejto vnútropolitickej krízy. K prvým nepokojom v námorníctve došlo 27. januára v Pule na radových lodiach "Habsburg" a "Radetzky", odkiaľ sa rozšírili na väčšinu ťažkých lodí. Podarilo sa ich ale rýchlo upokojiť zvýšením prídelu potravín a splnením ďalších požiadaviek.
Oveľa vážnejšia situácia nastala v Kotorskej boke. Dôvodom vzbury boli pôvodne protesty proti neľudským podmienkam na lodiach - námorníci trpeli hladom, zatiaľ čo dôstojníci predávali pre osobný zisk potraviny; nakoniec sa však vyvinula v protest proti nerovnému postaveniu národov v rakúskej monarchii.
Priebeh.
Počiatok vzbury a prvé rokovania.
Vzbura začala 1. februára 1918 približne v 10:00 dopoludnia na krížniku "Sankt Georg", ktorý kotvil v blízkosti dediny Đenovići a na depotnej lodi ponoriek "SMS Gäa". Veliteľ krížnikovej flotily kontraadmirál Alexander Hansa bol na lodi uväznený (mohol však až do nasledujúceho dňa komunikovať s vonkajším svetom). K vzbure sa pridali krížniky "Kaiser Karl VI.", "Kaiser Franz Joseph I.", neskôr aj obrnené lode "Monarch" a "Kronprinz Erzherzog Rudolf". Krížniky "Helgoland", "Novara" síce, na rozkaz vzbúrencov z neďalekého "Sankt Georg", vztýčili červenú zástavu, ale boli plne pod kontrolou svojich veliteľov. Menšie plavidlá tiež zvyčajne zostali pod kontrolou svojich veliteľov, hoci často naoko vyvesili červené vlajky. Všetky plavidlá však na rozkaz viceadmirála Hansu zostali vo svojich kotviskách, pretože inak hrozilo, že by sa dostali pod paľbu "Sankt Georg".
Popoludní začalo vyjednávanie medzi Hansom a námorníkom Antonom Grabarom, hovorcom vzbúrencov, a až v tej dobe sa doteraz živelná vzbura začala viac organizovať. Námorníci vytvorili námornícke rady, ktoré rovnomerne zastupovali jednotlivé národnosti a na palube "Sankt Georg" vytvorili ústrednú námornícku radu, jednotné velenie vzbúrencov však nevzniklo. Požiadavky vzbúrencov zahŕňali napríklad ukončenie vojny, úplnú nezávislosť na okolitých mocnostiach, odzbrojenie a demobilizáciu, právo národov na sebaurčenie, podporu Wilsonovej nóty aj lepšie zásobovanie. Na mnoho požiadaviek týkajúcich sa zásobovania či vychádzok reagoval Hansa ústretovo, ale väčšina požiadaviek išla vysoko nad rámec jeho kompetencií. Odmietol tiež zaručiť beztrestnosť pre vzbúrencov, ale vyjednával aj naďalej.
Ku vzbure sa medzitým pridali robotníci z lodeníc, námorníci z ponorkovej základne a tiež hydroplánová základňa v Kumbore, kde pôsobil František Rasch (* 1888), rodák zo zmiešanej česko-nemeckej rodiny z Přerova a sociálny demokrat, ktorý sa na vzbure silne podieľal. Pobrežné pevnosti sa však nepripojili.
Už v noci z 1. na 2. februára začalo Rakúsko-uhorské velenie organizovať potlačenie vzbury. Veliteľ základne poľný zbrojmajster Gusseck do oblasti sťahoval posily a uviedol do pohotovosti pobrežné pevnosti, ktoré mali vzbúrenecké lode potopiť pri prípadnom pokuse o únik. Vzbúrencom dal ultimátum, kontraadmirál Hansa ho však presvedčil, aby s útokom neponáhľal a pokúsil sa vyhnúť krviprelievaniu.
Pokračovanie rokovaní a rozpad flotily.
Druhý deň pokračovali rokovania medzi Hansom a ústrednou námorníckou radou, ktorej vedenia sa ujal František Rasch. Požiadavky vzbúrencov sa o niečo zmenili, zahŕňali vytvorenie námorníckych rád v celej flotile, nadviazanie spojenia s Parlamentom, rokovania s jeho poslancami a tiež beztrestnosť pre vzbúrencov. Rokovania však skončili bez dohody a vzbura sa ocitala v slepej uličke. Vzbúrencom sa ani nedarilo nadviazať rádiové spojenie s okolitým svetom.
Vo dve hodiny popoludní sa k vzbúrencom pridal obrnenec "Kronprinz Erzherzog Rudolf", pôvodne hliadkujúci pri vjazde do prístavu, ktorý sa potom k ostatným lodiam pripojil, avšak pod paľbou pobrežnej pevnosti, ktorá raz loď zasiahla a zabila niekoľko námorníkov. To bol dôkaz, že Gusseck myslí ultimátum vážne. V tom čase vzbúrenci tiež naivne dovolili odplávať nemeckým ponorkám, ktoré sa však vrátili nasledujúceho dňa a v pre nich najkritickejšiu chvíľu.
Ako prvý stiahol červenú zástavu krížnik "Novara", ktorého kapitán sa rozhodol odplávať preč od vzbúrencov do Risanskej zátoky a tiež sa mu to, cez vzájomné vyhrážky potopením medzi ním a vzbúreneckými loďami, podarilo. "Novaru" nasledoval krížnik "Helgoland" a postupne aj torpédoborce "Tátra", "Huszár", "Dinara", "Balaton", "Orjen" a "Csepel", ktoré boli vlastne celý čas pod kontrolou svojich veliteľov. Nasledovali ich tiež torpédovky 10. torpédovej divízie.
Potlačenie vzbury.
Vzbúrenecká flotila sa druhého dňa ďalej rozpadala. Pancierový krížnik "Kaiser Karl VI." odplával ešte 2. februára v 17:40, na "Gäa" vzbura skončila v noci, na obrnenej lodi "Monarch" a niekoľkých ďalších plavidlách nad ránom. Vzbúrencom zostali iba "Sankt Georg", "Kaiser Franz Joseph I." a "Kronprinz Erzherzog Rudolf".
Ďalšie Gusseckovo ultimátum, ktoré bolo doručené skoro ráno, podporili bojové lode "Erzherzog Karl", "Erzherzog Friedrich" a "Erzherzog Ferdinand" 3. divízie radových lodí, ktorá medzitým vplávala do Kotorskej boky. V 9:00 sa tiež ku vzbúreneckým lodiam priblížili dve z nemeckých ponoriek, dali vzbúrencom ultimátum a ponorili sa, pričom vyčkávali na jeho vypršanie, pripravené k torpédovému útoku. Zvyšok vzbúrencov hlasovaním rozhodlo vzburu ukončiť.
Na 800 námorníkov bolo prevezených na breh, 432 z nich bolo do konca vojny súdených a ďalší štyria boli 11. februára 1918 popravení zastrelením pri cintorínskom múre vo Skaljari. Boli to František Rasch, Anton Grabar (poddôstojník zo základne Kumbar), Jerko Sisgorič (guľometník z lode "Sankt Georg") a Mate Berničevič (guľometník z "Gäa"). Prebiehajúce súdne procesy prerušil až koniec vojny. Malej časti vedenia vzbúrencov sa podarilo v hydropláne uletieť do Talianska.
Vzbury viedli aj k tomu, že doterajšieho veliteľa námorníctva Maximiliana Njegovana v službe 1. marca 1918 nahradil kontraadmirál Miklós Horthy.

</doc>
<doc id="568638" url="https://sk.wikipedia.org/wiki?curid=568638" title="Včelárik európsky">
Včelárik európsky



</doc>
<doc id="568640" url="https://sk.wikipedia.org/wiki?curid=568640" title="Maďarská invázia na Podkarpatskú Rus">
Maďarská invázia na Podkarpatskú Rus

Maďarská invázia na Podkarpatskú Rus je málo známym stretom česko-slovenských jednotiek s hlavne maďarskými jednotkami o Podkarpatskú Rus. Tento boj sa skončil až osem dní po obsadení Čiech a Moravy nemeckou armádou.
Pozadie konfliktu.
Po prvej svetovej vojne vznikol samostatný česko-slovenský štát. Jeho súčasťou sa stala aj Podkarpatská Rus, ktorá dovtedy bola súčasťou Uhorska. Uhorsko (teraz Maďarsko) sa so stratou Podkarpatskej Rusi a iných území (okrem iného Slovenska) nechcelo zmieriť. To viedlo k vojne s Česko-Slovenskom, ktorú Maďarsko prehralo. Následná Trianonská zmluva Maďarsko pripravila o celých 71,5% jeho územia pred vojnou. To bolo rozdelené medzi štáty susediace s vtedajším Maďarským kráľovstvom (teda aj Česko-Slovensko). Maďarsko považovalo zmluvu za nespravodlivú a snažilo sa o jej revíziu. Výsledkom bolo spojenectvo Maďarska s nacistickým Nemeckom.
V roku 1938 Maďarsko využilo mníchovskú krízu a tiež začalo klásť Česko-Slovensku územné požiadavky. Od 10. októbra 1938 na Podkarpatskej Rusi pôsobili teroristické oddiely Rongyosgárda (tiež szabadcsapatók) cvičené v Maďarsku. Ich úlohou bolo vykonávať záškodnícku činnosť na juhu Podkarpatskej Rusi a tiež Slovenska.
2. novembra 1938 došlo v nadväznosti na Mníchovský diktát k arbitrážnej konferencii vo Viedni. Podľa jej rozhodnutia muselo Česko-Slovensko odovzdať Maďarskému kráľovstvu južnú časť Slovenska a juh Podkarpatskej Rusi s Užhorodom, Mukačevom a Berehovom (prvá a druhá arbitráž). Maďari zabrali 152 tisíc hektárov najúrodnejšej časti krajiny s vinicami, ovocnými sadmi, tabakovými a kukuričnými plantážami. Prerušili tak hlavnú železničnú trať od Čopu na východ. Boje na Podkarpatskej Rusi však pokračovali ďalej napr. 19. decembra zaútočili oddiely Rongyos gárda a maďarskej armády na Slanec. Boj si vyžiadal jedného mŕtveho a niekoľko zranených príslušníkov Stráže obrany štátu. Celkovo v roku 1938 zahynulo na Podkarpatskej Rusi 14 príslušníkov česko-slovenských bezpečnostných jednotiek.
K prvému stretu v roku 1939 došlo 6. januára pri Mukačeve. Tento stret stál život 4 česko-slovenských vojakov a 1 príslušníka finančnej stráže. Maďari priznali smrť 9 mužov. Konflikty pokračovali až do 14. marca 1939 kedy začala maďarská armáda inváziu.
Priebeh bojov.
14. marca ráno začala maďarská armáda útok na Podkarpatskú Rus. Čoskoro narazila na tuhý odpor česko-slovenských jednotiek. V rovnaký deň došlo k vyhláseniu Slovenského štátu. Tým boli československé jednotky na Podkarpatskej Rusi odrezané od zvyšku Česko-Slovenska, ktoré bolo ďalší deň obsadené Nemeckou armádou. Jediná podpora zo strany Slovenska, ktorej sa českým jednotkám na Podkarpatskej Rusi dostalo, bola rota šiestich tankov vz. 35 a dvoch nákladných automobilov so zásobami a zapriahnutými protitankovými delami. Situáciu českých jednotiek sťažovalo aj to, že vypuklo na Podkarpatskej Rusi povstanie miestnych nacionalistov tzv. Sičovcov, ktorí chceli, po vzore Slovenska, vyhlásiť samostatný štát. Tí sa síce ďalší deň oficiálne pridali na stranu Čechov, napriek tomu stále dochádzalo k boju medzi Čecho-slovákmi a Sičovcami.
15. marca 1939 je potom vyhlásená nezávislá republika Karpatská Ukrajina. Novozvolený prezident Karpatskej Ukrajiny Augustin Vološin posiela do Bukurešti telegram a požaduje vojenské obsadenie krajiny a zriadenie rumunského protektorátu. Na tento telegram však nikto neodpovedá. Ozbrojenou zložkou karpatskej Ukrajiny sa stala Karpatská Sič.
Maďari svoj útok zosilnili a veliteľ obrancov Podkarpatskej Rusi, generál Svátek, v zhode s predchádzajúcimi pokynmi nariadil Podkarpatskú Rus opustiť. Ústup prebiehal na Slovensko, do Rumunska a do Poľska. Ústup komplikovali okrem maďarských jednotiek aj ukrajinskí teroristi, ktorí prepadávali ustupujúce česko-slovenské jednotky. Do bojov sa na česko-slovenskej strane zapájajú aj civilisti. Maďari majú na svojej strane aj susedné Poľsko, ktorého Freikorps po celú dobu akcií Maďarskej armády vykonával malé teroristické akcie. Neskôr sa do bojov zapojila priamo poľská armáda, ktorá obsadila sever Podkarpatskej Rusi.
16. marca Maďari obsadili Chust a 17. marca bola väčšina jednotiek už stiahnutá. 18. marca zaniká republika Karpatská Ukrajina. 21. marca prechádza oddiel vojakov brániacich Bočkov do Rumunska. Išlo o posledných česko-slovenských vojakov na Podkarpatskej Rusi, ale posledné boje utíchli až 23. marca.
Straty.
Maďari priznali 72 mŕtvych, 2 nezvestných a 240 zranených. Tieto počty bývajú spochybňované a historici sa skôr prikláňajú k 200 mŕtvym a niekoľkým stovkám ranených Maďarov.
Pokiaľ ide o česko-slovenské straty. Býva uvádzané 120 ranených, ale odhady počtu mŕtvych sa rôznia. Najčastejšie býva uvádzané 40 mužov. Ďalšie zdroje uvádzajú 16 alebo 70 mŕtvych.
Karpatská Sič stratila 1500 mužov, ale nie všetci padli v boji. Mnohí boli popravení bezprostredne po ňom.
Po boji.
Maďari nazývajú novo obsadené územie Karpátalja a úradným jazykom sa stala maďarčina a rusínčina. Okamžite zahajujú popravy príslušníkov Siče. V niekoľkých ďalších týždňoch zahynulo spoločne so stovkami nacionalistov celkom 4500 Ukrajincov. V koncentračných táboroch a väzeniach zahynuli počas celej okupácie tisíce tunajších ľudí. Už 23. marca tu Maďarsko začalo ďalšiu vojnu. Tentoraz proti Slovensku.
Vďaka spoločnej poľsko-maďarskej hranici prijalo Maďarské kráľovstvo po začiatku Druhej svetovej vojny na svoje územie viac ako 100 000 poľských utečencov. Niektorí z nich v krajine zostali, časť pokračovala cez Juhosláviu ďalej na západ. 
Po druhej svetovej vojne sa Podkarpatská Rus stala súčasťou Sovietskeho zväzu.

</doc>
<doc id="568648" url="https://sk.wikipedia.org/wiki?curid=568648" title="Josef Babánek">
Josef Babánek

Josef Babánek (* 20. jún 1863, Praha† 14. marec 1941, Plzeň) bol česko-slovenský pedagóg a politik; medzivojnový poslanec Revolučného národného zhromaždenia za Republikánsku stranu česko-slovenského vidieka.
Biografia.
Vyštudoval reálnu školu v Karlíne a vyšší hospodársky a hospodársko-priemyslový ústav v Tábore. V rokoch 18811886 pôsobil ako ekonomický úradník na panstve Ringhoffer (Kamenice, Velké Popovice, Štiřín). V roku 1886 zložil skúšky pre učiteľov na roľníckych školách. Pôsobil potom ako pedagóg na hospodárskej škole v Chrudimi, v období rokov 18871893 v Novom Bydžove. Následne od roku 1893 až do roku 1919 zastával funkciu riaditeľa zimnej hospodárskej školy v Rokycanoch. Rokycanskú školu koncom 19. storočia spoluzakladal a začiatkom 20. storočia sa zaslúžil o výstavbu jej novej budovy (dnes Stredné odborné učilište lesnícke a poľnohospodárske na ulici Mládežníků). 
V krajinských voľbách roku 1908 bol za českých agrárnikov zvolený do Českého krajinského snemu. Zastupoval kúriu vidieckych obcí, obvod Rokycany, Blovice.
Angažoval sa počas udalostí v októbri roku 1918 v Rokycanoch. Bol tu predsedom Okresného národného výboru. V rokoch 19181920 zasadal v Revolučnom národnom zhromaždení. 
Bol profesiou riaditeľom hospodárskej školy. 
V medzivojnovom období bol od roku 1919 štátnym referentom a inšpektorom poľnohospodárskych škôl na Slovensku a Podkarpatskej Rusi. Okrem toho pôsobil ako redaktor odborných časopisov a publikoval štúdie o poľnohospodárskych témach. Bol členom Československej akadémie poľnohospodárskej.

</doc>
<doc id="568649" url="https://sk.wikipedia.org/wiki?curid=568649" title="Rudolf Bechyně">
Rudolf Bechyně

Rudolf Bechyně (* 6. apríl 1881, Nymburk† 1. január 1948, Praha) bol český novinár a publicista, sociálnodemokratický politik a minister.
Životopis.
Pred rokom 1918.
Politicky aktívny bol už za Rakúska-Uhorska. Pôvodne pracoval ako strojný zámočník, ale čoskoro sa vypracoval na novinára a politika člena sociálnej demokracie. Nastúpil do redakcie "Hlasu lidu" v Prostějove.
Už v tridsiatich rokoch sa vo voľbách do ríšskej rady roku 1911 stal poslancom Ríšskej rady (celoštátny parlament), kam bol zvolený za český okrsok Morava 10. Zasadol do poslaneckej frakcie Klub českých sociálnych demokratov. Vo viedenskom parlamente zotrval do zániku monarchie.
Za prvej svetovej vojny v roku 1915 bol zatknutý a obvinený za vlastizradu. Ako radový vojak bol poslaný na front a aj keď vojnu prežil, priniesol si z nej zdravotné problémy. Po návrate z vojny bol v roku 1917 vybraný do vedenia sociálnodemokratickej strany. Koncom prvej svetovej vojny patril v rámci sociálnodemokratickej strany spolu s Luďkom Pikom alebo Gustavom Habrmanom k takzvanej národnej opozícii, ktorá akcentovala český národný a štátoprávny záujem. Jej exponenti vtedy v strane prevládli a potlačili viac internacionalistický a prorakúsky prúd, ktorý reprezentoval Bohumír Šmeral.
Československým politikom.
Jeho politická kariéra vyvrcholila po vzniku Československa. Vo vedení strany zostal až do roku 1939. Bol členom takzvanej Päťky, čo znamená, že bol hlavným zástupcom svojej strany pri vyjednávaní v československej vládnej koalícii.
V rokoch 19181920 zasadal v Revolučnom národnom zhromaždení. V parlamentných voľbách v roku 1920 získal poslanecké kreslo v Národnom zhromaždení. Mandát v parlamentných voľbách v roku 1925 obhájil a do parlamentu sa dostal aj po parlamentných voľbách v roku 1929 a opäť po parlamentných voľbách v roku 1935. Poslanecký post si oficiálne podržal do zrušenia parlamentu roku 1939, pričom krátko predtým ešte v decembri 1938 prestúpil do novovzniknutej Národnej strany práce.
Bol niekoľkokrát menovaný ministrom a po mnoho rokoch bol námestníkom predsedu vlády. V rokoch 19221924 pôsobil ako minister školstva a národnej osvety MŠANO v prvej vláde Antonína Švehlu. V období rokov 19251926 ako minister železníc v druhej vláde Antonína Švehlu. V rokoch 19291932 zastával funkciu ministra pre zásobovanie ľudu v druhej vláde Františka Udržala a potom od roku 1932 až do roku 1938 bol opäť ministrom železníc v prvej, druhej a tretej vláde Jana Malypetra a v prvej, druhej a tretej vláde Milana Hodžu.
Po roku 1939.
V júli 1939 emigroval do Anglicka a tu bol sprvu členom, potom aj predsedom Štátnej rady česko-slovenskej v Londýne (19401941). Po skončení vojny sa vrátil vo veku 64 rokov do vlasti, ale nijako sa už politicky neangažoval..

</doc>
<doc id="568650" url="https://sk.wikipedia.org/wiki?curid=568650" title="Customer generated media">
Customer generated media

Customer generated media (CGM), niekedy označované aj ako user generated media (UGM) zahŕňa rôzne formy aktívneho prispievania užívateľov internetu k tvorbe obsahu webových stránok. CGM sa odkazuje na písomný, audio alebo video obsah vytvorený konečnými užívateľmi, ktorí využívajú či už základné alebo profesionálne nástroje. Tieto obsahy užívatelia zdieľajú, komentujú, hodnotia a predávajú si medzi sebou. Pre spotrebiteľov, ktorí sa rozhodujú napr. o nákupe určitého produkty sú názory, referencie či rôzne odporúčania ostatných užívateľov internetu stále častejším zdrojom informácií, zverejnených v prostredí Web 2.0, ktoré ovplyvňujú ich nákupné chovanie. 
Z tohto pohľadu môže monitorovanie CGM predstavovať pre podnikateľské subjekty určitú konkurenčnú výhodu. Táto forma komunikačného obsahu môže predstavovať výborný zdroj reakcií spotrebiteľov na nové výrobky uvedené na trh nejakou firmou. CGM majú výrazný vplyv na názory spotrebiteľov pohybujúcich sa v internetovom prostredí a niekedy môžu byť účinnejšie ako virálny alebo guerilla marketing. Spoločnosti nevedia úplne kontrolovať tento typ marketingu, ale je možné, aby sa podieľali na vytváraní obsahu konverzácií, a to tým, že sa pridajú do komunikácie, kde zákazníci zdieľajú svoje názory či skúsenosti. Okrem toho aj spoločnosti môžu iniciovať vytváranie CGM tým, že požiadajú zákazníkov, aby vyjadrili svoje názory, skúsenosti, spokojnosť, nespokojnosť alebo aby prispeli kreatívne svojimi nápadmi k vytvoreniu určitého obsahu značky, sloganu, produktu či služby.
Formy Customer generated media.
CGM môžu byť generované v rôznych formách, ako sú napr.:
Blogy – sú to väčšinou jednoduché textové stránky, niekedy nazývané aj ako denníky, s grafikou alebo bez nej a predstavujú osobné názory jedného alebo viacerých autorov, ale zároveň tvoria určitý priestor pre ďalšiu komunikáciu. Autor najčastejšie zameriava témy na určitú záujmovú skupinu a vyvoláva určitú diskusiu. Táto forma využíva potrebu ľudí komunikovať, čerpať informácie a konfrontovať svoje názory. Blogy sa v súčasnosti zaraďujú medzi najnavštevovanejšie informačné internetové weby. Blogy sa považujú za nový druh média, ktoré prinášajú zaujímavé a netradičné informácie spotrebiteľom alebo iným zainteresovaným skupinám.
Zdieľanie videí a fotografií – v súčasnej dobe veľmi obľúbená a zábavná služba v rámci Web 2.0, kde je možné prostredníctvom špecializovaných serverov uploadovať amatérske ale aj profesionálne videá, prípadne aj fotografie (napr. YouTube.com). Tento kanál vyžíva čoraz viac firiem na propagáciu svojich produktov alebo služieb.
Diskusné fóra a tzv. message boards – ide o skupinu spotrebiteľov, ktorí sa zaujímajú o určité výrobky alebo služby. Napr. to môžu byť fóra, ktoré sa týkajú značky automobilu, počítačov, mobilných telefónov, elektroniky alebo softvéru, či životného štýlu. Typickým aktívnym účastníkom takýchto fór sú ľudia, ktorí sa zaujímajú o určitý produkt, alebo potrebujú získať viac informácií či skôr názory iných spotrebiteľov.
Wiki systémy – sú ďalšou formou CGM, ktoré umožňujú okamžité úpravy internetových stránok prostredníctvom akéhokoľvek internetového užívateľa. Najznámejším takýtmo systémom je Wikipédia, ktorá je asi najrozsiahlejšia internetová, multilingválna encyklopédia na svete. Funguje na princípe dobrovoľného prispievania článkov, ktoré potom môžu ďalší užívatelia upravovať.
Hodnotiace stránky (tzv. rating sites) – tieto stránky majú priamy a dosť významný dopad na nákupné chovanie spotrebiteľov. Hodnotenie prichádza väčšinou od spotrebiteľov a dodáva produktom potrebnú kredibilitu a pomáha zvyšovať ich predaj.
Kluby a skupiny – ide hlavne o veľmi úzko zamerané skupiny záujemcov, ktorí sa sústreďujú na jednu tému alebo produkt, napr. fankluby, zberateľské kluby, atď.
Tzv. third party web sites – sú to malé ale veľmi aktívne skupiny spotrebiteľov a zároveň s veľkým vplyvom. Tieto zdroje sú často navštevované a monitorované aj zo strany firiem.
Priama odpoveď firme – táto forma patrí tiež medzi CGM, či už v pozitívnej alebo kritickej forme. Je zameraná priamo na danú firmu a využíva viacero komunikačných kanálov.
Social shopping – je forma, ktorá zakladá na názoroch na výrobky, služby a ceny, ktoré užívatelia zdieľajú s ostatnými a zároveň tak vytvárajú komunitu ľudí s podobnými záujmami a skúsenosťami. Hlavná sila social shoppingu spočíva v kombinácií nakupovania a zdieľania skúseností s konkrétnymi produktmi. Komunikačná platforma vzniká z iniciatívy firmy, ale aj užívateľov internetu, ktorú by mala firma monitorovať.
Oblasť CGM sa rýchlo vyvíja a zasahuje aj ďalšie médiá ako sú napr. moblogy, sú to blogy dostupné z mobilných telefónov, ďalej vlogy, predstavujúce správy založené na báze online televízneho vysielania vo forme videa, či podcasting, ktorý využíva zdieľanie skúseností ostatných nakupujúcich a zákazníkov prostredníctvom sociálnych sietí.
Trendy CGM.
Trendy, ktoré môžu predstavovať určité výhody pri využívaní CGM:

</doc>
<doc id="568651" url="https://sk.wikipedia.org/wiki?curid=568651" title="Bitka pri Rozvegove">
Bitka pri Rozvegove

Bitka pri Rozvegove bol ozbrojený stret zvedený o predmestie Mukačeva na Podkarpatskej Rusi. Išlo o najkrvavejší boj česko-slovenských jednotiek s maďarskými jednotkami a zároveň o ich prvý vzájomný stret v roku 1939. Bitka skončila krátkodobým vytlačením Maďarov z Rozvegova.
Príčiny konfliktu.
2. novembra skončilo Viedenské arbitrážne rokovanie. Vo Viedni bolo rozhodnuté o československých územných ústupkoch Maďarsku. Išlo o značnú časť územia južného a východného Slovenska a tiež juhozápadná časť Podkarpatskej Rusi. Súčasťou odstúpeného územia bolo aj Mukačevo. Rozvegovo ležiace na predmestí Mukačeva na pravom brehu rieky Latorica ale malo naďalej zostať československým územím. Nad rámec Viedenskej arbitráže bolo ale obsadené maďarskou armádou. Niektorí československí dôstojníci okamžite začali zvažovať obsadenie Rozvegova. Čoskoro sa objavila vhodná zámienka. Keď bol v noci z 5 na 6. januára postrelený četník František Dvořák, začali československé jednotky útok.
Bitka.
Rozvegovo obsadzoval 36. peší pluk, ktorý viedol Bohumil Mařík. Prvá zaútočila 1. a 2. rota spolu s niekoľkými družstvami SOS. Rozpútal sa tvrdý pouličný boj. Do boja sa na česko-slovenskej strane zapojili aj tri obrnené vozidlá Tatra OA vz. 30 od motorizovaného prieskumného oddielu 2 a delostrelectvo 5. batérie 12. delostreleckého pluku. Čoskoro sa začala prejavovať početná prevaha na strane Maďarov a Čechoslováci sa teraz museli brániť, ale Rozvegovo sa honvédom už obsadiť nepodarilo. Až popoludní sa podarilo stret utlmiť.
Po bitke.
Po strete bolo rozhodnuté rozkazom z vyšších miest odovzdať Rozvegovo späť Maďarom. Čoskoro po bitke sa maďarské vrchné velenie rozhodlo začať útok na Podkarpatskú Rus. Ten začal 14. marca v údolí rieky Latorica.

</doc>
<doc id="568653" url="https://sk.wikipedia.org/wiki?curid=568653" title="Obrnený automobil vz. 30">
Obrnený automobil vz. 30

Obrnený automobil vz. 30 bol československý obrnený automobil z 30. rokov 20. storočia. Bol používaný v čase Mníchovskej krízy a počas druhej svetovej vojny. 
Vznik obrneného vozu.
Projekt obrneného automobilu OA vz. 30 vznikol koncom 20. rokov, kedy česko-slovenská armáda požadovala automobil, ktorý mal nahradiť staršie typy používaných vozidiel. Armádne skúšky sa konali vo výcvikovom priestore v Miloviciach v roku 1930 a armáda si následne objednala prvú sériu týchto obrnencov, ktoré mali slúžiť pre prieskumné a jazdné oddiely. Konečná objednávka z roku 1933 však bola zmenená, vozy mali byť upravené a prestavané ako veliteľské. Dodávky prebiehali v rokoch 1933 a 1934. Malo dôjsť k výrobe ďalších typov, ale kvôli nevyhovujúcim výkonom motora aj z dôvodu zmeny koncepcie z tohto zišlo.
Použitie.
V čase Mníchovskej krízy boli obrnené automobily použité k potlačeniu sudetonemeckého puču. Proti jednotkám sudetonemeckého Freikorpsu si viedli úspešne. Po vyhlásení všeobecnej mobilizácie sa niektoré jednotky alebo dokonca samostatné vozy vrátili k svojim plukom, ale väčšina napriek tomu zostala v pohraničí. Vozidlá boli vyslané aj na Slovensko na pomoc proti vpádu Maďarska, pričom Maďarom sa podarilo jeden voz ukoristiť. Po Mníchovskej dohode stratila armáda záujem o niektoré vozy a previedla ich k žandárstvu. Jeden voz skonfiškoval Wehrmacht, pretože bol práve na oprave v Kopřivnici. Po okupácii zvyšku územia získali Nemci 24 vozov z ktorých niektoré získala do stavu protektorátna Schutzpolizei. Na Slovensku po zabraní Podkarpatskej Rusi a následnom ústupe zvyšku česko-slovenských síl na jeho území zostalo 18 strojov a boli použité proti maďarským jednotkám. Deväť vozov z Podkarpatskej Rusi ustúpilo do Rumunska. Slovensko využívalo obrnené vozy pri invázii do Poľska a invázii do Sovietskeho zväzu. Bojovo boli užívané aj v čase Slovenského národného povstania. 

</doc>
<doc id="568656" url="https://sk.wikipedia.org/wiki?curid=568656" title="Larry Van Kriedt">
Larry Van Kriedt

Larry Van Kriedt (* 1954, San Francisco, USA) bol basový gitarista rockovej skupiny AC/DC. Príležitostne tiež hral na saxofón. V roku 1969 sa s rodičmi presťahovali do Sydney, kde sa zoznámil s Malcolmom Youngom a začal hrať v skupine AC/DC. Po odchode zo skupiny experimentoval s rôznymi štýlmi hudby ako hudobník a producent. Od roku 1997 do 1999 žil v Maroku, kde vystupoval v rozhlasových a televíznych reláciách. Dnes pracuje ako jazzový hudobník.

</doc>
<doc id="568657" url="https://sk.wikipedia.org/wiki?curid=568657" title="Karaburun">
Karaburun

Karaburun (znamená "„čierny nos“" alebo "„čierny mys“") môže byť:
Sídlo
Polostrov

</doc>
<doc id="568658" url="https://sk.wikipedia.org/wiki?curid=568658" title="John Edwards">
John Edwards

John Victor Edwards, prezývaný Rhino (* 9. máj 1953, Chiswick, Londýn, Anglicko) je anglický basgitarista rockovej skupiny Status Quo.

</doc>
<doc id="568659" url="https://sk.wikipedia.org/wiki?curid=568659" title="Karaburun (polostrov, Albánsko)">
Karaburun (polostrov, Albánsko)

Polostrov Kalaburun () je najväčší polostrov v Albánsku. Nachádza sa v južnej časti krajiny v blízkosti mesta Vlorë a vybieha do Stredozemného mora. Oddeľuje tak Vlorský záliv od Stredozemného mora (Otrantský prieliv). Jeho názov pochádza z turečtiny, kde znamená doslova "čierny mys".
Plocha polostrova je 62 km² a je neobývaný. Dlhý je celkom 16 kilometrov, šírka sa pohybuje okolo troch až štyroch a pol kilometra. V súčasnosti je vegetácia aj fauna ostrova chránená (bola tu zriadená prírodná rezervácia). Významnejším objektom, ktorý sa na polostrove nachádza je vojenská základňa Pasha-Liman.
Hornatý polostrov sa vypína do nadmorskej výšky dosahujúce až 800 m. Najvyšším vrcholom polostrova je hora Maja e Koretës, ktorej výška činí Na jej vrcholku stojí dominantný vysielač televízneho a rádiového signálu. Pobrežie je väčšinou príkre a lemované útesmi, s výnimkou niekoľkých malých pláží. Často sa tu nachádzajú rôzne jaskyne.

</doc>
<doc id="568660" url="https://sk.wikipedia.org/wiki?curid=568660" title="Sevan">
Sevan

Sevan môže byť:

</doc>
<doc id="568661" url="https://sk.wikipedia.org/wiki?curid=568661" title="Západoslovenská televízia">
Západoslovenská televízia

Západoslovenská televízia je regionálna televízia zaznamenavajúca množstvo udalostí, ktoré sa do iných celoplošných médií takpovediac nezmestia. Svoje vysielanie začala 1. apríla 2012. Na ostro začala vysielať od 1. júna 2012. Dáva prednosť regionálnym témam, na ktoré je región západného Slovenska veľmi bohatý. Západoslovenská televízia je komerčná televízia, ktorej hlavným zdrojom príjmov je reklama. Vysiela predovšetkým regionálne spravodajstvo a publicistiku, tematické magazíny, diskusie a dokumentárne filmy. Informuje o komunálnej politike, regionálnych témach a kultúre. Signál šíri prostredníctvom káblových a IPTV operátorov a na webe.
Vysielanie Západoslovenskej televízie v poslednom období (od roku 2024) vykazuje tendenciu podporovať politické názory, ktoré sú v súlade s proruskými a konšpiračnými naratívmi, čo môže vytvárať dojem jednostranného zamerania v jej spravodajstve a diskusiách.
História.
Televízia začala vysielať 1. apríla 2012 na základe licencie TD/51 Rady pre vysielanie a retransmisiu (teraz Rada pre mediálne služby). Za štartom televízie stála spoločnosť RegionMedia s.r.o. Licencia bola v máji a júni 2021 prevedená (zrušená a priradená ako licencia TD/242) na spoločnosť ZSTV Media s.r.o., Záhradnícka 46/A, 821 08 Bratislava. K septembru 2023 ZSTV Media s.r.o. vysiela programovú službu Západoslovenská televízia s číslo autorizácie vysielania: AT/155 pomocou DVB-C. 
Program.
Západoslovenská televízia vysiela denne od 07:00 do 24:00. Osou programu Západoslovenskej televízie sú Správy ZSTV, ktoré televízia vysiela počas dňa. Súčasťou vysielania sú diskusné relácie ako POD LUPOU, Hviezdy na zemi či Okolo sveta. Priestor vo vysielaní majú aj tematické magazíny – Tvoj Deň a 3D – Dom, domov, doplnky. Vysielanie dopĺňa aktuálna predpoveď počasia, pozvánky na podujatia a ankety s obyvateľmi miest v relácii ULICA. Súčasťou spravodajského bloku bývajú rozhovory v rubrike "300 sekúnd pre..." a "Zisťujeme pre vás".
Šírenie signálu.
Na svojej stránke má archív všetkých programov.
Západoslovenská televízia, Trenčianska 47, 821 09 Bratislava
ZSTV Media s.r.o, Záhradnícka 46/A, 821 08 Bratislava

</doc>
<doc id="568662" url="https://sk.wikipedia.org/wiki?curid=568662" title="Stevie Wright">
Stevie Wright

Stephen Carlton „Stevie“ Wright (* 20. december 1947, Leeds, Anglicko† 27. december 2015, Moruya, Austrália) bol austrálsky hudobník a skladateľ. Počas rokov 19641969 bol frontman rock and rollovej kapely Easybeats, považovanej za najväčšiu austrálsku skupinu 60. rokov 20. storočia. Narodil sa v Anglicku, ale vo svojich deviatich rokoch s rodičmi odišiel do Austrálie. V roku 1974 vydal sólový album "Hard Road". Na nahrávke sa podieľali skorší členovia Easybeats Harry Vanda a George Young, ale aj Youngov mladší brat Malcolm Young, člen skupiny AC/DC. Neskôr vydal niekoľko ďalších albumov.

</doc>
<doc id="568663" url="https://sk.wikipedia.org/wiki?curid=568663" title="Hyperloop">
Hyperloop

Hyperloop je koncept vysokorýchlostného transportného systému navrhnutého podnikateľom Elonom Muskom.
Je založený na pohybe pretlakových kapsúl podtlakovými rúrkovými tunelmi. Kapsule majú poháňať lineárne indukčné motory a vzduchové kompresory.
V roku 2016 má byť dokončený prototyp v skutočných rozmeroch.
Prvotný návrh bol zverejnený v auguste 2013. Obsahoval tiež navrhovanú trasu spájajúcu Los Angeles s oblasťou San Francisco Bay Area. Prvé analýzy ukazovali, že doba potrebná na zvládnutie takejto trasy dlhej 570 km je 35 minút pri plánovanej priemernej rýchlosti 962 km/h a maximálnej rýchlosti 1220 km/h. Odhadovaná cena bola šesť miliárd dolárov v prípade len osobnej verzie, ak by projekt mal zahŕňať aj prepravu vozidiel, narástla by na 7,5 miliardy dolárov.
Cenu ale v roku 2013 spochybnili dopravní stavitelia ako nerealisticky nízku, a to najmä s ohľadom na rozsah stavby a spoliehania sa na nevyskúšanú technológiu. Technologická aj ekonomická realizovateľnosť zostáva predmetom diskusie.
Na začiatku roka 2016 vyšla správa, že v nevadskej púšti sa začala výstavba dráhy pre testovanie prototypu.
11. mája 2016, sa napokon uskutočnila prvá skúšobná jazda systému Hyperloop. Americká spoločnosť Hyperloop One, donedávna ešte známa ako Hyperloop Technologies, otestovala neďaleko Las Vegas pohon svojho prototypu. Ten dostal názov "Kitty Hawk moment", a to podľa mesta Kitty Hawk (USA), kde v roku 1903 uskutočnili svoj prvý riadený let bratia Wrightovci. 
Okrem spoločnosti Hyperloop One, vyvíja dopravný systém Hyperloop aj spoločnosť Hyperloop Transportation Technologies. Tá má v pláne postaviť svoju prvú trať na Slovensku, konkrétne v Bratislave. Následne chce túto trať napojiť na Viedeň a neskôr Budapešť. Cesta z Bratislavy do Viedne by mala trvať 8 minút. 
Generálny riaditeľ spoločnosti Hyperloop Transportation Technologies (HTT), Dirk Ahlborn, rokoval koncom apríla 2016 v Bratislave so zástupcami slovenskej a rakúskej vlády. Zúčastnené strany sa dohodli na vypracovaní analýzy využiteľnosti pre implementáciu dopravného systému Hyperloop v Bratislave a pre prepojenie Bratislavy a Viedne. Ahlborn uvádza, že bratislavská vnútro-mestská trať by mala byť dokončená v roku 2020 a mohla by spájať centrum a letisko. HTT plánuje aj prepojenie kalifornských miest Los Angeles a San Francisco.Nakoniec sa však Hyperloop na Slovensku stavať nebude.

</doc>
<doc id="568664" url="https://sk.wikipedia.org/wiki?curid=568664" title="Stevie Young">
Stevie Young

Stephen Crawford "Stevie" Young (* 11. december 1956, Glasgow, Škótsko) je škótsky rockový gitarista. Je synovcom gitaristov Angusa a Malcolma Youngovcov zo skupiny AC/DC. Jeho otec bol Alexander Young. Počas roka 1988 pri turné AC/DC po USA k albumu "Blow Up Your Video", nahradil Malcolma Younga, ktorý sa musel vysporiadať s rastúcou závislosťou na alkohole. Pre podobu s Malcolmom si mnoho priaznivcov a návštevníkov koncertov zámeny ani nevšimlo. V roku 2014 so skupinou začal opäť pracovať kvôli zlému zdravotnému stavu Malcolma Younga; najprv so skupinou nahral album "Rock or Bust" a neskôr bolo oznámené, že sa Malcolm už do skupiny nevráti a Stevie sa tak stal plnohodnotnou náhradou.

</doc>
<doc id="568665" url="https://sk.wikipedia.org/wiki?curid=568665" title="Rob Bailey">
Rob Bailey

Rob Bailey je bývalý basgitarista rockovej kapely AC/DC. Ku skupine sa pripojil v apríli 1974. Bailey bol členom kapely v priebehu nahrávania ich debutového albumu High Voltage. Bailey v súčasnej dobe koncertuje s Wayne Green a Brett Keyser.

</doc>
<doc id="568668" url="https://sk.wikipedia.org/wiki?curid=568668" title="Sevan (jazero)">
Sevan (jazero)

Sevan (, nazývané tiež "Gokča" z tureckého Gökça) je horské jazero v Arménsku, najväčšie jazero na Kaukaze. Má rozlohu (v roku 1968). Priemernú hĺbku má a maximálnu hĺbku . Leží v nadmorskej výške medzi Malým Kaukazom a Arménskou vysočinou obklopené horskými chrbtami. Na severovýchode je to Sevanský chrbát Malého Kaukazu. Zvyšné tri chrbty patria pod Arménsku vysočinu. Sú to na severozápade Pambacký chrbát, na západe Gegamský chrbát a na juhu Vardenisský chrbát. Sevan zaberá centrálnu časť medzihorskej tektonickej prepadliny.
Rozčlenenie.
Dvoma mysmi je jazero rozdelené na menšiu severozápadnú časť Malý Sevan a veľkú rozšírenú juhovýchodnú časť Veľký Sevan, ktoré sú spojené prielivom. Malý Sevan sa odlišuje veľkou hĺbkou (86 m) a členitejšími brehmi. Vo Veľkom Sevane je dno rovné, brehy málo členité a má maximálnu hĺbku 35 m. V severozápadnej časti sa týčil skalnatý ostrov Sevan so zvislými brehmi. Po odpustení časti vody sa ostrov stal polostrovom. Nachádza sa na ňom Sevanský kláštor.
Vodné bilancie.
Do jazera ústí 28 neveľkých riek a vyteká zoň rieka Hrazdan. Vodná hladina má blankytne modrú farbu a je priezračná do hĺbky 11 m. Priemerná mineralizácia vody je 716 mg/l. Ročný rozsah kolísania hladiny je do 0,6 m, najvyššia hladina je v júli a auguste a najnižšia vo februári a marci. Vo vodnej bilancii hrajú hlavnú prírastkovú rolu povrchové prítoky (0,727 km³ za rok) a zrážky (0,491 km³ za rok). Hlavnú úbytkovú úlohu potom hrá odpar (1,083 km³ za rok), podzemný odtok (0,085 km³ za rok) a rieka "Hrazdan" (0,050 km³ za rok). Hladina jazera je tak udržiavaná v rovnováhe.
Vlastnosti vody.
Priemerná teplota povrchovej vrstvy vody v júli a auguste je 17 až 19 °С, maximálna 24°С. V januári a februári teplota klesá na 1,5 až 1,8°С. Veľkú časť roka je teplota konštantná. Celé jazero zamŕza len vo výnimočne chladných zimách.
Využitie.
Voda jazera rieky "Hrazdan" je využívaná Sevanskou kaskádou hydroelektráreň. Z dôvodu zväčšenia vodnej zásoby jazera a "Sevanskej kaskády" bol v roku 1975 vybudovaný tunel Arpa-Sevan (dĺžka 48,6 km), ktorý privádza vodu rieky Arpa do jazera.
Na brehu leží mesto Sevan. Jazero je jedno z najobľúbenejších miest oddychu obyvateľov Arménska. Je tu rozvinutý turistický ruch.
Z rýb sa v jazere loví pstruh sevanský, mrena, "Varicorhinus" a tiež naturalizovaný sih severný.

</doc>
<doc id="568669" url="https://sk.wikipedia.org/wiki?curid=568669" title="Fehérgyarmatský obvod">
Fehérgyarmatský obvod

Fehérgyarmatský obvod (maď. "Fehérgyarmati kistérség") je bývalá administratívna jednotka v Maďarsku v župe Szabolcs-Szatmár-Bereg. Jeho správnym centrom bolo mesto Fehérgyarmat.

</doc>
<doc id="568670" url="https://sk.wikipedia.org/wiki?curid=568670" title="Roman Brecely">
Roman Brecely

Ing. Roman Brecely, MBA (* 26. júl 1966, Zálesie) je bývalý predseda politickej strany #SIEŤ a minister dopravy, výstavby a regionálneho rozvoja Slovenskej republiky. 
Život.
Roman Brecely absolvoval Fakulta technológií Slovenská technická univerzita v Bratislave so sídlom v Trnave. Potom vyštudoval City University of Seattle v Seattle vo Washingtone.
V rokoch 1991 až 1996 pracoval na rôznych pozíciách manažéra v Slovnafte, neskôr v reklamnej agentúre, od roku 1996 bol dva roky konateľom HILTI ČR. Riaditeľom a predsedom predstavenstva bol v spoločnosti Smurfit Kappa obaly v Štúrove po dobu desiatich rokov až do roku 2008. V energetickej spoločnosti ČEZ bol v období rokov 20092014 zodpovedný za riadenie investičných procesov.
Od roku 2014 bol samostatne zárobkovo činnou osobou.
Politická činnosť.
#SIEŤ.
Roman Brecely kandidoval vo voľbách do Národnej rady Slovenskej republiky v roku 2016 na kandidátnej listine strany #SIEŤ na 27. mieste. Nestal sa však zvoleným poslancom.
Na straníckom sneme v Trnave 13. augusta 2016 sa stal predsedom strany ako jediný kandidát. Získal 86 hlasov zo 125 prítomných delegátov.
10. mája 2017 Brecely oznámil, že sa vzdáva predsedníctva a členstva v strane. Predsedníctvo dočasným výkonom funkcie poverilo Mareka Čepka.
Minister dopravy.
Po koaličnej dohode bol 23. marca 2016 vymenovaný za ministra dopravy v tretej vláde Roberta Fica.
V úrade bol do 31. augusta 2016, skončil v dôsledu zmien po odchode skupiny poslancov strany #SIEŤ do strany MOST – HÍD a vo funkcii ministra ho nahradil Árpád Érsek.

</doc>
<doc id="568671" url="https://sk.wikipedia.org/wiki?curid=568671" title="Dick Diamonde">
Dick Diamonde

Dingeman Adriaan Henry van der Sluijs (v Austrálii "Van der Sluys"; známejší pod umeleckým menom Dick Diamonde; * 28. december 1947, Hilversum, Holandsko – † 18. september 2024) bol basgitarista skupiny The Easybeats. Gitarista George Young sa presťahoval zo Škótska, spevák Stevie Wright a bubeník Snowy Fleet boli Angličania a zostávajúci dvaja členovia skupiny boli Holanďania, gitarista Harry Vanda a basgitarista Dick Diamonde.

</doc>
<doc id="568673" url="https://sk.wikipedia.org/wiki?curid=568673" title="Şirvanský národný park">
Şirvanský národný park

Şirvanský národný park (, ) je národný park v Azerbajdžane.
Bol vyhlásený 5. júla 2003 dekrétom prezidenta Azerbajdžanu Hejdara Alijeva na ploche v správnych oblastiach (rajón) Neftçala a Salyan.
Fauna.
Şirvanský národný park je neobyčajne bohatý na vtáctvo. Vzácne a cenné druhy vtákov (napr. turaj, drop malý, drop veľký, labuť, plameniak atď.) prezimovávajú a hniezdia v močaristých oblastiach. Srnec je najrozšírenejším cicavcom v tejto krajine.

</doc>
<doc id="568674" url="https://sk.wikipedia.org/wiki?curid=568674" title="Blažej Podmanický">
Blažej Podmanický

Blažej Podmanický (* 1420 – † 1480) bol uhorský vojvodca, majiteľ hradu Hričov.
Osobnosť Blažeja Podmanického býva často mylne zamieňaná s Blažejom Maďarom alebo Blažejom Borotínom, o jeho pôvode sa nevie nič určitého. Jeho mladosť spadá do doby husitských vojen. Z počiatku vraj bojoval po boku husitov proti českému kráľovi. Od roku 1466 sa priklonil na stranu kráľa Mateja. Jiří z Poděbrad požiadal kráľa Mateja (1467), aby odvolal Blažeja Podmanického z Moravy, kde pustošil.
Roku 1468 daroval kráľ Matej Blažejovi Podmanickému za osobnú zdatnosť a smelosť hrad Hričov s príslušenstvami (Horný a Dolný Hričov, Hričovské Podhradie, Peklina, Dolné a Horné Hlboké, Závadka, Bytčianska Lehota, Ovčarsko, Veľká Kotešová a Dlhé Pole). V máji roku 1469 Blažej nadobudol nové majetky ako Prečín, Fačkov a Hliník.
Blažej Podmanický sa oženil po dva razy. Prvá žena bola dcéra (alebo vnučka) Vencela Bjelika, pána lednického hradu. Druhá žena Dorota bola vdovou po Svidrigovi, vodcovi českých husitov. S Blažejom mala syna Vencela (Ladislava). Blažej Podmanický zomrel v auguste roku 1480.

</doc>
<doc id="568679" url="https://sk.wikipedia.org/wiki?curid=568679" title="Spoločenskovedný ústav Slovenskej akadémie vied">
Spoločenskovedný ústav Slovenskej akadémie vied



</doc>
<doc id="568680" url="https://sk.wikipedia.org/wiki?curid=568680" title="Csengerský obvod">
Csengerský obvod

Csengerský obvod (maď. "Csengeri kistérség") je bývalá administratívna jednotka v Maďarsku v župe Szabolcs-Szatmár-Bereg. Jeho správnym centrom bolo mesto Csenger.

</doc>
<doc id="568681" url="https://sk.wikipedia.org/wiki?curid=568681" title="SVÚ CSPV SAV">
SVÚ CSPV SAV



</doc>
<doc id="568682" url="https://sk.wikipedia.org/wiki?curid=568682" title="Baktalórántházsky obvod">
Baktalórántházsky obvod

Baktalórántházsky obvod (maď. "Baktalórántházi kistérség") je bývalá administratívna jednotka v Maďarsku v župe Szabolcs-Szatmár-Bereg. Jeho správnym centrom bolo mesto Baktalórántháza.

</doc>
<doc id="568683" url="https://sk.wikipedia.org/wiki?curid=568683" title="Ibránsko-nagyhalászsky obvod">
Ibránsko-nagyhalászsky obvod

Ibránsko-nagyhalászsky obvod (maď. "Ibrányi kistérség") je bývalá administratívna jednotka v Maďarsku v župe Szabolcs-Szatmár-Bereg. Jeho správnym centrom bolo mesto Ibrány.

</doc>
<doc id="568684" url="https://sk.wikipedia.org/wiki?curid=568684" title="Orša">
Orša

Orša (, ) je mesto vo Vitebskej oblasti v severovýchodnom Bielorusku, blízko hraníc s Ruskom. V roku 2005 tu žilo 125 000 obyvateľov.
Dejiny.
Prvé zmienky pochádzajú už z roku 1067. Dnes je Orša priemyselným mestom a predovšetkým jedným z najdôležitejších železničných uzlov Bieloruska a celej východnej Európy: stretávajú sa tu železničné ťahy VaršavaMinskMoskva a PetrohradVitebskŽmerynkaOdesa, ktoré využívajú mimoúrovňové kríženie a hneď tri železničné stanice.

</doc>
<doc id="568685" url="https://sk.wikipedia.org/wiki?curid=568685" title="Kisvárdiansky obvod">
Kisvárdiansky obvod

Kisvárdiansky obvod (maď. "Kisvárdai kistérség") bývalý okres v Maďarsku, súčasť Szabolcs-Szatmár-Bereg.

</doc>
<doc id="568686" url="https://sk.wikipedia.org/wiki?curid=568686" title="Mátészalkiansky obvod">
Mátészalkiansky obvod

Mátészalkiansky obvod () je bývalá administratívna jednotka v župe Szabolcs-Szatmár-Bereg v Maďarsku. Jej obvodným mestom bolo mesto Mátészalka.

</doc>
<doc id="568687" url="https://sk.wikipedia.org/wiki?curid=568687" title="Sterlitamak">
Sterlitamak

Sterlitamak (, baškirsky Стәрлетамаҡ) je mesto v Rusku, po Ufe druhé najväčšie mesto republiky Baškirsko a centrum Sterlitamackého rajónu. V roku 2019 malo podľa odhadov približne 278-tis. obyvateľov. Nachádza sa 156 km južne od Ufy (po železnici) na úpätí Uralu. Mesto bolo založené v roku 1766 na sútoku riek Belaja a Sterľa. Jeho názov pochádza z názvu rieky Sterľa a baškirského slova „тамаҡ" (ústie), čiže v preklade do slovenčiny „Ústie rieky Sterle". Dnes ide o významné centrum chemického priemyslu.
Sterlitamak bol založený v roku 1781 na mieste niekdajšej poštovej stanice Aškadarskij Jam. Počas ruskej občianskej vojny ho isté obdobie kontrolovali československí legionári. Od roku 1920 sa dostal pod kontrolu Sovietskeho zväzu. Hospodársky rozmach mesta nastal cez druhú svetovú vojnu, keď bolo do Sterlitamaku evakuovaných niekoľko tovární z území na západe ZSSR, ktoré obsadilo Nemecko, a vo veľkom sa začal rozvíjať chemický priemysel, predovšetkým vďaka objaveniu ropných ložísk v okolí.

</doc>
<doc id="568689" url="https://sk.wikipedia.org/wiki?curid=568689" title="Grossvenediger">
Grossvenediger

Großvenediger (3 662 m) je 4. najvyšší vrch Rakúska, ktorý sa nachádza v skupine Venediger patriaci do Vysokých Taur na hraniciach spolkových krajín Salzbursko a Tirolsko.
Výstup cez pražské chaty.
Najčastejšia výstupová cesta na Großvenediger začína od parkovisku pri Matreier Tauernhaus vo výške Prvých pohodlných päť kilometrov vedie údolím potoka Tauernbach po cestičke a neskôr širokej ceste cez niekoľko horských osád. Až na krátky úsek okolo perejí pri osade Außergschlöß stúpa cesta len veľmi mierne. To sa zmení pri sútoku s potokom Karlesbach v , v miestach kde v 19. storočí končil ľadovec. Novo preznačená cesta 902B odbočuje, vedie cez most, takmer sa stráca a neskôr sa napojí na zreteľnú pôvodnú trasu 902B. Chodník vedie po svahu bočného údolia Karlesbachu a ostro stúpa až na Starú pražskú chatu () a ďalej už o niečo miernejšie na Novú pražskú chatu (), kde väčšina turistov prenocuje. Nad chatou sa chodník postupne stráca, značka vedie po suti a cez snehové pole traverzom pod hrebeňom Niederer Zaun k ľadovcu Schlatenkees. Vzhľadom k veľkému množstvu trhlín je nevyhnutnosťou základná ľadovcová výbava, takisto je potrebné počítať s obtiažnou orientáciou pri zhoršenej viditeľnosti. Technicky je cesta po ľadovci pomerne nenáročná, iba v spodnej časti je krátke prudšie miesto. Na citlivejších jedincov už môže pôsobiť nadmorská výška (únava, zadýchanie, nevoľnosť, bolesti hlavy). Na záver cesta opúšťa ľadovec a vedie po krátkom úzkom snehovom hrebienku s možnosťou pádu na obe strany až k vrcholu s krížom.

</doc>
<doc id="568690" url="https://sk.wikipedia.org/wiki?curid=568690" title="Großvenediger">
Großvenediger



</doc>
<doc id="568693" url="https://sk.wikipedia.org/wiki?curid=568693" title="Perperikon">
Perperikon

Perperikon () je trácka skalná svätyňa v Bulharsku, ktorá sa nachádza v rodopskom pohorí 15 km severovýchodne od mesta Kărdžali. Perperikon bol osídlený už v čase neolitu. Následne bol Trákmi zväčšený a premenený v opevnený komplex svätého skalného mesta s kráľovským palácom. Toto miesto bolo potom využívané Rimanmi, neskôr Byzantíncami, osídlené bolo aj vo stredoveku a v dobe osmanskej nadvlády.
Staroveká história.
Prvé doklady ľudskej činnosti v Perperikon máme z obdobia neskorého neolitu. V tejto dobe bol Perperikon centrálnym kultovým miestom celej oblasti. Civilizácia, ktorá toto miesto obývala, zostáva dodnes záhadou a archeológovia ju nateraz nazvali „Civilizácia skalných ľudí“.
Z doby chalkolitu zaznamenávame hrubé opracovávanie skalného masívu. Medzi najčastejšie nálezy z tejto doby patria črepy kultovej keramiky v jamách vytesaných v skale.
Na keramike sa objavuje motív sprevádzajúci celú túto civilizáciu, a to slnko s piatimi lúčmi. Ľudia doby kamennej si zvolili toto miesto za sídlo svojich bohov a zriadili tu orákulum, ku ktorému neskôr pribudol tiež chrám.
V dobe bronzovej kultová tradícia tohto miesta pokračovala a z tejto doby sa nám dobre zachovali zvyšky budov vytesaných v skale. Následne bolo celé miesto veľmi rozšírené a v čase od 18. do 12. storočia pred Kr. zažilo veľký rozkvet.
V 13. storočí pred Kr. bol Perperikon centrom pre spracovanie kovov, čo dokladajú nálezy zlievarenských foriem pre sekery, taviacich nádob a mechov nájdených pri archeologických prácach v roku 2006. Zrejme z ranej doby železnej pochádza guľatý kamenný oltár s priemerom takmer dva metre.
Náboženský význam Perperikonu neustále stúpal a približne v 6. alebo 5. storočí pred Kr. sa stal opevnenou rezidenciou kráľa. Perperikon sa tiež stal kultovým miestom orfizmu, pričom niektorí bulharskí archeológovia veria, že Orfeus nebol len polomytickou osobou, ale aj skutočným vládcom, ktorého sídlom mohlo byť aj Perperikon. Ďalej tu boli nájdené tiež známky vykonávania rituálov dionýzovského kultu.
Rimania nechali Perperikon prestavať, vytesať troj- až štvorposchodovú pevnosť a celý pahorok obohnali masívnymi múrmi.
Opis náleziska.
Perperikon sa skladá zo štyroch hlavných častí. Prvá je citadela, teda akropola na vrchole kopca, ďalej palác nachádzajúci sa hneď pod akropolou, ktorý zrejme slúžil tiež ako chrám a dve vonkajšie mestá, či mestské časti, jedno na severnom a druhé na južnom úbočí kopca. Tieto dve mestá zatiaľ čakajú na archeologický prieskum, ale z terénneho pozorovania sú vidieť ulice a verejné aj náboženské budovy vytesané v skale.
Akropoly.
Akropolu, ktorá bola vybudovaná už skôr, ale Rimanmi mohutne prestavaná, chránili múry hrubé osem a pol metra. Celá akropola a základy budov, ktoré na nej stáli, boli vyhĺbené v skalnom masíve. Vo východnej časti akropoly bola vytesaná budova, ktorá pripomína najviac baziliku. Pravdepodobne išlo o pohanský chrám, neskôr premenený na kresťanský kostol. Z tohto chrámu viedlo na západ do srdca akropoly stĺporadie. Po ďalších archeologických prácach bol roku 2005 na akropole odkrytý veľký palác, o ktorom doteraz nikto nevedel. Celý palác približne s päťdesiatimi miestnosťami, halami a chodbami zaberá rozlohu 10 000 m². Výnimočná je predovšetkým vstupná tridsať metrov dlhá hala a hroby vládcov, vytesané v skale. Palác mal ako priestory určené na reprezentáciu - trónna sála, tak tiež hospodárske priestory. Tento palác bol pravdepodobne vystavaný už na konci doby bronzovej, a tak sa nám ponúka porovnanie s palácmi mykénských vládcov.
Dionýzov chrám.
Hneď pod akropolou sa v severozápadnej časti Perperikonu nachádza palác alebo chrám, ktorý bol pravdepodobne zasvätený bohu Dionýzovi. Pravdepodobne najstaršia časť paláca - samotný Dionýzov chrám - mal podobu haly bez strechy s oválnou základňou vytesanú do skaly. Uprostred tohto chrámu stál už spomínaný tri metre vysoký kamenný guľatý oltár s priemerom takmer dva metre, kde sa zrejme odohrávali zápalné obete. Táto oválna sála sa stala neskôr súčasťou väčšieho palácového komplexu, ktorý by sme mohli nazvať svätým kráľovským palácom. Trácki vládca stelesňoval ako svetskú, tak náboženskú autoritu (bol veľkňazom), a tak bol zrejme starší chrám integrovaný do kráľovského paláca.
Ďalšie stavby.
Ďalej vieme o ďalších dvoch palácoch, ktoré sa nachádzajú na južnom úpätí hory, avšak doteraz neboli odkryté. Medzi ďalšie pozoruhodné objavy na Perperikone patrí veľká vodná nádrž vytesaná do skaly, ktorá je približne šesť metrov hlboká, dvanásť metrov dlhá a šesť metrov široká. Okrem tejto nádrže vieme zatiaľ o ďalších dvoch.
V neskorej rímskej dobe v časoch christianizácie bol na Perperikone zriadený kostol a v roku 2005 bola tiež objavená jedinečná kazateľnica z prelomu 4. a 5. storočia.

</doc>
<doc id="568694" url="https://sk.wikipedia.org/wiki?curid=568694" title="Kornati">
Kornati

Kornati je súostrovie v Jadranskom mori pri pobreží Chorvátska, ktorému tiež patrí. Nachádza v severnej Dalmácii medzi mestami Zadar a Šibenik. Názov Kornati pochádza od starých moreplavcov a to od slova corona (koruna).
Na ostrovoch bol v roku 1980 zriadený Národný park Kornati. Park sa rozkladá na 218 km² a nachádza sa v ňom nad 89 ostrovov. Najväčším a hlavným ostrovom je Kornat s plochou takmer 33 km². Ostrov nie je trvalo osídlený, sú tu iba malá sídla, ktoré slúžia pre prechodný pobyt obyvateľov, ktorí tu chovajú ovce a pestujú olivy. Nachádza sa tu aj niekoľko nudistických pláží. Keďže na ostrovoch nie je pitná voda, je nutné ju dovážať z pobrežia. Elektrina je vyrábaná agregátmi.
Na ostrovoch platia veľmi prísne pravidlá obmedzujúce pohyb ako lodí, tak i chodcov. Nie je tu dovolené zakladanie ohňa, zber akýchkoľvek kameňov, mušlí, platí tu zákaz rekreačného rybolovu. Každá loď si pred vplávaním do parku musí zaobstarať vstupnú kartu podľa dĺžky lode. Na ostrove Piškera je vystavaná Marina ACI.

</doc>
<doc id="568696" url="https://sk.wikipedia.org/wiki?curid=568696" title="Děčínský Sněžník">
Děčínský Sněžník

Děčínský Sněžník () (723 m) je pieskovcový stolový vrch, dvíhajúci sa 7 km západoseverozápadne od mesta Děčín. Predstavuje najvyšší vrchol geomorfologického okrsku Sněžnická hornatina, celého geomorfologického celku Děčínská vrchovina, ako aj CHKO Labské pískovce a štvrtý najvyšší vrchol okresu Děčín. V rámci podokrsku tvorí vrch samostatnú časť.
Vrch.
Vrch, tvorený vrchnokriedovými turonskými pieskovcami, je takmer celý zalesnený, väčšinu jeho svahov pokrývajú smrekové porasty, v menšej miere sa vyskytuje borovica, smrekovec a buk, pre vrcholovú časť sú typické aj brezy a jarabiny. Vrchol zaberá rozľahlá plošina s rozmermi približne 1600 krát 600 metrov, mierne sa skláňajúca k severovýchodu. Po väčšine svojho obvodu je lemovaná niekoľko desiatok metrov vysokými pieskovcovými stenami, ktorých lámaním a zvetrávaním vznikli, najmä na južnom úbočí, početné pseudokrasové jaskyne so stenami pokrytými fluoritom. Malá časť týchto priestorov (cca 0,09 ha) je chránená čoby prírodná pamiatka Jeskyně pod Sněžníkem. Ťažbu fluoritu na Snežníku v rokoch 19551994 dnes dokumentuje expozícia v múzeu na zámku v Jílovom. Z okrajov vrcholovej plošiny sa na mnohých miestach otvára ďaleký rozhľad na Lužické hory aj Českosaské Švýcarsko, vyhľadávané sú z "Drážďanskej vyhlídky" na druhom konci plošiny viditeľné Drážďany na severozápade a "Koňská hlava" na východe..
Rozhľadňa.
Najvýznamnejším kruhovým výhľadovým bodom je však 33 m vysoká "kamenná rozhľadňa" z roku 1864, jedna z najstarších na území Česka. Pôvodne išlo o veľkoryso poňatú trigonometrickú vežu 1. rádu, ktorú pre potreby rakúskych, saských a pruských zememeračov nechal svojim nákladom vybudovať majiteľ panstva gróf František Antonín Thun, od samého začiatku však slúži aj turistickému ruchu. V roku 1936 tu bol prvýkrát na území vtedajšieho Československa zachytený televízny signál vysielaný z Olympijských hier v Berlíne. V roku 1992 prešla schátraná a uzavretá veža celkovou rekonštrukciou a bola znovu sprístupnená verejnosti. Pri rozhľadni sa nachádza bufet a horská chata a malé jazierko, vrchol hory je z niekoľkých smerov prístupný turistickými značenými cestami. Najkratší príchod sa ponúka po doprave autobusom či autom do Jílovskej miestnej časti Sněžník na západnej strane vrchu. Z tohto východiskového bodu predstavuje cesta k rozhľadni necelé 2 km chôdze s prevýšením 130 m. Podstatne náročnejšie sú varianty začínajúce v Jílovom (zelená značka, zhruba 5 km / 460 m) respektíve Děčíne (červená značka, približne 9 km / 600 m).
Horolezectvo.
Děčínský Sněžník je samostatnou horolezeckou oblasťou. Lezecké možnosti na tejto najväčšej českej stolovej hore boli objavené až v roku 1987 (masívy "Májová" a "Jarní"). Rad ciest bolo vytvorených v roku 2005. Podmienky pre lezenie sú priaznivé, lebo pieskovcová skala je tvrdá a masív je orientovaný napospol južným a juhozápadným smerom. Na svahoch je značné množstvo balvanov, ponúkajúcich využitie pre bouldering. Vzhľadom k obľúbenosti tohto športového odvetvia bol pre oblasť Snežníka spracovaný samostatný sprievodca s popismi a plániky.

</doc>
<doc id="568701" url="https://sk.wikipedia.org/wiki?curid=568701" title="Zoznam poslancov NR SR (2016 – 2020)">
Zoznam poslancov NR SR (2016 – 2020)

Toto je zoznam poslancov Národnej rady Slovenskej republiky vo volebnom období 20162020.
Zloženie NR SR.
Vývoj príslušnosti poslancov k politickým stranám počas volebného obdobia.
Iba niekoľko týždňov po voľbách sa postupne rozpadol celý poslanecký klub strany #SIEŤ, postupne počas volebného obdobia zmenilo poslanecký klub či politickú stranu niekoľko desiatok poslancov. K septembru 2019 až 23 poslancov NR SR nebolo členom niektorého z existujúcich poslaneckých klubov zvolených strán vo voľbách v marci 2016. Najviac poslancov sa v roku 2019 zo strán, ktoré neprekročili 5 % hranicu vo voľbách, hlásilo k strane SPOLU. Viacero strán získalo len jediného poslanca (ZA ĽUDÍ – Veronika Remišová, HLAS ĽUDU – Peter Marček, Kresťanská únia – Richard Vašečka, PS – Martin Poliačik a Maďarské fórum – Zsolt Simon).
Ďalšie zmeny nastali aj na jeseň roku 2019. Jozef Lukáč a Anna Verešová odišli z OĽaNO-NOVA, prvý menovaný vstúpil do SME RODINA, druhá do KDH. Ján Mora odišiel z ĽSNS, namiesto Milana Mazureka z ĽSNS nastúpil Milan Špánik, ktorý ostal pôsobiť ako nezaradený. Katarína Cséfalvayová a Martin Fedor odišli z Mostu do vznikajúcej strany DOBRÁ VOĽBA a 9 poslancov SaS vstúpilo do DS. Alena Bašistová, ktorá po rozpade poslaneckého klubu strany Sieť pôsobila ako nezaradená, vstúpila do strany SNS a Jana Nehézová opustila poslanecký klub ĽSNS. V novembri 2019 tiež Peter Kresák, ktorý po odchode z Mostu-Híd pôsobil ako nezaradený poslanec, vstúpil do strany DOBRÁ VOĽBA.
Poslanci NR SR.
Prvých 150 položiek zoznamu tvoria v úvodnom zoradení "zvolení poslanci" v poradí primárne podľa čísla politického subjektu vo voľbách a sekundárne podľa poradia kandidáta po zohľadnení prednostného hlasovania. Za nimi nasledujú "náhradníci" chronologicky, v poradí ako nastupovali. Dátumy a dôvody vznikov a zánikov mandátov sú uvádzané formou poznámok k menám. Zoznam je možné zoradiť podľa vlastného kritéria kliknutím na záhlavie stĺpca.
Zdroje: 

</doc>
<doc id="568703" url="https://sk.wikipedia.org/wiki?curid=568703" title="Pärnu">
Pärnu

Pärnu je mesto ležiace v zálive Pärnu v juhozápadnom Estónsku. Pärnu je významným prázdninovým letoviskom s mnohými hotelmi, reštauráciami a dlhými piesočnými plážami. Mestom preteká rovnomenná rieka.
Dejiny.
V stredoveku sa na území dnešného Pärnu nachádzali dve mestá. Staršie z nich – Staré Pärnu ("Vana-Pärnu") – bolo založené roku 1251 pri ústí rieky Saugy ako sídelné miesto biskupstva. Keď však v roku 1263 mesto podpálili Litovčania, biskup sa presunul na sever do Haapsalu. Staré Pärnu zostalo samostatné až do roku 1599, keď sa zlúčilo s Novým Pärnu.
Nové Pärnu ("Uus-Pärnu") vzniklo v podhradí križiackej pevnosti prvýkrát spomenutej roku 1265. Mesto sa rýchlo rozvíjalo, lebo ležalo na dôležitej obchodnej ceste do Novgorodu. Mestské práva získalo roku 1318. Bolo obohnané hradbami a stalo sa aj členom hanzy.
Význam mesta neupadal ani v neskorom stredoveku. V období švédskej nadvlády bola sem na čas (16991710) presídlená aj Tartuská univerzita. V 18. a 19. storočí bolo Pärnu dôležitým obchodným prístavom vyvážajúcim najmä ľan a drevo, ktorý čo do dôležitosti súperil s Tallinnom. V rovnakom čase sa mesto stalo významným centrom estónskeho národného oslobodenia. Dlhé roky tu žil národný buditeľ Johann Voldemar Jannsen, ktorý tu v rokoch 18571886 vydával prvé po estónsky písané noviny "Pärnu Postimees" (v origináli "Perno Postimees ehk Näddalileht").
Ďalší rozmach mesta v 2. polovici 18. storočia a v medzivojnovom období bol spätý s rozvojom kúpeľníctva. Roku 1996 Pärnu získalo čestný titul letného hlavného mesta.
Kúpele.
História miestnych kúpeľov sa začala písať v roku 1837, keď sa skupina miestnych podnikateľov rozhodla premeniť osamelý hostinec stojaci blízko pláže na kúpeľné zariadenie. Táto drevená budova bola prvýkrát otvorená v roku 1838. Bolo v nej 5 – 6 miestností, v ktorých si hostia mohli v lete dopriať horúci kúpeľ v morskej vode a v zime tradičnú estónsku saunu. Pôvodná budova bola zničená počas prvej svetovej vojny. V roku 1927 na jej mieste vyrástla súčasná budova bahenných kúpeľov.
V súčasnosti sa v bahenných kúpeľoch liečia najmä kĺbové ťažkosti, poruchy miechy, periférnej a centrálnej nervovej sústavy a gynekologické ochorenia. Kúpeľné procedúry zahŕňajú hydroterapiu, bahenné kúpele, liečbu zemným voskom, masáže, laserovú terapiu, elektroterapiu, lymfatickú a inhalačnú liečbu a aromaterapiu.
V súčasnosti je Pärnu kúpeľným centrom európskeho významu a členom Európskej kúpeľnej asociácie. Ročne sa tu vystriedajú desaťtisíce klientov z viac ako 50 krajín sveta.
Turistika.
Najstaršími architektonickými pamiatkami sú pozostatky mestského opevnenia so zvyškami bastiónov a potom najmä Červená veža ("Punane torn") z 15. storočia a tallinnská brána ("Tallinna värav") zo 17. storočia. Vo vilovej štvrti sa nachádza výstavná secesná vila Ammende z počiatku 20. storočia. V čase medzivojnového rozkvetu bol v meste postavený celý rad štýlových funkcionalistických budov, z ktorých najznámejší je hotel (1937) a kaviareň (1940) pri pláži ("rannahotell" a "rannakohvik").
Okrem vyššie zmienených kúpeľov je pýchou Pärnu nádherná, niekoľko kilometrov dlhá piesočná pláž, ktorá je držiteľom modrej európskej vlajky. Uprostred leta sa teplota nepríliš slaného mora pohybuje okolo 2025 °C. Väčšinu turistov tvoria Fíni a Estónci. V hoteloch a reštauráciách sa bez problémov dohovoríte po anglicky.

</doc>
<doc id="568704" url="https://sk.wikipedia.org/wiki?curid=568704" title="Iori">
Iori

Iori (, ) je rieka v Gruzínsku a v Azerbajdžane, ktorá ústi do Mingačevirskej priehrady. Je dlhá 320 km. Povodie má rozlohu 4 650 km².
Priebeh toku.
Pramení na južných svahoch hlavného rozvodného hrebeňa Veľkého Kaukazu. Najprv tečie juhozápadným smerom, pri mestečku Tianeti sa stáča na juh a potom na juhovýchod. Tento smer si zachováva až k ústiu. Južne od Tianeti je prehradenie a vytvára vodnú nádrž Sioni. Za hrádzou pokračuje stále sa zužujúcou tiesňavou do Kachetie, ďalej na strednom toku preteká Samgorskou kotlinu. Po postavení Mingačevirskej priehrady v 50. rokoch 20. storočia ústi do nej, keď predtým bola pravým prítokom Alazani.
Vodný stav.
Zdroj vody je snehový a dažďový. Priemerný ročný prietok vody pri dedine Salachly (43 km od ústia) činí 11,6 m³/s a nižšie slabne na 9,82 m³/s pri dedine Jusufly.
Využitie.
V súvislosti so stavbou Samgorskej zavlažovacej sústavy je pri obci Paldo viac ako polovica toku odvádzaná tunelom do zavlažovacieho kanála Samgori, ktorý vedie smerom k Tbilisi, kde zásobuje vodou priehradnú nádrž, (tzv. Tbiliské more), ktorá sa nachádza východne od Tbilisi.

</doc>
<doc id="568705" url="https://sk.wikipedia.org/wiki?curid=568705" title="Bitka pri Zborove (1917)">
Bitka pri Zborove (1917)

Bitka pri Zborove bola bitka, ktorá sa odohrala 1. až 2. júla 1917. Predstavovala súčasť tzv. Kerenského ofenzívy a taktiež predstavovala prvé významné vystúpenie Česko-slovenských légií na východnom fronte prvej svetovej vojny. Úspech česko-slovenských jednotiek bol natoľko výrazný, že ruská dočasná vláda následne zrušila všetky obmedzenia na formovanie nových jednotiek zo slovenských a českých vojnových zajatcov.
Ešte pred bitkou boli v priebehu delostreleckej prípravy ťažko zranení dvaja vojaci, Jan Syrový (prišiel tam o oko) a Otakar Husák, ktorí sa neskôr stali významnými generálmi.
Česko-slovenská strelecká brigáda o sile asi 3500 mužov "(1. strelecký pluk Mistra Jana Husa, 2. strelecký pluk Jiřího z Poděbrad, 3. strelecký pluk Jana Žižku z Trocnova)" v rámci tzv. Kerenského ofenzívy, na vedľajšom smere dosiahla významný úspech. Nadšeným útokom prerazila cez štyri línie pozícií rakúsko-uhorskej armády až do hĺbky asi 5 kilometrov a získala veľký počet zajatcov a vojnového materiálu. Proti česko-slovenskej streleckej brigáde tu stáli časti 86. pešieho pluku a 6. pešieho pluku 32. uhorskej pešej divízie a rakúske pešie pluky č. 35 (plzeňský) a č. 75 (jindřichohradecký) z 19. pešej divízie o sile asi 5500 mužov. Tieto jednotky boli dobre vystrojené a výborne vyzbrojené. Práve z týchto dvoch plukov sa vzdalo alebo dobrovoľne zajalo množstvo českých vojakov, čo tiež dopomohlo k víťazstvu v bitke.
Oproti tomu česko-slovenská strelecká brigáda mala veľmi slabú výzbroj, zúfalý nedostatok guľometov a úplne nedostatočná bola aj výstroj. Straty streleckej brigády - 185 padlých v boji a následkom zranenia a asi 700 zranených. Krvavý bol aj obedňajší boj o Mogilu, opevnené návršie držané maďarským plukom. Tam zahynula väčšina z takmer 200 padlých českých a slovenských legionárov.
Zaujímavosti bitky.
S bitkou sú spájaní hneď traja budúci česko-slovenskí prezidenti. Kým T.G. Masaryk bitku sledoval z Petrohradu pomocou telegramov a vojnových vývesiek, Ludvík Svoboda sa jej zúčastnil v poli ako legionár, kde proti nemu podľa legendy stál na strane Rakúska-Uhorska Klement Gottwald. Prítomnosť Klementa Gottwalda však nemožno podľa dobových prameňov potvrdiť; podľa historika Aleša Knižka je jeho účasť teoreticky možná.
Pri Zborove bojoval 1. strelecký pluk ešte pod názvom pluk Svätého Václava. Po Zborovskej bitke, keď profesor Masaryk navštívil česko-slovenských legionárov, si ako predseda Česko-slovenskej národnej rady dovolil tento pluk premenovať na pluk Majstra Jana Husa. Súhrnne boli vyššie uvedené pluky označené ruským velením čestným názvom "pluky 18. júna" (na tento deň, 1 deň pred Zborovskou bitkou, podľa ruského kalendára sa začala Kerenského ofenzíva) a mohli si na svoje prápory a zástavy pripevniť čestné georgijevské stuhy. Vrchný veliteľ ruských vojsk generál Alexej Brusilov ocenil česko-slovenských legionárov tým, že sa sklonil pred ich statočnosťou a pred ich veliteľom T.G. Masarykom sa poklonil.
Tomáš G. Masaryk sa potom zaslúžil o doplnenie 1. divízie dvoma plukmi: pluku "Jana Husa" a "Jiřího z Poděbrad", ďalej vyššie spomenutým tretím "Jana Žižku z Trocnova" a štvrtým plukom "Prokopa Holého Veľkého". Tiež založením 2. divízie, ktorej prvý strelecký pluk bol pomenovaný práve po ňom (piaty pluk pražský "T.G. Masaryka") a ďalej obsahoval šiesty pluk "Hanácky-Olomoucký", siedmy "Tatranský" (zložený zo Slovákov, ktorí Masaryka vítali lepšie ako svojho) a ôsmy pluk "Slezský". Rovnako jazdné pluky "Jana Jiskru z Brandýsa" a jazdecký pluk nitrianskych kozákov vznikol práve Masarykovou zásluhou. Pri odchode Masaryka cez Sibír (7. marca 1918) vznikala už 3. divízia, a to 9. strelecký pluk "Jana Sladkého Koziny z Hrádku" a 10. strelecký pluk "Karla Havlíčka Borovského", neskôr doplnený plukmi "Palackého" a "Štefánika". Keď Masaryk dorazil do Vladivostoku ako kvartýrmajster českých legionárov, bojovalo už 12 streleckých plukov, dva pluky jazdecké a dva obrnené vlaky.
Literatúra.
PRECLÍK, Vratislav. Masaryk a legie, váz. kniha, 219 str., vydalo nakladatelství Paris Karviná, Žižkova 2379 (734 01 Karviná) ve spolupráci s Masarykovým demokratickým hnutím, 2019, ISBN 978-80-87173-47-3, str.12 - 25, 31 - 52, 140 - 142, 146 - 163

</doc>
<doc id="568706" url="https://sk.wikipedia.org/wiki?curid=568706" title="Uňadovo">
Uňadovo

Uňadovo je prírodná rezervácia v Starohorských vrchoch v katastri Podlavíc, mestskej časti Banskej Bystrice.
Polohopis.
Uňadovo sa nachádza na svahu Ostrého vrchu, asi kilometer východne od Košarísk, približne 5 km severozápadne vzdušnou čiarou od Námestia SNP.
Prírodná rezervácia.
Rozloha rezervácie je 35 800 m², ochranné pásmo nie je stanovené. Ochranný stupeň je číslo 4. Pamiatka bola vyhlásená v roku 1988 Ministerstvom kultúry Slovenskej socialistickej republiky výnosom č. 1161/1988-32 z 30. júna 1988. Účelom je ochrana „"bohatého výskytu tisu obyčajného (Taxus baccata L.) v porastoch prirodzeného lesa Starohorských vrchov"“. Chránený areál spravuje Štátna ochrana prírody stredisko CHKO Poľana. Podlavické výmole nie sú súčasťou VCHÚ.

</doc>
<doc id="568707" url="https://sk.wikipedia.org/wiki?curid=568707" title="Oleg Svátek">
Oleg Svátek

Oleg Svátek (* 3. február 1888† 1. október 1941) bol česko-slovenský generál, legionár za 1. svetovej vojny a člen Obrany národa.
Vojenská kariéra.
Počas 1. svetovej vojny pôsobil ako dôstojník česko-slovenských légií v Rusku. Do Česko-Slovenska sa vrátil v roku 1920. Potom zastával rôzne veliteľské funkcie v česko-slovenskej armáde a v rokoch 19351938 bol veliteľom 12. divízie v Užhorode. V marci 1939 velil statočnej obrane Podkarpatskej Rusi pred maďarskými silami. V marci 1939, hneď na začiatku nemeckej okupácie, stál pri zrode vojenskej odbojovej organizácie Obrana národa vo funkcii veliteľa Krajského vojenského veliteľstva Praha juhozápad.
4. septembra 1941 bol Oleg Svátek na záhrade svojho domu v ulici Nad Koukolkou prepadnutý a po potýčke zatknutý gestapom a 1. októbra, v čase stanného práva, bol popravený v kasárňach Ruzyně.

</doc>
<doc id="568709" url="https://sk.wikipedia.org/wiki?curid=568709" title="Ida (vrch na Kréte)">
Ida (vrch na Kréte)

Ida alebo Psiloritis () je vrch v centrálnej časti gréckeho ostrova Kréta. Nachádza sa na území regionálnej jednotky Rethymno asi 5,5 km východoseverovýchodne od dediny Fourfouras a 35 km juhozápadne od mesta Iraklio. Vrchol je miestom ďalekého rozhľadu. Ida je najvyšším vrchom celej Kréty a najprominentnejším vrchom celého Grécka.
Na vrchol sa dá vystúpiť po značených turistických cestách z niekoľkých smerov, napríklad z dediny Fourfouras či Anogia.

</doc>
<doc id="568710" url="https://sk.wikipedia.org/wiki?curid=568710" title="Psiloritis">
Psiloritis



</doc>
<doc id="568713" url="https://sk.wikipedia.org/wiki?curid=568713" title="Hévíz (jazero)">
Hévíz (jazero)

Hévíz ( alebo tiež ) je termálne jazero ležiace v Maďarsku na východnom okraji mesta Hévíz.
S rozlohou 4,4 ha je to najväčšie termálne jazero v Európe. Hĺbka jazera je 38 m. Obrys jazera je približne oválny.
Chemické zloženie vody.
Voda v jazere obsahuje katióny draslíka, sodíka, amoniaku, vápnik a horčík, anióny fluóru, chlóru, brómu, jódu, síry, hydrogénuhličitanový a síranový anión a organické zlúčeniny. Vďaka prítomnosti radónu je mierne rádioaktívne (asi 0,22-0,28 mCi/l).
Chemické zloženie vody je skúmané od 18. storočia. Podrobná chemická analýza prebehla prvýkrát v roku 1952, ďalšia v roku 1992
Život v jazere.
Vo vode žije veľa baktérií, o ktorých sa predpokladá, že sa podieľajú na liečivých účinkoch vody. Medzi inými sú tu sinice a rôzne druhy aktinobaktérií. "Micromonospora heviziensis" je endemit, vyskytujúce sa len v tomto jazere. Z viacbunkových organizmov sú významne zastúpené napríklad zelené riasy. Hladina jazera je pokrytá všadeprítomnými leknami.
Voda v jazere.
Voda do jazera vyviera v pramennej jaskyni, ktorá sa nachádza na jeho dne. Zdroj je veľmi výdatný, asi 30-40 000 litrov za minútu. Voda v jazere sa tak vymení každých 28 hodín. Pramene sú v jaskyni dva - na jej východnej strane vyviera do jazera voda o teplote 26°C, na západnej strane pramení voda s teplotou 41°C.
Voda v jazere je v neustálom pohybe. Teplá voda zo spodnej časti jazera stúpa k hladine, zatiaľ čo ochladená voda z povrchu klesá ku dnu. Okrem toho sa aj vďaka oválnemu tvaru jazera celá vodná masa pomaly otáča vpravo. Tento dvojaký pohyb napomáha k regulácii teploty vody v jazere aj k distribúcii látok vo vode rozpustených.
Voda z jazera vyteká na jeho južnej strane kanálom Hévízi-csatorna, širokým 10-12 m, ktorý po 13 km ústi do rieky Zala. Termálna voda, ktorá jazero opúšťa, vytvára v kanále jedinečné životné podmienky, unikátne v celej Európe.
Výskum jazera.
Prvá mapa jazera pochádza z roku 1769, ale hĺbku jazera neurčuje. V 60. rokoch 19. storočia bola hĺbka odhadovaná na 43 m. Prvé potápačské prieskumy jazera prebehli v roku 1908, bola však dosiahnutá hĺbka iba 22 m. Hĺbka jazera bola prvýkrát zmeraná v roku 1953.
Kúpele.
Kúpeľníctvo sa tu prevádzkuje od roku 1795. Vtedy boli postavené prvé kúpeľné budovy pri jazere a zriadené prírodné kúpalisko. Kúpeľná budova v podobe blízkej dnešnej bola postavená v roku 1911, rekonštruovaná bola v roku 1970. 3. marca 1986 však jej centrálna časť vyhorela. Obnova bola dokončená roku 1989. Posledná významná rekonštrukcia a modernizácia kúpeľov sa uskutočnila v rokoch 2000-2002.
Voda z jazera má priaznivé účinky proti reumatizmu a ďalším chorobám pohybového aparátu. Používa sa aj ako pitná kúra, pretože potláča žalúdočné ťažkosti. K liečebným účelom sa používa aj bahno zo dna jazera. 
Teplota vody v jazere dosahuje v lete 33-35°C a v zime 24-26°C, čo umožňuje celoročnú prevádzka kúpeľov.

</doc>
<doc id="568714" url="https://sk.wikipedia.org/wiki?curid=568714" title="Československý vojnový kríž 1914 – 1918">
Československý vojnový kríž 1914 – 1918

Československý vojnový kríž 1914-1918 je československé vojenské vyznamenanie, ktoré bolo udeľované ako vojakom československých revolučných vojsk, tak aj práporom a koruhvám česko-slovenských revolučných vojsk z prvej svetovej vojny a účastníkom bojov na Slovensku v rokoch 1918 až 1919.
Zriadenie.
Vyznamenanie bolo zriadené dekrétom dočasnej Česko-slovenskej republiky v Paríži 7. novembra 1918. Udeľovanie bolo ukončené 15. marca 1939. Autorom výtvarného návrhu bol francúzsky sochár Antoine Bourdelle.
Podmienky udelenia.
Vyznamenanie bolo udeľované vojakom československých revolučných vojsk za osobnú statočnosť pred nepriateľom a iné záslužné bojové činy. Bol udeľovaný aj jednotkám česko-slovenských revolučných vojsk z prvej svetovej vojny, ktoré boli predmetom pochvalnej zmienky v rozkaze.
Ďalej bolo vyznamenanie udeľované vojakom spojeneckých armád, ktorí bojovali po boku česko-slovenských vojsk. Výnimočne mohol byť udelený aj osobám, ktoré prispeli vynikajúcim spôsobom k oslobodeniu Česko-slovenska v prvej svetovej vojne a nepatrili do radov česko-slovenských ani spojeneckých vojsk.
V roku 1919 bolo vyznamenanie udeľované za bojové vystúpenie na Slovensku.
Vzhľad.
Kríž je bronzový a skladá sa zo štyroch vzájomne prelínajúcich sa kruhov, na ktorých sú znaky Čiech, Slovenska, Moravy a Sliezska. Na rubovej strane sa na všetkých kruhoch nachádzajú lipové trojlístky a v strede všetko prekrývajú plastické iniciály SK.
Stuha je červená so zvislými bielymi prúžkami. Na nej sa môžu nachádzať štylizované lipové lístky, lipové ratolesti či strieborné alebo zlaté hviezdičky:

</doc>
<doc id="568715" url="https://sk.wikipedia.org/wiki?curid=568715" title="Aristeas zo Stratonikeie">
Aristeas zo Stratonikeie

Aristeas ("Aristeas") bol olympijský víťaz v zápasení a pankratiu v roku 13.
Aristeas z karskej Stratonikeie dosiahol olympijské víťazstvá v zápasení a pankratiu na 198. hrách v roku 13. Zápasenie sa v Olympii zaviedlo v roku 708 pred Kr. a jeho prvým víťazom bol Eurybatos zo Sparty. Prvým víťazom pankratia bol v roku 648 pred Kr. Lygdamis zo Syrakúz.
Olympijské víťazstvá Aristea sú uvedené v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.
Dvojnásobný olympijský triumf Aristea zaznamenal aj Pausanias: „"O generáciu skôr ako tento Stratón to boli traja muži a práve toľko po ňom, ktorí si zrejme odniesli olivovú ratolesť za zápasy v pankratiu a zápasení, totiž Kapros zo samotnej Élidy, z Grékov z druhej strany Egejského mora rodský Aristomenes a z Magnétov pri Léthaiu Prótofanes. Po Stratónovi to bol naopak prílušník to istého mesta Marión a stratonický Aristeas.""

</doc>
<doc id="568716" url="https://sk.wikipedia.org/wiki?curid=568716" title="Aristeas zo Stratonikaie">
Aristeas zo Stratonikaie



</doc>
<doc id="568720" url="https://sk.wikipedia.org/wiki?curid=568720" title="Podlavické výmole">
Podlavické výmole

Podlavické výmole je chránený areál v Starohorských vrchoch v katastri Podlavíc, mestskej časti Banskej Bystrice.
Polohopis.
Podlavické výmole sa nachádzajú na južnom svahu Žiaru, asi 200 m severne od cesty II/578, približne 4 km severozápadne vzdušnou čiarou od Námestia SNP.
Prírodná rezervácia.
Rozloha rezervácie je 267 700 m², ochranné pásmo nie je stanovené. Ochranný stupeň je číslo 4. Prírodná rezervácia bola vyhlásená v roku 1998 Krajským úradom v Banskej Bystrici Všeobecne záväznou vyhláškou č.7/1998 z 30. novembra 1998. Účelom je ochrana „"lesných spoločenstiev s koncentrovaným výskytom rastlinných druhov z čeľade vstavačovitých."“. Chránený areál spravuje Štátna ochrana prírody stredisko CHKO Poľana. Podlavické výmole nie sú súčasťou VCHÚ.
V 17. a 18. storočí bolo toto územie zdevastované odlesňovaním a následnou premenou lesa na poľnohospodárske pozemky, čo malo za následok obrovskú eróziu pôdy, ktorá ohrozovala nielen obec samotnú, ale aj obyvateľov tam žijúcich. Eróziou došlo k vzniku veľkých rýh (výmoľov) a jediným riešením bolo opätovné zalesnenie, ktoré bolo náročné a dlho neúspešné. Až neskôr sa na toto územie nazvážala pôda, ktorou sa podarilo lokalitu revitalizovať.
Zalesnovať sa začalo v roku 1896 pričom bolo použitých 252.000ks agátových sadeníc, 31.000ks sadeníc borovice sosny, 138.000ks sadeníc borovice čiernej, 16.000ks sadeníc smrekovca, 1.500ks sadeníc jedle, po 1.000ks sadeníc limby, jaseňa a javora, 4.000ks sadeníc jelše a 5.000ks vŕbových odrezkov. S celého množstva sadeníc sa ujalo len okolo 30%.
Úspešne zalesnenie skončilo až v roku 1908.

</doc>
<doc id="568721" url="https://sk.wikipedia.org/wiki?curid=568721" title="Lielupe">
Lielupe

Lielupe je rieka v Lotyšsku. Je 119 km dlhá. Povodie má rozlohu 17 600 km².
Priebeh toku.
Vzniká sútokom riek Nemunėlis a Mūša, ktoré obe pramenia v Litve. Je považovaná za pokračovanie rieky Mūša. Preteká Stredolotyšskou nížinou. Na dolnom toku tečie v dĺžke 30 km pozdĺž pobrežia Rižského zálivu. Ústí potom práve do neho a jedným ramenom tiež do Daugavy.
Vodný režim.
Zdroj vody je snehový a dažďový. Priemerný ročný prietok vody vo vzdialenosti 110 km od ústia činí 63 m³/s. Zamŕza v decembri a roztápa sa na konci marca. V zime sa pri oteplení nezriedka vyskytujú ľadové zátarasy a v lete zase povodne spôsobené dažďami.
Osídlenie.
Vodná doprava na rieke je možná. Na rieke leží mesto Jelgava a na dolnom toku rad prímorských kúpeľov neďaleko Rigy, z ktorých je najvýznačnejší Jūrmala.

</doc>
<doc id="568722" url="https://sk.wikipedia.org/wiki?curid=568722" title="Vojenský cintorín Olomouc-Černovír">
Vojenský cintorín Olomouc-Černovír

Vojenský cintorín v Olomouci, miestnej časti Černovír je kultúrna pamiatka v mieste, kde boli pochovávaní vojaci, ktorí zomreli vo vojenskej nemocnici v Kláštornom Hradisku, neskôr aj obete bojov počas vojen. Cintorín bol založený v roku 1869 z bývalého civilného pohrebiska. Cintorín je unikátny v tom, že tu sú na jednom mieste pochovaní vojaci niekoľkých rôznych vyznaní, moslimovia, židia, pravoslávni, a najväčšia časť patrí katolíckym a protestantským kresťanom. Tieto časti cintorína sú od seba oddelené stromami na samostatné polia. Na cintoríne boli postavené dve kaplnky, jedna s kopulou pre kresťanov, druhá v tvare malej mešity pre padlých moslimského vyznania. Vysvätenia kaplnky sa 16. decembra 1917 zúčastnil osobne aj posledný cisár Karol I. Počas prvej svetovej vojny boli vojaci pochovávaní po dvoch do jedného hrobu, bez ohľadu na národnosť, hodnosť a štátnu príslušnosť. Poslední pochovaní tu boli nemeckí vojaci medzi rokmi 1939 - 1945, po tomto roku sa tu pochovávalo už len sporadicky a cintorín spustol. V 50. rokoch 20. storočia boli kríže označujúce hroby vytrhané a postupne rozkradnuté, hroby boli pre ľahšie kosenie trávy zarovnané.
Je chránený ako kultúrna pamiatka Českej republiky.

</doc>
<doc id="568724" url="https://sk.wikipedia.org/wiki?curid=568724" title="Kuršský záliv">
Kuršský záliv

Kuršský záliv (, ) alebo Kurská zátoka je záliv - lagúna pri juhovýchodnom pobreží Baltského mora pri brehoch Ruska (Kaliningradská oblasť na juhu) a Litvy (Klaipėdský kraj na severe). Meno pochádza od starého baltského národa Kurši. Rozloha zálivu je . Je dlhý a priemerne široký. Hlboký je priemerne a maximálne . Od mora je oddelený Kuršskou kosou. Na severe je Klajpedským prielivom širokým 390 m spojený s morom. Do zálivu ústi rieka Neman svojou deltou. V zime záliv zamŕza na približne 80 dní, v lete má voda na povrchu teplotu až 25°C.
Fauna.
Záliv je dôležitou rybársku oblasťou. Základné priemyselné ryby sú kapry, nosále, zubáče, pleskáče, zubatice, úhory. Na východnom brehu je biologická stanica (sledovanie a krúžkovanie vtáctva).
Osídlenie pobrežia.
Na brehu ležia obce ("Litva"): Klaipėda (štvrť Smiltynė), Neringa (jej súčasti: Nida, Preila, Pervalka, Juodkrantė) - na Kurskej kose, Klaipėda (južná časť mesta), Dreverna, Kintai, Lūžgaliai,Svencelė Šturmai, Ventė a Uostadvaris (ktorý je na brehu ostrova Rusnė (najväčší z mnohých ostrovov, tvoriacich deltu rieky Neman, ktorá nesie svoje vody svojimi mnohými ramenami - už pod iným názvom - do kuršského zálivu od východu) (protiľahlý breh).
Ďalej: ("Kaliningradská oblasť"): Morskoje, Rybačij, Djuny, Lesnoe(Lesnoje), Zelenogradsk - na Kurskej kose
Verbnoje, Zalivino, Polessk, Belomorskoje, Krasnoje, Razino, Golovkino a Prochladnoje (Južný a východný breh zálivu náležiaci dnes Kaliningradskej oblasti.

</doc>
<doc id="568725" url="https://sk.wikipedia.org/wiki?curid=568725" title="Kurská zátoka">
Kurská zátoka



</doc>
<doc id="568726" url="https://sk.wikipedia.org/wiki?curid=568726" title="Svinesundsbron">
Svinesundsbron

Svinesundsbron (; ) je meno dvoch mostov cez morskú úžinu Svinesund, ktorá je prirodzenou hranicou medzi Nórskom a Švédskom. Po mostoch vedie Európska cesta 6.
Starší, dvojpruhový most ("Gamla Svinesundsbron") je dlhý 420 metrov, vysoký 58 metrov a staval sa v rokoch 1939 až 1942. Je v prevádzke od roku 1946.
Nový, štvorpruhový most ("Nya Svinesundsbron") bol otvorený 10. júna 2005 v prítomnosti švédskeho aj nórskeho kráľovského páru. Pôvodne sa plánovalo otvorenie už 7. júna pri stom výročí osamostatnenia Nórska. Je dlhý 704 metrov, samotnú úžinu prekračuje vďaka dlhému betónovému oblúku vysokému 92 metrov s mostovkou 61 metrov na morskou hladinou.

</doc>
<doc id="568727" url="https://sk.wikipedia.org/wiki?curid=568727" title="Urpínska lesostep">
Urpínska lesostep

Urpínska lesostep je prírodná rezervácia na vrchu Urpín v Bystrickej vrchovine v katastri Radvane, mestskej časti Banskej Bystrice.
Polohopis.
Urpínska lesostep sa nachádza v južnej časti Urpína v Bystrickej vrchovine (časť Zvolenskej kotliny), asi pol kilometra južne od vrcholu, v približnej nadmorskej výške 450-500., približne 1,6 km južne vzdušnou čiarou od Námestia SNP.
Prírodná rezervácia.
Rozloha rezervácie je 50 200 m², ochranné pásmo nie je stanovené. Ochranný stupeň je číslo 4. Pamiatka bola vyhlásená v roku 1997 Krajským úradom v Banskej Bystrici Všeobecne záväznou vyhláškou č.6/1997 z 28. februára 1997. Účelom je ochrana „"lesostepi s výskytom veľkého množstva vzácnych druhov hmyzu a zachovalých biotopov rastlín."“. Chránený areál spravuje Štátna ochrana prírody stredisko CHKO Poľana. Urpínska lesostep nie je súčasťou VCHÚ.
Prístup a náučný chodník.
V jeseni 2014 bol otvorený náučný chodník po Urpíne s dĺžkou a štrnástimi informačnými tabuľami. Náučný chodník vedie od Malej stanice po serpentínach hore, okolo vrcholu Urpína, okolo Urpínskej lesostepi a po 13 zastaveniach končí na Uhlisku.
V blízkosti prírodnej rezervácie vedie modrá turistická značka z Malej stanice.

</doc>
<doc id="568728" url="https://sk.wikipedia.org/wiki?curid=568728" title="Keukenhof">
Keukenhof

Keukenhof (IPA: ), známy tiež ako „Záhrada Európy“, je najväčší kvetinový park v Holandsku a zároveň aj v Európe. Bol založený v roku 1949 v blízkosti mestečka Lisse v provincii Južné Holandsko (holandsky "Zuid-Holland").
Dejiny.
Kvetinový park sa nachádza na bývalom poľovníckom území patriacom do panstva Teylingen. V 15. storočí bola majiteľkou tohto územia Jacoba, grófka z Hennegau, Holandska a Seeland, ktorá žila na blízkom zámku a zomrela tam vo veku 35 rokov. Jacoba bola jediná dcéra a dedička vojvodu Viliama II. von Straubing-Holland z rodu Wittelsbachovcov. Názov Keukenhof zodpovedá holandskému výrazu pre "kuchynský dvor", pretože na tomto území sa nachádzala záhrada pre potreby zámockej kuchyne.
V roku 1840 bol na území vytvorený park, navrhnutý záhradným architektom Zocherom, ktorý bol okrem iného autorom amsterdamského Vondelparku. V roku 1949 bola severná časť tohto územia prvýkrát použitá na výstavu cibuľovitých kvetín na podnet vtedajšieho starostu mestečka Lisse W.J.H. Lambooya. Pre verejnosť bola kvetinová záhrada Keukenhof prvýkrát otvorená v roku 1950.
Súčasnosť.
V súčasnej dobe sa park rozkladá na 32 hektároch a každoročne tu vykvitne 6 - 7 miliónov predovšetkým cibuľovitých kvetín ako sú krókusy, narcisy, tulipány, hyacinty, ľalie a ďalšie. O park sa stará 24 záhradníkov a je pre verejnosť otvorený od apríla do septembra, avšak najlepším obdobím pre návštevu je máj. Do Keukenhofu sa možno dopraviť najlepšie autobusom, ktorý odchádza z vlakovej stanice v Leidene. V parku sú organizované rôzne výstavy v niekoľkých altánoch, pomenovaných po holandskom kráľovskom rodu Oranje-Nassau a jeho členoch:

</doc>
<doc id="568729" url="https://sk.wikipedia.org/wiki?curid=568729" title="Galičica">
Galičica

Galičica () je pohorie na juhozápade Severného Macedónska medzi Ochridským jazerom a Prespanským jazerom. Pohorie sa tiahne v severojužnom smere. Najvyšším vrcholom je hora Magaro ().
Na juhu na hraniciach s Albánskom prechádza v pohorie Mali i Thatë. Pohorie je tvorené prevažne vápencom a nachádza sa pod ním krasový systém, ktorým preteká voda z Prespanského jazera do Ochridského jazera. Roku 1958 tu bol vyhlásený národný park s rozlohou 22 750 ha, nachádza sa tu okrem iného rad endemitických rastlinných druhov.
Počas prvej svetovej vojny v rokoch 19161918 pohorím prebiehal front.

</doc>
<doc id="568730" url="https://sk.wikipedia.org/wiki?curid=568730" title="Răut">
Răut

Răut je rieka v Moldavsku, pravý prítok Dnestra. Je 286 km dlhá. Povodie má rozlohu 7 760 km².
Vodný režim.
Zdroj vody je zmiešaný s prevahou snehového. Priemerný prietok vody vo vzdialenosti 46 km od ústia činí 5,7 m³/s.
Využitie.
Využíva sa na zavlažovanie. Na rieke ležia mestá Bălți a Orhei.

</doc>
<doc id="568731" url="https://sk.wikipedia.org/wiki?curid=568731" title="Tarnica">
Tarnica

Tarnica () je najvyšší vrch poľského pohoria Bieszczady. Ide o piaty najvyšší vrchol Koruny poľských hôr. Nachádza sa v Podkarpatskom vojvodstve, blízko hraníc s Ukrajinou.
Tarnica sa dvíha 500 m nad údolím rieky Wołosatka. Vrch má dva samostatné vrcholy nižší má výšku 1 339 m, o 7 m vyšší hlavný vrchol je skalnatý a otvára sa z neho kruhový výhľad na okolité Poloniny - na východe na Bukovskú, na severe na Lokiecku a Dydiowsku a na severozápade na Caryńsku a Wetlinsku. Na vrchole sa nachádza mohutný kovový kríž z roku 2000 pripomínajúci Jana Pavla II., ktorý Tarnicu v roku 1954 vraj navštívil.

</doc>
<doc id="568734" url="https://sk.wikipedia.org/wiki?curid=568734" title="Maďarsko-česko-slovenská vojna">
Maďarsko-česko-slovenská vojna

Maďarsko-česko-slovenská vojna alebo vojna o Slovensko ( - severné ťaženie) bol vojnový konflikt medzi Česko-Slovenskom a Rumunskom na jednej strane a Maďarskou republikou rád na strane druhej, prebiehajúci v rámci širšieho stretu, zahŕňajúceho aj boj o Sedmohradsko a Podkarpatskú Rus. Trvala od roku 1918 až do augusta 1919. V marci 1919 vznikla Maďarská republika rád (boľševický prevrat) a v apríli 1919 sa maďarská armáda pokúsila dobyť Slovensko a Sedmohradsko, čím vyvolala vojnu s Česko-Slovenskom a Rumunskom. Vo finálnej fáze vojny na oboch stranách stálo viac ako 120 tisíc vojakov. Porážka Maďarskej republiky rád a rumunská okupácia Budapešti v auguste 1919 ukončila vojnu. Rumunské vojská sa stiahli z okupovaného územia v marci 1920. V tejto vojne Česko-Slovensko získalo kontrolu nad územím Slovenska, ktoré pred vojnou patrilo Uhorsku.
28. októbra 1918 bol vyhlásený samostatný česko-slovenský štát. Súčasťou Česko-Slovenska malo byť aj územie Slovenska (dovtedy Horného Uhorska), ktoré dovtedy patrilo Uhorsku. Začiatkom novembra 1918 začalo dochádzať k stretom medzi Maďarmi a česko-slovenskými vojenskými jednotkami. 2. decembra 1918 francúzsky podplukovník Vyx, ktorý bol prednostom vojenskej misie Dohody v Budapešti, upozornil Maďarsko, že česko-slovenská armáda bola uznaná za súčasť dohodového vojska. Tiež upozornil na to, že Slovensko je súčasťou Česko-Slovenskej republiky, ktorá má právo vojensky obsadiť územie Slovenska a Maďarsko má povinnosť odtiaľ svoje vojská stiahnuť. Tým však maďarsko-česko-slovenské spory neskončili.
Oslobodenie Slovenska československým vojskom v rokoch 1918 a 1919.
Vznik Holíčskej a Trenčianskej skupiny.
Obsadenie Slovenska dostalo na starosť na tento účel vzniknuté Veliteľstvo operujúcich česko-slovenských vojsk na Slovensku do čela ktorého bol postavený generál Josef Štika. Pod jeho právomoc podliehali predovšetkým dobrovoľnícke jednotky tvorené z veľkej časti Sokolmi, posádky českých plukov a posilňovali ich postupne útvary vracajúce sa z frontu, väčšina síl však bola v tom čase viazaná vojenským zabezpečovaním pohraničia, kde nemecká menšina vyhlásila samostatné provincie Deutschböhmen, Sudetenland, Böhmerwald a Deutschsüdmähren.
2. novembra 1918 vstúpil na Slovensko prápor 25. streleckého pluku nadporučíka Bauera. Dôvodom bola žiadosť obecných zástupcov z Hodonína, ktorí mali obavy z lúpežných nájazdov rôznych ozbrojených skupín. Súčasne prišla žiadosť z Holíča o ochranu pred maďarskou mocou. Na tento účel bola vytvorená pod vedením nadporučíka Ripku jednotka, ktorá bola neskôr nazvaná holíčskou skupinou 120 dobrovoľníkov z práporu. Táto jednotka prenikla cez Gbely do Malaciek. Maďarský župan v Bratislave však reagoval protestom proti vstupu česko-slovenského vojska na Slovensko a vyslaním vlaku so stovkou ozbrojených námorníkov do Malaciek. 6. novembra dorazili do Malaciek v sile približne 70 mužov, ale boli nútení odísť naprázdno.
8. novembra 1918 bola dojednaná medzi nadporučíkom Ripkom a maďarským majorom Brandstätterom dočasná demarkačná línia, vedúca od Devínskej Novej Vsi na Malinský vrch a ďalej na Malé Karpaty a zostala platná až do konca roka 1918. Ripka preto dostal posily, čím sa jeho sily rozrástli na 500 mužov a obsadil podľa dohovoru územie od Stupavy až k Devínskemu jazeru.
9. novembra 1918 obsadil podplukovník Hančík so sto dvadsiatimi mužmi Trnavu, čo sa nepáčilo maďarskému županovi v Bratislave, preto vyslal do Trnavy jednotky vedené nadporučíkom Heltayom. Navyše v Trnave Maďari vytvorili ozbrojenú gardu, ktorá mala za úlohu vytlačiť Čechoslovákov z mesta. Hančík musel ustúpiť do Senice, kde ho podporili dve pešie roty pod velením nadporučíka Bezrukého. Maďari boli nakoniec porazení a Trnava sa ocitla opäť v česko-slovenských rukách. 17. novembra bola pri Senici rozprášená ďalšia maďarská jednotka. V ten istý deň prevzal velenie nad skupinou podplukovník Verich.
V čase obsadenia úsekov pri Malackách a Trnave vyčíňali v oblasti Trenčína a povodia Váhu ozbrojené skupiny, ktoré mohli preniknúť na Moravu, preto sem bol vyslaný I. prápor 1. dobrovoľníckeho pluku pod velením kapitána Římka s úlohou zabezpečiť dané územie v okolí Vlárskeho priesmyku a udržať poriadok. Římek úlohu splnil, navyše 10. novembra obsadil Trenčín a potom hlavné oporné body v Považí.
Keďže v Žiline boli maďarské jednotky, ktoré čiastočne Římka ohrozovali, vyslalo sem české veliteľstvo ďalšie jednotky, ktorým velil kapitán Kurz, ktorý 12. novembra bez boja obsadil Žilinu a chystal sa postupovať na Ružomberok, čo bolo zmarené poškodením mosta pri Kraľovanoch.
13. novembra 1918 obsadili české útvary Turany, ale o dva dni neskôr bolo mesto dobyté späť maďarským obrneným vlakom. Maďari potom obsadili Vrútky a donútili Čecho-slovákov ustúpiť na severnom brehu Váhu smerom na Žilinu. Maďarský vlak nakoniec zastavil poručík Viesner tým, že proti nemu pustil lokomotívu plnou parou. Kapitán Kurz však 16. novembra 1918 ustúpil do Ostravy.
Medzitým na Slovensko dorazila I. rota česko-slovenských námorníkov, ktorá zaujala obranu pri Púchove a Zemianskej Kotešovej. Tiež dorazil na Slovensko III. prápor 1. dobrovoľníckeho pluku a I. prápor 2. dobrovoľníckeho pluku a 30. novembra obsadil Piešťany a Hlohovec. Tým vznikla Trenčianska skupina, ktorej velenie prevzal 18. novembra podplukovník Šembera.
Velenie získava plukovník Schöbl.
25. novembra 1918 bol generál Štika nahradený plukovníkom Schöblom, v ten istý deň tiež bola vojnovou radou určená nová dočasná demarkačná línia: Bratislava - severný breh Dunaja - pozdĺž Ipľa - Pinciná - ústie Uhu do Laborca ​​- pozdĺž Uhu - Užský priesmyk. Schöbl čiastočne reorganizoval svoje jednotky a zriadil záložné sklady výstroja a výzbroje pri Uherskom Hradišti.
Schöbl sa rozhodol obsadiť Nitrianske údolie a Nížinu čím by sa Holíčska a Trenčianska skupina spojili. Táto operácia mala začať 6. decembra. Už 4. decembra však došlo k prvým bojom, keď Maďari napadli neúspešne Hlohovec. 5. decembra došlo na úseku I. námornej roty pri Zemianskej Kotešovej k boju s maďarskou posádkou Žiliny. Maďari v ňom utrpeli ťažkú ​​porážku a ustúpili zo Žiliny, ktorú obsadili česko-slovenské jednotky. 6. decembra Maďari znovu zaútočili na Hlohovec a opäť boli donútení k ústupu. 7. decembra prišli do Hlohovca ďalšie české posily, ktoré do 10. decembra obsadili mestá Sereď, Modra a Pezinok.
Schöbl potom vyslal 1. dobrovolecký pluk, ktorému velil major Pirník, aby zabezpečil okolie Nitry. 11. decembra bola Nitra obsadená. Maďari ustúpili do Nových Zámkov.
Po týchto úspechoch chcel Schöbl zabezpečiť východné Slovensko, kde bolo jadro promaďarských síl na Slovensku a vznikla tu aj komunistická Slovenská ľudová republika. Navyše hrozilo, že Poľsko vojensky obsadí oblasti Spiša a Oravy.
Obsadenie východného Slovenska.
Na obsadenie východného Slovenska vyčlenil Schöbl 6 peších práporov, 1 a pol delostreleckej batérie, polovicu eskadróny 7. jazdeckého pluku a obrnený vlak. Velením tejto skupiny bol poverený podplukovník Hrbenský. Ostatné jednotky, ktoré mal k dispozícii, nechal pod velením pplk. Šemberu na obranu doteraz zaisteného územia.
Hrbenský vyslal pri postupe na východ napred obrnený vlak, ktorý 15. decembra 1918 obsadil Poprad. Ďalší deň zvyšok skupiny obsadil Spišskú Novú Ves. 17. decembra 1918 sa jeden prápor stretol s poľskými jednotkami pri Kežmarku a donútil ich ustúpiť, napriek tomu sa Hrbenský dohovoril s poľskou stranou na dočasnej demarkačnej línii Lomnický štít - Magura - Stará Ľubovňa.
Pri ďalšom postupe bol obsadený 22. decembra 1918 Zvolen a 23. decembra Banská Štiavnica a Banská Bystrica. V deň, keď sa do vlasti vrátil prezident Masaryk, došlo pri Poprade k boju medzi I. práporom Gardy slovenskej slobody a práporom poľskej armády. Tento stret skončil ústupom Poliakov, z ktorých boli 4 zajatí. Následne došlo k uzavretiu dočasnej demarkačnej čiary medzi Poľskom a Česko-Slovenskom, ktorá bola neskôr nahradená inou. Do 25. decembra 1918 bolo zaistené celé Považie a oblasť až ku Spišskej Novej Vsi.
Potom na východnom Slovenskom zostávalo obsadiť len Košice a Prešov, čo dostala za úlohu novovytvorená skupina, ktorej velil podplukovník Beran. Ten začal útočnú operáciu na Košice a Prešov 28. decembra a ešte v ten deň obsadil Prešov. Košice boli obsadené 29. decembra 1918, čím zanikla Slovenská ľudová republika. Tento deň prevzal velenie nad česko-slovenskými jednotkami na Slovensku taliansky generál Piccione, ktorý stál na čele Talianskej vojenskej misie v Česko-Slovensku.
Slovenská ľudová republika bol štátny útvar, ktorý trval od 11. decembra do 29. decembra 1918, ktorý vyhlásil v Košiciach prešovský župný archivár Viktor Dvorčák. Úradným jazykom se mala stať východniarčina - kodifikované východoslovenské nárečie. Neuznaná republika zanikla po obsadení územia Košíc česko-slovenskými vojskami a Dvorčák bol odsúdený na smrť.
Obsadenie južného Slovenska.
Pre obsadenie južného Slovenska bol vybraný česko-slovenský armádny zbor z Talianska. 30. decembra 1918 začal Piccione postup na Bratislavu. Česko-slovenské jednotky sa k nej prebojovali a v dňoch 1. januára a 2. januára 1919 ju obsadili.
V noci z 2. na 3. januára obsadili Lučenec, 9. januára bez boja Nové Zámky, 10. januára Komárno. Do 11. januára 1919 bolo od Maďarov vybojované povodie Ipľa cez Kováčovú, Bušince, Mikušovce k Pincinej.
Piccione sa rozhodol že ďalší postup bude viesť južným smerom, pretože Pichonova línia pretínala na mnohých miestach dôležité železničné cesty.
16. januára bol obsadený južný breh Ipľa. Do 18. januára 1919 boli vo východnej časti južného Slovenska obsadené mestá Perečín, Veľké Berezné, Užok, Veľké Kapušany a Vojany. Do 20. januára 1919 bolo pod česko-slovenskou kontrolou celé územie Slovenska.
Na posledný vojenský odpor sa zmohli maďarské vojenské jednotky pri Komárňanskom prielome 1. mája 1919. Ten bol však potlačený, čo posilnilo sebavedomie Československých vojenských jednotiek a Slovákov na území Slovenska.
Jednou z príčin vypuknutia Maďarsko-česko-slovenskej vojny bol postup Československa až za vytýčenú demarkačnú líniu a okupácia maďarského územia. O Maďarskej snaha získať späť stratené územia, ako casus belli možno hovoriť až zhruba od 30. mája 1919, kedy maďarské vojsko vstúpilo na územie Slovenska. 

</doc>
<doc id="568740" url="https://sk.wikipedia.org/wiki?curid=568740" title="Prehľad úspechov slovenského severského lyžovania">
Prehľad úspechov slovenského severského lyžovania

Prehľad úspechov slovenského klasického lyžovania sumarizuje prehľad medailí a úspechov slovenských lyžiarov na vrcholných svetových a európskych podujatiach v ére samostatnosti, ako aj v reprezentácii Česko-Slovenska.
Olympijské hry.
Prehľad medailistov
Ďalšie bodované umiestnenia
Majstrovstvá sveta.
V reprezentácii Československa sa podieľali na zisku medailí rodáčka z Kremnice, bežkyňa Gabriela Svobodová-Sekajová , matka úspešnej českej biatlonistky Gabriely Soukalovej a skokan Martin Švagerko, medailista zo súťaží družstiev a juniorský majster sveta . V individuálnych disciplínach dosiahla najväčšie úspechy Alžbeta Havrančíková, dvakrát štvrtá na MS 1989 v Lahti. V ére samostatnosti bol najbližšie k zisku medaily Martin Bajčičák, v roku 2005 obsadil štvrté miesto v skiatlone.
Prehľad medailistov
Najlepšie individuálne umiestnenia
Svetový pohár.
Prvou Slovenkou, ktorá triumfovala v pretekoch Svetového pohára bola Alžbeta Havrančíková, v sezóne 1988/1989 obsadila v konečnom poradí druhé miesto . Na stupeň víťazov vystúpili aj Anna Pasiarová, Gabriela Svobodová, Viera Klimková, v ére samostatnosti Ivan Bátory, Martin Bajčičák a Alena Procházková. Medzi skokanmi vyhral preteky SP v Chamonix v roku 1986 Martin Švagerko, Ján Tánczos bol tretí v roku 1980 v nórskom Vikersunde.
Celkové poradie v SP
Pódiové umiestnenia v pretekoch SP
Beh na lyžiach
Skoky na lyžiach
Severská kombinácia

</doc>
<doc id="568741" url="https://sk.wikipedia.org/wiki?curid=568741" title="Prehľad úspechov slovenského alpského lyžovania">
Prehľad úspechov slovenského alpského lyžovania

Prehľad úspechov slovenského alpského lyžovania sumarizuje prehľad medailí a úspechov slovenských alpských lyžiarov na vrcholných svetových a európskych podujatiach v ére samostatnosti, ako aj v reprezentácii Československa.
Olympijské hry.
Ďalšie bodované umiestnenia slovenských zjazdárov
Medailisti z majstrovstiev sveta.
Ďalšie najlepšie individuálne umiestnenia slovenských zjazdárov
Svetový pohár.
Jana Šoltýsová ako prvá zjazdárka z východnej Európy vyhrala preteky Svetového pohára, 17. decembra 1980 vyhrala zjazd v rakúskom Altenmarkte . Po 32 rokoch ju napodobnila Veronika Velez-Zuzulová, keď triumfovala v slalome v Semmeringu . Treťou Slovenkou s víťazstvom v pretekoch SP sa stala v sezóne 2015/2016 Petra Vlhová . Historický úspech dosiahli Veronika Velez-Zuzulová a Petra Vlhová 3. januára 2017 v Záhrebe, keď obsadili prvé dve priečky . Zatiaľ jediný slovenský zjazdár – muž vystúpil na stupne víťazov 24. januára 1982, Ivan Pacák obsadil druhé miesto v kombinácii v švajčiarskom Wengene .
Celkové poradie v SP
 2020/2021, 1416 bodov 
 2018/19, 2021/22
 2019/20, 2022/23
Celkové umiestnenie v disciplínach (malý glóbus)
 v klasifikácii slalomu 2015/16 , 2016/17
 v klasifikácii slalomu 2007/08, 2012/13
 v klasifikácii slalomu a obrovského slalomu, 2018/19
 v klasifikácii slalomu a paralelného slalomu , 2019/20
 v klasifikácii paralelného slalomu, 2020/21
 v klasifikácii slalomu, 2021/22
Víťazi pretekov SP

</doc>
<doc id="568742" url="https://sk.wikipedia.org/wiki?curid=568742" title="Alžbeta Havrančíková">
Alžbeta Havrančíková

 
 
 
Alžbeta Havrančíková (* 27. september 1963, Šuňava) je bývalá slovenská bežkyňa na lyžiach, reprezentantka Slovenska a Československa.
Kariéra.
Behu na lyžiach sa začala aktívne venovať ako žiačka športovej triedy na základnej škole v Štrbe . Dlhoročná opora reprezentácie Slovenska a Československa, účastníčka štyroch zimných olympiádach a siedmych majstrovstiev sveta. Najväčšie úspechy dosiahla v roku 1989, v celkovom poradí Svetového pohára obsadila druhé miesto a na majstrovstvách sveta vo fínskom Lahti bola dvakrát štvrtá v behu na 10 km a 30 km. V Svetovom pohári debutovala 17. marca 1984 na Štrbskom Plese . Dvakrát vyhrala preteky Svetového pohára, raz bola druhá, celkom 18-krát sa umiestnila v prvej desiatke.
Aktívnu kariéru ukončila na pretekoch SP v Novom Měste na Morave 12. januára 2000.
7. – štafeta 4x5 km
6. – štafeta 4x5 km
7. – štafeta 4x5 km
8. – 15 km voľne
4. – 1989 10 km voľne, 30 km voľne
5. – 1993 30 km voľne
5. – 1985, 1989, 1993 štafeta 4 x 5 km
Svetový pohár.
Pódiové umiestnenia
 1988 La Féclaz, 5 km voľne
 1989 Klingenthal, 30 km voľne
 1988 Campra, 15 km voľne

</doc>
<doc id="568743" url="https://sk.wikipedia.org/wiki?curid=568743" title="Izaiáš Pilarik">
Izaiáš Pilarik



</doc>
<doc id="568745" url="https://sk.wikipedia.org/wiki?curid=568745" title="Jana Gantnerová-Šoltýsová">
Jana Gantnerová-Šoltýsová

 
 
 
 
Jana Gantnerová-Šoltýsová (* 30. september 1959, Kežmarok) je bývalá slovenská zjazdárka, reprezentantka Československa.
Kariéra.
Prvá československá zjazdárka a vôbec prvá z východnej Európy, ktorá zvíťazila v pretekoch Svetového pohára v alpskom lyžovaní, 17. decembra 1980 vyhrala zjazd v rakúskom Altenmarkte . Ďalšie dve pódiové umiestnenia získala v sezóne 1979/1980, v ktorej obsadila v celkovom poradí 13. miesto a v bodovaní zjazdu piate miesto. V prvej desiatke sa umiestnila celkom 29-krát. 
Štartovala na troch zimných olympiádach, najlepšie umiestnenie dosiahla v Sarajeve 1984, kde bola piata v zjazde. V tej istej disciplíne bola v Lake Placid 1980 desiata.
Svetový pohár.
Pódiové umiestnenia
 1980 Altenmarkt, zjazd
 1979 Zell am See, zjazd
 1979 Piancavallo, zjazd

</doc>
<doc id="568746" url="https://sk.wikipedia.org/wiki?curid=568746" title="Žitavská pánev">
Žitavská pánev



</doc>
<doc id="568747" url="https://sk.wikipedia.org/wiki?curid=568747" title="Jane Lynchová">
Jane Lynchová

Jane Marie Lynchová (* 14. júl 1960, Evergreen Park, Illinois, Spojené štáty) je americká herečka, speváčka a komička. Preslávil ju film Christophera Guesta, "Best in Show".
Jane sa objavila v množstve televíznych medailónikov vrátane sitkomu "iCarly" a seriálu "Tráva (Weeds)". Tiež si zahrala občasnú rolu v sitkome "Dva a pol chlapa (Two and a Half Men)" a stvárnila množstvo postáv v komédiách ako sú: "Rýchlo a desivo: Šialené preteky (Talladega Nights: The Ballad of Ricky Bobby)", "40 rokov panic (The 40-Year-Old Virgin)", "Role Models" a "The Three Stooges".
Jej stvárnenie Sue Sylvesterovej v seriáli "Glee" získalo množstvo ocenení, vrátane Primetime Emmy Award, Zlatého glóbusu, Screen Actors Guild Award za najlepšie herecké obsadenie komediálneho seriálu, Ceny Asociácie televíznych kritikov za najlepší výkon v komédii, Satellite Award pre najlepšiu herečku vo vedľajšej úlohe seriálu, miniseriálu alebo televízneho filmu a People's Choice Award za obľúbenú televíznu komediálnu herečku.
4. septembra 2013 obdržala 2505. hviezdu na Hollywoodskom chodníku slávy v kategórii televízia, ktorá sa nachádza na 6640 Hollywood Blvd. Od roku 2013, moderuje šou stanice NBC, s názvom "Hollywood Game Night", za ktorú získala dve ocenenia Emmy Awards.

</doc>
<doc id="568748" url="https://sk.wikipedia.org/wiki?curid=568748" title="Zdravas Mária">
Zdravas Mária



</doc>
<doc id="568749" url="https://sk.wikipedia.org/wiki?curid=568749" title="Munții Retezat">
Munții Retezat

Munții Retezat je tretí najvyšší horský masív v Rumunsku, je súčasťou Južných Karpát. Najvyššou horou je Vârful Peleaga (). Ďalšie významné vrcholy sú Vârful Păpuşa () a Vârful Retezat ().
Retezatom prechádza rozvodie medzi riekami Jiu a Strei (prítok Mureš). V Retezate je veľa ľadovcových jazier, vrátane najväčšieho ľadovcového jazera v Rumunsku, jazera Bucura (Lacul Bucura), s rozlohou a nadmorskou výškou . Časť územia pohoria pokrýva Národný park Retezat, prvý rumunský národný park.
Turistika.
Pohorie Retezat je turisticky relatívne početnejšie navštevované, predovšetkým v letných mesiacoch. Turistické cesty sú relatívne dobre značené. Na území Národného parku nie je dovolené voľné táborenie, je potrebné využiť určených miest (jazerá Zanoaga a Bucura, Poiana Pelegii, chaty Buta a Pietrele, Poiana Baleia, Campusel, Gura Zlata). Vo veľkých jazerách nie je dovolené kúpanie. Vrchy sa tiež ponúkajú horolezcom. Skalné veže Coltii Pelegi na severných svahoch Peleaga majú obtiažnosť stupňa V UIAA.
Bezpečnosť na vrchoch zaisťuje horská služba Salvamont.

</doc>
<doc id="568752" url="https://sk.wikipedia.org/wiki?curid=568752" title="Charlie Huhn">
Charlie Huhn

Charlie Huhn (* 11. január 1951, Portland, Oregon, USA) je americký rockový spevák a gitarista. Hral s Vic Amatom a Andy Dennenom v skupine Cirrus. V roku 1978 začal hrať s Tedom Nugentom. Od roku 2000 je členom blues-rockovej skupiny Foghat.

</doc>
<doc id="568754" url="https://sk.wikipedia.org/wiki?curid=568754" title="David Thomas">
David Thomas

David Lynn Thomas (* 14. jún 1953, Miami, Florida, USA – † 23. apríl 2025, Brighton and Hove, Spojené kráľovstvo) bol americký spevák, skladateľ a hudobník. 
Bol zakladajúcim členom krátko existujúcej protopunkovej skupiny Rocket from the Tombs (19741975, po roku 2003 obnovená), v roku 1975 založil skupinu Pere Ubu, s ktorou vydal rad nahrávok. Taktiež publikoval množstvo vlastných albumov, prevažne za doprovodu skupín The Pedestrians ("The Sound of the Sand", "Variations on a Theme" a "More Places Forever") a Two Pale Boys ("Erewhon" a ďalšie).

</doc>
<doc id="568755" url="https://sk.wikipedia.org/wiki?curid=568755" title="Sočský národný park">
Sočský národný park

Sočský národný park () je národný park na severozápade Kaukazu pri ruskom meste Soči. Založený bol 5. mája 1983, má rozlohu a na severovýchode nadväzuje na Kaukazskú prírodnú rezerváciu.
Poloha.
Park sa nachádza v oblasti širšieho Soči, na severozápade siaha až k hranici Tuapsinského rajónu pri ústí riek Magri a Šepsi a na juhovýchode až k rieke Psou na hranici s Gruzínskom, na juhozápade až k Čiernemu moru a na severovýchode až k Hlavnému kaukazskému hrebeňu.
Rastlinstvo.
Sočský národný park je zhruba z 95% pokrytý horskými lesmi.
Živočíšstvo.
Medzi významné druhy väčších zvierat patrí napríklad zubor lesný, jeleň lesný, srnec lesný, kamzík vrchovský, medveď hnedý, diviak lesný, vlk, šakal zlatý, líška hrdzavá, vydra riečna a rys ostrovid, ďalej z vtákov orol skalný, orol stepný, orol kráľovský, kršiak rybár, sup bielohlavý a bradáň žltohlavý a z plazov korytnačka žltohnedá, užovka stromová, užovka fŕkaná, užovka obojková a jašterica krátkohlavá. Medzi tu žijúce ryby patria pstruh alebo ploska pásavá.
Od roku 2009 prebieha v parku v spolupráci so Svetovým fondom na ochranu prírody pokus o reintrodukciu leoparda perzského.

</doc>
<doc id="568756" url="https://sk.wikipedia.org/wiki?curid=568756" title="Poľský turisticko-vlastivedný spolok">
Poľský turisticko-vlastivedný spolok

Poľský turisticko-vlastivedný spolok () je združenie, ktoré bolo vytvorené v roku 1950 spojením "Polskiego Towarzystwa Tatrzańskiego"PTT (Poľského tatranského spolku) a "Polskiego Towarzystwa Krajoznawczego"PTKraj (Poľského vlastivedného spolku).
Po druhej svetovej vojne poľskí turisti sa rozhodli zjednotiť turistické organizácie pod jednu strechu. V roku 1948 bola ustanovená Koordinačná komisia, ktorá vypracovala ideologické základy a princípy budúceho štatútu novej spoločnej organizácie. Uskutočnili sa kongresy oboch organizácii a 17. decembra 1950 vznikol PTTK. Združuje turistov, horolezcov, ochrancov prírody, pomáha pri rozvoji cestovného ruchu v Poľsku.
Z histórie PTT.
Myšlienka na založenie nového turistického spolku vznikla v roku 1871. O dva roky neskôr 3. augusta 1873 nadšenci Tatier založili "Galicyjskie Towarzystwo Tatrzańskie" (Haličský tatranský spolok) v Novom Targu. V roku 1874 ho premenovali na Poľský tatranský spolok ("Polskie Towarzystwo Tatrzańskie"PTT) so sídlom v Krakove. Spolok si vytýčil za cieľ prebádať Karpaty, podporovať turistiku, sprístupňovať hory, ochraňovať prírodu a podporovať domáci priemysel horalov. Táto organizácia bola najstaršou slovanskou turistickou organizáciou a jednou z najstarších tohto druhu na svete.
Zakladali ju Dr. Tytus Chałubiński, Józef Stolarczyk, Eugeniusz Janota, Ludwik Eichborn, Walery Eljasz-Radzikowski a iní. Prvým predsedom sa stal gróf Mieczysław Rey. Po prvej svetovej vojne PTT mal zastúpenie v celej krajine.
Spolok vydával ročenky - "Pamiętnik Towarzystwa Tatrzańskiego" (Ročenka Tatranského spolku) a časopis "Wierchy" (Hory). Vydával turistickú a sprievodcovskú literatúru, zaslúžil sa o rozvoj ľudového priemyslu vytvorením rezbárskej školy v Zakopanom. Práve ona vysoko pozdvihla úroveň ľudovej umeleckej tvorby na Podhalí a tým aj záujem o goralský folklór. Spolok vybudoval takmer 150 turistických chát a útulní od Sudet po Poloninské Karpaty, vyznačil niekoľko tisíc kilometrov ciest, zaoberal sa múzejníctvom, zohral významnú úlohu pri ochrane prírodného bohatstva, budoval a udržiaval turistické a kúpeľné strediská.
Vo Vysokých Tatrách, neskoršie aj v iných poľských horstvách, založil organizovanú horskú záchrannú službu. Lyžiarska sekcia spolku bola medzi priekopníkmi lyžiarskeho športu najmä vo Vysokých Tatrách a vo Východných Karpatoch. Spolok pred druhou svetovou vojnou usporiadal viacero vedeckých a horolezeckých expedícií do zámorských veľhôr (Andy, Himaláje, Atlas, Kaukaz).
Spolok nadväzoval priateľské styky s podobnými spolkami a združeniami. S Klubom československých turistov spolupracoval od roku 1925, kedy bola podpísaná spoločná československo poľská konvencia, ktorá umožňovala jednoduchší neformálny prechod štátnych hraníc do vybraných horských oblastí. V rokoch 19241925 sa významne podieľal na návrhoch na vytvorenie cezhraničných národných parkov v Pieninách, vo Vysokých Tatrách a neskoršie v Krkonošiach.
Súčasnosť.
Dnes má PTTK - (následník PTT) viac ako 60 000 členov, vyše 260 pobočiek, 2 500 krúžkov a klubov. Disponuje s takmer 200 ubytovacími zariadeniami rôznych kategórií s viac ako 20 000 lôžkami v 60 turistických domovoch, 77 horských chatách a ďalších zariadeniach cestovného ruchu po celej krajine. Prevádzkuje sieť 16 regionálnych múzeí, ktoré sú centrami poľských tradícií cestovného ruchu. Sú v nich zhromaždené unikátne dokumenty a hmotné dôkazy o účasti PTTK a jeho predchodcov, formovaní spoločenských a kultúrnych aktivít v Poľsku. Vydáva turistické mapy, brožúry a sprievodcov. Vlastní knižnice a regionálne turistické kancelárie.
PTTK má vlastných zamestnancov - turistických sprievodcov, lyžiarskych inštruktorov, ochrancov prírody a mnohých iných. V najatraktívnejších oblastiach cestovného ruchu sa stará o 63 tisíc kilometrov turistických a cyklistických chodníkov, stará sa o vodnú turiistiku a vykonáva aj iné činnosti spojené s cestovným ruchom.
Externé odkazy.
PTTK (po poľsky) 

</doc>
<doc id="568757" url="https://sk.wikipedia.org/wiki?curid=568757" title="Dave Peverett">
Dave Peverett

David Jack "Dave" Peverett, tiež známy ako Lonesome Dave (* 16. apríl 1943, Dulwich, Spojené kráľovstvo† 7. február 2000, Orlando, USA) bol britský hudobník, známy ako pôvodný spevák a gitarista skupiny Foghat, ktorú založil po svojom pôsobení v Savoy Brown.

</doc>
<doc id="568758" url="https://sk.wikipedia.org/wiki?curid=568758" title="Mrkonjić Grad">
Mrkonjić Grad

Mrkonjić Grad () je mesto a opština v regióne Banja Luka v Bosne a Hercegovine.
Mesto sa rozkladá v nadmorskej výške 600 m a spolu s opštinou tu žije 18 200 obyvateľov (v roku 1991 cez 27 000). Veľká väčšina z nich sú Srbi; ich počet sa významne navýšil po roku 1995 a zaradenie mesta do Republiky srbskej.
Dejiny.
Oblasť mesta je osídlená už od stredoveku, v osmanských časoch často menilo názvy ("Gornje Kloke, Novo Jajce (Jenidži Jajce), Varcarev Vakuf, pa Varcar Vakuf"), súčasný názov potom mesto získalo roku 1924 podľa pseudonymu vtedajšieho kráľa Petara Karađorđevića (Petar Mrkonjić). Za druhej svetovej vojny mesto oslobodili partizáni už 28. augusta 1941. V decembri 1943 sa tu konalo ich prvé zasadanie.
Mrkonjić Grad bol počas vojny v 90. rokoch niekoľkokrát ostreľovaný mínometnými granátmi, čo viedlo k stratám na civilnom obyvateľstve. Napriek tomu v meste neprebiehali podstatnejšie boje, a to až do operácie Južni potez, v ktorej 10. októbra 1995 mesto obsadili chorvátske vojská. Mesto bolo opustené a utečenci sa uchýlili do Srbmi kontrolovanej Banja Luky. Mnohí, ktorí však zostali, boli počas operácií zabití či ranení a rozšírili tak už veľmi početnú radu vojnových obetí. Samotné domy a infraštruktúra boli tiež ťažko poškodené, počet takých objektov dosahoval niekoľko stoviek až tisícok. Mesto Mrkonjić Grad bolo po uzavretí Daytonskej mierovej zmluvy pridelené republike Srbskej (ktorej pôvodne patrilo na začiatku konfliktu), oficiálne 4. februára 1996. Aj napriek tomu sa však jedná o sídlo pohraničné, lebo neďaleké Jajce je už súčasťou Federácie BiH a prevažuje chorvátske obyvateľstvo. Tento dátum sa oficiálne oslavuje ako "Deň opštiny".
V okolí mesta sa dnes nachádzajú rôzne hrady (Prizrenac, Sokol a Bočac). Okolitá krajina je hornatá, rieka Vrbas, ktorá tečie neďaleko od Mrkonjić Gradu, sa zarezáva do hlbokého kaňonu.

</doc>
<doc id="568760" url="https://sk.wikipedia.org/wiki?curid=568760" title="Munţii Retezat">
Munţii Retezat



</doc>
<doc id="568761" url="https://sk.wikipedia.org/wiki?curid=568761" title="Cievna chirurgia">
Cievna chirurgia

Cievna chirurgia je subšpecializačný odbor chirurgie, ktorý zabezpečuje chirurgickú liečbu tepien a žíl. Cievni chirurgovia sú trénovaní v diagnostike a manažmente chorôb postihujúcich všetky časti cievneho systému okrem ciev srdca a mozgu. Kardiochirurgovia a intervenční kardiológovia sa starajú o ochorenia ciev srdca. Neurochirurgovia o cievy mozgu.

</doc>
<doc id="568763" url="https://sk.wikipedia.org/wiki?curid=568763" title="Lonesome Dave">
Lonesome Dave



</doc>
<doc id="568764" url="https://sk.wikipedia.org/wiki?curid=568764" title="Jane Lynch">
Jane Lynch



</doc>
<doc id="568765" url="https://sk.wikipedia.org/wiki?curid=568765" title="Jane Marie Lynchová">
Jane Marie Lynchová



</doc>
<doc id="568766" url="https://sk.wikipedia.org/wiki?curid=568766" title="Jane Marie Lynch">
Jane Marie Lynch



</doc>
<doc id="568767" url="https://sk.wikipedia.org/wiki?curid=568767" title="Neurochirurgia">
Neurochirurgia

Neurochirurgia je špecializačný odbor chirurgie, ktorý zabezpečuje prevenciu, diagnostiku, chirurgickú liečbu a rehabilitáciu ochorení, ktoré postihujú nervový systém zahŕňajúci mozog, miechu, periférne nervy a extra-kraniálny cerebrovaskulárny systém.
Štúdium.
Slovensko.
Podmienkou pre zariadenie do špecializovaného štúdia v odbore neurochirurgia je absolvovanie vysokoškolského štúdia všeobecné medicíny (MUDr.).
Teoretická znalosť.
Rozsah teoretických vedomostí a znalostí na výkon špecializovaných činností sú znalosti anatómie mozgu, miechy, periférnych nervov, podporných štruktúr ako lebka, chrbtica a okolitých útvarov vrátane mikrochirurgickej anatómie. Tiež treba poznať neurofyziológiu (normálnu aj patologickú) centrálneho aj periférneho nervstva, patofyziológiu krvného prietoku mozgu a miechy, intrakraniálneho tlaku, neurofyziologické podklady pre funkčné neurochirurgické operácie. Patologicko-anatomická a patofyziologická podstata jednotlivých ochorení nervovej sústavy s praktickým zvládnutím histologického obrazu najdôležitejších ochorení, farmakoterapia pri ochoreniach nervovej sústavy, rehabilitácia pri neurochirurgických ochoreniach, osobitosti liečebných postupov u pacientov z rozličných vekových skupín, príslušné právne predpisy týkajúcich sa oblasti poskytovania liečebnej starostlivosti.
Prax.
54 mesiacov klinickej neurochirurgie na neurochirurgickom pracovisku výučbového zdravotníckeho zariadenia, 3 mesiace neurointenzívnej starostlivosti na pracovisku anestéziológie a intenzívnej medicíny, 6 mesiacov všeobecnej chirurgie, 3 mesiace úrazovej chirurgie alebo ortopédie, 3 mesiace iných chirurgických odborov hraničných s neurochirurgiou (ORL, stomatochirurgia, plastická chirurgia), 3 mesiace klinickej neurológie, 3 mesiace iných disciplín zameraných na diagnostiku ochorení nervového systému (neurofyziológia, neurorádiológia, neuropatológia), 1 mesiac gynekológie a pôrodníctva, 2 mesiace vnútorného lekárstva.
Neurochirurgické metódy.
Neurorádiológia má významnú rolu nielen v diagnostike choroby ale aj operatívnej části neurochirurgie.
Neorádiové metódy sa v modernej neurochirurgii používajú na diagnostiku a starostlivosť. Zahŕňajú predstavovanie počítačovej tomografie, Predstavovanie magnetickou rezonací a magnetoencefalografie.
Pri konvenčnej otvornej operácii neurochirurg otvorí lebku aby mal dostatočne veľkú dieru aby mohol operovať mozog. Techniky s oveľa menšiemi dierami na operovani kde sa používajú mikroskopy sa v modernej medicíne zaužívajú tiež. Metody s malou kranotomií ve spojení s mikroskopickou vizualizáciou nervovej tkáne s dokonalou jasností podávajú neskutočné výsledky napriek tomu sa najviac používajú otvorená metóda a hlavne pri traumu alebo pri naléhavých situáciach.

</doc>
<doc id="568768" url="https://sk.wikipedia.org/wiki?curid=568768" title="Nagykállósky obvod">
Nagykállósky obvod

Nagykállósky obvod () je bývalá administratívna jednotka v župe Szabolcs-Szatmár-Bereg v Maďarsku. Jeho obvodným mestom bolo mesto Nagykálló.

</doc>
<doc id="568769" url="https://sk.wikipedia.org/wiki?curid=568769" title="Nyírbátorský obvod">
Nyírbátorský obvod

Nyírbátorský obvod () je bývalá administratívna jednotka v župe Szabolcs-Szatmár-Bereg v Maďarsku. Jeho obvodným mestom bolo mesto Nyírbátor.

</doc>
<doc id="568770" url="https://sk.wikipedia.org/wiki?curid=568770" title="Níreďházsky obvod">
Níreďházsky obvod

Níreďházsky obvod () je bývalá administratívna jednotka v župe Szabolcs-Szatmár-Bereg v Maďarsku. Jeho obvodným mestom bolo mesto Níreďháza.

</doc>
<doc id="568771" url="https://sk.wikipedia.org/wiki?curid=568771" title="Tiszavasvársky obvod">
Tiszavasvársky obvod

Tiszavasvársky obvod () je bývalá administratívna jednotka v župe Szabolcs-Szatmár-Bereg v Maďarsku. Jeho obvodným mestom bolo mesto Tiszavasvári.

</doc>
<doc id="568772" url="https://sk.wikipedia.org/wiki?curid=568772" title="Vásárosnaménsky obvod">
Vásárosnaménsky obvod

Vásárosnaménsky obvod () je bývalá administratívna jednotka v župe Szabolcs-Szatmár-Bereg v Maďarsku. Jeho obvodným mestom bolo mesto Vásárosnamény.

</doc>
<doc id="568773" url="https://sk.wikipedia.org/wiki?curid=568773" title="Záhonský obvod">
Záhonský obvod

Záhonský obvod () je bývalá administratívna jednotka v župe Szabolcs-Szatmár-Bereg v Maďarsku. Jeho obvodným mestom bolo mesto Záhony.

</doc>
<doc id="568774" url="https://sk.wikipedia.org/wiki?curid=568774" title="Kopaonik">
Kopaonik

Kopaonik (, ) je pohorie na rozhraní centrálneho Srbska. Je orientované v severo-južnom smere, jeho dĺžka je 75 km. Severnú hranicu Kopaoniku predstavuje rieka Zapadna Morava, na južnej strane potom prechádza v rovinu kosovského poľa v blízkosti miest Vučitrn a Priština.
Najvyšším vrcholom pohoria je Pančićev vrh, ktorého nadmorská výška činí . Ostatné vrcholy pohoria majú nadmorskú výšku do dvoch tisíc metrov. Medzi ne patria napr. Karaman (), Gobelja (), Čardak (), Šatorica () a Oštro koplje ().
Pohorie Kopaonik je miestom, kde sa nachádzajú mnohé zariadenia na zimné športy a rozvinutá je i letná, pešia turistika. V zime je jedným z najnavštevovanejších pohorí; má 25 vlekov. V roku 1981 bol na území o rozlohe 118 km² v centrálnej časti pohoria zriadený národný park.

</doc>
<doc id="568776" url="https://sk.wikipedia.org/wiki?curid=568776" title="Plastická chirurgia">
Plastická chirurgia

Plastická chirurgia je špecializačný odbor chirurgie, ktorý sa venuje chirurgickému opravovaniu a upravovaniu funkcie a tvaru rôznych, hlavne viditeľných častí ľudského tela, napríklad po úrazoch a popáleninách, ale tiež z kozmetických dôvodov.
Smery.
Nemecká spoločnosť pre plastickú chirurgiu rozlišuje jej „štyri časti“:

</doc>
<doc id="568777" url="https://sk.wikipedia.org/wiki?curid=568777" title="Telovýchovné lekárstvo">
Telovýchovné lekárstvo

Telovýchovné lekárstvo je samostatný klinický medicínsky odbor, ktorý sa zaoberá štúdiom reakcie a adaptácie organizmu zdravého, oslabeného, chorého a trvale zdravotne poškodeného človeka na pohybovú činnosť. Ide o odbor, ktorý spája teoretické základy pohybovej činnosti s ich klinickou aplikáciou, či už v oblasti diagnostickej, liečebnej alebo preventívnej. Svojou základnou orientáciou sa zameriava na využívanie pohybovej aktivity ako fyziologickej kompenzácie nepriaznivých životných podmienok, regenerácie síl, udržiavania telesnej a duševnej výkonnosti, dĺžky aktívneho života a na prevenciu i liečbu porúch zdravia, chorôb a úrazov. Špecializačná príprava lekára v špecializačnom odbore telovýchovné lekárstvo trvá na Slovensku 36 mesiacov. 

</doc>
<doc id="568778" url="https://sk.wikipedia.org/wiki?curid=568778" title="Vidra de Sus">
Vidra de Sus



</doc>
<doc id="568779" url="https://sk.wikipedia.org/wiki?curid=568779" title="Vnútorné lekárstvo">
Vnútorné lekárstvo

Vnútorné lekárstvo (tiež interné lekárstvo, hovorovo tiež interné) je jeden zo základných odborov klinickej medicíny. Zaoberá sa diagnostikou a prevažne nechirurgickou liečbou chorôb vnútorných orgánov u dospelých. Internými chorobami detí sa zaoberá pediatria, a preto môže byť považovaná tiež za odbor vnútorného lekárstva. Termín vnútorne lekárstvo môže zavádzať, že sa zaoberá len chorobami vnútorných orgánov. Nie je tomu tak, internisti liečia celého človeka, nielen vnútorné orgány.

</doc>
<doc id="568780" url="https://sk.wikipedia.org/wiki?curid=568780" title="Avram Iancu (osobnosť)">
Avram Iancu (osobnosť)

Avram Iancu (* 1824, Vidra de Sus (dnes Avram Iancu)† 10. september 1872, Baia De Criş) bol rumunský revolucionár, právnik, ktorý zohral významnú úlohu v transilvánskej časti rakúsko-uhorskej revolúcie 18481849. Pôsobil najmä na území Apusenských vrchov, odkiaľ viedol proti rakúsko-uhorským vojskám vojnu.

</doc>
<doc id="568781" url="https://sk.wikipedia.org/wiki?curid=568781" title="Rieger-Kloss">
Rieger-Kloss

RIEGER - KLOSS ORGELBAU s.r.o. (predtým známa ako ako RIEGER - KLOSS VARHANY s.r.o.) bola česká firma zaoberajúca sa výrobou píšťalových organov so sídlom v Krnove založená v roku 1873. Bol to jeden z najväčších svetových výrobcov. Pred rokom 1948 sa firma nazývala Rieger Orgelbau (pod týmto menom teraz pôsobí rakúsky podnik potomkov pôvodných sudetonemeckých majiteľov).
V marci 2018 na jej vlastný návrh bolo s firmou začaté insolvenčné konanie. Spoločnosť zanikla 1. decembra 2022 výmazom z obchodného registra.

</doc>
<doc id="568782" url="https://sk.wikipedia.org/wiki?curid=568782" title="Červený les">
Červený les

Červený les (, ) je pôvodne a prevažne borovicový les, ktorý pokrýva územie o rozlohe asi 10 km² v bezprostrednej blízkosti jadrovej elektrárne Černobyľ. Vyznačuje sa tým, že absorbuje veľkú dávku rádioaktívneho prachu.
Svoje meno si získal preto, že v prvých dňoch po nehode, kedy cezeň prešiel rádioaktívny mrak a dopadlo doň vysoké množstvo rádioaktívneho spadu, sa sfarbil do temne červenej farby, tým ako hynul. V noci mŕtve stromy svietili, čo je vysvetlené neobvyklými enzymatickými reakciami dreva, ktoré vstupujú do interakcie s rádioaktívnymi látkami.
Podľa správ sovietskych vedcov na prvej medzinárodnej konferencii o biologických a rádiologických aspektoch černobyľskej havárie (september 1990) dosiahla úroveň spadu v 10 km zóne okolo elektrárne až 4,81 GBq/m². Následne viac ako 4 km² najzamorenejšej časti lesa muselo byť zrovnané so zemou a vypálené. Poľovníci potom nútene vybíjali všetky živočíchy v okolí Černobyľu.
Aj keď ide o jedno z najkontaminovanejších miest na svete, dnes sa les už plne zotavil a uhynuté stromy nahradili nové (prevažne borovica a brezy) a je plný života. Dokonca sa stal domovom aj niekoľkých ohrozených druhov.
Les je pod stálym dohľadom vedcov. V minulosti sa tu objavili prípady mutácií rastlín a živočíchov. V súčasnej dobe neboli nájdené žiadne nové anomálie a priame dôkazy o vplyve radiácie na tunajší život, a to aj napriek tomu, že pre zdravie človeka je radiácia v lese stále vysoká. Na druhú stranu napríklad vtáky, alebo hlodavce sa sem vracajú veľmi pomaly.
Situáciu je ale nutné posudzovať z dlhodobejšieho hľadiska a na konečné závery o vplyve radiácie na prírodu je ešte skoro.

</doc>
<doc id="568787" url="https://sk.wikipedia.org/wiki?curid=568787" title="Alexander Šindelár">
Alexander Šindelár

Alexander Šindelár (* 23. február 1888, Bernolákovo† 2. november 1947, Piešťany) bol slovenský rímskokatolícky kňaz a komunálny politik, pôsobiaci významne v Piešťanoch ako starosta.
Život.
Narodil sa v rodine krajčírskeho majstra Jozefa Šindelára a jeho manželky Terézie rodenej Mlinarovičovej. V roku 1927 navštívil vtedajšiu obec Piešťany po prvý raz, keď sa v Grand Hoteli Royal konala celoslovenská porada biskupov. Spoluprácu s dlhoročným správcom piešťanských kúpeľov, Ľudovítom Winterom nadviazal ešte ako farár v neďalekých Malženiciach, keď nájomcu kúpeľov požiadal o podporu Spolku sv. Vojtecha. Za týmto účelom niekoľkokrát cestoval aj do Spojených štátov amerických, kde žiadal o pomoc zahraničných Slovákov.
V roku 1930 sa stal farárom v Piešťanoch a od roku 1931 do roku 1938 vykonával aj funkciu starostu obce. V novembri 1936 bol povýšený z farára na dekana. Medzi jeho najväčšie zásluhy v dobe hospodárskej krízy patrí zriadenie verejnej sprostredkovateľne práce, organizovanie zbierok potravín a šatstva pre najchudobnejších, ale najmä budovanie infraštruktúry Piešťan. Za jeho pôsobenia bol postavený napríklad Krajinský most, Kolonádový most, Poštový a telegrafný úrad a okresný úrad (dnešná SPŠE). Pokračovalo sa vo výstavbe vodovodu, kanalizácie telefónnych a elektrických prípojok. Srdcia ľudí si získal najmä svojou otvorenosťou. Ako starosta a správca farnosti stíhal vyučovať náboženstvo, zúčastňovať sa spoločenských, kultúrnych aj športových podujatí a pomáhať chudobným. Po Šindelárovi sa starostom obce stal Michal Chrenko.
Slovenský štát a smrť.
Šindelár ostával aj po odchode zo starostovskej stoličky v roku 1938 naďalej okresným predsedom vládnej Hlinkovej slovenskej ľudovej strany a prvým podpredsedom Matice slovenskej. Svoje úspechy v Piešťanoch a skúsenosti zúročil tento blízky priateľ Andreja Hlinku po vyhlásení Slovenského štátu v roku 1939, na tunajšej fare potom hostil aj niektorých ministrov vtedajšej vlády.
O jeho nečakanej smrti po konci Druhej svetovej vojny hovorí Kronika Piešťan:
"„V nedeľu 2. novembra 1947 v deň Dušičiek okolo 20. hod. večer bol na svojom byte na fare zastrelený tunajší dekan – farár Alaxander Šindelár. Menovaný bol zastrelený neznámymi páchateľmi, ktorí po čine ušli a stopovanie po nich zostalo bez výsledku. V stredu dňa 5. novembra mal Alexander Šindelár pohreb, na ktorom sa zúčastnilo asi 10.000 ľudí. Zosnulý zastával po dlhé roky významné úlohy v miestnej obecnej samospráve a zaslúžil sa o úpravu tunajších ciest, ulíc a cintorínov.“"
Jeho tragickú smrť pripomína pamätná tabuľa z roku 1993 od piešťanského sochára L. Ľ. Polláka umiestnená na budove farského úradu. Pochovaný je na cintoríne v Piešťanoch na Žilinskej ceste. Náhrobný kameň je taktiež dielom L. Ľ. Polláka.

</doc>
<doc id="568789" url="https://sk.wikipedia.org/wiki?curid=568789" title="Poľský turisticko - vlastivedný spolok">
Poľský turisticko - vlastivedný spolok



</doc>
<doc id="568790" url="https://sk.wikipedia.org/wiki?curid=568790" title="PTTK">
PTTK



</doc>
<doc id="568791" url="https://sk.wikipedia.org/wiki?curid=568791" title="Orlia prť">
Orlia prť

Orlia prť () je horská pešia magistrála v Tatrách v južnom Poľsku. Považuje sa za najťažšiu a najnebezpečnejšiu cestu v celých Tatrách a je preto vhodná iba pre skúsených turistov. Chodník je značený červenými značkami. Na tejto magistrále od vytvorenia chodníka zahynulo viac ako 120 ľudí.
Technické údaje.
Chodník sa nachádza v centre Vysokých Tatier. Celková dĺžka dostupnej magistrály je 4,5 km. Celý čas prechodu (v lete, v závislosti na podmienky na chodníku) sa mení od 6 do 8 hodín. Najvyšší bod je Kozi Wierch s Magistrála začína v sedle Zawrat (2 159 m) a končí v sedle Krzyżne (2 112 m); vedie cez niekoľko vrcholov a traverzuje ostatné. Chodník je veľmi nebezpečný a vedie hlavne pozdĺž horského hrebeňa. Pre turistov sú najstrmšie a vertikálne úseky vybavené početnými lezeckými pomôckami, vrátane rebríkov, reťazí a kovových schodov. Najčastejším podkladom sú hlavne žulové pláty, suť a nerovný povrch. Chodník je napojený na ďalšie chodníky; prechádza celkovo ôsmymi rázcestiami, vedúcimi k horským chatám. Úsek chodníka od sedla Zawrat po Kozi Wierch je zjednosmernený. Pozdĺž chodníka hrozí možný pád kameňov a lavín.
Dejiny.
Chodník vymyslel v roku 1901 Franciszek Nowicki, poľský básnik a horský vodca. Chodník skonštruoval a vyznačil kňaz Walenty Gadowski medzi rokmi 1903 a 1906; avšak rázcestia a iné pomocné chodníky boli vytvorené a vyznačené do roku 1911. Po niekoľkých smrteľných nehodách, v roku 2006 horská vodkyňa Irena Rubinowska a režisér Piotr Mikucki apelovali na orgány Tatranského národného parku o demontovanie všetkých horolezeckých pomôcok pozdĺž chodníka a o ich vymenenie za ferratu. Výzva sa stretla s rôznymi reakciami profesijných skupín zapojených v turistickom ruchu. Usúdilo sa, že je to historická magistrála a že zostane nezmenená. Keďže prišlo k početným nehodám, keď sa turisti míňali protismerne, Správa Tatranského národného parku od júla 2007 prechod úseku chodníka medzi sedlom Zawrat a vrcholom Kozieho Wierchu zjednosmernila.

</doc>
<doc id="568792" url="https://sk.wikipedia.org/wiki?curid=568792" title="Sazan">
Sazan

Sazan (, , ) je najväčší ostrov Albánska. Leží 15 km západne od mesta Vlorë. Jeho rozloha je 5,7 km2, najvyšší bod leží 342 m nad morskou hladinou. Ostrov je bez trvalého osídlenia, ale navštevuje ho spoločná taliansko-albánska pohraničná hliadka. Povrch ostrova je pokrytý makchiou, žijú na ňom početné plazy, napr. krátkonôžka štíhla. Sazan je najteplejším miestom Albánska. Za priaznivého počasia je ostrov vidieť z talianskeho pobrežia cez Otrantský prieliv.
Dejiny.
Ako prvý sa o existencii Sazanu zmieňuje Polybios. Strategicky umiestnený ostrov postupne ovládali Byzantská ríša, Benátska republika a Osmanská ríša. Roku 1815 ho ako súčasť Iónskych ostrovov zabrali Angličania. V roku 1864 prešiel pod zvrchovanosť Grécka, roku 1871 bol postavený maják. V roku 1914 Sazan obsadili Taliani, tunajšia vojenská posádka používala talianske poštové známky s pretlačou "Saseno". V roku 1947 prešiel ostrov pod správu Albánska, bola tu vybudovaná námorná vojenská základňa, ktorú až do vystúpenia krajiny z Varšavskej zmluvy roku 1961 využívala Sovietska armáda. V roku 2010 bol vo vodách okolo Sazanu a neďalekého polostrova Karaburun vyhlásený morský park.

</doc>
<doc id="568794" url="https://sk.wikipedia.org/wiki?curid=568794" title="Héliodóros Trósidamas">
Héliodóros Trósidamas

Héliodóros Trósidamas ("Héliodóros Trósidamas") bol dvojnásobný olympijský víťaz v behu na jedno stadion v treťom storočí.
Héliodóros Trósidamas z Alexandrie bol na 248. a na 249. olympijských hrách v rokoch 213 a 217 korunovaný olivovým vencom za víťazstvá v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Záznam o olympijských víťazstvách Héliodóra Trósidama je uvedený ako chronologicky posledný v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.

</doc>
<doc id="568795" url="https://sk.wikipedia.org/wiki?curid=568795" title="Hrazdan">
Hrazdan

Hrazdan môže byť:

</doc>
<doc id="568796" url="https://sk.wikipedia.org/wiki?curid=568796" title="Hrazdan (rieka)">
Hrazdan (rieka)

Hrazdan () je rieka v Arménsku. Je 141 km dlhá. Povodie má rozlohu 7 310 km² vrátane povodia jazera Sevan (povodie vlastného "Hrazdan" má 2 560 km²).
Priebeh toku.
Odteká z jazera Sevan. Preteká horskou dolinou a na dolnom toku tečie cez Araratskú rovinu. Celkový spád činí 1 097 m, čo predstavuje 1,8 m/km. Je to ľavý prítok Araksu (povodie Kury).
Prirodzený priemerný prietok vody pri odtoku z jazera je 2 m³/s a v ústí 17,9 m³/s.
Využitie.
Na rieke bola vybudovaná Sevanská kaskáda vodných elektrární, ktorá zahŕňa celkom 6 stupňov. Po jej dokončení sa prietok vody pri odtoku z jazera zväčšil na 44,5 m³/s na úkor storočných zásob vody v jazere. Za účelom zabránenia ďalšieho znižovania hladiny jazera bol odtok vody v roku 1965 zmenšený na 16 m³/s. Voda z rieky sa tiež využíva na zavlažovanie. Na rieke ležia mestá Sevan, Hrazdan, Čarencavan, Arzni, Jerevan.

</doc>
<doc id="568798" url="https://sk.wikipedia.org/wiki?curid=568798" title="Nördliche Kalkalpen">
Nördliche Kalkalpen

Nördliche Kalkalpen (doslova "Severné vápencové Alpy") sú jedna z troch geomorfologických subprovincií Východných Álp. Na západe sú ohraničené tokom Rýna a Bodamským jazerom, na severovýchode potom Dunajom pri Viedni.
Geologická stavba.
Nördliche Kalkalpen sú tvorené rozsiahlymi prevažne vápencovými a dolomitovými príkrovmi austroalpinika, ktoré boli tlakom spôsobeným adriatickej platne tlačené 100 až 120 km smerom na sever. Horniny budujúce Severné Vápancové Alpy tvorili v minulosti šelf a severný okraj adriatickej platne. Zvyšky zarovnaného povrchu vyskytujúce sa tu v rôznych nadmorských výškach svedčia o tom, že pozdĺžne údolia charakteristické pre dnešnú riečnu sieť vznikli až po miocéne. Od konca pliocénu došlo k výzdvihu o najmenej 1 000 m a k vytvoreniu pozdĺžnych údolí (napr. Inn, Salzach, Enns). Charakteristický je tu značný rozvoj krasových tvarov. Rozsiahle krasové náhorné plošiny pôsobia dojmom kamenistých púští - napr. Totes Gebirge, Hochkönig, Steinernes Meer. Početné sú tu ponorné toky a krasové pramene - napr. z krasových vyvieračiek v pohoriach Schneeberg, Raxalpe a Hochschwab získava pitnú vodu mesto Viedeň. V pohorí Tennengebirge sú najväčšie ľadové jaskyne na svete - Eisriesenwelt (42 km chodieb).
Geomorfologické členenie.
Severné vápencové Alpy sa členia na 24 základných oblastí:

</doc>
<doc id="568799" url="https://sk.wikipedia.org/wiki?curid=568799" title="Severné vápencové Alpy">
Severné vápencové Alpy



</doc>
<doc id="568800" url="https://sk.wikipedia.org/wiki?curid=568800" title="Héliodóros">
Héliodóros

Héliodóros alebo Heliodoros ("Héliodóros", ) môže byť:
Heliodorus môže byť aj:

</doc>
<doc id="568801" url="https://sk.wikipedia.org/wiki?curid=568801" title="Heliodorus">
Heliodorus



</doc>
<doc id="568802" url="https://sk.wikipedia.org/wiki?curid=568802" title="Viedenský les">
Viedenský les

Viedenský les () je prvý horský masív na samotnom východe alpského oblúka, ležiaci v bezprostrednej blízkosti Viedne v Rakúsku. Svojím charakterom zaoblených zalesnených pahorkov ako skutočné Alpy zďaleka nevyzerá. Celá oblasť Viedenského lesa slúži predovšetkým Viedenčanom ako prirodzené prírodné zákutie a v rámci "skutočných" Álp nemá výrazný význam.
Dejiny.
Viedenský les bol pravdepodobne obývaný od 8. storočia. Pod vplyvom Avarov sa slovanské obyvateľstvo vyrovnalo s germánskou migráciou, za ktorú vďačia mená niektorých dedín ako Döbling, Liesing alebo Gablitz. Viedenský les bola kniežacia poľovačka, ale začiatkom 16. storočia získala oblasť tiež význam v lesníctve. Od roku 1840 nastal v oblasti tiež priemyselný rozvoj. V roku 1870 boli predložené plány pre vyrúbanie väčšiny lesov, ale to spôsobilo rozsiahly odpor verejnosti. Vedúcou postavou tohto odporu bol Josef Schöffel (18321910). V roku 1987 primátor Viedne a hajtmani Dolného Rakúska a Burgenlandu podpísali Viedenské vyhlásenie celej oblasti Viedenského lesa za chránený región.
Poloha.
Pohorie zaberá plochu 1 200 km². Mesto Viedeň tvorí východnú hranicu masívu. Od susedných Türnitzer Alpen na západe ho oddeľuje údolie riečky Traisen, južnú hranicu tvorí tok rieky Gölsen.
Geológia.
Geologicky je pohorie tvorené predovšetkým vápencom, ktorý je na severe doplnený červenohnedým pieskovcom a bridlicou. V pohoría tiež nájdeme prírodné jaskyne ako napr. Dreidärrischenhöhle ("jaskyňa troch bláznov").
Príroda.
Lesy na severe pozostávajú z veľkej miery z bukov, dubov a hrabov, kým v južnom pásme pohoria sú to ihličnany, vo väčšine prípadov borovice a jedle. Pohorie má aj svoje prírodné parky. A to Föhrenberge (tzn. "Sosnove hory") a Sandstein Wienerwald, ktorý leží blízko mestečka Purkersdorf, asi 20 km západne od Viedne. Celé územie Viedenského lesa je chránená oblasť, predovšetkým potom Lainzer Tiergarten (rozsiahly park obývaný čiernou zverou a ďalšími lesnými zvieratami) a Schwarzenbergpark, ktorý bol vytvorený už počas 19. storočia.
Najvyšší vrchol.
Najvyšším vrcholom je Schöpfl (893 m) vypínajúci sa v juhozápadnej časti pohoria nad obcou St. Corona am Schöpfl. Na úplne zalesnený vrchol vedie cesta z Mitterschöpflu k observatóriu Leopolda Figla (pre verejnosť uzavreté). Na vrchole je vyhliadková veža.

</doc>
<doc id="568803" url="https://sk.wikipedia.org/wiki?curid=568803" title="Prírodná rezervácia İsmayıllı">
Prírodná rezervácia İsmayıllı

Štátna prírodná rezervácia İsmayıllı () leží na južných svahoch Veľkého Kaukazu v Azerbajdžane, okres İsmayıllı.
Vznikla 12. júna 1981 s cieľom zachovať prírodný komplex s rozlohou 5,78 ha. Delí sa na dve oblasti: vrchy (nadmorská výška ) zaberajúce 96,3% z celkovej plochy a roviny (nadmorská výška ) zaberajúce 3,3% z celkovej plochy. 87% rozlohy sú lesy, 4% subhorské lúky. Rastie tu dub, hrab, buk, jaseň, javor a ďalšie. Žije tu 40 druhov cicavcov, 17 druhov plazov, 6 druhov obojživelníkov, 4 druhy rýb a 104 druhov vtákov. Možno tu uvidieť medveďa, mačku divú alebo rysa.
Kabinet ministrov Azerbajdžanskej republiky 12. júna 2003 v súlade s uznesením č. 115 rozšíril územie rezervácie na 167 km².

</doc>
<doc id="568805" url="https://sk.wikipedia.org/wiki?curid=568805" title="Lužické hory">
Lužické hory

Lužické hory () sú geomorfologický celok a pohorie na severe Čiech a juhovýchode Nemecka. Najvyšší vrch Luž dosahuje výšku 
Polohopis.
Rozlohou neveľké pohorie sa nachádza na rozhraní Libereckého a Úsťanského kraja, no časťou zasahuje aj na územie Saska. Na západe susedí s Děčínskou vrchovinou, na juhu Ralskou pahorkatinou a Českým stredohorím. Z východu Lužické hory ohraničuje Ještědsko-kozákovský hřbet a na severe Šluknovská pahorkatina a Žitavská panva. Nemecká časť pohoria sa nazýva Zittauer Gebirge.
Hlavný hrebeň pohoria – Lužický hřbet – prebieha južne od Lužickej poruchy od vrchu Spravedlnost po Horní Sedlo. Tvoria ho jednotlivé znelcové a trachytové, ojedinele aj čadičové kopy, spojené do zreteľného hrebeňa. Druhým podcelkom je Kytlická hornatina.
Geomorfologické členenie.
Lužické hory majú dve časti, geomorfologické podcelky Lužický hřbet a Kytlická hornatina, pričom obe majú po dva okrsky.
Od severnejšie položenej, nižšej Šluknovskej pahorkatiny ich oddeľuje línia spájajúca obce Kyjov, Rybniště a Dolní Podluží v okrese Děčín. Od južne ležiacej Ralskej pahorkatiny potom spojnica medzi Novým Borom, Svorom, Mařenicami, Heřmanicami a obcou Kněžiště. Na severe a severozápade prekračujú štátnu hranicu a pokračujú pod názvom "Zittauer Gebirge" až k ostrej hranici so Žitavskou panvou. Na západnej strane s Lužickými horami v línii Kyjov, Doubice, Chřibská, Studený, Kunratice a Česká Kamenice susedí Děčínská vrchovina. Sedlom pri Polevsku a spojnicou obcí Česká Kamenice, Prysk a Nový Bor vedie hranica Českého stredohoria a východnú hranicu so Žitavskou panvou vytvára sedlo pri obci Horní Sedlo. Zhruba v rovnakej línii, no južnejšie, prebieha krátka hranica s Ještědsko-kozákovským hřbetom.
Vrcholy.
Celkom desať vrchov presahuje hranicu Ich polohu v rámci pohoria zobrazuje táto mapa.
Geologická stavba.
Lužické hory majú zaujímavú geologickú stavbu, ktorej vývoj trval asi 600 miliónov rokov. Delia sa na dve základné geologické jednotky, oddelené Lužickým zlomom. Táto významná tektonická štruktúra je stará a opakovane pozdĺž nej došlo k pohybu krýh. Pri posledných pohyboch bola severovýchodná kryha kryštalinika presunutá cez kriedu po ploche naklonenej k severovýchodu. Štruktúra sa preto nazýva tiež "Lužický přesmyk". Od zlomu na severovýchode vychádzajú na povrch najstaršie horniny, označované ako kryštalinikum, t. j. premenené. Na juhozápad sa rozprestierajú sedimenty kriedového mora. Na celom území sa vyskytujú telesá treťohorných vulkanitov a štvrtohorné usadeniny. Kryštalinikum, dnes obnažené eróziou sa utváralo v hlbších vrstvách zemskej kôry od starohôr po prvohory. Procesov bolo niekoľko: starohorské kadomské vrásnenie vyvrcholilo pred 550 miliónmi rokov, kaledónske medzi silúrom a devónom pred 410 miliónmi rokov a variské na rozhraní devónu a karbónu pred 360 miliónmi rokov.
Horniny kryštalinika pokračujú aj na juhozápad od Lužického přešmyku pod kriedovými sedimentami, hrubými až 800 metrov.
Po variskej orogenéze sa striedali obdobia erózie a zvetrávania so suchozemskou a morskou sedimentáciou. Najstaršie sedimenty vznikli pred 280 miliónmi rokmi, v perme, po ktorej nasledovala 120 miliónov rokov trvajúca erózia. Po nej v druhohorách zaplavilo územie jurské plytké a teplé more, v ktorom sa uložili pieskovce, po nich vápence a dolomity s morskou faunou.
Ďalšia sedimentácia začala pred 95 miliónmi rokmi na začiatku vrchnej kriedy. Dlhá erózia po tejto sedimentácii vytvorila miestami zarovnané povrchy, pokryté niekde zaoblenými úlomkami kremičitých a železitých pieskovcov. Kriedový povrch sa polámal do krýh a obnovili sa pohyby na Lužickom zlome, pozdĺž ktorého sa viac ako o zdvihla severná kryha.
Eróziu prerušila vulkanická činnosť, ktorá vyvrcholila pred 20 – 30 miliónmi rokmi, t. j. na konci starších treťohôr. Vulkanity tvoria niekoľko sto telies rôznej veľkosti, z ktorých mnohé sú výplňami dráh, ktorými magma vystupovala na povrch. Ich koncentrácia je spolu s centrálnou časťou Českého stredohoria najväčšia v Európe. Po skončení vulkanickej činnosti boli Lužické hory vulkanickým pohorím. Od konca treťohôr sa postupne ochladzovala klíma, vo štvrtohorách charakteristickým striedaním ľadových a medziľadových dôb, ktorá podnietila dodnes trvajúcu eróziu. Pozdĺž Lužického zlomu klesla severovýchodná kryha a erózia vo vyššej kryhe znížila jej povrch o 250 až 300 metrov. Erózia zároveň obnažila mnoho podpovrchových telies, ktoré bývajú mylne považované za sopky. Platí to predovšetkým pre znelcové a trachytové kopy a lakolity, ktoré prevyšujú úpätie až o niekoľko sto metrov – napr. Jedlová, Bouřný, Klíč alebo Jílový vrch.
Okrem erózie prebieha od konca treťohôr až do súčasnosti akumulácia sedimentov, ktorú ovplyvnilo predovšetkým zvyšovanie výškových rozdielov pri erózii, ako aj klimatické zmeny vo štvrtohorách. Pri zaľadnení v strednom pleistocéne pred 300 až 350 tisíc rokmi, dosiahol severoeurópsky ľadovec až k úpätiu Lužických hôr. Tie zastavili jeho postup na juh a čelo ľadovca sa odtápal v Jítravskom sedle, pod ktorým sa utvorili vrstvy sedimentov.
Vodstvo.
Po hlavnom hrebeni Lužických hôr a Ještědského hřbetu prebieha hlavné európske rozvodie Severného a Baltského mora. Lužické hory sú pramennou oblasťou bez väčších vodných tokov a najvýznamnejšou je riečka Kamenice. Toky, odvodňujúce východnú časť (Šporka, Svitávka, Boberský a Heřmanický potok) sú drobnejšie pravostranné prítoky Ploučnice. Severné svahy sú odvodňované menšími tokmi do Nisy a jej prítoku Mandavy (Lesenský potok a Lužnička).
V centrálnej časti sa nachádza niekoľko rybníkov, napr. Hraniční, Rolský, Svorský a Jedlovské rybníky. Všetky sa vyznačujú studenou, na živiny chudobnou vodou. Okrem týchto rybníkov možno v Lužických horách nájsť aj priehrady na pitnú vodu, a to Chřibskú a Přehradu Naděje, alebo Kunratické rybníky.
Vo vodách Lužických hôr sa vyskytujú ako domáce (pôvodné) druhy rýb, napr. Pstruh potočný, lipeň, hlaváč, hrúz škvrnitý, kapor obyčajný, lieň obyčajný alebo šťuka. Z nepôvodných sa vyskytujú napr. pstruh dúhový, sivoň americký alebo Amur. V oblasti dolného toku Kamenice dochádza k systematickému vysádzaniu lososa atlantického (tiež všeobecného), ktorého výskyt sa rozšíril aj do Chřibskej Kamenice. Populácia domáceho pstruha je v posledných rokoch vo veľmi zlom stave, zapríčinenom inváziou kormorána a obmedzenom zarybňovaní, nakoľko prirodzená reprodukcia na obnovu stavu nestačí.
V potokoch, riekach a rybníkoch sa pomerne často vyskytujú raky, predovšetkým rak bahenný a Rak riečny. V posledných rokoch sa ich stav zvýšil, no na menších tokoch je v letných mesiacoch populácia ohrozovaná nízkym stavom vody.
Lesy.
Na väčšine územia Lužických hôr sa zachovala pôvodná vegetácia, ktorej dominujú rozsahom najpočetnejšie kvetnaté bučiny na bohatších pôdach vulkanického pôvodu. Vyznačujú sa prevahou buka s prímesou ďalších druhov listnatých drevín a jedle. Bohato je tiež vyvinuté pásmo bylín. Na pieskovcovom podklade rastú acidofilné, oveľa jednotvárnejšie bučiny s chudobným bylinným poschodím. Niekedy sa vyskytujú tiež holé bučiny, kedy na zemi je len vysoká vrstva bukového lístia bez inej vegetácie.
Do teplejších miest na juhovýchode zasahujú borovicové dúbravy, údolia potokov lemujú jaseňovo-jelšové luhy s bohatým bylinným podkladom.
Súčasný stav.
Súčasný stav lesov sa už od pôvodnej podoby mierne odlišuje, keďže rozsiahle plochy listnatých a zmiešaných lesov boli nahradené smrekovými a v piesočnatých oblastiach borovicovými monokultúrami. V menšom rozsahu bol pôvodný porast nahradený nepôvodnými druhmi drevín, ako napr. borovica hladká alebo smrekovec opadavý, ktoré opadaným ihličím negatívne ovplyvňujú chémiu pôdy. Na časti územia sa tu nachádzajú nepôvodné monokultúry smreka, vysadené pred 70. až 80. rokmi po kalamite mníšky obyčajnej v tridsiatych rokoch 20. storočia. Tieto porasty sú oslabené imisiami a kyslými dažďami a preto zraniteľné pred lykožrútom, námrazou, snehom, či silným vetrom.
V dôsledku veternej smršte, ktorá územie zasiahla 24. mája 2010 po 16. hodine, bol vo vrcholových partiách Lužických hôr zničený pruh lesa v šírke 200 – 500 metrov a v dĺžke cca 5 kilometrov.
V lesoch Lužických hôr sa vyskytuje pestrá paleta voľne žijúcich zvierat. Popri bežných druhoch ako je Jeleň lesný alebo srnec lesný sa tu vyskytuje početná komunita kamzíka vrchovského (vedľa Lužických hôr je v Česku len v Jeseníkoch) a občas aj muflóna. V roku 2006 bol na tomto území pozorovaný výskyt losa európskeho.
Zo šeliem sa bežne vyskytuje líška obyčajná, jazvec lesný, kuna lesná, tchor tmavý a v obmedzenej miere rys ostrovid, ktorý sa rozšíril zo susednej oblasti Českého Švajčiarska. Z vtákov je zastúpený bocian čierny, bocian biely, sokol sťahovavý, myšiak hôrny, myšiak severský, výr skalný, zriedkavo kršiak rybár a orliak morský. V poslednej dobe boli okrem pestrej palety vtáctva pozorované jedince chrapkáča a krkavca.
Sklárstvo.
Činnosťou, ktorá po stáročia utvárala tamojšiu krajinu a charakter sídiel Lužických hôr, je sklárstvo. Najstaršie doklady o existencii sklární poskytujú archeologické pramene, ktoré datujú prvé sklárne do obdobia 13. storočia, kedy sa datuje aj začiatok súvislého osídľovania tunajšej krajiny. Najstaršou písomne ​​doloženou je skláreň v Chřibskej, ktorá je spomínaná už v roku 1427.
V priebehu storočí v Lužických horách vznikalo a opäť zanikalo veľké množstvo sklárskych hút, čo súviselo predovšetkým s vyčerpaním surovín v ich okolí. Staré sklárske huty mali veľkú spotrebu dreva a preto po vyčerpaní dreva a zásob kremeňa v ich okolí, bolo hutu jednoduchšie presťahovať. Sťahovanie hút trvalo približne do polovice 19. storočia, kedy nástup železnice umožnil dovoz lacnejších surovín a miestne huty prešli na vykurovanie uhlím.
Baníctvo a hutníctvo.
Najstaršie dochovaný údaj o baníctve v Lužických horách obsahuje listina saských kniežat Ernsta a Albrechta z roku 1474. O desať rokov neskôr, v roku 1484 udelil kráľ Vladislav II. rodu Šlejnicov banské privilégium, ktoré ich oprávňovalo zakladať banské diela na panstvách Tolštejn a Šluknov.
Na prelome 15. a 16. storočia Šlejnicovci rozvíjali banícke podnikanie v údolí Milířky. Predmetom ich záujmu bolo dobývanie mangánových rúd (sfalerit, pyrit a chalkopyrit), ťažených najmä povrchovo v podobe ťažných jám alebo rýh. Zásoby strieborných rúd v údolí Milířky boli ale rýchlo vyčerpané.
V roku 1539 nechal Jiří zo Šlejnic zahájiť razbu štôlne sv. Krištofa na severnom svahu Krížovej hory. Ťažba utíchla na začiatku tridsaťročnej vojny a o jej obnovenie sa v roku 1782 pokúsil Jan Hennevogl z Edenburgu. Založil preto štôlňu sv. Jána Evanjelistu, ktorá bola spojená so štôlňou sv. Krištofa. Ťažba prebiehala s prestávkami do roku 1910, kedy zanikla.
Ochrana prírody.
Pre ochranu Lužických hôr bola v roku 1976 na rozlohe vyhlásená CHKO Lužické hory, so správou v obci Jablonné v Podještědí. V januári 2004 bolo na území CHKO 16 maloplošných chránených území (1 národná prírodná rezervácia, 1 národná prírodná pamiatka, 9 prírodných pamiatok a 5 prírodných rezervácií) a rad ďalších lokalít bola pripravená k vyhláseniu. V tom čase tu bolo 19 pamätných stromov. Lembersko bolo v roku 1996 evidované ako krajinná památková zóna.

</doc>
<doc id="568807" url="https://sk.wikipedia.org/wiki?curid=568807" title="Neftekamsk">
Neftekamsk

Neftekamsk (, baškirsky Нефтекама) je mesto v Baškirsku v Ruskej federácii. Pri sčítaní ľudu v roku 2010 mal cez 120 tisíc obyvateľov, takže bol štvrtým najľudnatejším mestom republiky po Ufe, Sterlitamaku a Salavate.
Poloha.
Neftekamsk leží na severozápade Baškirska, neďaleko hraníc s Udmurtskou republikou a 
Permským krajom, niekoľko kilometrov východne od rieky Kamy. Hlavné mesto Baškirska Ufa je vzdialené 220 kilometrov na juhovýchod, najbližšie mestá sú Agidel tridsať kilometrov na juhozápad a Kambarka dvadsať kilometrov na sever.
Dejiny.
Neftekamsk bol založený v roku 1957 po objavení ložiská ropy, názov mesta je zložením mena rieky "Kamy" a ruského slova pre ropu - "Nefť" ().
V roku 1963 sa Neftekamsk stal mestom.
Obyvateľstvo.
Pri sčítaní ľudu v roku 2010 mal Neftekamsk vyše 120 tisíc obyvateľov, z toho 31,5% Tatárov, 29,7% Rusov, 25,8% Baškirov a 9,9% Marijcov.
Priemysel.
V Neftekamsk sídli NefAZ, významný výrobca autobusov.
Šport.
V meste sídli hokejový klub Toros Neftekamsk.

</doc>
<doc id="568820" url="https://sk.wikipedia.org/wiki?curid=568820" title="Rada školy">
Rada školy

Rada školy je iniciatívny a poradný samosprávny orgán, ktorý vyjadruje a presadzuje verejné záujmy a záujmy žiakov, rodičov, pedagogických zamestnancov a ostatných zamestnancov v oblasti výchovy a vzdelávania. Plní funkciu verejnej kontroly, posudzuje a vyjadruje sa k činnosti škôl, školských zariadení, orgánov miestnej štátnej správy, orgánov obcí a samosprávnych krajov z pohľadu školskej problematiky. Za najväčšiu právomoc rady školy je považovaná možnosť odvolať a voliť riaditeľa školy.
Funkčné obdobie orgánu sú štyri roky.
Zasadania a uznášanie sa.
Orgán školskej samosprávy je schopný uznášať sa, ak je na jeho zasadnutí prítomná nadpolovičná väčšina všetkých členov.
Na platné uznesenie orgánu školskej samosprávy je potrebný nadpolovičný počet hlasov prítomných členov orgánu školskej samosprávy.
Na platné uznesenie orgánu školskej samosprávy vo veci vymenovania, odvolania alebo potvrdenia riaditeľa vo funkcii je potrebný nadpolovičný počet hlasov všetkých jeho členov.
Zasadnutia rady školy sú verejné, ak členovia rady školy dvojtretinovou väčšinou hlasov všetkých členov nerozhodnú inak.
Svoju činnosť rada školy primerane dokumentuje a dokumentáciu vedie písomne. Dokumentácia je potrebná vzhľadom k tomu, aby nedochádzalo k prípadným nedorozumeniam alebo pochybeniam pretože rada školy sa vyjadruje k závažným skutočnostiam školy.
Členstvo.
Rada školy sa skladá z 5 až 11 členov, pričom:
Za ustanovenie rady školy zodpovedá zriaďovateľ.
Členom rady školy nemôže byť riaditeľ školy a jeho zástupca.
Zloženie rady školy.
V stredných školách, v špeciálnych stredných školách, v odborných učilištiach a v praktických školách
V odborných učilištiach a v praktických školách je rada školy bez zvoleného zástupcu žiakov školy a zvyšuje sa počet zvolených zástupcov pedagogických zamestnancov na troch.
V základných školách, v špeciálnych základných školách, v materských školách, v špeciálnych materských školách, v základných umeleckých školách, v školských internátoch a v centrách voľného času

</doc>
<doc id="568853" url="https://sk.wikipedia.org/wiki?curid=568853" title="Uddevallabron">
Uddevallabron

Uddevallabron je cestný zavesený most v švédskej provincii Västra Götaland v blízkosti mesta Uddevalla.
Výstavba mosta navrhnutého spoločnosťou Lokal XXX Arkitekter AB sa začala v máji 1997 a ukončená bola o tri roky neskôr. Po otvorení 20. mája 2000 skrátil trasu E6 o . S celkovou dĺžkou je most tretím najdlhším diaľničným mostom v krajine (po mostoch Öresundsbron s dĺžkou a Sundsvallsbron s dĺžkou ) a siedmym najdlhším celkovo. Most má 15 polí, najväčšie je s dĺžkou rozpätia druhým najdlhším zaveseným poľom v krajine. Celková šírka mostovky je a vedie po nej štvorpruhová vozovka. Hlavné pylóny sú vysoké a výškový rozdiel medzi mostovkou a hladinou fjordu Byfjorden je .
Na výstavbu mosta bolo použitých ocele a betónu. Celkové finančné náklady činili 900 mil. SEK.

</doc>
<doc id="568854" url="https://sk.wikipedia.org/wiki?curid=568854" title="Narač">
Narač

Narač alebo Naroč (, ) môže byť:
v Bielorusku:

</doc>
<doc id="568855" url="https://sk.wikipedia.org/wiki?curid=568855" title="Naroč">
Naroč



</doc>
<doc id="568856" url="https://sk.wikipedia.org/wiki?curid=568856" title="Narač (jazero)">
Narač (jazero)

Narač (, ) je jazero v Mjadelskom rajóne v Minskej oblasti v Bielorusku. Narač je najväčšie bieloruské jazero a je súčasťou skupiny jazier, do ktorej ďalej patria jazera Mjastra, Batoryn a Blednae. Vzniklo pred niekoľkými tisíckami rokov po ustúpení ľadovca. V ceste ľadovcu na sever stál Svencjanský val. Voda od topiaceho ľadu vytvorila ohromné ​​vodné priestranstvo, z ktorého sa neskôr, pri znížení úrovne vody oddelili jazera tvoriace Naračskú skupinu. Narač je typická ukážka prírody severného Bieloruska - Bieloruského pojazeria. Má rozlohu 79,2 km², priemernú hĺbku 11 m a dosahuje maximálnu hĺbku 25 m. Dĺžka najväčšieho priemeru je 12,8 km. Dĺžka pobrežia je 41 km. Objem vody je 710 mil. m³. Rozloha povodia je 199 km².
Rozsah kolísania hladiny je asi 2 m. Najvyššiu úroveň dosahuje v apríli a najnižšiu v októbri až decembri. Zamŕza uprostred decembra a rozmŕza v marci alebo apríli. Z jazera vyteká rieka Narač (prítok Neman).
V jazere žije 22 druhov rýb. Najväčšia z nich je šťuka. 
V blízkosti jazera sa nachádzal pioniersky tábor medzinárodného významu "Zubriňok", ktorý bol po rozpade ZSSR premenený na Medzinárodný mládežnícky tábor Zubrania. Okolie je populárnou turistickou oblasťou.
V čase 1. svetovej vojny v blízkosti jazera prebehli veľké bojové operácie.

</doc>
<doc id="568860" url="https://sk.wikipedia.org/wiki?curid=568860" title="Solar Star">
Solar Star

Solar Star je 579 megawattová (AC) fotovoltaická elektráreň pri Rosamonde v Kalifornii. Po dokončení v júni 2015 je v súčasnosti najväčšou solárnou elektrárňou podľa inštalovanej kapacity. Používa 1,7 milióna solárnych panelov, vyrobených firmou SunPower a rozložených na viac než 13 km².
Technológia.
V porovnaní s ostatnými fotovoltaickými elektrárňami podobnej veľkosti používa Solar Star menší počet (1,7 mil) panelov s vysokou efektívnosťou namontovaných na nosičoch s jednou osou, ktoré sa otáčajú za slnkom.

</doc>
<doc id="568872" url="https://sk.wikipedia.org/wiki?curid=568872" title="Dejiny Maďarska">
Dejiny Maďarska

História Maďarska sa odvíja od 10. storočia, kedy vznikol na území rozpadnutej Veľkomoravskej ríše nový štátny útvar zo siedmich kočovných kmeňov Maďarov, nazvaných podľa najsilnejšieho kmeňa Megyeri v oblasti Panónie, kam prišli z oblasti na severozápad od Čierneho mora. V 11. storočí ustanovené Uhorské kráľovstvo sa počas nasledujúcich storočí stalo významným štátnym celkom ovplyvňujúcim pomery v strednej Európe a na Balkáne. V 12. storočí bolo k Uhorsku personálnou úniou pripojené Chorvátske kráľovstvo. V 16. storočí však bolo Uhorsko rozdelené, a to na územia ovládané Habsburgovcami, Osmanskou ríšou a sedmohradským kniežatstvom. Po bitke pri Viedni v roku 1683 proti Turkom dobyli Habsburgovci do konca 17. storočia prevážnu časť Uhorského kráľovstva a nastolili tu svoju vládu.
V rokoch 1848 – 1849 prebehla rozsiahla revolúcia a boj za nezávislosť. Po prehratej vojne s Pruskom a Talianskom došlo v roku 1867 k Rakúsko-uhorskému vyrovnaniu a Rakúske cisárstvo sa stalo dvojštátím nazývaným Rakúsko-Uhorsko. Vo svojej časti krajiny (Zalitavsko) vystupňovala uhorská vláda časom snahu o maďarizáciu ovládaných národov, najmä Slovanov, Rumunov a Rusínov. Tieto pokusy boli ale z väčšej časti neúspešné a po prvej svetovej vojne sa Rakúsko-Uhorsko rozpadlo na rad menších národných štátov. Na základe Trianonskej zmluvy pripadlo 71,5% pôvodného územia Uhorského kráľovstva susedným štátom Maďarska.
Po pádoch Prvej Maďarskej republiky a Maďarskej republiky rád bolo vyhlásené Maďarské kráľovstvo, pod autoritatívnou a neskôr fašistickou vládou regenta Miklósa Horthyho. Zem sa orientovala na Taliansko vedené Benitom Mussolinim, neskôr smerovala viac k spolupráci s nacistickým Nemeckom.
Po druhej svetovej vojne vznikla Druhá Maďarská republika, ktorá už bola v sovietskej sfére vplyvu. V roku 1949 bola premenená na Maďarskú ľudovú republiku s komunistickou stranou (MDP, od roku 1956 premenovanú na MSZMP), ovládajúca všetko politické dianie v štáte. V roku 1956 vypuklo proti komunistickému režimu povstanie, ktoré však bolo potlačené sovietskou armádou. Od revolúcie v roku 1989 bolo, v zásade prvýkrát v maďarských dejinách, zriadené demokratické zriadenie. Krajina je členom NATO a Európskej únie.
Maďarské kmene.
Maďari boli kočovné kmene ugrofínského pôvodu, ktoré sa tiesnili v tzv. Starej vlasti (Atelkuz) Pečenehovia, a preto prenikli pod vedením náčelníka Arpáda koncom 9. storočia do Karpatskej kotliny. Živili sa väčšinou kočovným chovom dobytka, predovšetkým viedli koristnícke vojny. Dobytok nemohol v tunajších chladnejších podmienkach zostať po celý rok na pastvinách. Preto ho pred zimou porazili (niektoré kusy pomrzli), ale zásoby mäsa do jari nevydržali a kočovní Maďari nemali dosť obilia. Preto vymáhali naturálne dávky od domáceho, poľnohospodárskeho obyvateľstva a predovšetkým viedli koristnícke vojny. Jedna výprava za druhou smerovala na územie Bavorska a Veľkomoravskej ríše.
Začiatkom 10. storočia zanikla Veľkomoravská ríša a náčelník Arpád sa potom stal pánom časti Podunajskej nížiny. Po upevnení moci podnikal ďalšie výboje, a to aj do značne vzdialených krajín (Balkán, Byzancia, Francúzsko).
Počiatky uhorského štátu.
Roku 955 boli Maďari katastrofálne porazení v bitke pri Lechu vojskami východofranského kráľa Ota I. Veľkého s prispením českých oddielov kniežaťa Boleslava I. Potom začali prechádzať k usadlému spôsobu života.
Koncom 10. storočia si náčelník Gejza z Arpádovho rodu podriadil (alebo tiež odstránil) ostatných maďarských vodcov a vytvoril jednotné uhorské kniežatstvo. Jeho hlavným mestom sa stal Ostrihom. Krátko pred svojou smrťou sa nechal Gejza pokrstiť. Jeho syn Štefan I. (vládol 997 – 1038) bol v roku 1000 korunovaný so súhlasom pápeža aj cisára za uhorského kráľa. Potom nechal zriadiť v Ostrihome arcibiskupstvo. Oboje bol nevídaný úspech, ak uvážime, ako dlho čakali na podobné povýšenie české krajiny. Štefan bol neskôr vyhlásený za svätého.
Uhorské kráľovsto v stredoveku.
Uhorské kráľovstvo bolo v 11. – 15. storočí jedným z najrozľahlejších a najmocnejších štátov strednej a juhovýchodnej Európy. Popri vlastných Uhrách, ktorých súčasťou bolo Slovensko, zahŕňalo Chorvátsko (personálna únia 1102), Sedmohradsko (dnes súčasť Rumunska) a časť srbského územia vrátane Belehradu. K sľubnému hospodárskemu rozvoju krajiny prispievali bohaté náleziská zlata a striebra, ktoré sa ťažilo v Banskej Štiavnici, Banskej Bystrici a v Kremnici. Tu sa tiež razili preslávené uhorské zlaté dukáty.
Uhorskí králi často súperili s českými panovníkmi. Po vymretí Arpádovcov (1301) sa Přemyslovci dokonca nakrátko ujali v Uhorsku vlády. Koncom 14. storočia sa uhorským kráľom stal vďaka vydarenej dynastickej politike Karola IV. jeho mladší syn Žigmund Luxemburský (vládol 1387 – 1437). Jeho vláda bola vcelku úspešná. Kráľovstvo v tej dobe však ohrozili prvýkrát Turci.
Za panovania maloletého Žigmundovho vnuka Ladislava Pohrobka (vládol 1444 – 1457) sa stal správcom Uhier mocný magnát János Hunyady. Usiloval predovšetkým o to, aby zabezpečil krajinu pred tureckým nebezpečenstvom. Turkom pripravil niekoľko porážok a ubránil pred nimi významnú pohraničná pevnosť Belehrad. Po Ladislavovej predčasnej smrti si v Uhorsku zvolili za kráľa Hunyadyho syna Mateja Korvína (vládol 1457 – 1490), ktorý sa stal jedným z najvýznamnejších uhorských panovníkov. Jeho ctižiadostivé plány, zamerané na dosiahnutie vlády v českom kráľovstve a dokonca aj cisárskej korunovácie, ho však odvádzali od stále naliehavejšie potreby čeliť stupňujúcim sa tureckým útokom.
Po smrti Mateja Korvína sa v roku 1490 stal uhorským kráľom český panovník Vladislav Jagelovský. Vladislav aj jeho syn Ľudovít Jagelovský potom trávili viac času práve v Uhorsku. Nedlhú vládu Jagelovcov ukončila smrť českého a uhorského kráľa Ľudovíta v bitke pri Moháči v roku 1526.
Uhorské kráľovstvo v novoveku.
Po bitke pri Moháči (1526) vypukla občianska vojna (1527 – 1538) medzi Habsburgovcami (Ferdinandom I.) a sedmohradským vojvodom Jánom Zápoľským.
V roku 1541 Uhorsko stratilo početné územia: územie od Belehradu po Budapešť pripadlo Osmanskej ríši, z východnej časti sa stalo Sedmohradsko – takmer nezávislý štát, ktorý bol vazalom Osmanskej ríše – A zvyšné územie, teda (Horné Uhorsko, Burgenland, západné Chorvátsko a západný pruh dnešného Maďarska) s jadrom na území dnešného Slovenska pod názvom "Kráľovské Uhorsko"pripadlo Habsburgovcom. Rozdelenie Uhorska na jednotlivé celky sa menilo v súvislosti s tým, ako sa vyvíjali jednotlivé strety medzi Osmanmi a Habsburgovcami, eventuálne Sedmohradskom. Až až ku koncu 17. storočia sa začala osmanská časť Uhorska zmenšovať.
K opätovnému zjednoteniu Uhorska došlo roku 1691 (pripojením Sedmohradska), resp. 1699 Karlovickým mierom, resp. roku 1718 dobytím posledných území v juhovýchodnom Maďarsku od Turkov. Uhorské kráľovstvo bolo spojené personálnou úniou s českým kráľovstvom a dedičnými habsburskými krajinami.
Od revolúcie k vyrovnaniu.
Rakúska monarchia sa pomaly začala stávať neudržateľnou v stave, v akom bola. V marci 1848 vypuklo v Budapešti, pod vplyvom februárovej revolúcie vo Francúzsku, povstanie. Tu sa prvýkrát objavila jasne formulovaná požiadavka na vydanie ústavy, vzhľadom na to, že sa revolúcia rozšírila aj do Viedne a ďalších miest bola vydaná aprílová ústava, ďalej bola zrušená cenzúra, bol nútený odstúpiť z politického výslnia Metternich a bol vykonaný rad ďalších ústupkov. V máji došlo k ďalšiemu povstaniu, počas neho vláda zaviedla všeobecné a tajné volebné právo, zrušila aprílovú ústavu a zvolala ústavný snem. Ten neskôr zrušil poddanstvo. Vykonané reformy však neboli dostatočné a preto vypuklo v októbri ďalšie povstanie, počas ktorého bola vláda aj ústavodarné zhromaždenie nútené opustiť Viedeň a presídliť na Moravu, bola povolaná armáda, ktorá dobyla Viedeň. Dňa 2. decembra 1848 bol donútený Ferdinand V. abdikovať.
Abdikáciou Ferdinanda V. sa stal novým cisárom František Jozef I., čo situáciu v krajine upokojilo, roku 1849 bola vydaná tzv. Oktrojovaná ústava. Táto ústava bola zrušená k 1. januáru 1852. Kľúčovou postavou prvých rokov vlády Františka Jozefa I. bol Alexander Bach, po ktorom je toto obdobie nazývané Bachov absolutizmus. Ten je spojený s radom reforiem, ktoré mali za cieľ zmodernizovať Habsburskú monarchiu. Najskôr došlo k zrušeniu cechových obmedzení, čo umožnilo rozvoj priemyslu. Táto zmena viedla k zakladaniu tzv. Živnostenských komôr, ktoré fungovali na moderných princípoch. Rozvoj priemyslu však vyžadoval ďalšie zmeny a už v roku 1856 sa ukázalo ako nevyhnutné zmeniť úverovú a finančnú politiku, čo vyvolalo vznik banky Creditanstalt.
Vnútorná situácia monarchie nebola stabilizovaná a okrem finančných problémov sa začínala výraznejšie otvárať aj národnostná problematika, čo viedlo cisára k vydaniu tzv. Októbrového diplomu (20. októbra 1860), kde bolo prisľúbené riešenie tejto problematiky novou ústavou. Ústava bola vydaná vo februári 1861, ale nesplnila očakávania do nej vkladané a došlo k nespokojnosti prakticky všetkých národností okrem Nemcov. Na najsilnejší odpor narazila nová ústava v Uhorsku, ktoré požadovalo návrat ústavy z roku 1848. Nakoniec Maďari presadili dualistickú koncepciu štátu (často býva užívaný termín Rakúsko-Uhorsko), ktorý podľa ústavy z decembra 1867, mal spoločnú osobu panovníka, zahraničnú politiku, armádu a financie (tzv. Rakúsko-uhorské vyrovnanie). V ďalších otázkach existovala značná suverenita týchto dvoch národov. Každých desať rokov dochádzalo k stanoveniu pomeru financovania spoločných výdavkov, čo viedlo k pomerne ostrým sporom.
Prvá svetová vojna.
Po roku 1910 sa celkovo stupňovalo napätie v celej Európe, 28. júna 1914 spáchali srbskí študenti v Bosne úspešný atentát na Františka Ferdinanda d'Este. Rakúsko-Uhorsko potom vyhlasilo Srbsku ultimátum a zaistilo si pre prípadnú vojnu podporu Nemecka. Srbsko požiadavky rakúskeho ultimáta takmer úplne prijalo, ale keďže neboli prijaté úplne, prerušilo Rakúsko-Uhorsko rokovania (23. júla) a vyhlásilo čiastočnú mobilizáciu a potom (28. júla) i vojnu. Týmto vyhlásením začala prvá svetová vojna, pri ktorej sa dostala do konfliktu prakticky celá Európa.
V Rakúsko-Uhorsku sa v priebehu vojny prejavili všetky jeho problémy. Jedným z najväčších problémov bola národná nejednotnosť a zlá ekonomická situácia, vojna Rakúsko-Uhorsko vyčerpávala viac ako iné krajiny a to sa bolo nútené orientovať čoraz viac na Nemecko, čo vzbudzovalo nevôľu u nenemeckých národov monarchie. Po smrti Františka Jozefa I. (21. novembra 1916), nastúpil na trón Karol I., jeho politika však nedokázala nájsť cestu k novým národným snahám. V už zúfalej situácii sa pokúsil vyhlásiť 16. októbra 1918 federáciu, ešte v priebehu októbra sa začalo Rakúsko-Uhorsko rozpadať a 1. novembra zbavil Karol I. uhorskú vládu prísahy vernosti.
Prvá maďarská republika.
História novodobého Maďarska sa začala písať dňa 16. novembra 1918, kedy bola vyhlásená Prvá maďarská republika. Ako nástupnícky štát Uhorska stratilo Maďarsko po prvej svetovej vojne celých 71,5% územia bývalých Uhier, vrátane radu oblastí s väčšinovou maďarskou populáciou. Táto situácia predstavovala pre Maďarov traumu porovnateľnú s tým, čo Česi pociťovali o 20 rokov neskôr po Mníchovskej dohode. Tento fakt v medzivojnovej dobe určoval vzťahy Maďarska k susedným krajinám s maďarskými menšinami a významne ich ovplyvňuje aj dnes.
Maďarská republika rád.
Ľavé krídlo sociálnej demokracie vytvorilo dňa 20. novembra 1918 Maďarskú stranu komunistov, ktoré získavalo mnoho stúpencov hlavne medzi robotníckym obyvateľstvom, nezamestnanými a odzbrojenými vojakmi. Pod vplyvom revolúcie v Rusku došlo aj v Maďarskej demokratickej republike k ďalšej revolúcii, ktorej výsledkom bolo vyhlásenie Maďarskej republiky rád dňa 21. marca 1919.
MRR pod vedením komunistov Bélu Kuna zaviedla v krajine diktatúru proletariátu a revolučný teror s likvidáciou odporcov. Nespokojné s týmto vývojom vystúpili proti MRR štáty Malej dohody a začali spoločnú ofenzívu (Rumunské kráľovstvo 16. apríla, ČSR 27. apríla). Maďarská Červená armáda prešla dňa 20. mája do protiútoku a obsadila územia južného Slovenska, kde vytvorila 16. júna Slovenskú republiku rád.
V júni po výmene vedenia čs. vojska (nástup plk. Šnejdárka) bola Maďarská Červená armáda zastavená a na základe ultimáta Dohody uzavreté prímerie. Maďari následne ustúpili za demarkačnú čiaru a Komunistickú diktatúru potom ukončila intervencia vojsk Rumunského kráľovstva. Začiatkom novembra sa rumunské vojská stiahli späť na svoje územie a 16. novembra 1919 vstúpil na čele národnej armády do Budapešti bývalý admirál námorníctva Rakúsko-Uhorskej armády Miklós Horthy.
Situácia bola stabilizovaná 1. marca 1920, kedy parlament vyhlásil Maďarské kráľovstvo, jeho regentom sa stal Miklós Horthy.
Maďarské kráľovstvo.
Dňa 4. júna 1920 bola podpísaná Trianonská zmluva, ktorou boli stanovené nové hranice Maďarska ako nástupníckeho štátu Uhorska. 71,5% pôvodného územia Uhorska pripadlo susedným štátom Maďarského kráľovstva. Ekonomická a hospodárska situácia krajiny sa zhoršila. Po Mníchovskej dohode 29. septembra 1938 získalo Maďarské kráľovstvo v novembri 1938 južnú časť Slovenska, obývanú sčasti Maďarmi, a časť Podkarpatskej Rusi, ktorú v marci 1939 zabralo celú. V 1940 získalo Maďarské kráľovstvo späť časť územia Sedmohradska (Transylvánia), ktoré bolo pred prvou svetovou vojnou súčasťou Uhorska.
Počas druhej svetovej vojny stálo Maďarské kráľovstvo na strane nacistického Nemecka, keďže chcelo získať späť väčšinu územia stratených Trianonskú zmluvou. Pravdaže začiatku vojny, teda útoku Tretej ríše na Poľsko, sa Maďarské kráľovstvo nezúčastnilo, naopak, prijalo na svoje územie viac ako 100 000 utečencov z Poľska. Plnohodnotným členom Osy sa Maďarské kráľovstvo stalo až v apríli 1941. Následne sa vojensky podieľalo spolu s Nemeckom a Bulharskom na vpáde do Juhoslávie (na protest proti tomu spáchal maďarský predseda vlády Pál Teleki samovraždu). V roku 1944 už bolo Nemecko a jeho spojenci vrátane Maďarského kráľovstva v hlbokej defenzíve a Červená armáda začala priamo ohrozovať východnú hranicu Maďarska. Horthy bol pozvaný na vyjednávanie do Klessheimu (dnes Rakúsko), kde bol Nemcami dočasne zajatý, aby nemohol vydať rozkaz k odporu. Wehrmacht napokon obsadil Maďarské kráľovstvo (tzv. Operácia Margarethe).
Keď Horthy vyhlásil prímerie so Spojencami o deň skôr, než bolo tajne dohodnuté, t. j. 15. októbra 1944, reagovali na to nacisti únosom jeho syna a Horthy bol nútený svoje vyhlásenie vziať späť. Následne mu bola odobratá moc regenta Maďarského kráľovstva a bol prevezený do Nemecka. Hlavou štátu sa stal vodca Šípových krížov Ferenc Szálasi, ktorý v ten istý deň (16. októbra) menoval Vládu národnej jednoty.
V období od 29. októbra 1944 do 13. februára 1945, známom ako Budapeštianska operácia, obsadili vojská ZSSR a Rumunska hlavné mesto Budapešť, väčšinu územia Maďarska a časť južného Slovenska. Vodca Ferenc Szálasi utiekol na západ a bol zajatý americkými vojakmi, ktorí ho vrátili späť do Maďarského kráľovstva. Tu bol súdený za zločiny proti štátu, proti ľudskosti a vojnové zločiny. Dňa 12. marca 1946 popravený. V januári 1946 začalo vysídlenie nemeckého obyvateľstva z Maďarska. Pôvodne mala byť vysídlená celá menšina čítajúca asi 500 000 osôb, ale nakoniec sa vysídľovaniu dotklo asi 220 000 obyvateľov.
Existencia novodobého Maďarského kráľovstva končí s vyhlásením Druhej Maďarskej republiky dňa 1. februára 1946. Štátna suverenita bola následne obnovená mierovou zmluvou z 10. februára 1947, územný rozsah štátu sa vrátil do podoby podľa Trianonskej zmluvy. Keďže bolo Maďarsko oslobodené sovietskou Červenou armádou, odohrával sa povojnový vývoj v plnej réžii Sovietskeho zväzu.
Maďarská ľudová republika.
Pre socialistický vývoj krajiny malo význam zlúčenie Maďarskej komunistickej strany a Sociálnodemokratickej strany Maďarska v Maďarskú stranu pracujúcich. Dňa 15. augusta 1949 bola vyhlásená Maďarská ľudová republika a 20. augusta Národné zhromaždenie prijalo zákon o novej ústave.
Rákosiho éra.
Po trojročnom pláne obnovy bol na roky 1950 až 1954 vypracovaný prvý plán päťročnice. Začali procesy proti "nepriateľom ľudu", len v rokoch 1952 až 1955 bolo odsúdených viac ako 500000 osôb. Príslušníci AVH (tajná polícia) rozhodovali o osudoch a životoch státisícov ľudí. Politiku ovládli zaprisahaní stalinisti na čele s Mátyásom Rákosim, ktorý tiež zastával funkciu generálneho tajomníka Maďarskej strany pracujúcich.
Po smrti Stalina v marci 1953 obvinilo nové vedenie Sovietskeho zväzu Mátyása Rákosiho z podpory kultu osobnosti a novým premiérom sa stal Imre Nagy.
Maďarské povstanie.
Premiér Imre Nagy reprezentoval prvý – aj keď voči Moskve ešte ohľaduplný – pokus o väčšiu samostatnosť v novej vláde z roku 1953. Ale v roku 1955 verejne hovoril o "možnosti Maďarska prijať štatút neutrality podľa rakúskeho vzoru", než bola jeho vláda zvrhnutá promoskovskou Mátyása Rákosiho.
Na jeseň 1956 rastúce protikomunistické cítenie vyústilo do zmeny vlády, ktorá vyhlásila nezávislosť od ZSSR. Prve boje Maďarov s vojskami sovietskej okupačnej mocnosti trvali od 23. do 28. októbra 1956, kedy Moskva zdanlivo pristúpila na požiadavky novej maďarskej vlády. Za necelé tri týždne bolo povstanie potlačené v bojoch prebiehajúcich od 4. do 10. novembra sovietskymi vojskami, od 1. novembra posilnenými inváznymi jednotkami. Nakoniec však ďalší z povojnových pokusov o oslobodenie z komunistickej nadvlády zmietli sovietske tanky.
Zákulisné šarvátky medzi moskovskými a reformnými držiteľmi komunistickej moci trvali aj po potlačení reformného úsilia Nagyovej vlády – od tzv. topenia v Moskve po Stalinovej smrti v roku 1953 do nútenej Nagyovej rezignácie v apríli 1955.
Kádárova éra.
Vládna strana MDP sa pod vedením Jánosa Kádára pretransformovala na MSZMP. Nový režim si najmä od 60. rokov zachoval isté liberálne prvky predovšetkým v ekonomickej oblasti ("Gulášový socializmus" alebo tiež "Kádárizmus"). Ale v roku 1968 sa MLR, pod vyhrážkou vyhlásenia stanného práva, musela zúčastniť augustovej invázie do ČSSR. Zásluhou Jánosa Kádára sa v 80. rokoch Maďarsko mohlo vydať cestou pozvoľných reforiem a odovzdanie moci demokratickej opozícii.
V 80. rokoch sa MLR aj napriek svojmu Kádárovmu Gulášovému socializmu čoraz viac dostávala do hospodárskej krízy. V septembri 1987 vznikla prvá opozičná strana MDF a v nasledujúcom roku pribudli ďalšie – Fidesz a SZDSZ. Tiež vonútri samotnej vládnej MSZMP silneli reformné tendencie.
Pád komunizmu.
Na jar 1989 bol János Kádár uvoľnený zo všetkých svojich funkcií. Dňa 16. júna, presne po 31 rokoch od popravy, sa v Budapešti na Hősök tere za účasti 300 000 ľudí konal jedenásťhodinový pohreb Imre Nagya a ďalších zavraždených vodcov, vrátane prázdnej rakvy symbolizujúcej všetkých neznámych bojovníkov z povstania 1956. Na tomto pohrebe vystúpil neskorší premiér, v tom čase mladý vysokoškolský študent Viktor Orbán (Fidesz) so svojím prejavom, v ktorom otvorene vyhlásil, že je potrebné rokovať o stiahnutí sovietskych vojsk z Maďarska a skoncovať s komunizmom. Za svoje slová zožal búrlivý potlesk. Tento akt sa stal symbolom svitania novej maďarskej éry. János Kádár krátko na to dňa 6. júla zomrel, v rovnaký deň, kedy bol oficiálne rehabilitovaný Imre Nagy, ktorého nechal v roku 1958 popraviť.
Medzi júnom a septembrom 1989 sa zišli zástupcovia MSZMP s opozíciou Okrúhleho stola a dňa 18. septembra podpísali dohodu, v ktorej zdôraznili svoje odhodlanie vytvoriť právne a politické podmienky prechodu k pluralitnej demokracii a k vláde práva a prekonať dlhotrvajúcu spoločensko-hospodársku krízu. 7. októbra sa, z iniciatívy reformných komunistov, z MSZMP vytvorila nová strana – Magyar Szocialista Párt.
Následne došlo k spísaniu dočasnej ústavy. Zmena ústavy bola uzákonená 23. októbra 1989 v deň výročia začiatku protikomunistického Maďarského povstania z roku 1956. Toho istého dňa bol predseda parlamentu Mátyás Szűrös zvolený dočasným prezidentom a na pravé poludnie z balkóna Országház slávnostne vyhlásil Maďarskú republiku (Tretia Maďarská republika). Krátko potom bola z budovy parlamentu odstránená červená hviezda.
Prvé slobodné voľby sa konali 25. marca 1990, v ktorých jasne zvíťazilo pravicové Magyar demokrat Fórum so ziskom 164 mandátov. Na druhom mieste skončil takisto pravicový SZDSZ so ziskom 93 mandátov a na treťom mieste tiež pravicové FKgP so 44 kreslami. Ľavicová MSZP skončila až štvrtá a len so 33 mandátmi. 2. mája 1990 sa Úradu prezidenta republiky ujal Árpád Göncz a 16. mája sa predsedom vlády stal József Antall. Prvým krokom jeho demokratickej vlády bolo prijatie súčasného štátneho znaku dňa 3. júla 1990. Posledné vojská Sovietskeho zväzu opúšťajú Maďarsko dňa 19. júna 1991.
Maďarsko od 1989.
V prvých demokratických voľbách na jar 1990 zvíťazilo so 164 mandátmi liberálne MDF a spoločne s KDNP utvorilo vládu. Voľby tak jasne potvrdili odvrat od ľavicovej MSZP. Prvým demokratickým prezidentom sa stal Árpád Göncz. Nová vláda sa snažila vtisnúť Maďarsku nový národný charakter, kládla dôraz na tradičné demokratické a kresťanské hodnoty. Desať dní pred rozpustením Varšavskej zmluvy, t. j. 15. februára 1991, uzavreli vtedajší ČSFR, Poľsko a Maďarsko v maďarskom Višegráde zmluvu o vzájomnej spolupráci, známu dnes ako Vyšehradská štvorka. Ďalej potom v júni 1991 opustili vojská Sovietskeho zväzu územie Maďarskej republiky.
Aj napriek počiatočným úspechom sa vláda neskôr dostávala do problémov. Ekonomická situácia krajiny sa začala čoraz viac zhoršovať. To nahrávalo vtedajším opozičným stranám predovšetkým MSZP, ktorá tak vo voľbách 1994 zvíťazila s nečakaným ziskom 209 kresiel. MSZP tak získala nadpolovičnú väčšinu v parlamente, ale rozhodla sa vládnuť spoločne so SZDSZ, ktorí získali 69 kresiel. MDF, so ziskom iba 38 kresiel, sa presunulo do opozície. Novým premiérom sa stal Gyula Horn. Vláda chcela predovšetkým za pomoci úsporných opatrení stabilizovať ekonomiku a znížiť deficit štátneho rozpočtu. Došlo k prepusteniu štátnych zamestnancov a regulácii miezd, čo vyvolalo odpor odborárov.
Vo voľbách 1998 zvíťazil konzervatívny Fidesz so ziskom 148 kresiel a odsunul MSZP, ktorá získala 134 kresiel, na druhé miesto. Fidesz vytvoril koaličnú vládu spoločne s FKgP a MDF. Premiérom sa stal predseda Fidesz Viktor Orbán. Pod jeho vedením vstúpilo Maďarsko, spoločne s Českom a Poľskom, roku 1999 do vojensko-politického zoskupenia NATO. Po celú dobu vlády Fidesz sa úspešne rozvíjala ekonomika, znížila sa nezamestnanosť a vzrástli potreby obyvateľstva. Maďarsko sa dostalo o krôčik bližšie k vstupu do Európskej únie. V roku 2000 prevzal Ferenc Mádl po Árpádovi Gönczovi úrad prezidenta republiky.
Gyurcsányho vláda a rok 2006.
V ďalších voľbách 2002 už však zvíťazila Magyar Szocialista Párt a kreslo predsedu vlády obsadil Péter Medgyessy, ktorého v roku 2004 vystriedal Ferenc Gyurcsány. Fidesz sa na čele s Viktorom Orbánom vrátil do opozície. Kde stále zostáva aj po voľbách 2006.
Po priebehu relatívne úspešných reforiem a kladného referenda sa Maďarsko stalo v roku 2004 členom EÚ. V roku 2005 bol prezidentom zvolený László Sólyom. MSZP obhájila svoje víťazstvo aj v voľbách 2006, kde porazila najväčšieho protikandidáta Fidesz o 26 mandátov (MSZP získala 190,Fidesz 164). Ale krátko po týchto voľbách sa 17. septembra 2006 dostali na verejnosť audionahrávky z neverejného Gyurcsányho povolebného príhovoru k poslancom Maďarskej socialistickej strany, kde sa Gyurcsány veľmi emotívne a vulgárne vyjadruje o minulej vláde svojej strany – ("Žiadna európska krajina neurobila niečo tak hlúpeho ako my "," Evidentne sme v minulom roku a pol či dvoch rokoch klamali "," Maďarsko sa podarilo udržať nad vodou jedine vďaka božej prozreteľnosti, množstvu peňazí vo svetovom hospodárstve a stovkám podvodov ") a vyzýva k ekonomickým reformám. V reakcii na zverejnenie nahrávky prebiehali v Maďarsku spočiatku masové demonštrácie (desaťtisíce demonštrantov), ​​niekedy aj násilné, ktorých účastníci požadovali Gyurcsányho rezignáciu.
Demonštrácií sa vedľa opozičnej strany Fidesz a demonštrujúcich Maďarov vrátane celebrít zúčastnili aj maďarskí nacionalisti. V uliciach viseli Arpádovské červeno-biele vlajky. Nespokojnosť s ľavicovou vládou nepriamo dáva na popularite nacionalistickej skupine tzv. "Maďarskej garde". Jej členovia volajú po znovu získaní územia, ktoré pred zmluvou v Trianone patrilo k Maďarsku (de facto k Uhorsku). Okrem demonštrácií, prebehlo v rokoch 2006 a 2007 tiež niekoľko štrajkov požadujúcich väčšinou vyššie platy (napr. Trojdňový štrajk železničiarov MÁV). Týmto ťažkostiam pridala na sile tiež finančná kríza, ktorá na jeseň roku 2008 silne zasiahla maďarskú ekonomiku. Dňa 16. decembra 2008 mestský súd v Budapešti rozpustil polovojenskú organizáciu – Maďarskú gardu.
Kríza 2009.
Dňa 21. marca 2009 Ferenc Gyurcsány oznámil na zjazde svojej Magyar Szocialista Párt, že chce podať demisiu. ""Počul som, že som prekážkou pri spolupráci na potrebných zmenách, pre stabilnú vládnu väčšinu a zodpovedné správanie opozície" vyhlásil na zjazde MSZP. Gyurcsány chce týmto krokom umožniť zostavenie novej vlády s novým predsedom a pomôcť tak k presadeniu dôležitých reforiem a škrtom v štátnom rozpočte.
Ako vhodnými kandidátmi boli na post predsedu vlády navrhnutí György Surányi, Ferenc Glatz a András Vértes.
Keďže vládna MSZP vedie menšinovú vládu, bude sa musieť na kandidátovi dohodnúť s opozíciou, a to najmä s bývalým koaličným partnerom SZDSZ. Predseda SZDSZ Gábor Fodor dňa 23. marca v rozhlase vyhlásil, "že z troch kandidátov je pre nich prijateľný György Surányi."
Jeho kandidatúru následne dňa 25. marca SZDSZ podporil. Obe strany tak držia spoločne v parlamente absolútnu väčšinu, preto mal Surányi výraznú šancu stať sa ďalším maďarským premiérom. Naproti tomu prezident László Sólyom vyhlásil, že najlepšou cestou pre recesiou postihnutej Maďarsko by boli predčasné voľby. Tie požaduje aj predseda najsilnejšej opozičnej strany Fidesz Viktor Orbán, pre ktorého je György Surányi ako premiér takisto neprijateľný.
Následne dňa 26. marca 2009 György Surányi oznámil, že sa o post ministerského predsedu uchádzať nebude. Keďže už 24. marca uviedol, že sa funkcie premiéra ujme len vtedy, keď bude mať podporu všetkých parlamentných strán, a tú nemá.
Odstpující premiér Ferenc Gyurcsány oznámil dňa 28. marca aj svoj odstup z funkcie predsedu svojej Magyar Szocialista Párt.
Dňa 29. marca padol od MSZP ďalší návrh na obsadenie premiérskej funkcie. Na miesto Ferenca Gyurcsánya navrhli ministra národného rozvoja a hospodárstva Gordona Bajnaia a požiadali svojich parlamentných spojencov, aby ich voľbu podporili. Gyurcsány však odmietol nomináciu Bajnaia potvrdiť.
Koaličná strana SZDSZ následne jeho kandidatúru o deň neskôr podporila. Gordon Bajnai mal dve podmienky pre prijatie nominácie – získanie podpory opozičného SZDSZ a písomnú dohodu medzi MSZP a SZDSZ, že budú podporovať ním vedený kabinet aj v dobe, ""kedy budú musieť byť prijaté ťažké rozhodnutia".
Chce zostaviť vládu odborníkov, ktorí by dokázali riešiť ťaživú ekonomickú situáciu krajiny. Bajnai upozornil, že splnenie jeho programu si vyžaduje obete, odriekania a dotkne sa každej maďarskej rodiny. "Bude to bolieť, ale bude to mať výsledky"". Do úradu premiéra bol zvolený dňa 14. apríla Gordon Bajnai, hlasovalo pre neho 204 z 385 poslancov predovšetkým zo MSZP a SZDSZ. Očakáva sa, že povedie úradnícku vládu až do termínu riadnych volieb na jar 2010. Popularita vládnej Maďarskej socialistickej strany sa vtedy pohybovala na historicky najhoršej úrovni od vzniku strany. Jasným favoritom parlamentných volieb, ktoré sa konali v nasledujúcom roku, bol Orbánov Fidesz, ktorý mal trikrát vyššie preferencie než vládna MSZP.
Rast popularity Fideszu a Viktora Orbána sa prejavil počas volieb do Európskeho parlamentu, kedy Fidesz (v koalícii s KDNP) získal 16 mandátov a vtedajšia vládna MSZP len 4 mandáty. Do parlamentu sa tiež dostala krajne pravicová strana Jobbik s 3 mandátmi a liberálno konzervatívne MDF obhájilo svoj 1 mandát.

</doc>
<doc id="568873" url="https://sk.wikipedia.org/wiki?curid=568873" title="Baktalórántházsky okres">
Baktalórántházsky okres

Baktalórántházsky okres (maď. "Baktalórántházi járás") je okres v Maďarsku v župe Szabolcs-Szatmár-Bereg. Jeho správnym centrom je mesto Baktalórántháza.

</doc>
<doc id="568874" url="https://sk.wikipedia.org/wiki?curid=568874" title="Csengerský okres">
Csengerský okres

Csengerský okres (maď. "Csengeri járás") je okres v Maďarsku v župe Szabolcs-Szatmár-Bereg. Jeho správnym centrom je mesto Csenger.

</doc>
<doc id="568875" url="https://sk.wikipedia.org/wiki?curid=568875" title="Fehérgyarmatský okres">
Fehérgyarmatský okres

Fehérgyarmatský okres (maď. "Fehérgyarmati járás") je okres v Maďarsku v župe Szabolcs-Szatmár-Bereg. Jeho správnym centrom je mesto Fehérgyarmat.

</doc>
<doc id="568876" url="https://sk.wikipedia.org/wiki?curid=568876" title="Ibránsky okres">
Ibránsky okres

Ibránsky okres (maď. "Ibrányi járás") je okres v Maďarsku v župe Szabolcs-Szatmár-Bereg. Jeho správnym centrom je mesto Ibrány.

</doc>
<doc id="568877" url="https://sk.wikipedia.org/wiki?curid=568877" title="Kisvárdiansky okres">
Kisvárdiansky okres

Kisvárdiansky okres (maď. "Kisvárdai járás") je súčasťou župy Szabolcs-Szatmár-Bereg a leží v severovýchodnom Maďarsku. Okresným mestom je od roku 2013 mesto Kisvárda.
Poloha.
Územie okresu leží v nížine pri rieke Tisa, ktorá preteká pri severnej hranici okresu. Nadmorská výška okresu je zhruba 94 - 115 m. Okresom prechádza od JZ na SV hlavná cesta č. 4, vedúca z mesta Nyíregyháza na hranicu s Ukrajinou do mesta Čop. V rovnakom smere tiež prechádza železničná trať. Rozloha okresu je 523,09 km².
Sídla a ľudia.
Okres je tvorený tromi mestami (Kisvárda, Ajako a Dombrád) a ďalšími dvadsiatimi dedinami. 
V okrese v januári 2012 žilo celkom 57 050 ľudí. Obyvatelia sa zaoberajú predovšetkým poľnohospodárstvom (ovocie, kukurica) a živočíšnou výrobou.

</doc>
<doc id="568878" url="https://sk.wikipedia.org/wiki?curid=568878" title="Mátészalkiansky okres">
Mátészalkiansky okres

Mátészalkiansky okres (maď. "Mátészalkai járás") je okres v župe Szabolcs-Szatmár-Bereg v Maďarsku. Okresným mestom je od roku 2013 mesto Mátészalka.
Popis, poloha.
Okres sa nachádza na východe Maďarska. Jeho celková rozloha je 624,70 km². Nadmorská výška územia je približne 110 - 150 m. Približne stredom okresu od juhu k severu preteká riečka Kraszna a pri východnej hranici okresu zase preteká rieka Szamos. Na juhu okres hraničí s Rumunskom.
Doprava.
V severnej časti okresu končí diaľnica M3. Jej ďalší úsek ku hraniciam s Ukrajinou je vo výstavbe. Okresom prechádza hlavná cesta č. 49, ktorá smeruje k východu na hranici s Rumunskom do mesta Satu Mare. Okres Mátészalka má tiež dobré spojenie so susednými okresmi po železnici. V okrese nie je letisko.
Sídla a ľudia.
Od roku 2013 je okres tvorený tromi mestami (Mátészalka, Nagyecsed a Vaja) a 23 obcami.
V okrese v januári 2013 žilo spolu 64 810 ľudí. Obyvatelia sa zaoberajú predovšetkým poľnohospodárstvom (ovocie, zemiaky, kukurica) a živočíšnou výrobou.

</doc>
<doc id="568879" url="https://sk.wikipedia.org/wiki?curid=568879" title="Nagykállósky okres">
Nagykállósky okres

Nagykállósky okres () je okres v Maďarsku v župe Szabolcs-Szatmár-Bereg. Jeho správnym centrom je mesto Nagykálló .
Sídla.
V okrese sa nachádza celkom 8 miest a obcí:

</doc>
<doc id="568880" url="https://sk.wikipedia.org/wiki?curid=568880" title="Nyírbátorský okres">
Nyírbátorský okres

Nyírbátorský okres (maď. "Nyírbátori járás") je okres v župe Szabolcs-Szatmár-Bereg v Maďarsku. Okresným mestom je od roku 2013 mesto Nyírbátor.
Popis.
Rozloha okresu je 695,94 km², hustota osídlenia je 63 ľudí/km². 
Sídla a ľudia.
Okres je od roku 2013 tvorený troma mestami (Nyírbátor, Máriapócs a Nyírlugos) a ďalšími 17 obcami. V januári 2013 v tomto okrese žilo celkom 43 557 ľudí. Obyvatelia sa zaoberajú predovšetkým poľnohospodárstvom (ovocie, zemiaky, kukurica) a živočíšnou výrobou. Za zmienku stojí veľká nezamestnanosť.

</doc>
<doc id="568881" url="https://sk.wikipedia.org/wiki?curid=568881" title="Níreďházsky okres">
Níreďházsky okres

Níreďházsky okres (maď. "Nyíregyházi járás") je okres v župe Szabolcs-Szatmár-Bereg v Maďarsku. Od roku 2013 je mesto Níreďháza hlavným mestom župy a zároveň aj okresným mestom.
Poloha, popis.
Okres sa nachádza vo východnom Maďarsku. Nadmorská výška územia je zhruba od 100 m na severe až po 132 m na juhovýchode. Rozloha okresu je 809,61 km². Okres je pretkaný niekoľkými hlavnými cestami - č. 4 z Debrecína na sever až do Čopu, č. 36 na západ do Polgáru, č. 41 na východ cez Vásárosnamény na Ukrajinu. Okresom tiež prechádza diaľnice M3 z Budapešti ku hraniciam s Ukrajinou.
Sídla a ľudia.
Od roku 2013 je okres tvorený štyrmi mestami a jedenástich dedinami. (V tabuľke je počet obyvateľov v januári 2013.) 
V januári 2013 žilo v okrese 166 684 ľudí. Obyvatelia sú zamestnaní hlavne v poľnohospodárstve a v živočíšnej výrobe.
Okrem toho v mestách pracujú hlavne v rôznych službách. Napriek tomu je tu vysoká nezamestnanosť.

</doc>
<doc id="568882" url="https://sk.wikipedia.org/wiki?curid=568882" title="Tiszavasvársky okres">
Tiszavasvársky okres

Tiszavasvársky okres je okres v župe Szabolcs-Szatmár-Bereg v Maďarsku. Okresným mestom je od roku 2013 mesto Tiszavasvári.
Popis.
Rozloha okresu je 381,61 km². Nadmorská výška územia okresu je zhruba 92 m. Nachádza sa v nížine rieky Tisa v západnej časti župy v severovýchodnej časti Maďarska. Severnú hranicu okresu tvorí rieka Tisa. Na rieke je malá priehrada s vodnou elektrárňou. Od rieky Tisa vedie smerom na juh vodný kanál Keleti-főcsatorna. 
Doprava.
Okresom od západu k východu prechádza hlavná cesta č. 36. V blízkosti južnej hranice okresu potom vedie diaľnica M3. Územím okresu tiež prechádza železničná trať z Polgáru do Níreďházy.
Sídla a ľudia.
Od júla 2013 je okres tvorený dvoma mestami a štyrmi dedinami.
V januári 2013 v tomto okrese žilo spolu 27 306 ľudí. Obyvatelia sa zaoberajú predovšetkým poľnohospodárstvom (ovocie, kukurica) a chovom dobytka. V okrese je vysoká nezamestnanosť.

</doc>
<doc id="568883" url="https://sk.wikipedia.org/wiki?curid=568883" title="Uhorská revolúcia">
Uhorská revolúcia

Uhorská revolúcia (1848 – 1849) (iné názvy pozri nižšie) bola tá časť revolúcie 1848 – 49, ktorá sa odohrala v Uhorsku.
O názve.
Pojem Uhorská revolúcia (1848 – 1849) (synonymá: Uhorská buržoázna revolúcia (1848 – 1849), Uhorské povstanie 1848 – 1849) sa v slovenčine používa málo, pretože väčšinou sa táto revolúcia uvádza len ako súčasť širších pojmov (a teda aj pod názvom) "revolúcia/revolučné roky/buržoázna revolúcia 1848-1849" v habsburskej monarchii/Európe .
Najmä u maďarských autorov sa často revolúcia označuje alebo doplnkovo označuje ako boj za slobodu (oslobodzovací boj). Tým vzniká názov v podobe (uhorská) revolúcia a boj za slobodu [alebo oslobodzovací boj] 1848 – 1849 Hodnotenie tejto revolúcie ako maďarského boja za slobodu nemaďarské národy niekedy považujú za nevhodné.
Pojem Maďarská revolúcia (1848 – 1849) v slovenčine označuje spravidla len maďarskú časť revolúcie v Uhorsku, t.j. nezahŕňa povstania nemaďarských národov v Uhorsku, napríklad slovenské povstanie (pozri nižšie). Synonymné sú názvy: Maďarská buržoázna revolúcia.
Charakteristika.
Revolúcia v Uhorsku v rokoch 1848-49 definitívne skoncovala s feudalizmom v Uhorsku (zrušenie poddanstva, rozšírenie volebného práva atď.). Okrem toho prerástla v (neúspešnú) vojnu za nezávislosť Uhorska (fakticky najmä Maďarov) od Rakúska. Paralelne s týmto bojom Maďarov za nezávislosť od Rakúska prebiehal ozbrojený boj jednotlivých nemaďarských národností Uhorska (konkrétne Slovákov, Srbov, Chorvátov, Rumunov a Rusínov / Ukrajincov) proti Maďarom; slovenská časť tohto boja sa tradične nazýva slovenské povstanie. 
Vývoj na Slovensku.
V rámci Uhorska sa vyvíjali národné hnutia (školské a jazykové) a v dôsledku prejavu maďarského nacionalizmu (uhorská šľachta sa spolu s meštianstvom a inteligenciou chceli oddeliť od Viedne - cieľom bolo vytvorenie Uhorského štátu s maďarským národným charakterom) vznikali nepokoje. Z tohto dôvodu sa rok 1848 v Uhorsku označuje z marxistického hľadiska aj ako reakčný a kontrarevolučný (revolúcia by podľa marxistického konceptu mala spieť ku internacionalizmu a triednemu boju). Už v roku 1844 po odvolaní Ľudovíta Štúra z miesta zástupcu profesora Palkoviča na Katedre reči a literatúry česko-slovenskej odchádza z bratislavského lýcea 22 študentov a vzniká Slovenské národné hnutie - Tatrín. Študentské spolky združuje Jednota mládeže slovenskej a v roku 1845 vznikajú Slovenskje národňje novini.
13. marca 1848 vypukla revolúcia vo Viedni, keď bol odvolaný Metternich Ferdinandom V..
18. marca "(lebo 15. boli iba prednesené požiadavky)" 1848 schválil Uhorský snem v Bratislave tzv. Marcové zákony, ktoré ukončili feudalizmus a nastolili kapitalizmus.
11. apríla 1848 boli podpísané a vstúpili do platnosti Marcové zákony, čo znamenalo zároveň koniec absolutizmu.
10. mája 1848 bol pripravený a deň na to schválený na verejnom zhromaždení v Liptovskom Mikuláši národno-revolučný a štátno-právny program Slovákov Žiadosti slovenského národa. Na Štúra, Hurbana a Hodžu bol následne vystavený zatykač a tí odišli do Čiech. 
2. až 12. júna 1848 sa konal v Prahe Slovanský zjazd, ktorého cieľom bolo uznanie rovnoprávnosti všetkých slovanských národov v rámci rakúskej monarchie. Počas zjazdu vypuklo v Prahe povstanie ako reakcia na útok proti generálovi Alfredovi Windischgrätzovi. Česi a Slováci sa spoločne zapojili do povstania. Následne sa Slováci presunuli do Viedne, kde pripravili revolučné vystúpenie. 
16. septembra 1848 bola vytvorená Slovenská národná rada, ktorej cieľom bolo poslať na Slovensko vojenské výpravy, ktoré mali podnietiť revolučné aktivity a docieliť celonárodné povstanie. - podrobnosti pozri v článku slovenské povstanie
18. septembra 1848 odišlo dobrovoľnícke zoskupenie na západné Slovensko (pod vedením hlavného dôstojníka Gloudeka). Vznikol štátny znak a 19. septembra vyhlásila Slovenská národná rada neposlušnosť Peštianskej vláde a vyzvala do celonárodného povstania.
28. septembra 1848 sa museli stiahnuť na Moravu a následne boli Štúr, Hurban a Hodža obvinení z vlastizrady.
28. septembra 1848 bol v Budíne zavraždený cisársky komisár pre Uhorsko a hlavný vojenský veliteľ gróf František Filip Lamberg, čím sa vyostrili vzťahy medzi Pešťou a Viedňou.
3. októbra 1848 cisár rozpustil Uhorský snem a vyhlásil vojnový stav. 
6. októbra 1848 vypuklo povstanie vo Viedni a po jeho ukončení nastúpil nový cisár František Jozef I. Následne František Palacký predložil snemu návrh na federalizáciu národov. Alfred Windischgrätz porazil maďarské revolučné sily a následne bola nastolená centralizácia. Moc bola v rukách panovníka a obmedzenie uhorského snemu. V marci 1849 sa Slovenská národná rada obrátila na cisára s novými žiadosťami s cieľom federalizácie, požiadavkami na slovenský snem, vlastný jazyk, inštitúcie a zrovnoprávnenie.
20. a 26. októbra 1848 boli pri povstaní popravení študenti Viliam Šulek a Karol Holuby.
14. apríla 1849 vyhlásil Uhorský snem pod vedením Lajoša Košúta nezávislosť Uhorska v rámci monarchie (deklaruje sa jednonárodné maďarské Uhorsko bez uznania práv iných národov).
13. augusta 1849 sa odohrala bitka pri Világoši, kde bojovali rakúske vojská po boku s ruskými. Následne bol maďarský odpor potlačený a viedenská vláda upevnila svoju moc centralizáciou monarchie - vznikol Bachov absolutizmus (neoabsolutizmus), ktorý skončil v roku 1859. Požiadavka federalizácie nebola uskutočnená a viedenská vláda na základe centralizácie rozpustila slovenských dobrovoľníkov.
Vývoj z pohľadu Maďarov a Uhorska ako celku.
Predohra.
Uhorsko bolo rovnako ako České krajiny súčasťou Habsburskej monarchie, respektíve Rakúskeho cisárstva. Uhorské kráľovstvo, ktoré vždy patrilo k významným krajinám strednej Európy, bolo začiatkom 19. storočia krajinou značne zaostalou, topiacou sa v hospodárskej kríze a ľudia v nej neslobodní, nemajúci žiadne občianske a politické práva. 
Veľká francúzska revolúcia ovplyvnila maďarských obrodencov túžbou zmeniť tento systém, odtrhnúť sa od Rakúskeho cisárstva a vyhlásiť samostatnú Uhorskú republiku. Počas 30. rokov bolo reformné hnutie zamerané predovšetkým na reformu hospodárskeho života, ako ju predstavovali návrhy grófa Štefan Sečéniho.
Svojim politickým rozhľadom vtedy Sečéni vysoko prevyšoval svojich súčasníkov. Na sneme v Bratislave v rokoch 1832-1836 zazneli už v duchu ideí Štefana Sečéniho požiadavky na výkup z dedičného poddanstva, rovnaké majetkové práva a rovnosť pred zákonom. Rakúsky kancelár Metternich videl v mnohých snemovných vystúpeniach nástup revolučných snáh, ktoré chcel odstrašujúco potlačiť. Do vojenského väzenia boli v máji 1836 dopravení László Lovassy a ďalší predstavitelia snemovnej mládeže. Za vinu sa im kládli buričské prejavy proti Habsburskému absolutizmu, podpora poľských revolucionárov atď. Za obvinených sa vtedy postavil mladý advokát, dnes národný hrdina, Ľudovít Košut. V máji 1837 bol však zatknutý a na slobodu sa dostal až roku 1840.
Samotná revolúcia 1848 – 1849.
Dňa 11. marca 1848 bolo vypracované formou petície Uhorského snemu 12 hlavných revolučných požiadaviek maďarského národa:
 
Týchto 12 bodov podporilo aj vystúpenie maďarského obyvateľstva v Pešti dňa 15. marca, počas ktorého bola prvýkrát prednesená Nemzeti dal ("Národná pieseň") od Sándora Petőfiho. Viedenská vláda pod tlakom revolučných síl súhlasila so zriadením zodpovedného Uhorského ministerstva, na čele ktorého stál Lajos Batthyány. To bol začiatok revolúcie, ktorá prerástla do vojny za nezávislosť. 
Právnu kodifikáciu revolučných vymožeností a vyvrcholenie prvého vzostupného obdobia Uhorskej revolúcie priniesli tzv. Aprílové zákony, potvrdzujúce všetkých vyššie menovaných 12 bodov a ďalej potvrdenie nového právneho a správneho usporiadania Uhorska - teda bola zrušená Uhorská dvorská kancelária a Uhorské miestodržiteľstvo, čo boli nástroje rakúskeho absolutizmu, a ďalej zrušené poddanstvo. 
Ďalším problémom v Uhorsku bola národnostná otázka. Nemaďarské národy nedostali záruky národných práv, zato väčšina snemovných rozhodnutí napomáhala uviesť do života teóriu o národnostne jednotnom Uhorsku. Maďarskí politici však odmietali, s výnimkou Chorvátov, akékoľvek práva iných národov podieľať sa na uhorskej politike a ich návrhy označovali ako nezlučiteľné so záujmami krajiny.
Ústup revolúcie v západnej Európe ovplyvňoval aj osudy Uhorskej revolúcie. Pod hrozbou ofenzívy Chorvátov a vládnych vojsk bol vytvorený výbor národnej obrany na čele s Ľudovítom Košutom. Košut ako brilantný rečník verboval dobrovoľníkov do novej maďarskej armády. Zatiaľ čo chorvátsky bán Josip Jelačić pochodoval na Pešt, Kossuth chodil z mesta do mesta a vyzýval ľudí na obranu krajiny, čím vytvoril ľudovú armádu Honvédov. Maďarská armáda honvédov porazila v bitke pri Pákozde 29. septembra 1848 vojská chorvátskeho bána Josipa Jelačića. V revolučnej armáde bojovali mnohí európski demokrati a revolucionári, najmä Poliaci. Maďarskú revolúciu podporilo októbrové povstanie vo Viedni, ktoré bolo krvavo potlačené. Na rakúsky trón nastúpil František Jozef I. V Uhorsku však nebol nový cisár uznaný.
Začiatkom januára 1849 dobyli cisárske vojská Pešť a revolučná vláda teda presídlila do Debrecína. Na jar roku 1849 dosiahla Uhorská revolúcia veľkých vojenských úspechov, ktoré jej získali sympatie celej demokratickej Európy.
Vodca revolučných vojsk Artur Görgei porazil rakúsku armádu pri meste Gödölö a oddiely generála Béma porazili spojené rakúsko-ruské pomocné armády v Sedmohradsku. Revolučné jednotky opäť obsadili Budín a Pešť. Snem, ktorý zasadal 14. apríla 1849 v Debrecíne, zbavil Habsburgovcov trónu (Detronizácia Habsburgovcov) a vyhlásil nezávislosť krajiny, republiku však nie, a hlavou štátu sa stal Lajos Kossuth.
Viedenská vláda musela na potlačenie revolúcie zavolať na pomoc ruskú cársku armádu. V júni 1849 vtrhli cárske vojská cez Karpaty do Uhier a Sedmohradska. Posledným bojom Uhorskej revolúcie sa stala bitka pri meste Világoši, konaná 13. augusta 1849. Generál Artur Görgei tu so zvyškom svojich vojsk kapituloval.
Uhorská revolúcia utrpela porážku. Mnoho vlastencov, ako napríklad básnik Sándor Petőfi, v bojoch zahynulo. Lajos Kossuth emigroval do zahraničia. Viac ako tristo rozsudkov smrti vyniesli rakúske súdy nad vojenskými a politickými vodcami revolúcie. Obeťou krvavých represálií sa stal tiež prvý uhorský premiér Lajos Batthyány. Žaláre Rakúskeho cisárstva boli preplnené maďarskými povstalcami.
Mnoho vodcov a účastníkov revolúcie, ako Lajos Kossuth, István Széchenyi, Sándor Petőfi alebo Józef Bem, patria k najrešpektovanejším národným hrdinom v maďarských dejinách a výročie začiatku revolúcie, 15. marec, je maďarským štátnym sviatkom, ktorý je každoročne veľkolepo oslavovaný.
Zdroje.
Zdroje k časti o vývoji v Maďarsku:

</doc>
<doc id="568884" url="https://sk.wikipedia.org/wiki?curid=568884" title="Vásárosnaménsky okres">
Vásárosnaménsky okres

Vásárosnaménsky okres je okres v župe Szabolcs-Szatmár-Bereg v Maďarsku. Od roku 2013 je sídlom okresu mesto Vásárosnamény.
Geografia.
Okres sa rozkladá na východe Maďarska. Od juhu k severu ním preteká rieka Tisa, do ktorej sa zľava vlievajú rieka Szamos a riečka Kraszna. Nadmorská výška je zhruba 103-130 m. Na východe hraničí s Ukrajinou. Rozloha okresu je 617,94 km². 
Doprava.
Okresom prechádza z vnútrozemia na Ukrajinskú hranicu hlavná cesta č. 41. Tiež sa v rovnakom smere stavia diaľnica M3. Za zmienku stojí aj železnica.
Sídla a ľudia.
Okres je tvorený 28 obcami, z ktorých dve sú mestá (Vásárosnamény a Nyírmada) a jedna obec je mestečko.
V januári 2013 v okrese žilo 36 689 ľudí. Obyvatelia sa zaoberajú predovšetkým poľnohospodárstvom (ovocie, zemiaky, kukurica) a živočíšnou výrobou. Za zmienku stojí veľká nezamestnanosť.

</doc>
<doc id="568886" url="https://sk.wikipedia.org/wiki?curid=568886" title="Záhonský okres">
Záhonský okres

Záhonský okres (maď. "Záhonyi járás") je okres v župe Szabolcs-Szatmár-Bereg v severovýchodnom Maďarsku. Okresným mestom je od roku 2013 mesto Záhony.
Poloha.
Okres leží v Severnej veľkej nížine (maďarsky Észak-Alföld) a pri severnej hranici územia ho obteká rieka Tisa. Touto riekou tiež prechádza hranica nielen okresu, ale aj Maďarska so Slovenskom a s Ukrajinou. Nadmorská výška územia okresu je zhruba medzi 95-122 m. Rozloha okresu je 145,95 km².
Doprava.
Územím okresu prechádza od juhu k severu hlavná cesta č. 4, vedúca z mesta Níreďháza na hranicu s Ukrajinou do mesta Čop. Takmer súbežne s cestou je vedená železničná trať. Na železničnej trati sú v okrese najmenej dve zoraďovacie alebo prekladacie stanice, na ktorých sú koľajiská s normálnym aj širokým rozchodom.
Sídla a ľudia.
Od júla roku 2013 je okres tvorený dvoma mestami (Záhony a Mandok) a deviatimi dedinami.
V okrese v januári 2012 žilo spolu 19 369 ľudí. Obyvatelia pracujú v poľnohospodárstve (ovocie, pšenica, kukurica), v živočíšnej výrobe a v službách (vlaková a kamiónová doprava, colná správa).

</doc>
<doc id="568888" url="https://sk.wikipedia.org/wiki?curid=568888" title="Ajkiansky okres">
Ajkiansky okres

Ajkiansky okres () je okres v Maďarsku v župe Veszprém. Jeho správnym centrom je mesto Ajka.
Sídla.
V okrese je jedno mesto (Ajka) a 10 obcí.

</doc>
<doc id="568890" url="https://sk.wikipedia.org/wiki?curid=568890" title="Balatonalmádsky okres">
Balatonalmádsky okres

Balatonalmádsky okres () je okres v Maďarsku v župe Veszprém. Jeho správnym centrom je mesto Balatonalmádi.
Sídla.
V okrese sú tri mestá a 8 obcí.

</doc>
<doc id="568892" url="https://sk.wikipedia.org/wiki?curid=568892" title="Balatonfüredský okres">
Balatonfüredský okres

Balatonfüredský okres alebo Blatenskoteplický okres () je okres v Maďarsku v župe Veszprém. Jeho správnym centrom je mesto Balatonfüred.
Sídla.
V okrese je jedno mesto (Balatonfüred) a 21 obcí.

</doc>
<doc id="568893" url="https://sk.wikipedia.org/wiki?curid=568893" title="Pápsky okres">
Pápsky okres

Pápsky okres () je okres v Maďarsku v župe Vesprém. Jeho správnym centrom je mesto Pápa.
Sídla.
V okrese je jedno mesto (Pápa) a 48 obcí.

</doc>
<doc id="568894" url="https://sk.wikipedia.org/wiki?curid=568894" title="Sümegský okres">
Sümegský okres

Sümegský okres () je okres v Maďarsku v župe Veszprém. Jeho správnym centrom je mesto Sümeg.
Sídla.
V okrese je jedno mesto (Sümeg) a 20 obcí.

</doc>
<doc id="568899" url="https://sk.wikipedia.org/wiki?curid=568899" title="Tapolciansky okres">
Tapolciansky okres

Tapolciansky okres () je okres v Maďarsku v župe Veszprém. Jeho správnym centrom je mesto Tapolca.
Sídla.
V okrese sú dve mestá a 31 obcí.

</doc>
<doc id="568902" url="https://sk.wikipedia.org/wiki?curid=568902" title="Várpalotský okres">
Várpalotský okres

Várpalotský okres () je okres v Maďarsku v župe Veszprém. Jeho správnym centrom je mesto Várpalota.
Sídla.
V okrese sú dve mestá a 6 obcí.

</doc>
<doc id="568909" url="https://sk.wikipedia.org/wiki?curid=568909" title="Vesprémsky okres">
Vesprémsky okres

Vesprémsky okres () je okres v Maďarsku v župe Veszprém. Jeho správnym centrom je mesto Veszprém.
Sídla.
V okrese sú dve mestá a 17 obcí.

</doc>
<doc id="568916" url="https://sk.wikipedia.org/wiki?curid=568916" title="Zircský okres">
Zircský okres

Zircský okres () je okres v Maďarsku v župe Veszprém. Jeho správnym centrom je mesto Zirc.
Sídla.
V okrese sa nachádza jedno mesto a 14 obcí.

</doc>
<doc id="568922" url="https://sk.wikipedia.org/wiki?curid=568922" title="Tapolcaský okres">
Tapolcaský okres



</doc>
<doc id="568924" url="https://sk.wikipedia.org/wiki?curid=568924" title="Várpalotaský okres">
Várpalotaský okres



</doc>
<doc id="568925" url="https://sk.wikipedia.org/wiki?curid=568925" title="Ibranský okres">
Ibranský okres



</doc>
<doc id="568929" url="https://sk.wikipedia.org/wiki?curid=568929" title="Kisvárdsky okres">
Kisvárdsky okres



</doc>
<doc id="568931" url="https://sk.wikipedia.org/wiki?curid=568931" title="Mátészalkský okres">
Mátészalkský okres



</doc>
<doc id="568934" url="https://sk.wikipedia.org/wiki?curid=568934" title="Vásárosnaményský okres">
Vásárosnaményský okres



</doc>
<doc id="568947" url="https://sk.wikipedia.org/wiki?curid=568947" title="Kemecsský okres">
Kemecsský okres

Kemecsský okres () je okres v Maďarsku v župe Szabolcs-Szatmár-Bereg. Jeho správnym centrom je mesto Kemecse.

</doc>
<doc id="568953" url="https://sk.wikipedia.org/wiki?curid=568953" title="Ibránysko–nagyhalászsky obvod">
Ibránysko–nagyhalászsky obvod



</doc>
<doc id="568954" url="https://sk.wikipedia.org/wiki?curid=568954" title="Kisvárdsky obvod">
Kisvárdsky obvod



</doc>
<doc id="568955" url="https://sk.wikipedia.org/wiki?curid=568955" title="Mátészalkský obvod">
Mátészalkský obvod



</doc>
<doc id="568956" url="https://sk.wikipedia.org/wiki?curid=568956" title="Vásárosnaményský obvod">
Vásárosnaményský obvod



</doc>
<doc id="568957" url="https://sk.wikipedia.org/wiki?curid=568957" title="Záhonyský obvod">
Záhonyský obvod



</doc>
<doc id="568958" url="https://sk.wikipedia.org/wiki?curid=568958" title="Celldömölkský obvod">
Celldömölkský obvod



</doc>
<doc id="568960" url="https://sk.wikipedia.org/wiki?curid=568960" title="Hepatológia">
Hepatológia

Hepatológia je odbor medicíny, ktorý zahŕňa štúdium pečene, žlčníka, žlčových ciest a pankreasu. Napriek tomu, že je považovaná za súčasť gastroenterólogie, jej rýchly rozvoj viedol v niektorých štátoch k osamostatneniu tejto vedy. Špecializovaní lekári sa nazývajú hepatológovia.

</doc>
<doc id="568961" url="https://sk.wikipedia.org/wiki?curid=568961" title="Alergiológia">
Alergiológia

Alergiológia je medicínsky odbor, zameraný na liečbu alergií.
Alergia je neznášanlivosť určitej látky. Môže to byť potravina, peľ, prach, vo vzácnych prípadoch sa môže objaviť dokonca aj alergia na slnko alebo chlad. K prejavom alergie patrí kašeľ, nádcha, pálenie a slzenie očí. V horších prípadoch sa môže z alergie vyvinúť astma.
Na liečbu alergie, alebo skôr jej príznakov sa používajú lieky uvoľňujúce dýchacie svalstvo. Touto liečbou sa zmierňujú prejavy alergických reakcií.

</doc>
<doc id="568962" url="https://sk.wikipedia.org/wiki?curid=568962" title="Bácsalmássky okres">
Bácsalmássky okres

Bácsalmássky okres () je okres v Maďarsku v Báčsko-malokumánskej župe. Jeho správnym centrom je mesto Bácsalmás.
Sídla.
V okrese sa nachádza spolu 10 miest a obcí.

</doc>
<doc id="568963" url="https://sk.wikipedia.org/wiki?curid=568963" title="Bajský okres">
Bajský okres

Bajský okres () je okres v Maďarsku v Báčsko-malokumánskej župe. Jeho správnym centrom je mesto Baja.
Sídla.
V okrese sa nachádza spolu 17 miest a obcí.

</doc>
<doc id="568964" url="https://sk.wikipedia.org/wiki?curid=568964" title="Jánoshalmiansky okres">
Jánoshalmiansky okres

Jánoshalmiansky okres () je okres v Maďarsku v Báčsko-malokumánskej župe. Jeho správnym centrom je mesto Jánoshalma.
Sídla.
V okrese sa nachádza celkom 5 obcí.

</doc>
<doc id="568965" url="https://sk.wikipedia.org/wiki?curid=568965" title="Očná chirurgia">
Očná chirurgia

Očná chirurgia je chirurgia vykonávaná typicky oftalmológom na očiach a jeho častiach:
Oko je krehký orgán a vyžaduje extrémnu starostlivosť pred, počas a po chirurgickej operácii. Chirurg je zodpovedný za výber vhodnej chirurgickej procedúry pre pacienta a za vykonanie potrebných bezpečnostných opatrení.

</doc>
<doc id="568967" url="https://sk.wikipedia.org/wiki?curid=568967" title="Kalocsský okres">
Kalocsský okres

Kalocsský okres () je okres v Maďarsku v Báčsko-malokumánskej župe. Jeho správnym centrom je mesto Kalocsa.
Sídla.
V okrese sa nachádza celkom 21 miest a obcí.

</doc>
<doc id="568973" url="https://sk.wikipedia.org/wiki?curid=568973" title="Kecskemétsky okres">
Kecskemétsky okres

Kecskemétsky okres () je okres v Maďarsku v Báčsko-malokumánskej župe. Jeho správnym centrom je mesto Kecskemét.

</doc>
<doc id="568974" url="https://sk.wikipedia.org/wiki?curid=568974" title="Malokerešský okres">
Malokerešský okres

Malokerešský okres () je okres v Maďarsku v Báčsko-malokumánskej župe. Jeho správnym centrom je mesto Kiskőrös.
Sídla.
V okrese sa nachádzajú štyri mestá a 11 obcí.

</doc>
<doc id="568976" url="https://sk.wikipedia.org/wiki?curid=568976" title="Kiskunfélegyházsky okres">
Kiskunfélegyházsky okres

Kiskunfélegyházsky okres () je okres v Maďarsku v Báčsko-malokumánskej župe. Jeho správnym centrom je mesto Kiskunfélegyháza.

</doc>
<doc id="568977" url="https://sk.wikipedia.org/wiki?curid=568977" title="Agitácia (politika)">
Agitácia (politika)

Agitácia "(z lat. agitare = poháňať)" – presvedčovanie, získavanie pre určitú myšlienku, program alebo cieľ. Úzko súvisí s propagandou, je však konkrétnejšia, zameraná na presne vymedzené ciele. Podľa použitých prostriedkov sa rozlišuje písomná, názorná a ústna agitácia.

</doc>
<doc id="568978" url="https://sk.wikipedia.org/wiki?curid=568978" title="Kiskunhalasský okres">
Kiskunhalasský okres

Kiskunhalasský okres () je okres v Maďarsku v Báčsko-malokumánskej župe. Jeho správnym centrom je mesto Kiskunhalas.
Sídla.
V okrese sa nachádza celkom 9 miest a obcí.

</doc>
<doc id="568979" url="https://sk.wikipedia.org/wiki?curid=568979" title="Kiskunmajsiansky okres">
Kiskunmajsiansky okres

Kiskunmajsiansky okres () je okres v Maďarsku v Báčsko-malokumánskej župe. Jeho správnym centrom je mesto Kiskunmajsa.
Sídla.
V okrese sa nachádza celkom 6 miest a obcí.

</doc>
<doc id="568980" url="https://sk.wikipedia.org/wiki?curid=568980" title="Kunszentmiklóssky okres">
Kunszentmiklóssky okres

Kunszentmiklóssky okres () je okres v Maďarsku v Báčsko-malokumánskej župe. Jeho správnym centrom je mesto Kunszentmiklós.

</doc>
<doc id="568981" url="https://sk.wikipedia.org/wiki?curid=568981" title="Tiszakécssky okres">
Tiszakécssky okres

Tiszakécssky okres () je okres v Maďarsku v Báčsko-malokumánskej župe. Jeho správnym centrom je mesto Tiszakécske.
Sídla.
V okrese sa nachádza celkom 5 miest a obcí.

</doc>
<doc id="568983" url="https://sk.wikipedia.org/wiki?curid=568983" title="Bólysky okres">
Bólysky okres

Bólysky okres () je okres v južnom Maďarsku v Baranskej župe. Jeho správnym centrom je mesto Bóly.
Sídla.
V okrese sa nachádza celkom 16 miest a obcí.

</doc>
<doc id="568984" url="https://sk.wikipedia.org/wiki?curid=568984" title="Hegyhátsky okres">
Hegyhátsky okres

Hegyhátsky okres (, bývalý Sásdsky obvod) je okres v južnom Maďarsku v Baranskej župe. Jeho správnym centrom je mesto Sásd.
Sídla.
V okrese sa nachádza celkom 25 miest a obcí.

</doc>
<doc id="568985" url="https://sk.wikipedia.org/wiki?curid=568985" title="Komlósky okres">
Komlósky okres

Komlósky okres () je okres v južnom Maďarsku v Baranskej župe. Jeho správnym centrom je mesto Komló.

</doc>
<doc id="568987" url="https://sk.wikipedia.org/wiki?curid=568987" title="Moháčsky okres">
Moháčsky okres

Moháčsky okres () je okres v južnom Maďarsku v Baranskej župe. Jeho správnym centrom je mesto Moháč.
Sídla.
V okrese sa nachádza celkom 26 miest a obcí.

</doc>
<doc id="568988" url="https://sk.wikipedia.org/wiki?curid=568988" title="Pécssky okres">
Pécssky okres

Pécssky okres () je okres v južnom Maďarsku v Baranskej župe. Jeho správnym centrom je mesto Pécs.

</doc>
<doc id="568989" url="https://sk.wikipedia.org/wiki?curid=568989" title="Pécsváradský okres">
Pécsváradský okres

Pécsváradský okres () je okres v južnom Maďarsku v Baranskej župe. Jeho správnym centrom je mesto Pécsvárad.

</doc>
<doc id="568990" url="https://sk.wikipedia.org/wiki?curid=568990" title="Sellyský okres">
Sellyský okres

Sellyský okres () je okres v južnom Maďarsku v Baranskej župe. Jeho správnym centrom je mesto Sellye.

</doc>
<doc id="568992" url="https://sk.wikipedia.org/wiki?curid=568992" title="Siklóssky okres">
Siklóssky okres

Siklóssky okres () je okres v južnom Maďarsku v Baranskej župe. Jeho správnym centrom je mesto Siklós.
Sídla.
V okrese sa nachádza celkom 53 miest a obcí.

</doc>
<doc id="568993" url="https://sk.wikipedia.org/wiki?curid=568993" title="Szentlőrincský okres">
Szentlőrincský okres

Szentlőrincský okres () je okres v južnom Maďarsku v Baranskej župe. Jeho správnym centrom je mesto Szentlőrinc.

</doc>
<doc id="568994" url="https://sk.wikipedia.org/wiki?curid=568994" title="Szigetvársky okres">
Szigetvársky okres

Szigetvársky okres () je okres v južnom Maďarsku v Baranskej župe. Jeho správnym centrom je mesto Szigetvár.

</doc>
<doc id="568995" url="https://sk.wikipedia.org/wiki?curid=568995" title="Vitoša">
Vitoša

Vitoša () je pohorie nachádzajúce sa neďaleko bulharského hlavného mesta Sofia, ktorému tvorí impozantnú kulisu. Najvyšším vrcholom je Černi vrăch (2 290 m). Horstvo má pre svoju jedinečnosť štatút národného parku - druhého najstaršieho na Balkáne (po NP Biogradska gora).
Poloha.
Sever masívu vymedzuje Sofijska kotlovina, východ tokom rieky Iskăr a na západe tvoria hranicu pohoria údolia rieky Struma. Na juhu sa dá považovať za koniec pohoria priesmyk Klisura, ktorý oddeľuje Vitoša od vyššieho, susedného pohoria Rila.
Geografia.
Pohorie Vitoša zaberá plochu 266 km², pričom dĺžka masívu je približne 20 km a v najširšom mieste dosahuje okolo 18 km. Nachádza sa tu na 10 štítov vyšších 2 000 metrov. Geologicky je pohorie tvorené prevažne žulou. Vitoša je významným zdrojom pitnej vody pre hlavné mesto a okolie, predovšetkým vďaka svojim početným minerálnym prameňom. Rozsiahle sú tu ako ihličnaté, tak listnaté lesy. Vo vyšších polohách sa nachádzajú klasické horské lúky.
Turizmus.
Pohorie je významným strediskom zimných športov a turistiky vôbec. Predovšetkým dobré sprístupnenie prímestskými dopravnými linkami, spôsobuje najmä cez víkendy obrovské návštevnosti. Na vrchole vrchu Čierni vrch sa nachádza meteorologická stanica doteraz fungujúca už od roku 1935. Stanica tiež slúži ako bivak pre turistov a je zároveň základňou miestnej horskej služby. Turisticky navštevovaný úkaz pohoria je tzv. kamenná rieka "Zlatnite Mostove". Tá pozostáva z prúdu veľkých balvanov prebiehajúcich podľa úbočí hôr. V podstate sa jedná o ľadovcovú morénu, ktorú tu po sebe zanechal dávny ľadovec.

</doc>
<doc id="568997" url="https://sk.wikipedia.org/wiki?curid=568997" title="Zlatni rat">
Zlatni rat

Zlatni rat (doslova "Zlatý roh") je chorvátska pláž, mys a polostrov pri Jadranskom mori, nachádzajúci sa 1,5 km západne od obce Bol na južnej strane dalmatínskeho ostrova Brač (Splitsko-dalmatínska župa).
Kamienková pláž má tvar rohu, vybiehajúceho z ostrova v dĺžke niekoľkých stoviek metrov a zvažujúceho sa prudko do mora. Štrky sú unášané morskými prúdmi a vlnami. Pláž tým získava stále iný tvar a sklon - niekedy je "roh" zahnutý doprava, inokedy doľava. Výbežok vznikol odnosom materiálu z veľkej skalnatej rokliny, ktorá vyúsťuje z hôr nad výbežkom.
V borovicovom lesíku v tesnom susedstve Zlatého rohu sa nachádzajú zvyšky rímskej villy, vrátane zvyšku nádrže, niekedy označovanej ako plavecký bazén, aj keď zrejme išlo skôr o vodný rezervoár. Smerom k východu na ceste do Bolu je potom pobrežie lemované početnými hotelmi a tenisovými kurtmi.

</doc>
<doc id="569002" url="https://sk.wikipedia.org/wiki?curid=569002" title="Pedofil">
Pedofil

Pedofil môže byť:

</doc>
<doc id="569003" url="https://sk.wikipedia.org/wiki?curid=569003" title="Viljandi">
Viljandi

Viljandi je estónske mesto ležiace v južnej časti krajiny. Je správnym centrom kraja Viljandimaa.
Dejiny.
Prvé známky osídlenia na území dnešného Viljandi sa datujú do 5. tisícročia pred Kr. Výhodná poloha miestneho návršia lákala dávnych obyvateľov Estónska k stavbe opevnenia. Prvá písomná zmienka o ňom pochádza od arabského zemepisca al-Idrísího z roku 1154. Toto hradisko potom hralo dôležitú úlohu pri bojoch Estóncov s nemeckými križiakmi na začiatku 13. storočia. Nemci ho najprv neúspešne obliehali v roku 1211 spoločne s Lotyšmi a Livóncami, aby ho potom definitívne dobyli roku 1223.
Hneď v nasledujúcom roku rozhodol veľmajster križiackeho rádu mečových bratov Volquin posilňovanie miestneho opevnenia. Tak začala stavba mohutného Vijlandského hradu, ktorý sa čoskoro stal jedným z najväčších v celom Pobaltí. Ako sa rozvíjal hrad, rástla aj osada v podhradí. Mestské práva dostalo Viljandi v roku 1283 a členom hanzy sa stalo pravdepodobne niekedy v polovici 14. storočia.
Úpadok Vijlandi začal počas livónskej vojny. V roku 1560 sa ho po dlhom obliehaní zmocnili ruské vojská. Roku 1582 prešlo pod poľskú nadvládu. Krátko potom vypukla švédsko-poľská vojna. Počas bojov zmenilo Viljandi niekoľkokrát majiteľa a bolo v podstate úplne zničené. Slovami poľského kňaza Dionysia Fabricia vyzeralo mesto po vojne takto: „Hovorí sa, že Viljandi stráži teraz diabol sám, krákoraje tu ako kohút. Už nie je tu čoho obdivovati, všetko jest zničené a ni pevnosť, ni v meste už nie sú miestom, kde by ľudská bytosť mohla bývať, a stali sa teraz sídlom satanovým“ Zúbožené mesto stratilo mestské práva v roku 1624.
Viljandi sa z vojny spamätávalo len veľmi pomaly, tým skôr, že ho ťažko zasiahla aj severná vojna na začiatku 18. storočia. Avšak pod ruskou nadvládou začalo rásť a postupne sa z neho stalo centrum regiónu. Mestské práva opäť dostalo roku 1783. V 18. storočí sa stalo dôležitým industriálnym a kultúrnym centrom.
1. augusta 1897 získalo železničné spojenie postavením odbočnej úzkorozchodnej (750 mm) trate z Mõisaküly, ležiacej na trati ValgaPärnu, a roku 1901 bola privedená železničná trať rozchodu 1 524 mm z Tallinnu cez Türi. Úzkorozchodná trať zanikla v 70. rokoch 20. storočia v súvislosti s prestavbou svojej chrbtovej trati na rozchod 1 524 mm.
Turistika.
Návštevy Viljandi by rozhodne nemali vynechať návštevu zrúcaniny mohutného hradu ležiace na návrší nad mestom. Ďalšími zaujímavými pamiatkami sú neskoro baroková radnica dokončovaná v roku 1774, pôvodne františkánsky kostol sv. Jána z rokov 14661472 a miestne múzeum, nachádzajúce sa v jednej z najstarších mestských budov. K technickým zaujímavostiam patrí vodárenská veža z roku 1911, a dva mosty (Varesesild a visutý Rippsild) z 20. a 30. rokov minulého storočia nachádzajúce sa v blízkosti hradného návršia.

</doc>
<doc id="569008" url="https://sk.wikipedia.org/wiki?curid=569008" title="Adžarisckali">
Adžarisckali

Adžarisckali (, v preklade "Adžarská voda") je rieka v Adžarsku, v Gruzínsku. Je to pravý prítok Čorochu. Je dlhá 90 km. Povodie má rozlohu 1 540 km².
Opis.
Pramení na Arsiánskom chrbte. Tečie v úzkej hlbokej doline, ktorá sa smerom k ústiu rozširuje. Vlieva sa sprava do Čorochu.
Zdroj vody je zmiešaný s prevahou dažďového. K povodniam môže dochádzať v priebehu celého roka.
Využíva sa k zisku vodnej energie.

</doc>
<doc id="569010" url="https://sk.wikipedia.org/wiki?curid=569010" title="Gynekologická onkológia">
Gynekologická onkológia

Gynekologická onkológia je odbor medicíny, ktorý sa zaoberá nádormi ženského reprodukčného systému, zahŕňajúceho rakovinu vaječníkov, maternice, vagíny a ďalších častí ženského reprodukčného systému. 

</doc>
<doc id="569011" url="https://sk.wikipedia.org/wiki?curid=569011" title="Klinická biochémia">
Klinická biochémia

Klinická biochémia je interdisciplinárny obor, jeden z pododborov biochémie, respektíve špecializovaný odbor medicíny zameraný na skúmanie základných biochemických procesov v ľudskom organizme z hľadiska ľudského zdravia resp. z hľadiska liečby ochorení, poprípade z dôvodov prevencie vzniku ochorení.

</doc>
<doc id="569012" url="https://sk.wikipedia.org/wiki?curid=569012" title="Mongolský vpád do Európy">
Mongolský vpád do Európy

Mongolský (nesprávne tiež tatársky) vpád do Európy označuje inváziu Mongolov a nimi podrobených kmeňov, ktoré pri rozširovaní obrovskej mongolskej ríše z Ázie smerom na západ dosiahli v 13. storočí východ Európy, ktorú v priebehu tohto storočia niekoľkokrát napadli. Ich vpády mali v Európe priamy vplyv a priniesli najhlbšie dôsledky najmä pre rozdrobené ruské kniežatstvá, ktoré boli nájazdníkmi porazené a museli uznať mongolskú nadvládu, pod ktorou zostali až do druhej polovice 15. storočia.
Nesprávny názov tatársky vpád u nás aj v Česku je označený podľa etnika Tatári, ktorí boli súčasťou Zlatej horde (časti Mongolskej ríše) a dnes sú etnikom (potomkovia historických Tatárov) žijúcim v Tatársku (v Rusku). 
Okrem ruských oblastí však mongolská invázia citeľne postihla tiež oblasti Uhorska, južného Poľska, dnešného Rumunska a mongolské oddiely na západe prenikli dokonca až na Moravu, do Sliezska a do Dalmácie.
Od snahy Mongolov na vytvorenie celosvetovej ríše a kompletného ovládnutia Európy zachránila Európanov smrť Džingischána, nástupcu Ogotaja. Definitívne potom snahu Mongolov na ďalšie účinné výboje pochovalo úmrtie štvrtého Veľkého chána všetkých Mongolov Möngkeho v roku 1259, po ktorom došlo k definitívnemu rozdeleniu Mongolskej ríše a k vzniku samostatných chanátov pod vládou Džingischánových potomkov.
Vznik mongolskej ríše a jej expanzia na západ.
Na začiatku 13. storočia sa vo východnej Ázii, približne na území dnešného Mongolska a severnej Číny, zjednotením kočovných mongolských kmeňov, sformovala Mongolská ríša pod vedením Temüdžina, ktorý na zhromaždení podrobených kmeňov prijal v roku 1206 titul Džingischán, teda "vladár sveta".
Džingischán viedol Mongolov k zabratiu rozľahlých okolitých území, v dôsledku toho sa jeho ríša následne začala veľmi rýchlo rozširovať smerom na západ. Kočovní Mongoli na svojich koňoch čoskoro obsadili celú oblasť strednej Ázie a v roku 1222 za panovania Džingischánovho tretieho syna a následníka Ogotaja obsadili títo krutí nájazdníci Kaukaz, kde porazili miestne kmene Alanov, Kumánov a Adygejcov, načo zamierili ďalej na severozápad, do oblastí východnej Európy.
Situácia v ohrozenej Európe.
Ruské oblasti.
Rozdrobené ruské kniežatstvá, ktoré sa osamostatnili po decentralizácii Kyjevskej Rusi v druhej polovici 12. storočia neboli schopné pre svoje rozdielne záujmy prekonať ani tvárou v tvár mongolskej hrozbe svoju nejednotnosť. Najvýznamnejším ruským kniežatstvom po roku 1300 bolo Vladimírsko-suzdaľské kniežatstvo, kde vládol veľký knieža Jurij II. Vsevolodovič. Ďalšími nástupníckymi štátmi po rozdrobení Kyjevskej Rusi boli kniežatstvá Černigovské, Perejaslavské, Kyjevské, Muromsko-riazaňské, Polocké, Smolenské a bohatá Novgorodská republika. Významné bolo tiež Haličsko-volynské kniežatstvo, ktoré zosilnelo za panovania Romana Mstislaviča a jeho syna Daniela Romanoviča, ktorý bol dokonca korunovaný ako prvý kráľ Haličsko-volynského kráľovstva.
Okrem nástupníckych štátov po zničenej Kyjevskej Rusi existoval na začiatku 13. storočia vo východnej Európe v povodí rieky Volgy tiež štát povolžské Bulharsko, kde doteraz žili príbuzní balkánskych Bulharov - protobulhari. Centrum Volžsko-kamského Bulharska Bolgar, ležiaci na sútoku riek Volgy a Kamy, bol známy ako významné stredisko trhu s kožušinami.
Situácia v Uhorsku.
V Uhorsku po nie príliš úspešnej vláde Ondreja II. (1205-1235), za ktorého vzrástla moc šľachty natoľko, že si Zlatou bulou vynútila od panovníka potvrdenie svojich slobôd a výsad, nastúpil na trón jeho syn Belo IV. (1235-1270). Belo chcel oslabiť vplyv veľmožov, ktorí mali v rukách čoraz väčšiu politickú a hospodársku moc. Revidoval, podľa neho, neoprávnené majetkové donácie svojho otca a povolával do zeme hostí z cudziny, čo vyvolalo odpor šľachty.
Na boj s Mongolmi sa Belo začal pripravovať po správe o páde Kyjeva v roku 1240. Dvor a poddaní podceňovali hroziace nebezpečenstvo a niektorí z nich tvrdili, že Kumáni, ktorí do Uhorska pred Mongolmi utekali, sú spojencami Mongolov. Proti kráľovým snahám usadiť Kumánov v Panónskej nížine vypukla vzbura a náčelník Kumánov bol zavraždený. Belo teda nemohol pred inváziou počítať s pomocou Polovcov a ani s podporou veľmožov, ktorí neboli príliš ochotní bojovať a svoje oddiely zhromažďovali len veľmi pomaly.
Poľsko pred mongolskou inváziou.
V 12. storočí došlo k rozdrobeniu poľského štátu na oslabené a vzájomne súperiace kniežatstvá. Titul veľkokniežaťa, ktorý mal byť udržiavaný po smrti Boleslava III. Krivoústého v roku 1138, začal čoskoro strácať na význame a do mongolského vpádu úplne zanikol. Na začiatku 13. storočia sa vďaka vláde Henricha I. Bradatého stalo najvplyvnejším a najmocnejším poľským štátom kniežatstvo vroclavské. Sliezsko zažívalo rozkvet aj za jeho nástupcu Henricha II. Poboženého, ktorý zjednotil územie Sliezska s Veľkopoľskom aj Malopoľskom a usiloval o titul poľského kráľa.
Invázia.
Vpád do ruských oblastí.
V roku 1223 rozdrvila mongolská armáda spojené ruské kniežatá a kumánske vojská v bitke na rieke Kalke, načo nájazdníci vedení Džingischánovým vnukom Batuchánom a generálom Sübetejom úplne rozvrátili ríšu volžských Bulharov a postupne obsadili veľkú časť bývalej Kyjevskej Rusi. Mongoli dobyli a vyplienili väčšinu významných ruských miest. Postupne padla väčšina ruských centier ako Riazaň, Vladimír, Suzdaľ, Černihiv, Pereslavl-Zalesskij. Roku 1238 porazili Mongoli ruské kniežatá v bitke na rieke Siť, kde padol i Vladimirsko-suzdalský knieža Jurij II. Vsevolodovič, a roku 1240 potom Batuchánove vojská dobyli Kyjev.
Jedinými významnejšími ruskými centrami, ktoré sa nájazdníkom nepodarilo pri tomto útoku obsadiť, boli Novgorod a Pskov.
Časť kočovných Kumánov utiekla pred postupujúcimi a plieniacimi Mongolmi do uhorských nížin, kde ich kráľ Belo IV. usadil na územiach medzi riekami Tisou a Dunajom. Žiadosť Mongolov o vydanie Kumánov uhorský kráľ zamietol a Mongoli tak získali vhodnú zámienku pre chystaný vpád do Uhorska, ktorý sa odohral na jar nasledujúceho roku.
Vpád Mongolov do strednej Európy.
Plány dobyvateľov.
Stratégia Mongolov, ktorí mali detailné znalosti o príbuzenských vzťahoch a pomeroch medzi európskymi panovníkmi a štátmi, a ktorých prieskumní jazdci a špehovia precestovali väčšinu Európy až po Francúzske kráľovstvo, bola rozdelená na niekoľko fáz, ktoré pre veľkého chána Ogotaja podrobne vypracoval generál Sübedej. Vojská vyčlenené pre dobytie Európy mal proti západným kráľovstvám viesť Chánov synovec Batuchán.
V neskorších fázach invázie malo dôjsť k dobytiu nemeckých oblastí Svätej ríše rímskej a na útok proti Francúzsku. Tieto plány sa však z nižšie menovaných dôvodov nikdy neuskutočnili.
Útok proti Uhorsku.
Mongoli pod Batuchánovým vedením začali ťaženie do Uhorska začiatkom marca 1241. V polovici marca prenikli ich predné voje cez Karpatské priesmyky, ktoré bránilo vojsko palatína Dionýza. V polovici marca boli na území medzi Dunajom a Tisou a 17. marca vypálili Vacov.
Rozhodujúca bitka sa odohrala 11. apríla neďaleko Mohi pri rieke Slaná. Oveľa silnejšie uhorské vojsko Mongoli skoro na hlavu porazili. V boji padlo veľké množstvo prelátov a veľmožov, medzi nimi tiež arcibiskupi Ugrin Čák a Matej Ostrihomský. Belov brat Koloman v boji utrpel zranenia, na ktorých následky v Záhrebe zakrátko zomrel. Kráľovi Belovi a niektorým malým skupinkám sa z bitky a obkľúčenia podarilo uniknúť. Kráľ sa cez Gemer dostal do Nitry, posilnil svoj sprievod a odišiel do Viedne na pozvanie vojvodu Fridricha Bojovného. Fridrich však nedbal na tiesnivú situáciu, v ktorej sa Béla ocitol a začal od neho vymáhať dlh 2 000 hrivien striebra ešte z roku 1235. Béla mu dal všetky svoje cennosti, ktoré mal pri sebe a zastavil mu navyše Bratislavskú, Mošonskú a šopronskú župu. Z Viedne Béla po krátkom pobyte odišiel do Záhrebu, kde zomieral jeho brat Koloman a potom sa uchýlil do dalmatínskeho prístavu Trogir. Hoci hordy Mongolov obsadili po víťazstve u Mohi väčšinu kráľovstva, nepodarilo sa dobyvateľom obsadiť opevnené mestá ako Ostrihom, Stoličný Belehrad, Vesprém, Győr, Šopron a ani sídla ležiace v Hornom Uhorsku.
V Panónii zastihla v roku 1242 Batuchána správa o smrti jeho strýka Veľkého chána, načo sa Batuchán aj s vojskom vydal späť na východ do hlavného mesta Karakorum, aby sa zúčastnil volieb nového chána.
Vpád do Poľska.
Severná mongolská armáda, vedená Kaiduom a Bajdarom, postúpila do Malopoľska a Sliezska, načo dobyla Krakov a Sandomierz. Mongoli rozdrvili Poliakov v bitke pri Chmielniku a následne obľahli Vroclav. Proti nájazdníkom vyrazil knieža Henrich Pobožný, ktorý stál na čele spojených vojsk sliezskych a poľských kniežat a oddielov templárov, johanitov a Rádu nemeckých rytierov. Mongoli zanechali neúspešné obliehanie Vroclavu a vybrali sa v ústrety spojencom ešte skôr, než sa k nim stačil so svojím vojskom pripojiť český kráľ Václav I.. Henrich na svojho spojenca neprezieravo nepočkal a s Mongolmi sa 9. apríla stretol v poli. V bitke pri Lehnici však boli spojencami drvivo porazení a sám Henrich v bitke padol. Víťazi vraj Batuchánovi zaslali deväť vriec s ušami svojich porazených nepriateľov.
Aj cez toto víťazstvo a vyplienenie južného Poľska sa severná armáda rozhodla radšej stiahnuť na juh. Cez Kłodzko a Moravu prenikli ustupujúci Mongoli koncom apríla k priesmykom v okolí Trenčína, ktoré prekročili a pokračovali ďalej do Uhorska, kde sa po prekročení zamrznutého Dunaja spojili s hlavnou armádou vedenou Batuchánom. Spojené mongolské vojská plienili Uhorsko až do polovice roku 1242. Ich odchod spôsobila až správa o smrti veľkého chána Ogotaja. Batuchán a ostatní velitelia po jej obdržaní sa ponáhľali na snem do hlavného mesta Karakorum, aby sa mohli zúčastniť voľby budúceho veľkého chána.
Následky Mongolských vpádov.
Po nájazdoch Mongolov, ktorých hlavné vojská sa v roku 1242 začali sťahovať späť na východ, sa niektoré oblasti v strednej a východnej Európe úplne vyľudnili. Bolo vypálených mnoho významných a nespočetné množstvo menších miest a dedín. V krajinách kadiaľ Mongoli pretiahli, potom zostali lúpežné skupiny. Ďalším tragickým následkom ich nájazdov bol hladomor, pretože nemal kto zasiať úrodu. Podľa dobových správ padlo hladomoru za obeť asi toľko ľudí, koľko pri mongolských nájazdoch. Obnova krajiny trvala niekoľko rokov a poháňal ju strach z kolujúcich povestí, ktoré hovorili, že Mongoli sa sem ešte čoskoro vrátia. Ich útoky na územie Uhorska a Poľska sa v priebehu 13. storočia ešte skutočne opakovali.
Ruské kniežatstvá potom v područí Mongolov, Batuchánovej Zlatej hordy a nástupníckych tatárskych chanátov zostali až hlboko do 15. storočia.

</doc>
<doc id="569013" url="https://sk.wikipedia.org/wiki?curid=569013" title="Trichonida">
Trichonida

Trichonida (, ) je jazero v krajskej jednotke Etoloakarnania v kraji Západné Grécko v Grécku. Leží na dne tektonickej prepadliny. Má rozlohu 97 km².
Brehy na juhu a západe sú prevažne nízke, miestami močiarnaté, na severe a východe sú vyvýšené.
Zo západného konca jazera odteká regulovaný prietok do jazera Lysimachia v úmorí Iónskeho mora.
Jazero je bohaté na ryby. V kotline jazera leží mesto Agrinio.

</doc>
<doc id="569014" url="https://sk.wikipedia.org/wiki?curid=569014" title="Trichonis">
Trichonis



</doc>
<doc id="569017" url="https://sk.wikipedia.org/wiki?curid=569017" title="Operácia Kutuzov">
Operácia Kutuzov

Oriolská strategická útočná operácia Kutuzov alebo operácia Kutuzov (rus. "Орловская стратегическая наступательная операция «Кутузов»") bola sovietska útočná operácia, ktorá prebiehala od 12. júla do 18. augusta 1943 v centrálnej časti sovietsko-nemeckého frontu. Jej úlohou bolo zatlačiť nemecké jednotky v priestore Orla a bola jedným z dvoch sovietskych protiútokov, ktoré prebehli ako odpoveď na nemecký útok v priestore Kurska, ktorý sa začal 5. júla 1943. Druhý protiútok ("operácia Rumiancev") prebehol v južnej časti kurského oblúku, v smere na Charkov.
Dňa 5. augusta bol oslobodený Oriol a operácia sa skončila 18. augusta 1943 zničením oriolského výbežku. Sovietskym silám sa nepodarilo dosiahnuť obkľúčenie nemeckých jednotiek, ktoré plány predpokladali, väčšina nemeckých vojsk sa dokázala stiahnuť. Podobný vzorec sa zopakoval pomerne často počas nasledujúcich sovietskych ofenzív.
Niesla meno po ruskom vojvodcovi Michailovi Illarionovičovi Kutuzovovi. 
Priebeh.
Podľa plánu operácie Kutuzov začali protiútok vojská Západného (velil im generál-plukovník V. D. Sokolovskij) a Brianskeho frontu (generál-plukovník M. M. Popov). O tri dni neskôr sa k útoku pridali armády Centrálneho frontu pod velením Rokossovského. Tie však boli značne oslabené predošlým nemeckým útokom. 
Nemecké jednotky v útočnom priestore disponovali 37 divíziami (z toho bolo 8 tankových a 2 motorizované, súčasti 9. armády a 2. tankovej armády). Línia hlavnej nemeckej obrany dosahovala hĺbku 5 až 7 km, čo bolo viac než Sovieti predpokladali. Útok bol natoľko mohutný, že 11. gardová armáda postúpila v prvý deň o 23 kilometrov. Briansky front nebol taký úspešný - 61., 3. a 63. armáda postúpili v prvý deň o 8, 14 a 15 kilometrov.
14. júla bol Walter Model (veliteľ 9. armády) poverený aj velením 2. tankovej armády. Velil tak všetkým nemeckým vojskám v priestora Orla. Sovietsky postup sa Nemcom podarilo spomaliť, ale v dôsledku zapojenia sovietskych záloh bolo postavenie nemeckých jednotiek veľmi zlé. Situáciu ešte zhoršovali útoky partizánov v nemeckom tyle, ktoré sťažovali prepravu vojsk a ich zásobovanie. Tým brániacim východnú časť oriolského výbežku hrozilo obkľúčenie. 18. júla sa 9. armáda stiahla na pozície, z ktorých začínala útok 5. júla.
Sovieti postupovali aj naďalej, 29. júla bol oslobodený Bolchov a ráno 5. augusta Oriol. K 18. augustu dosiahli sovietske vojská líniu nemeckej obrany "Hagen", na východ od Brianska. Postup Červenej armády dosiahol v niektorých smeroch až 155 kilometrov.
Dohra.
V dôsledku úspešného sovietskeho protiútoku padli nemecké plány o využití oriolského výbežku v útočných operáciách. Operácia Kutuzov bola jedným z prvých príkladov prevziatia strategickej iniciatívy na východnom fronte Červenou armádou. 
Prvá sovietska oslavná delová salva prebehla práve na počesť oslobodenia Orla, najväčšieho sovietskeho mesta dovtedy oslobodeného Červenou armádou.

</doc>
<doc id="569018" url="https://sk.wikipedia.org/wiki?curid=569018" title="Český fousek">
Český fousek

Český fousek (iné názvy: český fuzáč, český fúzač, fuzáč, fúzač) je plemeno psa uznané v FCI v skupine 7 pod číslom 245. Je to všestranný, rýchly a vytrvalý stavač s vynikajúcim nosom. Český fousek je vyrovnané plemeno, dobre ovládateľné a cvičiteľné. V domácnosti sa vie správať ako člen a miláčik rodiny. Plemeno český fousek bolo vyšľachtené v Česku v 14. storočí z miestnych loveckých psov.
Český fousek je vytrvalý pes vyžadujúci každodenný pohyb. Potrebuje zamestnanie, uplatní sa napríklad v rôznych kynologických športoch, ako sú agility a flyball.
Pri dobrej starostlivosti je priemerný vek tohto plemena 12 – 14 rokov.
Českého fouska je možné zameniť za nemeckého drôtosrstého stavače.

</doc>
<doc id="569019" url="https://sk.wikipedia.org/wiki?curid=569019" title="Sedmohradské veľkokniežatstvo">
Sedmohradské veľkokniežatstvo

Sedmohradské veľkokniežatstvo ( "Großfürstentum Siebenbürgen") bola jedna z rakúskych korunných krajín. 
Dejiny.
Dŕžava vznikla oficiálne dňa 2. novembra roku 1765, keď cisárovná menom Mária Terézia (*1717 - †1780) ako uhorská panovníčka povýšila doterajšie Sedmohradské kniežatstvo na veľkokniežatstvo. Tento formálny štatút si Sedmohradsko podržalo až do roku 1848. V máji roku 1784 bola vyhlásená nemčina za jediný úradný a vyučovací jazyk v Uhorsku a Sedmohradsku. To sa však napokon nepodarilo uviesť do praxe.
Počas revolúcie v roku 1848 spísali dňa 15. mája roku 1848 tunajší Rumuni petíciu, ktorou požadovali zrovnoprávnenie. Tejto požiadavke však nebolo vyhovené, naopak bol pod uhorským nátlakom prijatý zákon vyhlasujúci plné spojenie Sedmohradska s Uhorskom. Tento zákon však nakoniec nebol realizovaný a rakúska ríšska ústava zo dňa 4. marca roku 1849 Sedmohradsko a Uhorsko opäť plne oddelila, pričom Sedmohradsko a Uhorsko prišli o svoje samosprávne inštitúcie.
Októbrovým diplomom bola roku 1860 obnovená autonómia oboch korunných krajín, ale Sedmohradsko prišlo o zvyšok "Partie" a zmenšila sa tak jeho rozloha 57 243 km². Dňa 1. júla roku 1863 zvolal rakúsky cisár menom František Jozef I. sedmohradský snem do Sibine, pričom práve na zasadnutí snemu došlo k úspešnému presadeniu zrovnoprávnenia Rumunov ako národa.
V období po Rakúsko-uhorskom vyrovnaní roku 1867 sa Sedmohradské veľkokniežatstvo stalo časťou Zalitavska v rámci ktorého bolo znovu začlenené do Uhorska a spolu so zrušením jeho krajinských inštitúcií prestalo dňa 20. júna roku 1867 existovať ako územná jednotka. Zákonom z roku 1868 potom boli zrušené všetky privilégiá sedmohradského veľkokniežatstva Z geografického hľadiska bolo jeho územie nanovo rozdelené na 15 žúp. Napokon od čias 90. rokov 19. storočia započala maďarizácia.

</doc>
<doc id="569020" url="https://sk.wikipedia.org/wiki?curid=569020" title="Geografia Maďarska">
Geografia Maďarska

Maďarsko je štát ležiaci v strednej Európe. Na severe susedí so Slovenskom, na východe s Ukrajinou, na juhovýchode s Rumunskom, na juhu so Srbskom a Chorvátskom a na západe s Rakúskom a Slovinskom.
Maďarsko leží v pomerne rovinatom kraji vo Veľkej uhorskej nížine, ktorá je na západ od východných Karpát a na západe Maďarska je Malá dunajská kotlina. Na severe Maďarska je krajina už ľahko kopcovitá, hlavne u východných hraníc so Slovenskom. Najvyššie vrchy Maďarska tvorí pohorie Matra, kde sa nachádza aj najvyšší vrch Kékes s nadmorskou výškou Vysoké kopce nájdeme aj pri meste Miškovec v pohorí Bukové vrchy, kde sa pestuje známe tokajské víno. Okolie Budapešti je tiež kopcovité.
Pohoria.
Nižšie nasleduje tabuľka najvyšších pohorí Maďarska.
Rieky a jazerá.
Hlavnou riekou je bez pochyby Dunaj, ktorý preteká hlavným mestom a celým stredom Maďarska. Na severe tvorí čiastočne hranicu so Slovenskom. Do Dunaja sa vlieva rieka Rába, pretekajúca mestom Győr. Ďalej je potom rieka Concó alebo Karasica. Ďalšiu dôležitú úlohu v Maďarsku hrá rieka Tisa (). Tá síce v Maďarsku nepramení, ale na území Maďarska je už veľmi široká.
Jazerá
Najznámejším jazerom v Maďarsku je Balaton. Balaton je najväčšie jazero v strednej Európe. Ďalej potom jazerá Kis-Balaton, Velence, termálne jazero Hévíz, pri meste Segedín je jazero Feher a pri meste Šopron je Neziderské jazero (maďarsky Fertő-tó). Neziderské jazero má ale väčšinu svojej rozlohy v susednom Rakúsku.
Národné parky.
Na území Maďarska sa nachádza celkom 10 národných parkov. Napr. pri Balatone nájdeme národný park Keszthelyi, pri Neziderskom jazere (Fertő-tó) je n. p. Fertő-Hanság, pri rieke Dráva, tvoriacej hranicu s Chorvátskom je n. p. Duna-Dráva. V južnom Maďarsku sú potom n. p. Kiskunsági pri meste Kecskemét a na východe národné parky Hortobágy a Bükk. Na severe leží národný park Duna–Ipoly.

</doc>
<doc id="569025" url="https://sk.wikipedia.org/wiki?curid=569025" title="Stratonikeia">
Stratonikeia

Stratonikeia ("Stratonikeia", ) môže byť:

</doc>
<doc id="569026" url="https://sk.wikipedia.org/wiki?curid=569026" title="Vláda národnej jednoty (Maďarsko)">
Vláda národnej jednoty (Maďarsko)

Vláda národnej jednoty alebo Szálasiho vláda je označenie pre totalitnú vládu Maďarského kráľovstva od 16. októbra 1944 do 28. marca 1945 pod vedením "Vodcu národa" Ferenca Szálasiho a jeho Šípových krížov.
Dejiny.
Vláda národnej jednoty bola vytvorená 15. októbra 1944 počas operácie Panzerfaust, pri ktorej bola regentovi Maďarského kráľovstva Miklósi Horthymu odobraná moc. Štát ovládli Šípové kríže na čele s národným socialistom a nadšeným fašistom Ferencom Szálasim, ktorý obsadil post hlavy štátu ako Vodca národa.
Po fašistickom prevrate došlo k ďalšiemu vraždeniu a prenasledovaniu Židov. Asi polovica z celkového počtu 200 000 ľudí budapeštianskej židovskej komunity prišla o život počas podujatí Šípových krížov.
Maďarský štát čelil blížiacej sa okupácii Sovietskym zväzom, čo prinášalo demoláciu maďarskej infraštruktúry zo strany ustupujúcej armády Tretej ríše.
Medzitým bola v decembri 1944 založená (za účasti komunistov) protifašistická "Fronta národného oslobodenia", ktorá dňa 22. decembra 1944 v Debrecíne zriadila dočasnú vládu v čele s Bélom Miklósom. Vláda vyhlásila 28. decembra vojnu Nemecku a 20. januára 1945 podpísala v Moskve prímerie so Spojencami.
Podľa Hitlera bola Budapešť posledná prekážka ako Červenú armádu zastaviť pred príchodom do Viedne a celého Nemecka. Hitler teda nakázal brániť Budapešť do posledného muža. Pre Sovietsky zväz bolo dobytie Budapešti symbolom prestíže a nároku na Maďarov pri povojnovom rozdeľovaní Európy. Obe strany sa teda do boja pustili s maximálnym odhodlaním a nebrali ohľad na počet padlých vojakov - Budapeštianska operácia. Odstupujúca nemecká armáda nasadila vzdušné sily a začala Budapešť bombardovať. Vyhodila do povetria všetky mosty cez Dunaj a zničila tiež mnoho domov. Po takmer stodennom boji bolo mesto plné trosiek a mŕtvol. Dňa 13. februára 1945, po dvojmesačnom obliehaní, bola Budapešť dobytá vojskami Červenej armády.
Vláda prestala existovať dňa 28. marca 1945. O deň neskôr našli všetci členovia vlády útočisko v Tretej ríši, kde boli zajatí. Ku koncu vojny spáchal Béla Jurcsek v Rakúsku samovraždu a Arpádovi Henneymu sa podarilo utiecť na západ. Všetci ostatní členovia vlády boli vydaní späť do Maďarska k ľudovému súdu. Vilmos Hellebronth a Emil Szakváry boli odsúdení k doživotným núteným prácam, zatiaľ čo všetci zostávajúci boli odsúdení na trest smrti obesením. Ferenc Szálasi bol súdený za zločiny proti štátu, proti ľudskosti a vojnové zločiny. Popravený dňa 12. marca 1946.
Dňa 4. apríla 1945 po dlhotrvajúcich a ťažkých bojoch dovŕšila Červená armáda osbsadenie maďarského územia. Tento deň sa neskôr v Maďarskej ľudovej republike stal štátnym sviatkom.

</doc>
<doc id="569028" url="https://sk.wikipedia.org/wiki?curid=569028" title="Venta">
Venta

Venta je rieka v Lotyšsku a v Šiauliaiskom kraji v Litve. Je 346 km dlhá (z toho 178 km v Lotyšsku). Povodie má rozlohu 11 800 km².
Opis.
Odteká z jazera Medainis na Žemaitijskej vysočine, kde preteká úzkou a hlbokou dolinou. Na strednom toku tečie naopak v rovine, pričom miestami sa na nej nachádzajú pereje. Na dolnom toku tečie ako pokojná rieka s dostatočným množstvom vody. V úseku medzi sútokom s Vadakstisom a sútokom s Varduvou tvorí štátnu hranicu medzi Litvou a Lotyšskom.
Najvyššia vodnosť dosahuje na jar, kedy sa hladina dvíha o 2,5 až 7 m. Významné sú tiež letné a jesenné dažďové povodne. Priemerný ročný prietok vody činí 95,5 m³/s. Ľadová pokrývka je nestála.
Vodná doprava je možná od mesta Piltene (Lotyšsko). V ústí leží námorný prístav Ventspils.

</doc>
<doc id="569029" url="https://sk.wikipedia.org/wiki?curid=569029" title="Baltská federálna univerzita Immanuela Kanta">
Baltská federálna univerzita Immanuela Kanta

Baltská federálna univerzita Immanuela Kanta (rus. "Балтийский федеральный университет имени Иммануила Канта") je štátna vysoká škola v Kaliningrade v Kaliningradskej oblasti, ruskej exkláve. Je to jedna z desiatich federálnych univerzít (od roku 2010) v Rusku. 
Vznikla v roku 1947, teda krátko po pripojení tejto časti Východného Pruska k ZSSR, ako pedagogický inštitút. Meno Immanuela Kanta, nemeckého filozofa a najvýznamnejšieho kráľoveckého rodáka, jej bolo udelené ruskou vládou v roku 2005. 
V Kráľovci existovala od roku 1544 Kráľovecká univerzita (Albertina). Tá v roku 1945 zanikla a jej neformálnou nástupkyňou je dnešná Baltská univerzita.
Súčasným rektorom univerzity je Andrej Pavlovič Klemešev.

</doc>
<doc id="569031" url="https://sk.wikipedia.org/wiki?curid=569031" title="Kantova univerzita">
Kantova univerzita



</doc>
<doc id="569032" url="https://sk.wikipedia.org/wiki?curid=569032" title="Operácia Panzerfaust">
Operácia Panzerfaust

Operácia Panzerfaust (v Nemecku známa ako "Unternehmen Eisenfaust") bola nemecká vojenská operácia z októbra 1944, ktorej cieľom bolo udržať Maďarské kráľovstvo v druhej svetovej vojne na strane nacistického Nemecka. Operácia bola reakciou na vyjednávanie maďarského regenta Miklósa Horthyho so Sovietskym zväzom o prímerí.
Adolf Hitler najskôr do Maďarska vyslal podplukovníka Waffen-SS Otta Skorzenyho, ktorý 15. októbra 1944 uniesol Horthyho syna. Nemecká armáda následne s pomocou maďarských fašistov zo strany Šípových krížov prevzala kontrolu nad vládou a rozhlasom. Nemci obsadili Budínsky hrad, zajali regenta Horthyho. Ten bol následne donútený podpísať vyhlásenie, ktorým odvolal vyhlásené prímerie a abdikovať v prospech Ferenca Szálasiho zo strany Šípových krížov. Szálasi sa stal premiérom a vodcom Maďarska, a vytvoril pronemeckú bábkovú vládu národnej jednoty. Horthy bol potom odvezený na zámok Hirschberg v Bavorsku, kde bol držaný v domácom väzení.

</doc>
<doc id="569033" url="https://sk.wikipedia.org/wiki?curid=569033" title="Békešskočabiansky okres">
Békešskočabiansky okres

Békešskočabiansky okres () je okres v Maďarsku v Békešskej župe. Jeho správnym centrom je mesto Békešská Čaba.

</doc>
<doc id="569034" url="https://sk.wikipedia.org/wiki?curid=569034" title="Békéssky okres">
Békéssky okres

Békéssky okres () je okres v Maďarsku v Békešskej župe. Jeho správnym centrom je mesto Békés.

</doc>
<doc id="569035" url="https://sk.wikipedia.org/wiki?curid=569035" title="Gyomaendrődsky okres">
Gyomaendrődsky okres

Gyomaendrődsky okres () je okres v Maďarsku v Békešskej župe. Jeho správnym centrom je mesto Gyomaendrőd.

</doc>
<doc id="569036" url="https://sk.wikipedia.org/wiki?curid=569036" title="Gyulský okres">
Gyulský okres

Gyulský okres () je okres s rozlohou 413,22 km² v Maďarsku v Békešskej župe. Jeho správnym centrom je mesto Gyula.
V roku 2007 tu žilo 43 812 obyvateľov.

</doc>
<doc id="569037" url="https://sk.wikipedia.org/wiki?curid=569037" title="Mezőkovácsházsky okres">
Mezőkovácsházsky okres

Mezőkovácsházsky okres () je okres v Maďarsku v Békešskej župe. Jeho správnym centrom je mesto Mezőkovácsháza.

</doc>
<doc id="569038" url="https://sk.wikipedia.org/wiki?curid=569038" title="Orosházsky okres">
Orosházsky okres

Orosházsky okres () je okres v Maďarsku v Békešskej župe. Jeho správnym centrom je mesto Orosháza.

</doc>
<doc id="569039" url="https://sk.wikipedia.org/wiki?curid=569039" title="Sarkadský okres">
Sarkadský okres

Sarkadský okres () je okres v Maďarsku v Békešskej župe. Jeho správnym centrom je mesto Sarkad.

</doc>
<doc id="569040" url="https://sk.wikipedia.org/wiki?curid=569040" title="Sarvašský okres">
Sarvašský okres

Sarvašský okres () je okres v Maďarsku v Békešskej župe. Jeho správnym centrom je mesto Szarvas.
Od roku 2013 má okres len dve mestá a štyri dediny.

</doc>
<doc id="569041" url="https://sk.wikipedia.org/wiki?curid=569041" title="Sieň slávy slovenského futbalu">
Sieň slávy slovenského futbalu

Sieň slávy slovenského futbalu je symbolická inštitúcia s cieľom vyjadriť poctu slovenským futbalovým osobnostiam, verejne prezentovať úspechy slovenského futbalu a systematicky zhromažďovať, vystavovať a archivovať historické fakty, informácie a dokumenty o týchto osobnostiach. Vznikla z iniciatívy Slovenského futbalového zväzu v roku 2016.
Podľa Preambuly Štatútu je "Sieň slávy slovenského futbalu poctou a vyjadrením rešpektu tým, ktorí pozdvihli futbalovým umením i životným príkladom povedomie národa, tým, ktorí sa zaslúžili o slávu, rešpekt a dobré meno slovenského futbalu." 
História.
Úvahy o vytvorení siene slávy mali dlhoročné trvanie, definitívne rozhodnutie nakoniec padlo na zasadnutí výkonného výboru Slovenského futbalového zväzu 4. decembra 2015 v Bratislave, kde schválili Štatút Siene slávy slovenského futbalu a zloženie členov komisie a čestnej rady. 
Historicky prví členovia orgánov Siene slávy slovenského futbalu si prevzali menovacie dekréty a odznaky z rúk prezidenta Slovenského futbalového zväzu Jána Kováčika na slávnostnej recepcii 17. marca 2016 v Bratislave. Členmi výkonnej komisie sa stali vtedajší funkcionári Slovenského futbalového zväzu Jozef Kliment, Peter Šurin, Pavol Hozlár, Stanislav Dutka a Marcel Merčiak. Prvými členmi čestnej rady boli bývalý predseda Slovenského futbalového zväzu Milan Služanič, reprezentační tréneri Jozef Vengloš, Jozef Jankech a Jozef Barmoš, kapitán olympionikov z roku 1964 Anton Urban, medzinárodný rozhodca Vojtech Christov a športový novinár Michal Zeman.
Prvých jedenásť osobností slovenského futbalu, šesť žijúcich legiend a päť "in memoriam" bolo uvedených do siene slávy 27. marca 2016 v Bratislave počas slávnostného galavečera pri príležitosti vyhlásenia výsledkov ankety Futbalista roka 2015. Laureáti si prevzali odznaky členov SSSF a bronzovú trofej z dielne akademického sochára Jozefa Hobora.
Orgány Siene slávy.
Podľa Štatútu Siene slávy slovenského futbalu sú jej orgánmi výkonná komisia a čestná rada. Členovia orgánov sú volení výkonným výborom Slovenského futbalového zväzu na štvorročné funkčné obdobie. Členstvo je čestné, bez nároku na odmenu. Nie je možné, aby bola osoba zároveň členom oboch orgánov, zároveň sa členom nemôže stať prezident ani člen výkonného výboru Slovenského futbalového zväzu.
Orgány Siene slávy slovenského futbalu majú spoločného tajomníka, ktorý administratívne a technicky pomáha zabezpečovať ich činnosť. Menujú ho predsedovia orgánov a sekretár Slovenského futbalového zväzu. 
Výkonná komisia.
Výkonná komisia Siene slávy slovenského futbalu má 5 členov (predseda, podpredseda a členovia), ktorých volí a odvoláva výkonný výbor Slovenského futbalového zväzu. Jej hlavnou úlohou je zabezpečovanie chodu siene slávy, vykonávanie dohľadu nad dodržiavaním Štatútu siene slávy a navrhovanie laureátov Siene slávy. Komisia môže každý rok navrhnúť minimálne 5, ale maximálne 10 kandidátov na zaradenie do siene slávy.
Od roku 2016 sú členmi výkonnej komisie funkcionári Slovenského futbalového zväzu Jozef Kliment, Peter Šurin, Pavol Hozlár, Stanislav Dutka a Marcel Merčiak. 
Čestná rada.
Čestná rada Siene slávy slovenského futbalu má 7 členov (predseda, podpredseda a členovia), pričom predsedu a členov volí a odvoláva výkonný výbor Slovenského futbalového zväzu. Jej členom môže byť bývalý futbalový hráč, funkcionár, novinár, alebo všeobecne rešpektovaný futbalový odborník. Hlavnou úlohou čestnej rady je výber laureátov siene slávy spomedzi kandidátov navrhnutých výkonnou komisiou. Členovia rady každoročne vyberajú minimálne jedného, ale maximálne troch laureátov, pričom aspoň jeden laureát musí byť z kategórie „hráč“.
Od roku 2016 sú členmi čestnej rady bývalý predseda Slovenského futbalového zväzu Milan Služanič, reprezentační tréneri Jozef Vengloš, Jozef Jankech a Jozef Barmoš, kapitán olympionikov z roku 1964 Anton Urban, medzinárodný rozhodca Vojtech Christov a športový novinár Michal Zeman. Od roku 2020 sú členmi Čestnej rady namiesto Jozefa Vengloša a Antona Urbana, ktorí sa vzdali svojich funkcií, bývalí reprezentanti Dušan Keketi a Ján Švehlík.
Kategórie a kritériá nominácie.
Do Siene slávy slovenského futbalu môžu byť nominované osobnosti v kategóriách „hráč“, „tréner“, „funkcionár“, „rozhodca“ a „športový novinár“. Laureátmi siene slávy sa môžu stať v zmysle Štatútu osobnosti, ktoré svojimi výsledkami šírili slávu slovenského futbalu, osobným životom a príkladom ovplyvnili rozvoj futbalu a vo svojom profesionálnom aj osobnom živote sa riadili princípmi fair-play.
V kategórii „hráč“ sú pomocnými kritériami nominácie účasť alebo medailové umiestnenie na záverečnom turnaji majstrovstiev sveta, majstrovstiev Európy, či na turnaji olympiských hier, účasť minimálne vo štvrťfinále európskych pohárových súťaží, držiteľ titulu Futbalista roka, minimálne 100 reprezentačných štartov v medzištátnych zápasoch, minimálne 100 gólov v najvyššej ligovej súťaži na Slovensku alebo v zahraničí. Laureátom v tejto kategórii môže byť iba futbalový hráč, ktorý svoju aktívnu hráčsku činnosť ukončil aspoň 5 rokov pred nomináciou.
V kategórii „tréner“ by malo ísť o osobu, ktorá viedla tímy Slovenska (prípadne ČSR, ČSSR, ČSFR) na záverečnom turnaji majstrovstiev sveta či majstrovstiev Európy, dosiahla trénerské úspechy v európskych pohárových súťažiach, alebo o osobu, ktorá sa zaslúžila o rozvoj trénerskej metodiky a zavádzanie nových trendov do slovenského futbalu.
Kategória „funkcionár“ je určená pre bývalých futbalistov, ktorí po skončení kariéry na reprezentačnej úrovni prispievali k rozvoju futbalu a funkcionárov, ktorí prispievali k celoslovenskému rozvoju futbalu a ich úsilie presiahlo rámec danej doby.
V kategórii „rozhodca“ môže byť nominovaný rozhodca úspešne reprezentujúci Slovensko (prípadne ČSR, ČSSR, ČSFR) na záverečnom turnaji majstrovstiev sveta či majstrovstiev Európy, alebo na inom turnaji medzinárodnej úrovne, alebo rozhodca, ktorý v najvyššej domácej súťaži na Slovensku (prípadne ČSR, ČSSR, ČSFR) rozhodoval najmenej 100 futbalových stretnutí a aj po skončení kariéry sa angažoval pre rozvoj futbalu.
V kategórii„športový novinár“ sa do siene slávy môže dostať výnimočný novinár, ktorého žurnalistická práca preukázateľne presiahla rámec redaktorskej činnosti a konštruktívne sa zaslúžil o rozvoj futbalu v slovenskej spoločnosti.

</doc>
<doc id="569042" url="https://sk.wikipedia.org/wiki?curid=569042" title="Szeghalomský okres">
Szeghalomský okres

Szeghalomský okres () je okres v Békešskej župe v juhovýchodnom Maďarsku. Sídlom okresu je od roku 2013 mesto Szeghalom.
Poloha.
Okres sa rozkladá vo Veľkej maďarskej nížine. Nadmorská výška je zhruba 80–85 m. Územím pretekajú rieky Körös a Beretty.
Sídla.
Okres je tvorený štyrmi mestami a tromi dedinami. Prehľad je uvedený v tabuľke, kde počet obyvateľov je k 1. januáru 2012:
V okrese v januári 2012 žilo spolu 29 013 ľudí. Tí tu pracujú hlavne v poľnohospodárstve (ovocie, pšenica, kukurica) a v živočíšnej výrobe.
Dopravné spojenie.
Okresom prechádza predovšetkým hlavná cesta č. 47, ktorá spája oblasť sa župným mestom Békešská Čaba na JZ a s mestom Debrecín na SV. Oblasť je tiež pretkaná železničnými traťami.

</doc>
<doc id="569045" url="https://sk.wikipedia.org/wiki?curid=569045" title="Cigándsky okres">
Cigándsky okres

Cigándsky okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Cigánd.

</doc>
<doc id="569046" url="https://sk.wikipedia.org/wiki?curid=569046" title="Edelénsky okres">
Edelénsky okres

Edelénsky okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Edelény.

</doc>
<doc id="569047" url="https://sk.wikipedia.org/wiki?curid=569047" title="Encsský okres">
Encsský okres

Encsský okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Encs.

</doc>
<doc id="569048" url="https://sk.wikipedia.org/wiki?curid=569048" title="Göncský okres">
Göncský okres

Göncský okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Gönc. Okres patrí k najchudobnejším regiónom Maďarska, miestna nezamestnanosť presahuje dokonca 20%. Na jeho území sa nachádza niekoľko pamiatok. Jednou z nich je hrad Regéc alebo 900 rokov starý kostol v obci Göncruszka. Rozloha okresu je 549,60 km².
Sídla a ľudia.
V okrese je celkom 30 obcí, z toho dve mestá. V tabuľke sú počty obyvateľov v januári roku 2012.
V januári roku 2012 žilo v okrese 18 722 obyvateľov. Obyvatelia sa zaoberajú predovšetkým poľnohospodárstvom (vínna réva, ovocie, pšenica, kukurica) a živočíšnou výrobou.

</doc>
<doc id="569049" url="https://sk.wikipedia.org/wiki?curid=569049" title="Kazincbarcický okres">
Kazincbarcický okres

Kazincbarcický okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Kazincbarcika.

</doc>
<doc id="569054" url="https://sk.wikipedia.org/wiki?curid=569054" title="Mezőcsátsky okres">
Mezőcsátsky okres

Mezőcsátsky okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Mezőcsát. Rozloha okresu je 351,27 km², a v januári 2012 tu žilo celkovo 14 130 obyvateľov.

</doc>
<doc id="569055" url="https://sk.wikipedia.org/wiki?curid=569055" title="Mezőkövesdský okres">
Mezőkövesdský okres

Mezőkövesdský okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Mezőkövesd. Rozloha okresu je 723,86 km². V januári 2012 tu žilo 41 867 obyvateľov. V okrese sú dve mestá a 21 obcí. Obyvatelia sa zaoberajú predovšetkým poľnohospodárstvom (ovocie, zelenina, pšenica, kukurica) a živočíšnou výrobou.

</doc>
<doc id="569057" url="https://sk.wikipedia.org/wiki?curid=569057" title="Miškovecký okres">
Miškovecký okres

Miškovecký okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Miškovec.

</doc>
<doc id="569058" url="https://sk.wikipedia.org/wiki?curid=569058" title="Ózdsky okres">
Ózdsky okres

Ózdsky okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Ózd. Rozloha okresu je 385,57 km². V januári 2012 tu žilo 52 732 obyvateľov.
Sídla.
V okrese sú dve mestá - Ózd a Borsodnádasd a ďalších 15 dedín.

</doc>
<doc id="569059" url="https://sk.wikipedia.org/wiki?curid=569059" title="Putnocký okres">
Putnocký okres

Putnocký okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Putnok.
Sídla.
V okrese sa nachádza celkom 26 miest a obcí:

</doc>
<doc id="569060" url="https://sk.wikipedia.org/wiki?curid=569060" title="Sárospatacký okres">
Sárospatacký okres

Sárospatacký okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Sárospatak.
Sídla.
V okrese sa nachádza celkom 16 miest a obcí.

</doc>
<doc id="569061" url="https://sk.wikipedia.org/wiki?curid=569061" title="Šiatronovomestský okres">
Šiatronovomestský okres

Šiatronovomestský okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Nové Mesto pod Šiatrom. Rozloha okresu je 321,38 km².
Sídla.
V okrese sa nachádza celkom 21 obcí, z toho dve mestá. V tabuľke je počet obyvateľov v januári 2012.
V okrese žilo v januári 2012 spolu 22 703 obyvateľov. Obyvatelia pracujú predovšetkým v poľnohospodárstve (ovocie, vinič, pšenica, kukurica) a v živočíšnej výrobe.

</doc>
<doc id="569062" url="https://sk.wikipedia.org/wiki?curid=569062" title="Muzio Clementi">
Muzio Clementi

Muzio Clementi (* 23. január 1752, Rím† 10. marec 1832, Evensham) bol taliansky hudobný skladateľ, klavirista, hudobný učiteľ, dirigent, hudobný vydavateľ, editor a výrobca klavírov. Je nazývaný „Otcom modernej klavírnej techniky“. Preslávili ho predovšetkým jeho sonáty a etudy.

</doc>
<doc id="569064" url="https://sk.wikipedia.org/wiki?curid=569064" title="Johan Cruyff Arena">
Johan Cruyff Arena

Amsterdam ArenA je štadiónom klubu Ajax Amsterdam. Okrem toho sa tu konajú aj reprezentačné zápasy Holandska a rôzne kultúrne podujatia.
Štadión sa nachádza v štvrti Biljmer a je dostupný metrom alebo vlakom. Súčasťou komplexu sú kaviarne, reštaurácie, kiná, divadlá či kluby. Kapacita štadióna je 53 502 divákov, náklady na postavenie štadiónu boli 140 miliónov eur. Otvorený bol v roku 1996.

</doc>
<doc id="569065" url="https://sk.wikipedia.org/wiki?curid=569065" title="Szerencsský okres">
Szerencsský okres

Szerencsský okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Szerencs.

</doc>
<doc id="569066" url="https://sk.wikipedia.org/wiki?curid=569066" title="Szikszósky okres">
Szikszósky okres

Szikszósky okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Szikszó.

</doc>
<doc id="569067" url="https://sk.wikipedia.org/wiki?curid=569067" title="Tiszaújvárosský okres">
Tiszaújvárosský okres

Tiszaújvárosský okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Tiszaújváros.

</doc>
<doc id="569068" url="https://sk.wikipedia.org/wiki?curid=569068" title="Tokajský okres">
Tokajský okres

Tokajský okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Tokaj.
Sídla.
V okrese sa nachádza celkom 11 miest a obcí.

</doc>
<doc id="569069" url="https://sk.wikipedia.org/wiki?curid=569069" title="Csongrádsky okres">
Csongrádsky okres

Csongrádsky okres () je okres v južnom Maďarsku v Čongrádsko-čanádskej župe.. Jeho správnym centrom je mesto Csongrád.

</doc>
<doc id="569070" url="https://sk.wikipedia.org/wiki?curid=569070" title="Hódmezővásárhelyský okres">
Hódmezővásárhelyský okres

Hódmezővásárhelyský okres () je okres v južnom Maďarsku v Čongrádsko-čanádskej župe. Jeho správnym centrom je mesto Hódmezővásárhely.

</doc>
<doc id="569071" url="https://sk.wikipedia.org/wiki?curid=569071" title="Kistelecký okres">
Kistelecký okres

Kistelecký okres () je okres v južnom Maďarsku v Čongrádsko-čanádskej župe. Jeho správnym centrom je mesto Kistelek.

</doc>
<doc id="569072" url="https://sk.wikipedia.org/wiki?curid=569072" title="Makovský okres">
Makovský okres

Makovský okres () je okres v južnom Maďarsku v Čongrádsko-čanádskej župe. Jeho správnym centrom je mesto Makov.

</doc>
<doc id="569073" url="https://sk.wikipedia.org/wiki?curid=569073" title="Mórahalomský okres">
Mórahalomský okres

Mórahalomský okres () je okres v južnom Maďarsku v Čongrádsko-čanádskej župe. Jeho správnym centrom je mesto Mórahalom.

</doc>
<doc id="569074" url="https://sk.wikipedia.org/wiki?curid=569074" title="Segedínsky okres">
Segedínsky okres

Segedínsky okres () je okres v južnom Maďarsku v Čongrádsko-čanádskej župe. Jeho správnym centrom je mesto Segedín.

</doc>
<doc id="569075" url="https://sk.wikipedia.org/wiki?curid=569075" title="Szentesský okres">
Szentesský okres

Szentesský okres () je okres v južnom Maďarsku v Čongrádsko-čanádskej župe. Jeho správnym centrom je mesto Szentes.

</doc>
<doc id="569079" url="https://sk.wikipedia.org/wiki?curid=569079" title="Nevėžis">
Nevėžis

Nevėžis je rieka v Litve (Kaunaský, Panevėžyský, Utenský kraj). Je 210 km dlhá. Povodie má rozlohu 6 140 km².
Priebeh toku.
Pramení neďaleko Anykščiai v rašelinisku "Paraiščių durpynas" 6 km na juhovýchod od dediny Troškūnai a 7 km na severovýchod od dediny Repešėnai a tečie cez Stredolitovskú nížinu. Ústí sprava do Nemanu 199 km od jeho ústia pri meste a hrade Raudondvaris (tu ho preklenuje Raudondvarský most). Spočiatku tečie smerom severozápadným. Na rieke ležia mestá Raguva, Panevėžys. Za obcou Berčiūnai sa stáča na juh a kľukatí sa cez Nevėžyskú nížinu cez obce Naujamiestis, Krekenava, Kėdainiai a Babtai. Pri meste Kėdainiai cez rieku vedie železnica prechádzajúca mestami Šiauliai a Jonava.
Vodný stav.
Zdroj vody je zmiešaný s prevahou snehového. Priemerný prietok vo vzdialenosti 58 km od ústia činí približne 18,4 m³/s. Zamŕza v novembri až v januári a roztápa sa vo februári až v prvej polovici apríla. Maximum dosahuje od februára do apríla.

</doc>
<doc id="569086" url="https://sk.wikipedia.org/wiki?curid=569086" title="Baba (pohorie)">
Baba (pohorie)

Baba () je pohorie nachádzajúce sa na juhu Macedónska, pri štátnej hranici s Gréckom. Najvyšším vrchom je Pelister (2 601 m). Po pohoriach Korab (Korab, 2 764 m) a Šar planina (Titov Vrv, 2 747 m) tak ide o tretí najvyšší masív Macedónska.
Poloha.
Pohorie Baba leží východným smerom od Prespanského jazera. Na juhu netvoria vymedzenie pohoria štátne hranice s Gréckom, ako by sa mohlo zdať, ale horstvo pokračuje aj na tomto území. Východnú hranicu tvorí údolie Pelagonija. Na severe je masív vymedzený spojnicou miest Ochrid a Bitola.
Charakteristika.
Geologicky je pohorie tvorené kryštalickými horninami ako sú bridlica a žula. Dávna ľadovcová činnosť tu po sebe zanechala rozľahlé kary. V niektorých sa tiež nachádzajú horské jazerá. Najznámejšími sú Golemo Ezero a Malo Ezero.
Pohorie Baba je pútavý horský masív modelovaný predovšetkým trávnatými chrbtami. Na niektorých miestach vystupujú skaly na povrch a tvoria tak najvyššie štíty masívu. Od roku 1948 je pohorie zahrnuté do Národného parku Pelister, ktorý chráni zaujímavú kvetenu (napr. endemitná borovica balkánska), a pestré zastúpenie miestnej fauny (jeleň, medveď, vlk).
Turizmus.
Do nedávnej doby bolo pohorie Baba turistami úplne zabudnuté v dôsledku vojny na Balkáne. V súčasnosti sa situácia lepší a napr. turistické značenie sa neustále obnovuje a rozširuje. Najlepší prístup do hôr je z mesta Bitola a malej obce Resen na severe masívu.

</doc>
<doc id="569088" url="https://sk.wikipedia.org/wiki?curid=569088" title="Alicia Vikanderová">
Alicia Vikanderová

Alicia Vikanderová (; * 3. október 1988, Göteborg, Švédsko) je švédska herečka a baletka. Jej manželom je od roku 2017 Michael Fassbender, majú spolu jedného syna (* 2021).
Kariéra.
Kariéru začala vo švédskych televíznych reláciách a filmoch. Za zmienku stojí predovšetkým jedna z hlavných rolí v obľúbenej televíznej sérii "Andra Avenyn", ktorá bola vysielaná v rokoch 2007 až 2010 a hlavná rola vo filme "Till det som är vackert" za ktorú dostala ocenenie Guldbagge "Award", čo je švédska obdoba Oscara. Potom sa objavila vo filmoch "Anna Karenina" (2012), "A Royal Affair" (2012), "The Fifth Estate" (2013), "Siedmy syn" (2015) či "Ex machina" (2015).
Za postavu Gerdy Wegener vo filme "Dánske dievča" z roku 2015 získala Oscara za vedľajšiu úlohu.

</doc>
<doc id="569089" url="https://sk.wikipedia.org/wiki?curid=569089" title="Nicolae Timofti">
Nicolae Timofti

Nicolae Timofti (* 22. december 1948, Ciutuleşti, Moldavsko) je moldavský politik, v rokoch 20122016 prezident Moldavska. Pôvodnou profesiou sudca, prezidentom sa stal po takmer trojročnom pate, kedy krajina bola bez hlavy štátu, pretože rozloženie síl v parlamente neumožnilo získať potrebnú trojpätinovou podporu (tj. 61 hlasov) pre svojho kandidáta ani najsilnejšej strane – komunistom (42 mandátov), ani vládnej koalícii všetkých ostatných parlamentných strán (59 mandátov). Timoftiho nominovala vládna koalícia a jeho zvolenie umožnila podpora troch bývalých komunistických poslancov, ktorí prešli (do tej doby k mimoparlamentnej) socialistickej strane.
Životopis.
Nicolae Timofti sa narodil 22. decembra 1948 v obci Ciutuleşti na severe Moldavska. Jeho dedo Tudor bol roku 1949 z politických dôvodov deportovaný do Amurskej oblasti na Ďalekom východe, kde roku 1953 zomrel. Budúci prezident pracoval od svojich 15 rokov ako cestár u okresnej správy ciest vo Floreşti, neskôr sa vyučil automechanikom. Roku 1967 mu bolo umožnené štúdium práva na Moldavskej štátnej univerzite v Kišiňove, ktoré dokončil v roku 1972. Po absolvovaní základnej vojenskej služby krátko pôsobil na Ministerstve spravodlivosti Moldavskej sovietskej socialistickej republiky, od roku 1976 ako sudca, v rokoch 19801990 sudca Najvyššieho súdu Moldavskej SSR.
Po vzniku samostatného Moldavska pôsobil vo vysokých justičných funkciách. 16. marca 2012 bol parlamentom zvolený prezidentom republiky. Získal 62 hlasov, na zvolenie ich potreboval minimálne 61. Nicolae Timofti je ženatý, má tri deti.

</doc>
