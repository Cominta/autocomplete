<doc id="122809" url="https://sk.wikipedia.org/wiki?curid=122809" title="Wilhelm Raabe">
Wilhelm Raabe

Wilhelm Raabe, (pseudonym Jakob Corvinus; * 8. september 1831, Eschershausen, Nemecko – † 15. november 1910, Braunschweig) bol nemecký prozaik, popredný predstaviteľ realizmu v nemeckej literatúre.
Preslávil sa prvotinou "Die Chronik der Sperlingsgasse". Ťažisko jeho diela tvoria dve románové trilógie "Der Hungerpastor" (po slovensky "Lačnejúci pastor") a "Abu Telfan".
Zomrel v Braunschweigu, kde žil posledných štyridsať rokov.

</doc>
<doc id="122812" url="https://sk.wikipedia.org/wiki?curid=122812" title="Kokonečná podmnožina">
Kokonečná podmnožina

Podmožina formula_1 množiny formula_2 je kokonečná, ak jej komplement vzhľadom na formula_2 je konečná množina.

</doc>
<doc id="122813" url="https://sk.wikipedia.org/wiki?curid=122813" title="Latin pop">
Latin pop

Latin pop (po španielsky "pop latino") je druh populárnej hudby z Latinskej Ameriky, Španielska, Portugalska a od hispánskych amerických umelcov, ktorý spievajú v španielčine. Ostatní európski speváci, ktorí pochádzajú z krajín, kde sa nehovorí po španielsky, zvyčajne z Talianska, sú tiež niekedy považovaní za predstaviteľov latin popu.
Existujú dve hlavné varianty tohto hudobného žánru. Prvý je skutočný pop spievaný v španielčine, v spanglish (španielska angličtina) alebo v portugalčine. Druhý mieša pop s rôznymi variantmi latinsko-amerických alebo iberských rytmov ako salsa, samba, cumbia, norteña, merengue, banda, tex-mex, flamenco, tango, reggaeton, vallenato a reggae. Latin pop často obsahuje tiež hip-hopove časti.
Veľa svetových spevákov má v svojom repertoáry zopár latino hitov bez toho, aby boli hispánskeho pôvodu. Napríklad Madonnina pieseň "La Isla Bonita", pieseň "Spice up Your Life" od Spice Girls, pieseň "I Wanna" Lotyšky Marie N (tiež známej pod menom Marija Naumova, ktorá vyhrala cenu Eurovízie v roku 2002), "Mi Chico Latino" speváčky Geri Halliwell alebo skladba "Dov'è L'Amore" speváčky Cher.
Niektorí umelci zvyčajne zahŕňajú latino remixy do ich vlastných singlov, ktoré potom tiež môžu byť klasifikované ako latin pop. Tieto skladby bývajú zvyčajne namixované DJmi s hispánskym pôvodom. Patria medzi nich David Morales, Junior Vazquez, či Pablo Flores a ďalší. Niektorí speváci, ktorý vydali takéto remixy sú, okrem už spomenutých, napríklad Mariah Carey, Britney Spears, Whitney Houston, Will Smith, Alexia, Jamiroquai, Jennifer Paige.
Latin pop sa často označuje ako vybrúsená produkcia pri včleňovaní nevtieravých latino rytmov a inštrumentácii do skladieb. Latin pop sa poprvýkrát dostal do svetového povedomia prostredníctvo vokalistu Ritchieho Valensa v neskorých päťdesiatych rokoch 20. storočia. V neskoršej dekáde spevák sentimentálnych piesní Julio Iglesias, všestranne nadaná Gloria Estefan a medzi tínedžermi obľúbená skupina Menudo dostali tento štýl do popredia. Nedávno Ricky Martin, Shakira, Thalía, Paulina Rubio a popová skupina RBD predávajú latin pop miliónom ľudí na celom svete.
Za hlavných textárov latin popu sú považovaní Richard Daniel Roman, Estefano a Shakira.

</doc>
<doc id="122814" url="https://sk.wikipedia.org/wiki?curid=122814" title="Doplnok (množiny)">
Doplnok (množiny)

Komplement alebo doplnok podmnožiny formula_1 základnej množiny formula_2, zväčša sa označuje symbolom formula_3, je množina všetkých prvkov množiny formula_2 ktoré nie sú prvkami množiny formula_1. Zapísané množinovo
formula_6,
alebo ekvivalentne
formula_7.
Pojem komplementu nemá zmysel v prípade, že nie je udaná základná množina vzľadom ku ktorej sa komplement uvažuje.
formula_8
formula_9

</doc>
<doc id="122815" url="https://sk.wikipedia.org/wiki?curid=122815" title="1. konštantínopolský koncil">
1. konštantínopolský koncil



</doc>
<doc id="122816" url="https://sk.wikipedia.org/wiki?curid=122816" title="Eduard Mörike">
Eduard Mörike

Eduard Friedrich Mörike (* 8. september 1804, Ludwigsburg, Nemecko – † 4. jún 1875, Stuttgart) bol nemecký spisovateľ a básnik, hlavný predstaviteľ švábského biedermeieru. Je autorom novely "Mozartova cesta do Prahy" a mnohých rozprávok. 

</doc>
<doc id="122817" url="https://sk.wikipedia.org/wiki?curid=122817" title="Telenovela">
Telenovela

Telenovela (z "tele-" + "novela" = román) je televízny seriál spravidla z Latinskej Ameriky (na Slovensku aj Španielska alebo Portugalska) so značne melodramatickým obsahom a spravidla bohatým repertoárom rolí, ktorý má obmedzený počet častí (od desať do niekoľko desiatok častí odohraných za rok, výnimočne za dva alebo tri), ktoré sa spravidla vysielajú zhruba každý deň od pondelka do piatka. Je to formát veľmi podobný americkým mydlovým operám (soap opera). 
Na rozdiel od mydlových opier sú herci vystupujúci v latinskoamerických telenovelách veľmi populárnymi hviezdami. Keď začala hviezda mexických telenoviel a speváčka Thalía hrať v seriáli "María la del Barrio", počas návštevy Filipín ju bol na letisku privítať sám prezident krajiny.
Tento televízny formát vznikol v španielsky a portugalsky hovoriacich krajinách. Kým väčšina (amerických) mydlových opier pokračuje potenciálne do nekonečna – často končia iba preto, že ich zruší producent z obchodných dôvodov (napríklad pre klesajúci podiel na trhu – väčšina (španielskych) telenoviel má určené trvanie, ale tiež existuje zopár výnimiek.
Prime-timové seriály v španielčine alebo "telenovely" sa produkujú vo všetkých španielsky hovoriacich krajinách, Brazílii (krajina s portugalským jazykom, kde sa zvyknú nazývať, jednoducho "novely"), Portugalsku a v Spojených štátoch amerických. Portugalské "novely" vyrábané v Brazílii sa často dabujú do španielčiny pre latinskoamerický trh. Zvyčajne sa vysielajú v hlavnom vysielacom čase.
Prvé telenovely sa začali nakrúcať v Brazílii, na Kube a v Mexiku. Medzi prvé patria "Sua vida me pertence" („Tvoj život patrí mne“, Brazília, 1950), vysielaná dvakrát týždenne, "Senderos de amor" („Cesty lásky“, Kuba, 1951) a "Ángeles de la calle" („Anjeli z ulice“, Mexiko 1951), ktorá sa vysielala raz týždenne. Mexiko vyprodukovalo svoj prvý dramatický seriál v modernom „telenovelovom“ formáte, teda s vysielacim časom od pondelka do piatka na prelome rokov 1957 a 1958. Mal názov "Senda prohibida" („Zakázaná cesta“) a autorkou bola Fernanda Villeli.

</doc>
<doc id="122821" url="https://sk.wikipedia.org/wiki?curid=122821" title="Tučniak okatý">
Tučniak okatý

Tučniak okatý ("Pygoscelis adeliae") je druh tučniaka z rodu "Pygoscelis". Tento tučniak má modročierny chrbát a čisto bielu spodnú časť tela. Tučniak okatý má charakteristický biely očný krúžok okolo oka (podľa toho je pomenovaný „okatý“). V Antarktíde hniezdi počas leta, keď nie je zamrznuté pobrežie. Vtedy vytvára, podobne ako ostatné tučniaky, obrovské kolónie, zložené až z 200 000 i viac párov. Samica znáša zvyčajně dve vajcia s odstupom dvoch dní. Inkubáciu znášky robia striedavo obaja partneri. Tento tučniak je dosť agresívny – vtáky v hniezdnych kolóniách si bežne navzájom „kradnú“ kamienky zo susedných hniezd.

</doc>
<doc id="122823" url="https://sk.wikipedia.org/wiki?curid=122823" title="D-beat">
D-beat

D-beat (tiež známy ako discrust, discore alebo kängpunk) je štýl žánru hardcore punk, ktorý sa vyvinul začiatkom 80. rokov skupinou Discharge, po ktorej je žáner nazvaný, rovnako ako bubnovým úderom charakteristický pre tento štýl. D-beat je blízko spojený s crust punkom, ktorý má ale ťažší zvuk a komplexnejšiu premenu. Štýl je populárny predovšetkým vo Švédsku a vyvinul sa tu vďaka skupinám ako Anti Cimex, Mob 47, Driller Killer a No Security. Medzi ďalšie D-beatové skupiny patria Doom zo Spojeného kráľovstva, Disclose z Japonska, Crucifix a Final Conflict z USA, Ratos de Porão z Brazílie a MG15 zo Španielska. Kým štýl sa pôvodne vyvinul začiatkom 80. rokoch, množstvo D-beatovej tvorby nových skupín sa objavilo uprostred 90. rokov. Medzi tieto skupiny patria švédske skupiny Wolfpack, Totalitär, Avskum, Skitsystem a Disfear.

</doc>
<doc id="122825" url="https://sk.wikipedia.org/wiki?curid=122825" title="Družicová geodézia">
Družicová geodézia

Družicová geodézia alebo satelitná geodézia je meranie tvaru a rozmerov Zeme, polohy objektov na jej povrchu a tvaru gravitačného poľa Zeme prostredníctvom družicových techník, čiže geodézia prostredníctvom satelitov. 
Tradičná astronomická geodézia, ktorá zahŕňa aj zisťovanie astronomickej polohy, sa spravidla nepovažuje za súčasť družicovej geodézie. Aj GPS sa stalo dnes takým bežným, že sa stále menej považuje za súčasť družicovej geodézie.
Samotná družicová geodézia nemôže existovať bez väzby na ďalšie špecializácie spadajúce do oboru tzv. vyššej (teoretickej) geodézie. Ich spoločnou úlohou je umožniť určenie polohy statických či pohybujúcich sa objektov v presne definovanom súradnicovom a časovom systéme. Pretože každé určenie polohy je založené na meraniach vykonávaných v konkrétnom fyzikálnom prostredí, stáva sa súčasťou vyššej geodézie aj štúdium fyzikálnych vlastností telesa Zeme a štúdium zmien týchto vlastností v čase. 

</doc>
<doc id="122829" url="https://sk.wikipedia.org/wiki?curid=122829" title="Mačka divá">
Mačka divá

Mačka divá alebo mačka lesná ("Felis silvestris/Felis sylvestris") je druh z rodu Felis (mačka). Žije v Európe, Afrike a v Ázii až po západnú Čínu, Mongolsko a Indiu. Výskyt na Slovensku bol doložený na 64,8 % územia.
Podľa Medzinárodnej únie na ochranu prírody a prírodných zdrojov mačka divá patrí medzi najmenej ohrozené druhy, trend celkovej populácie je klesajúci.
Opis.
Mačka divá sa veľmi podobá našej domácej mačke. Mačka divá môže vážiť 1,2-8 kg a dosiahnuť dĺžku 47-78 cm. Má na prvý pohľad zavalitejšiu postavu ako mačka domáca, najmä vďaka dlhšej a hustejšej srsti. Mačka divá má tiež väčšiu hlavu s dlhými fúzmi a menšími ušami. Je sfarbená do sivohneda až sivožlta, s výraznými ryhami na chrbte, chvoste a nohách. Na chrbte má výrazný tmavý pás, brucho býva krémovo žlté. Od zdivočenej mačky domácej ju možno odlíšiť najmä podľa chvosta - chvost mačky divej je robustnejší a pred koncom má 7 pruhov spolu s čiapkou na konci chvostu, kým zdivočená mačka domáca má menší počet pruhov na konci. Keď je menej pruhov, nejedná sa o čistokrvnú mačku divú. Mieša sa totiž s mačkou domácou
Jej poddruhy, mačka plavá a mačka stepná, sú predkovia dnešnej domestikovanej mačky domácej.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 279 (64,8 % rozlohy Slovenska, do roku 1964 len v 128, 29,7 %) v nadmorských výškach 98 (Poľany) – (Popradské pleso vo Vysokých Tatrách).
Na Slovensku žije najmä v pahorkatinách a v podhorských aj horských lesoch, v najvyšších horách, ako sú Vysoké Tatry a Nízke Tatry, sa vyskytuje vzácne.
Jej stavy boli v minulosti veľmi znížené, preto sa pristúpilo k jej umelému odchovu a vypúšťaniu do voľnej prírody.
Biotop.
Nájdeme ju všade, kde sa zachovali staršie lesné komplexy s dostatkom dutín či nôr po iných zvieratách. Pre mačku divú sú typické zmiešané a listnaté lesy v podhorí alebo vo vrchovinách, výnimočne sa vyskytuje vo vysokých horách alebo nížinách.
Spôsob života.
Mačka divá je nočným zvieraťom. Cez deň oddychuje v brlohu, alebo pod vývratmi stromov. Žije samotárskym životom. Dokáže loziť po stromoch a loviť vo výškach.
Dožíva sa 15-20 rokov.
Potrava.
Živí sa drobnými stavovcami, najmä myšami, hrabošmi a vtákmi, výnimočne uloví mladého králika alebo zajaca.
Delenie.
Členenie na poddruhy je sporné:
Delenie 1:
Delenie 2 podľa Mattern, M. Y., McLennan, D. A., 2000: Phylogeny and speciation of Felids:
Delenie 3:
Delenie 4:
Delenie 5 podľa savci.cz:
Delenie 6 podľa angl. wiki:
Ochrana.
Je zákonom chránená, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh európskeho významu zaradený do Bernského dohovoru (Príloha II) a smernici o biotopoch (Príloha IV).

</doc>
<doc id="122831" url="https://sk.wikipedia.org/wiki?curid=122831" title="Paul Dirac">
Paul Dirac

Paul Adrien Maurice Dirac (* 8. august 1902, Bristol, Spojené kráľovstvo – † 20. október 1984, Tallahassee, Florida, USA) bol britský teoretický fyzik, ktorý sa zaoberal kvantovou teóriou, všeobecnou teóriou relativity a kozmológiou. Za svoju základnú prácu v kvantovej fyzike ("Princípy kvantovej mechaniky") získal v roku 1933 Nobelovu cenu spoločne s Erwinom Schrödingerom.
Je známy predovšetkým tým, že ako prvý formuloval relativistickú kvantovo-mechanickú rovnicu opisujúcu elektrón (a všeobecnejšie častice so spinom 1/2), ktorá sa na jeho počesť nazýva Diracova rovnica, a ktorá ho viedla k predpovedi existencie pozitrónu (antičastica elektrónu), ktorý bol neskôr v roku 1932 pozorovaný Carlom D. Andersonom.
Jeho práca na kvantovej teórii emisie a absorpcie žiarenia bola jedna z prvých prác kvantovej elektrodynamiky. Prispel aj významnou mierou k rozvoju formalizmu kvantovej teórie zavedením tzv. bra-ket notácie nazývanej aj Diracova notácia.
Paul Dirac je okrem toho známy aj ako autor kontroverznej kozmologickej teórie, tzv. "hypotézy veľkých čísiel", a ako jeden z prvých fyzikov, ktorí sa pokúšali skĺbiť kvantovú teóriu s teóriou gravitácie.
Je autorom mnohých vedeckých publikácií a niekoľkých kníh. Najznámejšia z nich je učebnica "Principles of Quantum Mechanics" publikovaná v roku 1930, v ktorej Dirac elegantne zhrnul tak maticovú mechaniku Wernera Heisenberga, ako aj vlnovú mechaniku Erwina Schrödingera a zjednotil ich v rámci jednotného matematického opisu, v ktorom sú merateľné fyzikálne veličiny reprezentované operátormi pôsobiacimi na Hilbertovom priestore vlnových funkcií, ktoré opisujú v kvantovej teórii stav fyzikálneho systému. Na tento účel zavádza bra-ket notáciu a tzv. Diracovu delta funkciu.
Predpovedal existenciu magnetického náboja a pomocou neho vysvetlil kvantovanie elektrického náboja.

</doc>
<doc id="122836" url="https://sk.wikipedia.org/wiki?curid=122836" title="Kvantová teória polí a elementárnych častíc">
Kvantová teória polí a elementárnych častíc



</doc>
<doc id="122838" url="https://sk.wikipedia.org/wiki?curid=122838" title="Logistika (výrobné a obehové procesy)">
Logistika (výrobné a obehové procesy)

Logistika je interdisciplinárna veda, ktorá sa zaoberá optimálnou koordináciou, zosúladením, prepojením a optimalizáciou toku surovín, materiálu, polovýrobkov, výrobkov a služieb, ale aj tokov informácií a financií (v podnikovej ekonómii z hľadiska uspokojenia zákazníka pri vynaložení primeraných prostriedkov).

</doc>
<doc id="122839" url="https://sk.wikipedia.org/wiki?curid=122839" title="Juhoslovanská ulica">
Juhoslovanská ulica

Juhoslovanská ulica, pomenovaná podľa bývalej Juhoslávie, leží v Košiciach v mestskej časti Sídlisko Ťahanovce v okrese Košice I. Ulica vznikla v roku 1986.
Pošta.
Ulica spadá pod poštu Košice 13 na Americkej triede.

</doc>
<doc id="122842" url="https://sk.wikipedia.org/wiki?curid=122842" title="Sliačska ulica (Košice)">
Sliačska ulica (Košice)

Sliačska ulica je ulica v Košiciach, mestskej časti Západ, 
PSČ: 040 11
Pomenovaná je podľa obce Sliač.

</doc>
<doc id="122845" url="https://sk.wikipedia.org/wiki?curid=122845" title="Maslow">
Maslow

Maslow môže byť:

</doc>
<doc id="122848" url="https://sk.wikipedia.org/wiki?curid=122848" title="Mačka lesná">
Mačka lesná



</doc>
<doc id="122852" url="https://sk.wikipedia.org/wiki?curid=122852" title="Komplement">
Komplement

Komplement môže byť:

</doc>
<doc id="122857" url="https://sk.wikipedia.org/wiki?curid=122857" title="Doplnenie (jazykoveda)">
Doplnenie (jazykoveda)

Doplnenie alebo komplement je vetný člen riadený slovesom, čiže:

</doc>
<doc id="122858" url="https://sk.wikipedia.org/wiki?curid=122858" title="Doplnenie">
Doplnenie

Doplnenie môže byť:

</doc>
<doc id="122859" url="https://sk.wikipedia.org/wiki?curid=122859" title="Doplnok">
Doplnok

Doplnok môže byť:

</doc>
<doc id="122860" url="https://sk.wikipedia.org/wiki?curid=122860" title="Snorri Sturluson">
Snorri Sturluson

Snorri Sturluson (* 1178 alebo 1179 Hvammur, Breiðifjörð – † 23. september 1241 Reykjaholt) bol islandský historik, básnik a politik.
Život.
Snorri pochádzal z mocného a váženého rodu Sturlungovcov, ktorý sa v čase keď žil, stal najmocnejším na Islande a zapísal sa do dejín ako vek Sturlungov. V detstve poslali Snorriho na výchovu k Jónovi Loftssonovi na dvor Oddi, ktorý bol dôležitým kultúrnym centrom stredovekého Islandu. Tu v škole, ktorú založil Jónov dedo Saemund Múdry nadobudol vzdelanie v latinčine, rétorike, teológii, geografii, islandských zákonoch a genealógiách a v nórskej a islandskej historiografii.
Keď Jón Loftsson zomrel, mal Snorri devätnásť rokov. O dva roky neskôr sa výhodne oženil s Herdis, dcérou bohatého kňaza a veľmoža na Borgu na západnom Islande, niekdajšom sídle najslávnejšieho islandského speváka skaldskej poézie Egila Skalagrímssona. Neskôr získal ďalšie statky, z ktorých na Reakjaholte si zriadil trvalé sídlo.
V rokoch 1215 – 1218 bol lögsögumaður snemu altingu, najvyššieho úradu v krajine.
V rokoch 1218 – 1220 uskutočnil svoju prvú cestu do Nórska, kde ho s poctami prijal vtedy ešte neplnoletý kráľ Hákon Hákonarsson a jarl Skúli, ktorý ríšu spravoval. Na ich počesť napísal Snorri oslavnú báseň "Háttalal".
V tom čase sa vzťahy medzi Nórskom a Islandom začali rapídne zhoršovať a jarl Skúli sa chcel vyslať na Island vojsko. Snorri sa ponúkol ako sprostredkovateľ a sľúbil Nórom spojenectvo, za čo ho po návrate domov krajania nenávideli. Na Islande ale v záujme Nórov nič nepodnikol a tým si zase znepriatelil nórskeho kráľa. Namiesto toho výhodnými sobášmi svojich dcér a spojenectvami rozširoval svoj majetok a politickú moc a v rokoch 1222 – 1231 sa stal znova lögsögumaður altingu. V tom čase (1220 – 1235) Snorri pracoval aj na svojom literárnom diele. Na pozícii najmocnejšieho muža Islandu sa však Snorri neudržal dlho. Manželstvo jeho dcér trvalo krátko, Snorri upadol do majetkových sporov so svojimi zaťmi a z bývalých spojencov sa stali nepriatelia. Jeho brat Sighvat a synovec Sturla ho prepadli a vyhnali z Reykjaholtu.
O rok neskôr (1237) odišiel do Nórska, kde sa najviac zdržiaval na Skúliho dvore, ktorý už bol povýšený na vojvodu a robil si nároky na nórsku korunu. Tu o dva roky neskôr dostal Snorri správu, že Sighvat a Sturla padli v bitke a Reykjaholt je znova voľný. Napriek kráľovmu zákazu opustil vďaka Skúliho pomoci Nórsko a vrátil sa na Island.
Na Islande bol Snorriho najväčším nepriateľom Gissur Þorvaldsson, jeho bývalý zať, ktorý už predtým zabil Sighvata a Strula a na ktorom si nórsky kráľ vyžiadal buď vydanie Snorriho do Nórska alebo jeho smrť. Gissur zvolil istotu a tak v noci 22. septembra 1241 prepadol so sedemdesiatimi mužmi Snorriho v Reykjaholte a dal ho sťať v pivnici jeho vlastného domu.
Potom Gissur počas dvadsiatich rokov krvavých bojov získal úplnú moc na Islande, ale za spojenectvo s nórskym kráľom zaplatil stratou samostatnosti Islandu na 692 rokov (1262 – 1944).
Iné.
O Snorriho dobe rozpráva dielo Snorriho synovca Sturly Tórdarsona "Sága o Islanďanoch".

</doc>
<doc id="122862" url="https://sk.wikipedia.org/wiki?curid=122862" title="Bartolomé Esteban Murillo">
Bartolomé Esteban Murillo

Bartolomé Esteban Murillo [Muriljo] (* 1. január 1618, Sevilla, Španielsko – † 3. apríl 1682, tamtiež) bol španielsky barokový maliar.
Narodil sa v Seville holičovi Gasparovi Estebanovi Murillovi a jeho manželke Márii Peresovej ako najmladší zo štrnástich detí. V ranom detstve prišiel o oboch rodičov. Keď mal deväť rokov, zomrel mu otec a o rok neskôr aj matka. Adoptovala si ho teta, ktorej manžel bol bohatý sevillský lekár. 
Už ako dieťa sa učil v dielni maliara Juana del Castillo. Roku 1639 odišiel do Cádizu a založil si tam nezávislú dielňu.

</doc>
<doc id="122863" url="https://sk.wikipedia.org/wiki?curid=122863" title="Boseho-Einsteinova štatistika">
Boseho-Einsteinova štatistika



</doc>
<doc id="122864" url="https://sk.wikipedia.org/wiki?curid=122864" title="Ľudovít IX.">
Ľudovít IX.

Ľudovít IX. môže byť:

</doc>
<doc id="122866" url="https://sk.wikipedia.org/wiki?curid=122866" title="Spiš (región)">
Spiš (región)

Spiš (Spišský región cestovného ruchu) je jeden z tradičných slovenských regiónov a regiónov cestovného ruchu. V širšom slova zmysle je jeho územie totožné s územím Spišskej župy, v užšom (napr. ako región cestovného ruchu) je to územie okresov Kežmarok, Spišská Nová Ves, Gelnica, Košice-okolie (čiastočne), Levoča, Stará Ľubovňa a Poprad.
Mestom s najväčším počtom obyvateľov na Spiši je v súčasnosti Poprad. V minulosti bol Spiš jedným z centier nemeckej kolonizácie a nemeckej menšiny na Slovensku. Tzv. spišskí Nemci, ktorí sa významne podieľali na kultúrnom a hospodárskom rozvoji Spiša, tu žili až do ich násilného odsunu po druhej svetovej vojne.
Územie susedí na západe s regiónom Liptov, na východe so Šarišom, na juhovýchode s Abovom a na juhozápade s Gemerom.
Historické hranice Spiša sa vytvárali už v 11. storočí. V 12. a 13. storočí sa rozšíril o Zamagurie, Podolínec, Hniezdne a Starú Ľubovňu. Toto rozloženie hraníc vydržalo bez väčších zmien až do začiatku 20. storočia.
Súčasnosť.
Delenie.
Región Spiša sa konvenčne delí na tri časti:
Príroda.
Najvýznamnejšími kotlinami Spiša sú Popradská kotlina, Hornádska kotlina a Ľubovnianska kotlina.
Spiš je ako región štedro obdarený travertínmi, čiže sladkovodnými vápencami. V minulosti sa dokonca ťažil na sochárske a kamenárske účely. Najmohutnejšie travertínové útvary sa nachádzajú v okolí Spišského Podhradia.
Niekoľko pohorí zasahuje úplne alebo čiastočne na Spiš - Vysoké Tatry, Spišská Magura (prakticky jediné pohorie, ktoré leží celé na území Spiša), Pieniny, Ľubovnianska vrchovina, Levočské vrchy, Nízke Tatry (len veľmi okrajovo), Kozie chrbty, Slovenský raj, Volovské vrchy, Čierna hora a Branisko.
Dunajec, Poprad, Hornád a Hnilec sú najdôležitejšími riekami regiónu. Poprad je so svojou dĺžkou 160 km najdlhším tokom na tomto území.
Ekonomika.
Napriek tomu, že Spiš bol v minulosti bohatým regiónom, sa dnes potýka s ekonomickými problémami, najmä s vysokou nezamestnanosťou, ktorá však postihuje hlavne rómske obyvateľstvo. Najnižšiu nezamestnanosť (k 31.12.2017) majú okresy Spišská Nová Ves (8,34 %), Stará Ľubovňa (6,86,%) a Poprad (5,89%). Každým rokom sa však ekonomická situácia výrazne zlepšuje, hlavne príchodom zahraničných investorov (Whirlpool v Poprade, Embraco v Spišskej Novej Vsi, Leitner Leader v Starej Ľubovni a iné).
Cestovný ruch.
Územie Spiša ponúka množstvo turisticky atraktívnych lokalít:
Dejiny od roku 1918.
Vytvorenie Česko-Slovenska.
V roku 1918 (potvrdené dohodou vo Versailles roku 1918 a Trianone roku 1920) sa Spiš stal súčasťou novovytvoreného Česko-Slovenska. Ako je uvedené nižšie, časť územia severného Spiša o rozlohe 195 km² anektovalo Poľsko. Spišská stolica existovala do roku 1923, kedy sa stala súčasťou novovytvorenej Podtatranskej župy so sídlom v Liptovskom Mikuláši. V rokoch 1928 – 1939 a 1945 – 1948 bolo územie bývalej Spišskej župy súčasťou "Slovenskej krajiny" v rámci ČSR.
Počas 2. svetovej vojny sa 1. januára 1940 Spiš stal súčasťou Tatranskej župy v rámci samostatnej Slovenskej republiky (14. marec 1939 – 1945).
Na konci 2. svetovej vojny bola väčšina spišských Nemcov násilne vysťahovaná alebo utiekla pred Červenou armádou postupujúcou z východu.
Po 2. svetovej vojne sa Spiš opäť stal súčasťou Česko-Slovenska. V roku 1948 bol rozdelený medzi „Košický kraj“ a „Prešovský kraj“, od roku 1960 bol celý súčasťou „Východoslovenského kraja“. V roku 1990 boli kraje na Slovensku zrušené. V roku 1993 vzniklo samostatné Slovensko, ktorého súčasťou je aj Spiš. Ten bol v júli 1996 opäť rozdelený medzi novovytvorený "Košický kraj" a "Prešovský kraj" napriek úsiliu niektorých politikov a petícií občanov niektorých miest (vyše 60 000 občanov), požadujúcich samostatný Spišský kraj.
Poľský Spiš.
"Hlavný článok: Poľský Spiš"
Úzky pás územia pod Rysmi sa stal súčasťou rakúskej provincie Halič v roku 1902. Po rozpade monarchie sa toto územie automaticky stalo súčasťou Poľska.
Po vzniku samostatného Česko-Slovenska roku 1918 malo Poľsko záujem anektovať časť Spiša až po rieku Poprad. Poľskí vojaci obsadili Spiš 6. novembra 1918, ale po porážke pri Kežmarku 8. decembra 1918 boli prinútení ustúpiť. Čsl. armáda obsadila Spiš 20. decembra do demarkačnej čiary (zhruba Javorina-Reľov-Kamienka-Orlov) stanovenej medzi ČSR a Poľskom dohodou z 24. decembra v Poprade. 13. januára 1919 česko-slovenskí vojaci obsadili severný Spiš a tiež severnú Oravu, no v júni 1919 poľskí vojaci opäť tieto dve územia získali späť. Po bojoch medzi poľskou armádou a česko-slovenskými legionármi a dobrovoľníkmi prišlo k dohode o usporiadaní plebiscitu v sporných obciach Oravy a Spiša. Na Parížskej mierovej konferencii zredukovali Poliaci svoje požiadavky na celý vtedajší okres Spišská Stará Ves a obce Tatranská Javorina a Ždiar. Napriek sľubu o usporiadaní plebiscitu v sporných obciach minister zahraničia Eduard Beneš podpísal s Poľskom na Konferencii ministrov v Spa v Belgicku zmluvu o hraniciach, v ktorej sa vzdal 13 spišských dedín (Nová Belá, Jurgov, Nedeca, Kacvín, Vyšné Lapše a i. o rozlohe 195 km² a s 8747 obyv.) a 12 oravských dedín (obec Jablonka a okolie o rozlohe 389 km² s 16 133 obyv.), ktorých obyvatelia boli takmer výlučne Slováci. Poľsko však naďalej požadovalo ďalšie územia okolo T. Javoriny a Ždiaru. Konflikt bol vyriešený na Konferencii Ligy národov 12. marca 1924, ktorá rozhodla, že ČSR si ponechá územie Ždiaru a Javoriny a vymení si územia okolo Nižnej Lipnice na Orave za dediny Suchá Hora a Hladovka (tiež na Orave). Nové hranice boli potvrdené česko-slovensko--poľskou zmluvou z 24. apríla 1925 a sú totožné s dnešnou hranicou. Poľsko však napriek tomu zostalo nespokojné.
V októbri 1938, v predvečer 2. svetovej vojny, Poľsko v dôsledku Mníchovskej dohody a Viedenskej arbitráže obsadilo severné časti Slovenska okolo Suchej Hory, Hladovky a Tatranskej Javoriny, ako aj územie okolo Lesnice v Pieninách a malé územia okolo Skalitéh a ďalšie malé územia okolo hraníc (oficiálne získali tieto územia 1. novembra 1938). Po vypuknutí 2. svetovej vojny Slovensko spolu s Nemeckom a Sovietskym zväzom napadlo Poľsko, hoci úloha slovenskej armády bola len symbolická. Výmenou za to získalo späť územia stratené v roku 1938 a tiež územia pripojené k Poľsku v roku 1920. K opätovnému pripojeniu územia k Slovensku oficiálne došlo 24. novembra 1939.podpísaním dohody Ribbentropp-Černák.
V januári 1945 bolo toto územie oslobodené Červenou armádou. Obyvatelia celého Spiša a Oravy (vrátane území stratených v rokoch 1920-1924) vytvorili inštitúcie podobné inštitúciám vo zvyšnom Česko-Slovensku (samostatné Slovensko opäť prestalo existovať) a odolávali poľským úradom, ktoré sa snažili obsadiť tieto územia a obnoviť hranice spred roku 1938. Česko-slovenský prezident sa však rozhodol tento región znova vydať Poľsku (zmluva bola podpísaná 20. mája 1945 v Trstenej) napriek výsledku plebiscitu, v ktorom až 98 % tamojších obyvateľov vyjadrilo túžbu zostať žiť v Česko-Slovensku. Proti rozhodnutiu prezidenta Beneša protestovali u prezidenta mnohé delegácie, petície boli posielané do Prahy i do Varšavy a protestovali aj americkí Slováci a slovenský klérus. 20. mája však bola obnovená predvojnová hranica.
Poľskí vojaci obsadili severný Spiš a Oravu 17. mája 1945 a začali odtiaľ vyháňať slovenských úradníkov, klérus a učiteľov. Nasledovali prepady a perzekúcie voči slovenským obyvateľom anektovaných území. Rovnako sa tam objavili aj ozbrojené zrážky, pri ktorých bolo niekoľko Slovákov zabitých. Výsledkom perzekúcií bol útek asi 6 000 Slovákov (25 % tamojšej populácie) z Oravy a Spiša. Slováci z „poľského“ Spiša sa usadili prevažne vo Svite, Poprade a Kežmarku, zamagurských obciach a obciach po vyhnaných Nemcoch. Slováci z „poľskej“ Oravy sa usadili prevažne na južnom Slovensku a Sliezsku a Sudetoch v Česku.
Až 10. marca 1947 (po zdĺhavých rokovaniach) bola medzi ČSR a poľskom podpísaná dohoda zaručujúca základné práva Slovákom v Poľsku. Následne bolo otvorených 41 slovenských základných škôl a jedna stredná škola. Na začiatku 60. rokov však väčšina z nich bola zrušená.
Národnosti.
Na severe Spiša, hlavne v bývalom okrese Spišská Stará Ves, ale aj na Orave a poľskom Spiši, žije malá menšina, nazývajúca sa Gorali. Rozprávajú jazykom blízkym tak slovenčine, ako aj poľštine a obsahujúcim aj mnoho karpatizmov. Táto jazyková menšina vznikla v dôsledku troch migračných vĺn: zo Sączského regiónu a Nižného Podhalia (13. až 17. storočie) ako aj Skalného Podhalia (18. storočie). Poľština/goralčina bola koncom 18. storočia v kostoloch a školách postupne nahradzovaná slovenčinou. Tým, že ich poľská vláda v roku 1918 považovala za Poliakov, vznikli aj požiadavky Poľska na tento región. Oni sami seba považovali za Slovákov už aspoň od 18. storočia v dôsledku vyššie opísanej slovakizácie
V súčasnosti žijú na Spiši prevažne Slováci. Po Nemcoch, vyhnaných v roku 1945, zostalo len torzo. Etnicky nemecká je jedine obec Chmeľnica pri Starej Ľubovni. V mnohých oblastiach ich nahradili Rómovia, ktorí tvoria na Spiši 10 – 15 % obyvateľstva, v niektorých dedinách už dokonca väčšinu (napr. Lomnička, Jurské). Na severe Spiša žijú v 35 obciach Gorali a v 15 obciach Rusíni, ktorí sa však silno asimilujú.
Náboženstvo.
Na Spiši má silné korene rímskokatolícka cirkev a evanjelická cirkev a. v. Pôsobí tu aj gréckokatolícka cirkev, pravoslávna cirkev a ďalšie cirkvi.
Na Spiši sa nachádza pútnické miesto Mariánska hora v Levoči, ktoré je jedným z najstarších pútnickych miest na východnom Slovensku. Taktiež v Spišskom Podhradí sa nachádza Spišská Kapitula, sídlo Spišského biskupstva a katedrálny Chrám sv. Martina (jeden z dvoch sídelných chrámov spišského biskupa). Na Spiši sa nachádza mnoho cirkevných pamiatok, napr.:

</doc>
<doc id="122867" url="https://sk.wikipedia.org/wiki?curid=122867" title="Zoznam obcí Spišskej župy">
Zoznam obcí Spišskej župy

Toto je zoznam obcí ležiacich na území bývalej Spišskej župy. Obce sú rozdelené podľa súčasných okresov a uvedené pod súčasným menom.
Slovenský Spiš.
Okres Gelnica
Okres Kežmarok
Okres Košice-okolie
Opátka , Štós (od 1882 Abovsko-Turnianska župa)
Okres Levoča
Okres Poprad
Okres Rožňava
Okres Spišská Nová Ves
Okres Stará Ľubovňa

</doc>
<doc id="122871" url="https://sk.wikipedia.org/wiki?curid=122871" title="Filip III. (Francúzsko)">
Filip III. (Francúzsko)

Filip III., známy ako Smelý (* 30. apríl 1245, Poissy, Francúzsko – † 5. október 1285, Perpignan) francúzsky kráľ v rokoch 1270 až 1285. Patril do hlavnej línie Kapetovcov. Bez úspechu sa uchádzal o korunu rímskeho kráľa a Dante Alighieri ho vo svojej "Božskej komédii" umiestnil do "Očistca".
Životopis.
Narodil sa ako druhý syn Ľudovíta IX. a Margaréty Provensalskej.
Pred svojim nástupom na trón mal titul grófa Orleánskeho. V roku 1270 sprevádzal svojho otca na ôsmej križiackej výprave do Tuniska. Jeho otec v Tunise zomrel a Filip bol ako 25-ročný vyhlásený za kráľa. Bol váhavej, mäkkej povahy, nesmelý a zrejme oslabený silnými osobnosťami jeho rodičov. Nazývali ho Smelý nie na základe jeho charakteru, ale jeho zručnosti v boji a pri jazde na koni. Mal sklon nechať sa ovládať inými silnými osobnosťami (svojím strýkom Karolom I. z Anjou).
Po svojom nástupe na trón sa vrátil do Francúzska, zatiaľ čo jeho strýko rýchlo rokoval s emirom o ukončení krížovej výpravy. Dňa 12. augusta 1271 bol Filip korunovaný vo Francúzsku za kráľa. O niekoľko dní neskôr (21. augusta) zomrel v Taliansku pri návrate z križiackej výpravy jeho strýko Alfonz, gróf z Poitou, Toulouse a Auvergne. Filip zdedil po ňom jeho grófstva a pripojil ich ku kráľovským dŕžavám s výnimkou nasledovných. Grófstvo Vennaissin bolo v roku 1274 v súlade s Alfonzovou vôľou udelené pápežovi Gregorovi X. Grófstvo Agenais vrátil v roku 1279 po uzavretí Amienského mieru s Eduardom I. Anglicku. V roku 1284 zdedil po svojom bratovi Petrovi grófstva Perche a Alençon. Ďalší územný zisk pre Francúzsko zabezpečil Filip svadbou svojho syna Filipa Pekného s dedičkou Navarry Janou I.
Filipovým nešťastím bol jeho strýko Karol Sicílsky, ktorého zámery v Taliansku podporoval po celú dobu svojej vlády a ktorý ho zaplietol do zbytočnej vojny s Aragónskom.
Keď v roku 1282, po Sicílskych nešporoch, Peter III. Aragónsky napadol a obsadil ostrov Sicília, ponúkol svojmu strýkovi k dispozícii všetky potrebné prostriedky na nápravu. Dobyvateľ bol exkomunikovaný (pápežom Martinom IV.) a jeho kráľovstvo skonfiškované. 
V roku 1284 Filip a jeho synovia vstúpili na čele veľkej armády do Roussillonu. Táto vojna sa na základe pápežskej sankcie nazývala Aragónska križiacka výprava. 26. júna 1285 sa Filip Smelý opevnil pred Gironou pri pokuse dobyť ju. Odpor bol silný, ale mesto padlo 7. septembra. Čoskoro však došlo k obratu, pretože francúzsky tábor silno zasiahla epidémia dyzentérie. Postihla aj samotného Filipa. Francúzi sa stiahli a boli ľahko porazení. Sám francúzsky kráľ zomrel v Perpignane, hlavnom meste svojho spojenca Jakuba II. z Malorky, a pochovali ho v Narbonne. V súčasnosti je pochovaný spolu so svojou prvou manželkou Izabelou Aragónskou v Bazilike Saint Denis v Paríži.
Rodina.
28. mája 1262 sa v Clermonte oženil s Izabelou Aragónskou (* 1247 -† 1271), dcérou Jakuba I. a Jolany Uhorskej. Mali nasledujúce deti:
Po Izabelinej smrti sa 21. augusta 1274 oženil s Máriou Brabantskou (* 1254 – † 1321), dcérou Henricha III. Brabantského a Adelaidy Burgundskej. Ich deti boli: 

</doc>
<doc id="122872" url="https://sk.wikipedia.org/wiki?curid=122872" title="Urýchľovač častíc">
Urýchľovač častíc

Časticový urýchľovač je zariadenie, ktoré pomocou elektrického poľa udeľuje elektricky nabitým časticiam vysokú rýchlosť. Existujú dva základné typy urýchľovačov: lineárny a kruhový. Po urýchlení je časticiam postavený do cesty terčík. Pri náraze doňho sa prichádzajúce častice rozptýlia a ak majú dostatočne veľkú energiu, vznikajú pritom ďalšie častice (produkty zrážky). Na zaznamenanie toho, čo sa deje pri zrážke častíc s detektorom slúžia časticové detektory.
Časticové urýchľovače a detektory sa používajú na skúmanie zloženia hmoty okolo nás - atómov, elementárnych častíc, kvarkov. Použitá metóda sa dá zjednodušene prirovnať k skúmaniu zloženia a fungovania auta analýzou úlomkov vznikajúcich pri jeho čelnom náraze do betónového múru. Pri tomto prirovnaní platí podobná závislosť ako pri urýchľovačoch: čím väčšiu rýchlosť autu dodáme, na tým menšie časti sa rozbije. Podobne častice urýchlené na väčšie rýchlosti nám umožňujú skúmať zloženie hmoty s väčšou presnosťou, na menších dĺžkach. To je zároveň dôvod, prečo sa stavajú stále väčšie urýchľovače. V súčasnosti dosahujú urýchľované častice energie zhruba 1 TeV (na zariadení TEVATRON vo Fermilabe, USA). V roku 2008 by mala byť dosiahnutá energia 7 TeV (na LHC v CERN-e, Švajčiarsko - pozri nižšie).
Lineárny urýchľovač.
V lineárnom urýchľovači sa urýchľované častice pohybujú po priamke v trubici, na ktorej konci je terčík. Jeho nevýhodou je to, že zatiaľ čo v kruhovom urýchľovači môžu byť častice urýchľované počas mnohých obehov, v lineárnom urýchľovači máme k dispozícii iba jeden prelet častice trubicou. Naopak jeho výhodou je, že častice nie je potrebné udržiavať na kruhovej dráhe.
Lineárne urýchľovače sú preto populárne na dosahovanie pomerne malých energií, kedy dĺžka potrebnej trubice nie je príliš veľká. Najväčší lineárny urýchľovač je SLAC (Stanford Linear Accelerator Center) v USA, ktorý má dĺžku 3,2 kilometra. Elektróny a pozitróny sú v ňom urýchľované na energie do 50 GeV. Uvažuje sa o výstavbe medzinárodného lineárneho urýchľovača v rokoch 2015-2020 s dĺžkou približne 30 kilometrov, v ktorom by bolo možné dosiahnuť vyššie energie.
Konštrukcia lineárneho úrýchľovača.
Najjednoduchší urýchľovač je tvorený dvoma elektródami. Najčastejšie využitie bývalo v CRT obrazovkách. V prípade použitia v röntgene je druhá elektróda nahradená terčíkom, kde elektróny po náraze vyžarujú brzdné- röntgenové žiarenie. 
Prvý lineárny urýchľovač zostrojili anglický fyzik John Douglas Cockcroft a írsky fyzik Ernest Walton. Použili kaskádový násobič napätia – Cockcroft–Waltonov generátor, kde jeho vysoké napätie priviedli priamo na urýchľovacie elektródy.
Pre získanie vyšších energií sa najčastejšie používa konštrukcia viacnásobných elektród, ktoré sú riadené spoločnou frekvenciou. Častica s nábojom je elektrostaticky urýchľovaná v medzerách medzi elektródami. Vzhľadom na zvyšujúcu sa energiu a teda i rýchlosť častice je každá nasledujúca vzdialenosť medzier a teda i dĺžka elektród zväčšená úmerne zvýšeniu rýchlosti častice.
 V priestore pohybu urýchľovanej častice musí byť vytvorené hlboké vákuum.
Kruhový urýchľovač.
V kruhovom urýchľovači sa urýchľované častice pohybujú po kruhovej dráhe. Sú na nej udržiavané pomocou magnetického poľa, na ich urýchľovanie je aj v tomto prípade používané elektrické pole.
Pohyb po zakrivenej dráhe nie je iba technickou komplikáciou. Problém spočíva najmä v tom, že častice pohybujúce sa po kruhovej dráhe majú veľké zrýchlenie (odstredivá sila). Podľa teórie relativity a teórie elektromagnetizmu častica, ktorá má nejaké zrýchlenie kolmé na smer jej pohybu vyžaruje elektromagnetické žiarenie (tiež synchrotrónové žiarenie).
Pri kruhovom urýchľovači je preto energia časticiam dodávaná elektrickým poľom znižovaná vlastným vyžarovaním týchto častíc. Toto vyžarovanie sa dá znížiť zväčšením polomeru dráhy (dostredivá sila je nepriamo úmerná polomeru dráhy, čiže sa tým zmenší). To je dôvodom, prečo potrebujeme na dosahovanie vyšších energií kruhové urýchľovače stále väčších rozmerov.
V auguste 2008 by mal byť dokončený najväčší urýchľovač LHC (Large Hadron Collider) v CERNe. Protóny v ňom dosiahnu energie do 7 TeV. Jeho výstavba začala v roku 1995 a odhaduje sa, že si celkovo vyžiada zhruba 8 miliárd dolárov.
Rýchlosť vs. energia.
Pri experimentoch na časticových urýchľovačoch je zvykom hovoriť o energiách, ktoré v nich častice dosahujú. Je to tak kvôli tomu, že rýchlosť týchto častíc je veľmi blízka rýchlosti svetla a je preto jednoduchšie povedať "elektrón má energiu 50 GeV" než "elektrón má rýchlosť 0,99999999995-násobku rýchlosti svetla" (desať deviatok a potom päťka).
Pretože rýchlosti týchto častíc sú relativistické, na vzťah ich energie a rýchlosti, je potrebné použiť relativistické vzorce:
formula_1 
kde v je rýchlosť častice v "m/s", m0 je pokojová hmotnosť v "kg", c je rýchlosť svetla a E je energia častice v "J".
Potom napríklad elektrón urýchlený na energiu 1eV (=1,6E-19J) sa pohybuje rýchlosťou 593 km/s a protón (s pokojovou hmotnosťou=938 MeV/c2=1,67E-27 kg) a s tou istou energiou sa pohybuje rýchlosťou 13,4 km/s.
Urýchľovače na Slovensku.
Na Slovensku, na Materiálovotechnologickej fakulte STU, so sídlom v Trnave, je na výskumné účely, v projekte „Vedeckovýskumné centrum excelentnosti SlovakION pre materiálový a interdisciplinárny výskum“, používaný lineárny 6 MV urýchľovací systém s vysokým prúdom zväzku a viacúčelový 500 kV vzduchom izolovaný urýchľovací systém pre iónovú implantáciu.

</doc>
<doc id="122876" url="https://sk.wikipedia.org/wiki?curid=122876" title="Assessment center">
Assessment center

Assessment center (skratka AC) resp.hodnotiace centrum je metóda skupinového výberu pracovníkov.
Základom assessment centra je metóda selekcie (teda výberu na pracovnú pozíciu), prvý raz použitá pred druhou svetovou vojnou v armáde USA a vo wehrmachte. V hospodárskom živote túto metódu prvýkrát použili v r. 1956 vo firme (AT&amp;T). K jej rýchlemu rozšíreniu prispeli veľké firmy ako IBM, Standard Oil, General Electric a banky, ktoré potrebovali v krátkom čase vybrať množstvo pracovníkov na pracovné pozície. Metóda AC bola používaná až do sedemdesiatych rokov 20.storočia na výber vedúcich pracovníkov. Metodicky bola zdokonaľovaná a jej účinnosť potvrdená. Od vtedy ju aplikujú na celom svete a s rozvojom globálnej ekonomiky sa rozšírila i do praxe veľkých podnikov na Slovensku.
Úlohou AC je prognostika, teda predpovedanie spôsobilosti súčasných a budúcich zamestnancov- Používa sa aj ako výskumná metóda pri zisťovaní potrieb vzdelávania a tréningov. Cieľom postupu je zistenie a hodnotenie odbornej spôsobilosti, schopností a štruktúry osobnosti z aspektu plnenia pracovnej funkcie. Prakticky to znamená také testovanie schopností a zručností účastníkov, pri ktorom sú simulované kľúčové momenty a najdôležitejšie problémy danej pracovnej náplne.
Hodnotiaci tím sa skladá z trénerov v oblasti daných zručností a z psychológov a podľa podstaty komplexnej metódy vyberá a/alebo definuje formovanie pracovných schopností. Na základe testovania viacerých požadovaných kompetencií a pomocou simulovaných problémov súčasne skúmajú pomocou osobných pohovorov alebo namiesto pohovorov formou sebahodnotenia čakateľov na určené pozície ich ašpirácie a výkon a výsledky integrujú do súhrnnej správy. AC je metóda, ktorá hodnotí osobnosť pracovníka z viacerých aspektov.
Integrácia schopností, zručností a osobných preferencií je uskutočnená pomocou tzv. matice kompetencie:
všetky v hodnotiacom centre dosiahnuté výsledky uchádzača sú zapísané do takejto matice, kde na jednej strane figurujú riešené problémy, na druhej strane príslušné kompetencie.
AC je metódou pre výber interných a externých uchádzačov o pracovnú pozíciu (kto je najlepší, kto a v čom vyžaduje ďalšie školenie?), pre posúdenie študijných nárokov (ktoré sú najslabšie body jednotlivých uchádzačov?), pre rozvoj organizačnej štruktúry (kde sú v rámci organizácie najslabšie body?), pre plánovanie kariéry (po vhodnom školení, kto na čo je schopný?), pre rozvoj osobnosti (tréning). Z uvedených je najtypickejším výber interných a externých uchádzačov a plánovanie kariéry. Hodnotiace centrum sa používa aj na kombinovanie cieľov, napr. plánovanie kariéry a posúdenie študijných nárokov sa môže uskutočniť v rámci jedného AC. Podobne je možné pripraviť AC s účastníkmi kombinovane, teda súčasne s internými a s externými uchádzačmi.
V prvej dekáde 21.storočia sa rozvíja komplexnejšia metóda centra hodnotiaceho s rozvojom pracovníkov, AC/DC tj.assessement center/development center, ktoré používajú najmä veľké sieťové spoločnosti na periodický výber a rozvoj svojich pracovníkov v ich kariérnom postupe. 

</doc>
<doc id="122887" url="https://sk.wikipedia.org/wiki?curid=122887" title="Bulharská dobrovoľnícka armáda">
Bulharská dobrovoľnícka armáda

Bulharská dobrovoľnícka armáda bola samostatná dobrovoľná bulharská armáda, ktorá bojovala počas Rusko-tureckej vojny (1877 – 1878) na strane Ruska. S nápadom založiť takúto armádu prišiel ruský generál. Medzi bulharskými občanmi sa táto myšlienka veľmi rýchlo ujala. Všetky charitné organizácie začali okamžite masovo nakupovať zbrane pre nových vojakov.
Dátum začiatku bulharského odboja bol stanovený na 13. novembra 1876 v meste Kišiňov v Macedónsku. Členmi odboja boli najmä bulharskí dobrovoľníci, ktorí bojovali v národnooslobodzovacom boji a v Srbsko-tureckej vojne v roku 1876.
Úloha bulharskej dobrovoľníckej armády.
Podľa plánu vypracovaného v októbri roku 1876, prvoradou úlohou bulharskej dobrovoľníckej armády bolo slúžiť ako peší konvoj hlavnému vodcovi kniežaťu Nikolajovi Nikolajevičovi. Najskôr boli založené len tri družiny, neskôr však ich vznikalo ešte viac, pretože dobrovoľníkov stále pribúdalo. Na začiatku vojny v roku 1877 bolo celkovo v dobrovoľníckom vojsku zapísaných 7444 vojakov a 81 dôstojníkov, ktorí boli rozdelení do 6 družín. 17. apríla 1877 si už oficiálne zvolili názov – Bulharská dobrovoľnícka armáda. Ich vodcom sa stal Nikolaj Grigorievič Stoletov. Vojsko bolo vycvičené pod dohľadom ruských dôstojníkov. Od 6. mája 1877 mali aj svoju bojovú vlajku, ktorú dostali od obyvateľov mesta Samara.
Postup armády v rusko-tureckej vojne (1877 - 1878).
Z Macedónska sa armáda presunula do Ploeštu, kde sa pripojila k prvej bojovej družine, ktorej velil Josif Vladimirovič Gurko. Spolu bojovali v Târnove, Starej Zagore a v známom boji na vrchu Šipka, kde 9. augusta – 11. augusta 1877 odvážne a hrdo bránili Šipčenský priesmyk. Voči mnohokrát prevyšujúcej osmanskej armáde sa bránili spolu s ruskými vojskami zubami nechtami, aby nepustili vojská Sulejmana pašu ďalej na Balkán do Severného Bulharska. Akcia bola úspešná, Sulejman paša sa na Balkánsky polostrov nedostal. Koncom decembra roku 1877 porazili armádu pašu Vejsela pri meste Šejnovo.
Osud Bulharskej dobrovoľníckej armády.
Zdalo sa, že armáde svitá na lepšie časy, ale podpísaním Sanstefanskej zmluvy sa dobrovoľnícke vojská od ruskej armády oddelili, a tak sa stali základom pre rozvoj samostatnej novej a mladej bulharskej armády.

</doc>
<doc id="122888" url="https://sk.wikipedia.org/wiki?curid=122888" title="Carihradská konferencia">
Carihradská konferencia

Carihradská konferencia trvala od 23. decembra 1876 do 20. januára 1877 v Carihrade. Zúčastnili sa na nej zástupcovia veľmocí – Spojené kráľovstvo, Nemecko, Rakúsko-Uhorsko, Taliansko, Rusko a Turecko.
Ešte pred začiatkom konferencie v období od 30. novembra do 10. decembra sa splnomocnenec britskej vlády markíz Sollbery a gróf Ignatiev dohodli na politickom rozdelení Bulharska a Bosny a Hercegoviny.
Od 11. decembra do 22. decembra sa konali predbežné zasadania, ale bez tureckých predstaviteľov. Bolo prijaté stanovisko o vytvorení 3 autonómnych oblastí, z ktorých dve boli obývané bulharským obyvateľstvom. Vznikol projekt pre ich organizáciu. Spomínaný ruský projekt navrhoval bulharskú autonómnu oblasť, do ktorej malo patriť územie Mizie, Trácka a Macedónska. To sa však nepáčilo rakúsko-uhorskému ministrovi zahraničných vecí, grófovi Andrássymu. Svoj odpor voči projektu vyjadril aj markíz Sollbery, ktorý navrhoval, aby sa bulharské územie rozdelilo na dve oblasti – východnú, s centrom v meste Târnovo a západnú, s centrom v Sofii (ale bez oblasti Belomorie, Odrinska, Trácka a väčšej časti Rodop, aj napriek tomu, že oblasti mali bulharský charakter). Sollbery žiadal o vertikálne rozdelenie bulharského územia, pretože vedel, že vo východnej časti žijú predovšetkým Turci a Gréci, a preto toto územie musí mať samostatnú vládu.
Hlavnou otázkou carihradskej konferencie nie je oslobodenie Bulharska, ale úloha zrovnoprávnenia záujmov veľmocí, ktoré chceli eliminovať vplyv Ruska na Balkáne. Preto spomínaný projekt odporúča autonómiu dvoch bulharských oblastí – nie štátu, alebo štátov, ani slobody a nezávislosti.
Na všetky tieto dohodnuté zmluvy mala jeden rok dohliadať medzinárodná pozorovateľská komisia. Všetky vypracované projekty na Carihradskej konferencii mali za úlohu chrániť Osmanskú ríšu proti záujmom Ruska, ktoré sa snažilo ovládnuť územie okolo úžiny Bospor a Dardanely.
Carihradskú konferenciu oficiálne otvoril Savet Mehmed paša 23. decembra 1876. Otvorenie konferencie využil na možnosť prijatia novej tureckej ústavy. To sa však nepáčilo ostatným prítomným predstaviteľom. Ale neústupčivosť Turkov v otázke prijatia ich základného zákona štátu a zákulisné machinácie Anglicka blokujú jej hladký priebeh a privádzajú ju do absolútneho fiaska. Na protest proti Turecku, štáty, ktoré sa na konferencii zúčastnili, odvolali svojich veľvyslancov z Carihradu. Predstavitelia sa vôbec nedohodli, a tak sa Carihradská konferencia skončila neúspechom.
Dôsledky.
Odmietnutie Osmanskej vlády splniť rozhodnutie Carihradskej konferencie vyvolalo Rusko-tureckú vojnu v rokoch 1877-1878 a zároveň zbavilo Turecko (na rozdiel od predchádzajúcej Krymskej vojny) politickej a vojenskej podpory zo strany západných štátov.

</doc>
<doc id="122889" url="https://sk.wikipedia.org/wiki?curid=122889" title="Bilíkova chata">
Bilíkova chata

Bilíkova chata (ľudovo nazývaná "Bilíčka", , ) je vysokohorská chata vo Vysokých Tatrách. Leží na juhovýchodnom úpätí Slavkovského štítu na mieste zvanom "Kancel" blízko Hrebienku, odkiaľ k nej vedie chodník aj cesta.
História chaty.
Na mieste dnešnej Bilíkovej chaty stála od roku 1875 jednoduchá Ruženina chata. Roku 1884 k nej pribudol o čosi väčší turistický hotel, ktorý však neskôr spolu s chatou vyhorel. Roku 1893 postavili na ich mieste dva hotely majitelia Spišskosobotskej lesnej spoločnosti. Hotely tvorili malú osadu nazývanú "Studenopotocké kúpele". Tieto hotely však roku 1927 tiež vyhoreli. Na ich mieste bola 22. decembra 1934 otvorená "Guhrova chata", ktorá bola roku 1936 ešte stavebne rozšírená. Po 2. svetovej vojne bola k chate pristavaná turistická ubytovňa a v roku 1946 bola premenovaná na "Bilíkovu chatu" na počesť lyžiara a pretekára Pavla Bilíka (1916 – 1944), ktorého Nemci ako účastníka SNP zajali pri Starom Smokovci a 7. septembra 1944 v Kežmarku popravili.
Súčasnosť.
Bilíkova chata je otvorená celoročne, ponúka klasické dvojlôžkové izby alebo v podkroví malý a veľký apartmán. Je prístupná pešo z Hrebienka, kde sa dá dostať buď lanovkou alebo pešo zo Starého Smokovca. Na chate je stanica Horskej záchrannej služby.

</doc>
<doc id="122890" url="https://sk.wikipedia.org/wiki?curid=122890" title="Berlínsky kongres">
Berlínsky kongres

Berlínsky kongres (13. jún 1878 – 13. júl 1878) bol stretnutím predstaviteľov vtedajších európskych mocností – Spojené kráľovstvo (Benjamin Disraeli), Nemecko (Otto von Bismarck), Rakúsko-Uhorsko (Július Andráši), Taliansko, Rusko (Alexandr Michajlovič Gorčakov) – a Osmanskej ríše. Podnetom pre tento kongres bola reorganizácia usporiadania Balkánskeho polostrova po rusko-tureckej vojne (1877 – 1878). 
Vedením tohto kongresu bol poverený Otto von Bismarck. Snahou bolo udržať rovnováhu s ohľadom na záujmy Spojeného kráľovstva, Ruska a Rakúsko-Uhorska. Kongresu sa zúčastnili aj Francúzsko, Nemecko a Taliansko. Hlavný dôraz pri rokovaní bol daný na rozdelenie podľa vtedajšieho národnostného usporiadania Balkánskeho polostrova. 
Balkánske krajiny reprezentovalo Grécko, Srbsko, Rumunsko a Čierna Hora. Bulharsko, o ktorého osud išlo, sa na konferencii nezúčastnilo.
Okolnosti.
Rýchly koniec rusko-tureckej vojny v roku 1878 znepokojoval západné európske štáty pre možný, stále viac silnejúci vplyv Ruska na Balkánskom polostrove. Odmietli preto podpísať Sanstefanskú mierovú zmluvu. Z tohto dôvodu bola vojnou spustošená a ekonomicky podvyživená krajina prinútená prijať pozvánku od Osmanskej ríše na Berlínsky kongres, na ktorom sa mali riešiť niektoré nezrovnalosti zaznamenané v zmluve zo San Stefana.
Ešte pred začiatkom kongresu zohrala dôležitú úlohu anglická diplomacia. 18. mája 1878 bola v Londýne tajne podpísaná anglicko-ruská dohoda, podľa ktorej Rusko bolo prinútené súhlasiť s rozdelením práve oslobodeného Bulharska na dve časti – Bulharské kniežatstvo a Východnú Ruméliu (ďalej na juh od Starej Planiny). Na tomto území Východnej Rumélie kompetencie preberal jeden z ruských gubernátorov.
25. mája 1878 vo Viedni bola podpísaná ďalšia tajná zmluva, tentokrát s Rakúsko-Uhorskom. Okrem rozdelenia Bulharska na už spomínané dve časti sa Rakúsko-Uhorsko zaviazalo skrátiť čas pôsobenia ruskej armády na území Bulharska. Tieto dohody sa neskôr stali základom rozhovorov medzi západnými európskymi štátmi a Ruskom na Berlínskom kongrese.
Rozdelenie hraníc Bulharska.
Účastníci kongresu debatovali aj na tému hraníc novooslobodeného bulharského štátu a osud Bosny a Hercegoviny. 
Predstavitelia západných veľmocí, zvlášť Lord Beaconsfield a rakúsko-uhorský minister zahraničných vecí sa snažili o to, aby hranice bulharského územia boli čím menšie, aby v ňom teraz, keď už Bulharsko nebolo súčasťou Osmanskej ríše, mohli uskutočniť svoje ekonomické záujmy. V Bosne a Hercegovine totiž chcelo Rakúsko-Uhorsko bez vedomia ostatných štátov získať väčšie práva ako mali ostatní. Čo sa týkalo petície o opätovnom pripojení Bulharska k Osmanskej ríši, ktorú inicioval bulharský národ, na ňu účastníci kongresu nebrali vôbec ohľad. 
Výsledok Berlínskeho kongresu.
Na konci kongresu v roku 1878 boli všetky riešenia spísané do bodov Berlínskej zmluvy. Vplyv Ruska na Balkánskom polostrove radikálne oslabol a bulharský národ mal sťaženú pozíciu v boji za svoju národnú slobodu a záujmy.
Bulharsko nikdy neprijalo riešenia o rozdelení krajiny, ktoré boli napísané v Berlínskej zmluve. Reakciou na ne bola organizácia Kresnensko-razlogského povstania v rokoch 1878 – 1879. Toto povstanie sa skončilo viac-menej úspešne – bulharskému národu sa podarilo spojiť Bulharské kniežatstvo s Východnou Ruméliou.

</doc>
<doc id="122891" url="https://sk.wikipedia.org/wiki?curid=122891" title="Berlínska zmluva">
Berlínska zmluva

Berlínska zmluva je medzinárodný dohovor, ktorý 1. júla 1878 podpísali predstavitelia Spojeného Kráľovstva, Rakúska-Uhorska, Francúzska, Nemecka, Talianska, Ruska a Osmanskej ríše na záver Berlínskeho kongresu. Jeho úlohou bolo upraviť Sanstefanskú mierovú zmluvu z 3. marca 1878.
Formálne existovala až do vypuknutia balkánskych vojen v rokoch 1912 – 1913. Niektoré jej klauzuly boli zmenené ešte pri spojení Východnej Rumélie s Bulharským kniežatstvom 6. septembra 1885 a pri vyhlásení bulharskej samostatnosti v roku 1908. Väčšina z klauzúl však platila aj po Prvej balkánskej vojne. Tie však postupne ničili všetky vzťahy medzi Bulharskom a ostatnými krajinami.
Výsledok Berlínskej zmluvy.
Zmluvou signatári uznali nezávislosť Rumunska, Srbska, Čiernej Hory. Priznali tiež autonómiu Bulharsku pod formálnou správou Osmanskej ríše. Bulharsko bolo rozdelené na Bulharské kniežatstvo a autonómnu provinciu Východná Rumélia (vznikla z južnobulharských území a bola podriadená tureckému sultánovi), čím sa zmarili plány Ruska na rusofilné Veľké Bulharsko.
Územné zisky.
Osmanské provincie Bosna a Hercegovina a bývalý sandžak Novi Pazar sa dostali pod správu Rakúska-Uhorska, aj keď formálne ostali súčasťou Osmanskej ríše. Severné Macedónsko sa dostalo pod správu Osmanskej ríše a severnú Dobrudžu získalo Rumunsko.
Tri novovzniknuté štáty sa neskôr prehlásili za kráľovstvá (Rumunsko v 1881, Srbsko v 1882 a Čierna Hora v 1910). Bulharsko vyhlásilo úplnú samostatnosť v roku 1908 po zjednotení s Východnou Ruméliou. Rakúsko-Uhorsko v roku 1908 anektovalo Bosnu a Hercegovinu, čím vyvolalo závažnú politickú krízu.
Zmluva tiež vyzvala na úpravu hraníc medzi Gréckom a Osmanskou ríšou, ktorá sa zavŕšila po dlhých rozhovoroch v roku 1881 odstúpením Tesálie Grécku.
Prvé prejavy Bulharov proti výsledku Berlínskej zmluvy.
Bulharský národ bol znepokojený vývinom situácie a rozčlenením svojej krajiny na tri časti. Mnoho Bulharov ostalo v poddanstve Osmanskej ríše, preto sa proti tejto nespravodlivosti rozhodli konať a so želaním spojenia všetkých území a krajanov do Tretieho bulharského cárstva posielali petície, listy a telegramy cárovi Ferdinandovi I., Osmanskej ríši a západným krajinám. Tie sa však o situáciu na Balkánskom polostrove ďalej nezaujímali, a tak snahy bulharského obyvateľstva zostali nevypočuté. Obyvatelia sa však nevzdávali a rozhodli sa pokračovať a bojovať do poslednej kvapky krvi čoho výsledkom bolo vypuknutie Kresnensko-razlogského povstania dňa 5. októbra 1878.

</doc>
<doc id="122892" url="https://sk.wikipedia.org/wiki?curid=122892" title="Sanstefanská mierová zmluva">
Sanstefanská mierová zmluva

Sanstefanská predbežná mierová zmluva bola podpísaná medzi Ruskom a Osmanskou ríšou dňa 3. marca 1878 v meste San Stefano (dnes Yeşilköy na území veľkého Istanbulu). Jej podpísaním sa skončila Rusko-turecká vojna (1877 – 1878). 
Zmluvu podpísali za Rusko vyjednávač a veľvyslanec v Istanbule knieža Nikolaj Pavlovič Ignatiev a Alexandr Nelidov, za Turecko minister zahraničných vecí Safvet Paša a veľvyslanec v Nemecku Sadullah Bej.
Predbežnú zmluvu doplnili a podpísali európske veľmoci o štyri mesiace neskôr na Berlínskom kongrese.
Text zmluvy.
Text zmluvy obsahuje preambulu, 29 článkov a záver. Týka sa povojnového politického usporiadania Srbska, Čiernej Hory, Rumunska a Bulharska.
Reakcie mocností.
Európske mocnosti sa obávali expanzie Ruska a Srbsko a Grécko sa obávali vytvorenia Veľkého Bulharska, ktoré by ohrozilo ich záujmy. Dôsledkom bola revízia Sanstefanskej mierovej zmluvy na Berlínskom kongrese ešte v tom istom roku.

</doc>
<doc id="122899" url="https://sk.wikipedia.org/wiki?curid=122899" title="Škoda 10 T">
Škoda 10 T

Škoda 10 T je česká trojčlánková nízkopodlažná električka, ktorá vychádza z typu 03 T.
Konštrukcia.
10 T je obojsmerné štvronápravové čiastočne nízkopodlažné električkové vozidlo. Skladá sa z troch článkov spojených kĺbmi (tzv. "harmonikami"). Na oboch stranách vozidla sa nachádzajú troje výsuvné dvere (dvoje dvojdielne, jedny jednodielne).
Obojsmerná 10 T konštrukčne aj dizajnovo vychádza z jednosmernej 03 T. Nízkopodlažný je stredný článok ( nad temenom koľajnice), ktorý je zavesený medzi predným a zadným článkom. Tie su na pevných podvozkoch a podlaha je vo výške nad temenom koľajnice. Podiel nízkopodlažnej časti dosahuje 50 %. Celé vozidlo je klimatizované. Vozidlá premávajúce v meste Portland majú nainštalované automaty na cestovné lístky.
Prevádzka.
V rokoch 2001 a 2002 bolo vyrobených 10 kusov, všetky premávajú v USA (mestá Portland, štát Oregon a Tacoma, štát Washington)
Série.
Existujú 3 série električiek 10 T:

</doc>
<doc id="122904" url="https://sk.wikipedia.org/wiki?curid=122904" title="Rusko-turecké vojny">
Rusko-turecké vojny



</doc>
<doc id="122905" url="https://sk.wikipedia.org/wiki?curid=122905" title="Milton Friedman">
Milton Friedman

Milton Friedman (* 31. júl 1912, Brooklyn, New York – † 16. november 2006, San Francisco, Kalifornia) bol americký ekonóm, štatistik a univerzitný profesor, významný predstaviteľ chicagskej školy. V roku 1976 mu bola udelená Cena Švédskej ríšskej banky za ekonomické vedy na pamiatku Alfreda Nobela. Spolu s Keynesom je najznámejší a najvplyvnejším ekonómom 20. storočia.
Detstvo a mladosť.
Milton Friedman sa narodil 31. júla 1912 v Brooklyne, mestskej štvrti New Yorku, ako štvrté dieťa v rodine židovských imigrantov Jenő Saula Friedmana (1878) a Sarah Ethel rod. Landauovej (1881), ktorí pochádzali z Berehova () v Podkarpatskej Rusi (dnes súčasť Ukrajiny).
Milton Friedman priznal, že "„ako mnoho prisťahovaleckých rodín, sme boli veľmi chudobní. Nikdy sme nemali rodinný príjem, ktorý by nás na súčasné štandardy posunul nad úroveň chudoby.“" Do základnej školy nastúpil o rok skôr, vo veku piatich rokov (1917). Ako talentovaný žiak bol v šiestom ročníku posunutý o ročník vyššie. V roku 1924 nastúpil na strednú školu Rahway High School.
Charakteristika.
Bol to liberál (v podstate predstaviteľ tzv. kapitalizmu laissez-faire), predstaviteľ tzv. chicagskej školy, monetarizmu, oponent raného keynesovstva (kritizoval ignorovanie peňazí ako faktora v raných keynesovských modeloch, odmietal možnosť stimulácie ekonomiky fiškálnou politikou, zaviedol pojem prirodzenej nezamestnanosti). Obhajoval čistý floating (plávajúci kurz meny), presadzoval zápornú daň. Zaoberal sa infláciou a rastom miezd. K najvýznamnejším patrí jeho (mnohými ekonómami kritizovaná) štúdia o dôležitosti peňazí pri vysvetľovaní inflácie a jeho štúdie zaoberajúce sa časovými oneskoreniami vo všetkých typoch hospodárskej politiky. 
Študoval matematiku na Rutgers University a neskôr ekonómiu na univerzite v Chicagu. V roku 1935 pracoval vo Washingtone na príprave rozsiahlej štúdie o rozpočtoch spotrebiteľov. V rokoch 19411943 pracoval na ministerstve financií, kde sa zaoberal daňovou politikou vojnového obdobia, pracoval ako matematický štatistik, venoval sa problémom návrhov zbraní, experimentom v metalurgii a vojnovej taktike. Na jeseň roku 1950 pôsobil ako konzultant agentúry vlády Spojených štátov, ktorá realizovala plnenie Marshallovho plánu. 
Nobelovu cenu za ekonómiu získal v roku 1976 za výsledky v oblasti analýzy spotreby, histórie a teórie peňazí a za predvedenie zložitosti stabilizačnej politiky.
Diela.
K jeho najznámejším dielam patria napríklad:
Napísal tiež slávny text pojednávajúci o metóde ekonomickej vedy – Metodológia pozitívnej ekonómie, známy je taktiež vďaka Liberálnemu inštitútu. Platnosť teórie overí len totožnosť s realitou.
Literatúra.
Monografie

</doc>
<doc id="122907" url="https://sk.wikipedia.org/wiki?curid=122907" title="Malin 1">
Malin 1

Malin 1 je galaxia v súhvezdí Vlasy Bereniky. Malin 1 je obrovská (priemer 600 000 svetelných rokov), ale veľmi slabá špirálová galaxia. V tejto galaxii sa z nejakého dôvodu tvorí veľmi málo hviezd. Galaxie s nízkym povrchovým jasom by mohli tvoriť až polovicu galaxií vo vesmíre. Malin 1 je jednou z najväčších galaxií tohto typu.

</doc>
<doc id="122908" url="https://sk.wikipedia.org/wiki?curid=122908" title="Cartwheel">
Cartwheel

Cartwheel alebo Koleso od voza je pekuliárna galaxia s nezvyčajným tvarom vďaka medzigalaktickej zrážke. Pred zrážkou bola normálnou špirálovou galaxiou. 
Takéto javy sú vo vesmíre veľmi zriedkavé - galaktické kolízie zvyčajne vedú ku konečnému spojeniu. Galaxia Cartwheel ukazuje, čo sa stane, keď dve galaxie cez seba prejdú vysokou rýchlosťou smermi orientovanými kolmo na seba. Rotujúca hustotná vlna, ktorá vytvára špirálové ramená, bola v tomto prípade narušená, čo malo za následok deformáciu špirálovej štruktúry.
Rázová vlna medzitým dosiahla okraj galaxie, čím sa sformoval prstenec zvýšenej tvorby hviezd. Galaxia, ktorá spôsobila túto zrážku, je už od galaxie Cartwheel vzdialená štvrť milióna svetelných rokov.

</doc>
<doc id="122910" url="https://sk.wikipedia.org/wiki?curid=122910" title="Skoda 10 T">
Skoda 10 T



</doc>
<doc id="122912" url="https://sk.wikipedia.org/wiki?curid=122912" title="Skoda 10T">
Skoda 10T



</doc>
<doc id="122916" url="https://sk.wikipedia.org/wiki?curid=122916" title="Ornamentika">
Ornamentika

Ornamentika môže byť:

</doc>
<doc id="122919" url="https://sk.wikipedia.org/wiki?curid=122919" title="Bytčica">
Bytčica

Bytčica je mestská časť Žiliny, situovaná južne od časti Solinky na ceste I/64. 
Jej historické názvy boli: "Bytrzycz", "Bychycze" alebo "Bittčica". Patrila panstvu Lietava. Nachádza sa tu barokový kaštieľ z polovice 18. storočia, klasicistický kaštieľ z roku 1844, budova bývalého klasicistického majera a klasicistický rímskokatolícky Kostol svätého Imricha z roku 1844. K Žiline patrí od roku 1970. V Bytčici bola umiestnená psychiatrická klinika. Okrajom obce preteká rieka Rajčianka. 
Žije tu 2043 obyvateľov. V Bytčici sa narodil Marek Mintál. Obec má spojenie s centrom mesta pomocou autobusových liniek číslo 20 a 22. Linka číslo 20 premáva na trase Bytčica – centrum – sídlisko Vlčince a späť. Linka číslo 22 premáva na trase Bytčica – centrum – Brodno a späť. Spojenie s centrom mesta je možné aj lokálnou železničnou traťou Žilina – Rajec. V Bytčici je železničná stanica. V obci sa nachádza niekoľko pohostinstiev a menšie obchody. 
V okrajových častiach obce prebiehala a aj prebieha individuálna bytová výstavba rodinných domov. V katastrálnom území obce sa nachádzala továreň – ZVL Bytčica (závody valivých ložísk). Dnes tento areál slúži ako logistické centrum pre firmu KIA. V budúcnosti medzi obcami Bytčica a Lietavská Lúčka povedie diaľnica D1 v úseku Hričovské Podhradie – Dubná Skala.

</doc>
<doc id="122923" url="https://sk.wikipedia.org/wiki?curid=122923" title="Zástranie">
Zástranie

Zástranie je mestská časť Žiliny. K mestu patrí od roku 1980. Štatistika mesta Žilina o počte obyvateľov informuje, že Zástranie má 925 obyvateľov.
Poloha.
Zástranie sa nachádza 8 km severovýchodne od Žiliny, v južnej časti Kysuckej vrchoviny. Juhovýchodne sa vypína vrch Straník (), ktorý ponúka kruhový výhľad na Žilinskú kotlinu a mesto Žilina. Vrch je známy paraglidingom a závesným lietaním. Je vyhľadávaným miestom vychádzok pre ľahkú dostupnosť. 
Minulosť a súčasnosť.
Historické názvy Zástrania boli "Zaztrany" alebo "Zastranje" a patrilo panstvu Starý hrad. Obyvatelia sa zaoberali chovom oviec. 
Na vrchu Straník sa našlo jedno z najväčších hradísk aké poznáme v Žilinskej kotline, s osídlením z mladšej doby bronzovej a mladšej doby železnej. Malo rozlohu asi 6 hektárov a vybudoval ho ľud lužickej kultúry. Mohutné valy obopínali vrchol kopca hlavne zo severnej strany, kým na južnej bol využitý predovšetkým prirodzený tvar skalného hrebeňa. Obec bola ale založená pravdepodobne v druhej polovici 14. storočia na žilinskom (nemeckom) práve. Rok založenia a podmienky nepoznáme, no prvá písomná zmienka je z roku 1439, keď kráľ Albrecht daroval manželke Alžbete okrem iných aj strečnianske a starohradské panstvo. V rámci starohradského panstva sa spomína dedina Zástranie. 
Ešte aj dnes sa zachovala pôvodná zástavba v starej časti Zástrania. Osada sa vyvinula okolo potôčika Snežnica, ktorý pramení na severnej strane vrchu Straník. Na dnešnej Starej dedine mierne rozšírenej sú postavené dva rady domov. Z ulice odbočujú úzke cesty okolo ktorých boli nastavané ďalšie domy. Uprostred osídlenia bola v stiesnených podmienkach postavená zvonica. Urbanizácia osídlenia z minulosti sa zachovala až dodnes. Medzi drevenými domami začali postupne v druhej polovici 20. storočia vyrastať murované domy, čím sa narušila pôvodná zástavba.  
Na erbe Zástrania bol podľa odtlačku pečatidla z 18. storočia jazdec na koni. V roku 2017 mesto Žilina schválilo a ustanovilo symboly mestskej časti Zástranie. Erb má takúto podobu: V červenom štíte striebornou šabľou ozbrojený striebroodetý jazdec v sedle strieborného zlatohrivého, zlatochvostého a zlatokopytého koňa kráčajúceho po zelenej pažiti. Vlajka pozostáva zo siedmych pozdĺžnych pruhov, zostavených z červenej, bielej, žltej a zelenej farby. Je ukončená tromi cípmi. 
Straník.
Straník ako plachtárske letisko bol odskúšaný medzinárodným leteckým komisárom Ing. Elsnicom z Prahy v apríli 1935 na Veľkonočný pondelok. Po príchode do Prahy Ing. Elsnic ihneď zariadil výstavbu cesty z Tepličky na Straník, výstavbu hangára pre vetrone a chatu pre ubytovanie plachtárov. Po schválení letiska Straník začali plachtári zo Zlína výcvik v tejto lokalite. Všetci boli nadšení podmienkami tohto plachtárskeho letiska a začalo byť uznávané ako rarita v Európe. V roku 1936 sa tu konali prvé celoštátne plachtárske preteky. V roku 1943, v jarných mesiacoch navštívili stredisko lietania prezident Slovenského štátu Dr. Jozef Tiso a minister národnej obrany Ferdinand Čatloš. Boli oboznámení s priebehom výcviku, pričom im boli predvedené ukážky z leteckého výcviku. Vtedy sa usporiadali aj kurzy pre nemeckú mládež, ale v roku 1944, keď nastal protifašistický odboj s výcvikom na Straníku sa skončilo. Po druhej svetovej vojne v roku 1945 sa začalo intenzívne precovať na oživení lietania a pridala sa ďalšia náročnejšia činnosť - motorové lietanie. Kurzy boli obsadzované v plných počtoch, hlavne záujemcami z Česka. Definitívne došlo k zrušeniu letiska v roku 1956 a celá činnosť sa preniesla na letisko Žilina. Konalo sa tu niekoľko ročníkov majstrovstiev Česko-Slovenska v závesnom lietaní. Taktiež sa tu natáčal aj československý film Víťazné krídla. V súčasnosti je vrch známy najmä paraglidingom. Naposledy sa dostal Straník do povedomia verejnosti v roku 2016, keď projektu Lávka a prístrešok na Straníku vyhral cenu za architektúru CEZAAR 2016. Ocenenie bolo o to vzácnejšie, že bolo udelené medzinárodnou porotou. 
Obyvateľstvo.
V roku 1520 sa z majetkovej deľby medzi Pongrácovcami dozvedáme, že v Zástraní bolo 12 sedliakov. Zástranie nemalo vlastnú faru, v dedine bola iba kaplnka a bola fíliou fary v Tepličke. Najstaršie mená Zástrancov sa zachovali v matrike Tepličky, ktorá sa začala písať v roku 1732. Sú to rodiny: Belaj, Žiak, Holeš, Hruška, Januš, Chalupjansky, Jaššo, Sotter, Štefanik, Martinek, Meliš, Cesnek, Javor, Javorik, Lašut, Gugel, Pacišan, Vajčovec, Mičica, Šmehil.
V roku 1770 súpis k tereziánskemu urbáru uvádza 40 sedliakov platiacich vysoké dane. Z nich bolo 31 poddaných grófa Gašpara Pongráca, 5 poddaných grófa Adama Pongráca a 4 poddaní baróna Michala Pongráca. Zástranci sú označení ako "veční poddaní", to znamená že boli pripútaní k pôde a nemohli sa sťahovať. Z uvedeného súpisu poznáme aj obecnú samosprávu: richtár (judex) Adamus Schmehil, prísažní (jurati) Joannes Lassuth, Martinus Holess a Michael Javorik.
Osobnosti.
V Zástraní sa v roku 1920 narodil Ján Mičica. Pilota kpt. Jána Mičicu zastrelili 8. júna 1972 pri únose česko-slovenského lietadla L-410 A na linke Mariánské Lázně - Praha - Bratislava - Lučenec. Na kultúrnom dome má umiestenú pamätnú tabuľu. Bol prvým dopravným pilotom, zavraždeným počas letu. Táto udalosť poslúžila ako predloha pre jeden diel seriálu Třicet příběhů Majora Zemana - příběh Mimikry, kde je udalosť značne upravená. Udalosť tiež poslúžila ako predloha piesne Únos od kapely Olympic. 
Ulice.
Mestské zastupiteľstvo v Žiline na svojom zasadnutí 16. decembra 2013 schválilo Všeobecne záväzné nariadenie o určení názvov ulíc v meste Žilina – v mestskej časti Zástranie. Názvy ulíc v Zástraní sú nasledovné:
Šport.
V obci funguje futbalový klub FK Zástranie. Futbalový klub bol založený v roku 1969. Každý rok sa koná futbalový turnaj - Memoriál kpt. Jána Mičicu. V obci taktiež funguje aj dobrovoľný hasičský zbor.
Pamiatky.
V roku 2000 bol postavený žltý Kostol Sedembolestnej Panny Márie podľa projektov Ing. arch. Stanislava Tomana. Od 1. júla 2003 je Zástranie samostatná rímskokatolícka farnosť, ktorá patrí do žilinského dekanátu. Do rímskokatolíckej farnosti Zástranie patria filiálky Budatín a Zádubnie. Každý rok 15. septembra sa koná hodová slávnosť. Pred postavením kostola bolo Zástranie filiálkou Tepličky nad Váhom.
Doprava.
Do Zástrania premáva autobusová linka MHD č. 27 z Hájika, prípadne z centra zo zastávky Hurbanova. Dopravu zabezpečuje Dopravný podnik mesta Žiliny. V Zástraní sa nachádzajú štyri zastávky: Salaš, Na chotári, Na Straník a Zástranie - Stará dedina. Na konečnej zastávke Zástranie - Stará dedina je priestor na otáčanie autobusov veľmi obmedzený, a preto sa autobusy musia otáčať cúvaním do priľahlej ulice. 
Do Zástrania sa prichádza po ceste zo Žiliny cez Budatín a Zádubnie, Už od Budatína cesta stále stúpa asi 5 km až do sedla na úrovni pásma lesa, cez ktorý pokračuje do Zástrania. Úsek cesty zo Zádubnia do Zástrania sa začal budovať až po II. svetovej vojne. Stará pôvodná cesta viedla do Zástrania z Tepličky nad Váhom. Táto cesta bola v roku 2016 kompletne zrekonštruovaná.

</doc>
<doc id="122926" url="https://sk.wikipedia.org/wiki?curid=122926" title="Žilinská mestská kniha">
Žilinská mestská kniha

Žilinská mestská kniha alebo žilinská kniha z rokov 1378-1561 je významná jazyková a právna pamiatka Slovenska. 
Kniha, ktorá obsahuje 149 popísaných listov, je rukopisnou pamiatkou viazanou v koženej väzbe z 15. storočia. V roku 1988 bola vyhlásená za národnú kultúrnu pamiatku.
Časti.
Kniha sa delí na tri časti:
Jazyk.
Slovanské časti sa staršie hodnotili ako slovakizovaná čeština, podľa novšieho výskumu ide o západnú slovenčinu, presnejšie "jazyk uvedenej pamiatky treba hodnotiť ako kultúrny interdialekt západoslovenského typu, v ktorom sa vyskytujú bohemizmy a ktorá je zapísaná českým pravopisom".

</doc>
<doc id="122927" url="https://sk.wikipedia.org/wiki?curid=122927" title="Privilegium pro Slavis">
Privilegium pro Slavis

Privilegium pro Slavis je privilégium, ktoré žilinským Slovákom udelil/potvrdil kráľ Ľudovít I. Veľký 7. mája 1381.
Podľa privilégia mali polovicu mestskej rady tvoriť nemeckí a polovicu slovenskí mešťania s rovnakými právami. Udelil ho po sťažnosti Slovákov, ktorí tvrdili, že toto dávnejšie pravidlo mesta nemeckí mešťania odmietajú dodržiavať. Privilégium sa zachovalo v odpise hodnoverného miesta v Turci z roku 1431.
Privilegium pro Slavis је „najstarší bezpečne zachovaný dokument o zrovnoprávnení slovanského mešťanstva s nemeckým v slovanských krajinách strednej Európy, teda v Čechách, Morave, Poľsku, Sliezku a Lužici, kde vývoj dospel k podobnému výsledku až značne neskôr.“

</doc>
<doc id="122929" url="https://sk.wikipedia.org/wiki?curid=122929" title="Injektívne zobrazenie">
Injektívne zobrazenie



</doc>
<doc id="122930" url="https://sk.wikipedia.org/wiki?curid=122930" title="Jedno-jednoznačné zobrazenie">
Jedno-jednoznačné zobrazenie



</doc>
<doc id="122931" url="https://sk.wikipedia.org/wiki?curid=122931" title="Bijekcia">
Bijekcia



</doc>
<doc id="122932" url="https://sk.wikipedia.org/wiki?curid=122932" title="Hviezdice">
Hviezdice



</doc>
<doc id="122934" url="https://sk.wikipedia.org/wiki?curid=122934" title="Morská hviezdica">
Morská hviezdica



</doc>
<doc id="122935" url="https://sk.wikipedia.org/wiki?curid=122935" title="Surjektívne zobrazenie">
Surjektívne zobrazenie

Surjektívne zobrazenie alebo surjekcia alebo surjektívna funkcia je zobrazenie, ktoré priraďuje na každý prvok cieľovej množiny aspoň jeden prvok z východiskovej množiny. Zvykne sa označovať aj ako zobrazenie na určitú množinu.

</doc>
<doc id="122936" url="https://sk.wikipedia.org/wiki?curid=122936" title="Zobrazenie na">
Zobrazenie na



</doc>
<doc id="122943" url="https://sk.wikipedia.org/wiki?curid=122943" title="Surjekcia">
Surjekcia



</doc>
<doc id="122944" url="https://sk.wikipedia.org/wiki?curid=122944" title="Surjektívna funkcia">
Surjektívna funkcia



</doc>
<doc id="122945" url="https://sk.wikipedia.org/wiki?curid=122945" title="Bijektívna funkcia">
Bijektívna funkcia



</doc>
<doc id="122946" url="https://sk.wikipedia.org/wiki?curid=122946" title="Vzájomne jednoznačné zobrazenie">
Vzájomne jednoznačné zobrazenie



</doc>
<doc id="122948" url="https://sk.wikipedia.org/wiki?curid=122948" title="Karteziánsky súčin množín">
Karteziánsky súčin množín



</doc>
<doc id="122949" url="https://sk.wikipedia.org/wiki?curid=122949" title="Kohéznosť">
Kohéznosť



</doc>
<doc id="122950" url="https://sk.wikipedia.org/wiki?curid=122950" title="Kardinalita">
Kardinalita



</doc>
<doc id="122951" url="https://sk.wikipedia.org/wiki?curid=122951" title="Kardinalita množiny">
Kardinalita množiny



</doc>
<doc id="122952" url="https://sk.wikipedia.org/wiki?curid=122952" title="Súdržnosť">
Súdržnosť

Súdržnosť môže byť:

</doc>
<doc id="122953" url="https://sk.wikipedia.org/wiki?curid=122953" title="Semiológia">
Semiológia

Semiológia môže byť:

</doc>
<doc id="122954" url="https://sk.wikipedia.org/wiki?curid=122954" title="Permutácia (algebra)">
Permutácia (algebra)

Permutácia množiny formula_1 je každá bijekcia z množiny formula_1 do množiny formula_1.
Cykly permutácie.
Pre pevne zvolenú množinu formula_1 a pre jej pevne zvolenú permutáciu formula_14 sa definuje na množine formula_1 relácia formula_16 podmienkou, že formula_17 vtedy a len vtedy ak existuje prirodzené číslo formula_10 také, že 
formula_19.
Relácia formula_16 je ekvivalencia. Ak je množina formula_1 konečná, triedy ekvivalencie relácie formula_16 sa nazývajú cykly permutácie formula_23.

</doc>
<doc id="122955" url="https://sk.wikipedia.org/wiki?curid=122955" title="Permutácia">
Permutácia

Permutácia môže byť

</doc>
<doc id="122956" url="https://sk.wikipedia.org/wiki?curid=122956" title="Obscénnosť">
Obscénnosť



</doc>
<doc id="122957" url="https://sk.wikipedia.org/wiki?curid=122957" title="Peting">
Peting



</doc>
<doc id="122958" url="https://sk.wikipedia.org/wiki?curid=122958" title="Číslo">
Číslo

Číslo môže byť:

</doc>
<doc id="122959" url="https://sk.wikipedia.org/wiki?curid=122959" title="Adjektívum">
Adjektívum



</doc>
<doc id="122960" url="https://sk.wikipedia.org/wiki?curid=122960" title="Pronomen">
Pronomen



</doc>
<doc id="122961" url="https://sk.wikipedia.org/wiki?curid=122961" title="Substantívum">
Substantívum



</doc>
<doc id="122962" url="https://sk.wikipedia.org/wiki?curid=122962" title="Meno (slovné druhy)">
Meno (slovné druhy)

Meno alebo nomen je slovo alebo ucelené slovné spojenie, ktoré vykazuje gramatické kategórie pádu, čísla a menného rodu (vrátane nesklonných). Pojem pochádza z gramatiky latinčiny (nomen je tam každý sklonovateľný slovný druh); v nemčine (Nomen), angličtine (noun), francúzštine (nom) a taliančine (nome) je to dnes aj alternatívny názov pre (len) podstatné meno.
Mená sú teda predovšetkým podstatné mená, prídavné mená, zámená (ako naznačuje už ich názov - končí na -meno) a ďalej niektoré číslovky. Menný charakter môžu sčasti alebo úplne mať aj niektoré tvary slovies (niektoré prechodníky a príčastia). Menom môže byť aj súslovie, rozvinutý tvar, najmä sem zaraďujeme ustálené vlastné meno. 
Mená a menné súslovia sa rozdeľujú na:
Vlastné mená sa od všeobecných mien v slovenčine odlišujú pravopisom (písaním veľkých písmen). Niektoré slová môžu v zaradení, a tým aj v pravopise, kolísať podľa kontextu (napríklad vyšiel mesiac, ale na Mesiaci, zem je chladná, ale jadro Zeme je horúce, Vláda (myslí sa jedna konkrétna inštitúcia), ale vláda (druhu inštitúcie). 

</doc>
<doc id="122963" url="https://sk.wikipedia.org/wiki?curid=122963" title="Nomen">
Nomen

Nomen (mn. číslo nomina) môže byť:

</doc>
<doc id="122964" url="https://sk.wikipedia.org/wiki?curid=122964" title="Proprium">
Proprium

Proprium môže byť:

</doc>
<doc id="122965" url="https://sk.wikipedia.org/wiki?curid=122965" title="Apelatívum">
Apelatívum



</doc>
<doc id="122966" url="https://sk.wikipedia.org/wiki?curid=122966" title="Všeobecné meno">
Všeobecné meno

Všeobecné meno (iné názvy: apelatívum, všeobecné substantívum) je meno vzťahujúce sa na hociktorú osobu/vec toho istého druhu. Je opakom vlastného mena.
Môže to byť všeobecné podstatné meno, všeobecné prídavné meno, všeobecné zámeno alebo všeobecná číslovka. Príklady: pes, mladý, kolík, nikto, sedmoro.

</doc>
<doc id="122968" url="https://sk.wikipedia.org/wiki?curid=122968" title="Faktitívne sloveso">
Faktitívne sloveso



</doc>
<doc id="122969" url="https://sk.wikipedia.org/wiki?curid=122969" title="Verbum (časopis)">
Verbum (časopis)

Verbum je slovenský katolícky časopis zameraný na katolícku kultúru a inteligenciu. Od roku 2021 je jeho vydavateľom Spoločenstvo Ladislava Hanusa (SLH) a šéfredaktorom Juraj Šúst. Nadväzuje na časopis Verbum vydávaný v rokoch 1946-1948.
Časopis Verbum 1946-1948.
Založený bol v máji 1946 na fare v Liptovskom Hrádku, kde bol vtedy kaplánom básnik katolíckej moderny Janko Silan. Do časopisu prispievalo celé spektrum katolíckych intelektuálov, z ktorých mnohí boli predtým redaktori zaniknutej Obrody. Z najvýznamnejších treba spomenúť týchto: Ladislav Hanus, Jozef Kútnik, Cyril Dudáš, Vendelín Jankovič, Anton Harčar a mnohí ďalší. Okrem časopisu sa vytvorilo aj nakladateľstvo Verbum. Sídlo časopisu a vydavateľstva bolo v Košiciach.
Počas svojej existencie sa Verbum stal veľmi vyhľadávaným časopisom, ktorý nestíhal vyhovieť všetkým objednávkam. Mal špecializované čísla, ktoré sa venovali filozofii, umeniu... Jedno dvojčíslo sa venovalo protestantizmu. Vyvolalo výrazné ohlasy. Jeden z najdôležitejších príspevkov v ňom mal Ladislav Hanus pod názvom "Protestantizmus ako náboženský typ".
Verbum bol na pokyn komunistických predstaviteľov zlikvidovaný v marci 1948 (výraznou aktivitou prispel Jozef Straka, ktorý okrem iného zatýkal biskupa Jána Vojtaššáka). Viacerí prispievatelia boli pozatýkaní a strávili mnoho rokov v komunistických žalároch.
Obnova Verbumu po r. 1989.
Ako hovorí jeden z ponovembrových vedúcich redaktorov Michal Potemra: „Myšlienka Verbumu mala to šťastie, že jej nositelia z rokov 1948 ešte žili ako viac-menej schopní osemdesiatnici a považovali za svoju povinnosť obnoviť vydavateľstvo i časopis Verbum.“
Okrem spišského kňaza Janka Magu bol v pozadí obnovy Verbumu pracovník Matice slovenskej a bývalý šéfredaktor Katolíckych novín Juraj Chovan. Požiadal o pomoc Spolok sv. Vojtecha a keď sa k nemu pridalo aj jezuitské vydavateľstvo Dobrá kniha, Verbum mohlo vydať svoje prvé číslo v apríli 1992.
Myšlienkovo nadväzovalo na povojnové idey, rubriky aj princípy. Zásadou bolo – a stále aj je – vyhýbať sa politickej polemike.
Šéfredaktormi postupne boli Juraj Chovan, Michal Potemra, Blažej Krasnovský, Jozef Leščinský a košický kňaz Pavol Hrabovecký, ktorý sa o svojich plánoch s Verbum vyjadril: „Verbum chce spájať ľudí, ktorí túžia rozvíjať sa, aby tak mohli odpovedať na svoje otázky, ale aj na otázky druhých, ktorí sa nemajú koho opýtať.“ 
V roku 2021 prebralo vydávanie časopisu Verbum Spoločenstvo Ladislava Hanusa a jeho súčasným šéfredaktorom sa stal predseda tohto spoločenstva Juraj Šúst.
Financovanie.
Presné informácie o financovaní časopisu nie sú dostupné. Časopis je zrejme aktuálne financovaný z predplatného a zbierok organizovaných Inštitútom Ladislava Hanusa. V roku 2025 získal časopis dotáciu 35 000 € a v roku 2023 dotáciu 8 000 € z Fondu na podporu umenia (FPU).
Redakcia.
Členovia redakcie sú prevažne spojení so Spoločenstvom Ladislava Hanusa (SLH) a pôsobia v oblastiach ako filozofia, právo, žurnalistika, politológia a umenie.
Kontroverzie a kritika.
Spoločenstvo Ladislava Hanusa (SLH), súčasný vydavateľ časopisu Verbum, organizuje podujatia ako Konzervatívny summit, ktorý sa koná od roku 2021 a prezentuje sa ako stretnutie kresťanských konzervatívnych lídrov. Podujatie v roku 2021 zahŕňalo rečníkov ako maďarský minister zahraničných vecí Péter Szijjártó, či Ján Čarnogurský, známy svojimi proruskými postojmi a aktivitami.
Medzi partnermi a spoluorganizátormi podujatia boli organizácie ako Collegium Intermarium (univerzita založená Poľskou organizáciou Ordo Iuris), Nadácia Slovakia Christiana (tiež založená Ordo Iuris ako slovenská pobočka TFP), či Mathias Corvinus Collegium. Šéfredaktor Šúst s nimi dlhodobo priamo spolupracuje a zúčastňuje sa aktívne podujatí a kampaní týmito organizácií. Tieto organizácie sú kritizované za šírenie ultrakonzervatívnych, anti-LGBTQI a autoritárskych agend, prepojenia na vládne a politické štruktúry v Maďarsku a Poľsku, snahy o obmedzovanie práv žien a menšín, ako aj za používanie SLAPP žalôb na umlčanie kritikov.
Juraj Šúst, šéfredaktor Verbum a predseda SLH od roku 2011, vyjadril napr. v rozhovore z roku 2021 pre Denník N kontroverzné názory na spoločenské otázky. Navrhoval zakázať rozvody, označujúc ich za jednu z najväčších tragédií spoločnosti, s argumentom, že prioritou manželstva je starostlivosť o deti, nie city dospelých. Kritizoval liberálne prístupy k LGBTI právam a "gender ideológii", odmietajúc manželstvá osôb rovnakého pohlavia ako neoptimálne pre výchovu detí a zdôrazňujúc prirodzenú komplementaritu muža a ženy. Šúst sa tiež vyslovil proti vakcinácii proti COVID-19 z etických dôvodov a kritizoval tlak EÚ na liberalizáciu tém ako potraty a eutanázia.
Šúst tiež v eseji pre denník Postoj zverejnenej 13. augusta 2022 prezentoval Rusko ako nositeľa kresťanského ideálu v kontraste s dekadentným liberálnym Západom."Z ruského pohľadu, ideologicky, Rusko vedie vojnu nielen za 'denacifikáciu' Ukrajiny či proti USA alebo NATO, ale 'hlbšie' - aj proti bezbožnému nihilistickému Západu, ktorý vytrháva celé spoločnosti z kresťanských koreňov a rozoštváva Ukrajincov proti ruským bratom."Ruskú nevyprovokovanú agresiu voči Ukrajine v eseji rámcoval ako proxy vojnu a pripojil naratív, ktorý sa dá charakterizovať ako jadrový alarmizmus. "Zároveň však nie je správne viesť vojnu z pomsty, prispievať k eskalácii konfliktu, zvlášť ak existuje riziko použitia jadrových zbraní, alebo riešiť vojnou geopolitické záujmy veľkých politických hráčov."Verejné vyjadrenia Juraja Šusta k téme Slovenského štátu a Holokaustu sú kontroverzné a dajú sa charakterizovať ako ahistorické, zľahčujúce až relativizujúce. Ako príklad je možné uviesť vyjadrenie v diskusii na Bratislavských Hanusovych dňoch v roku 2020.Mne sa zdá pri otázke odsunu slovenských Židov to, že, podľa mňa to vyviňovanie preháňame.(...) Keď sa pozrieme na to, ako sa dnes pozeráme na nastujúce Československo po druhej svetovej vojne a porovnáme to s odsunom slovenských Židov, ktorí v tej dobe boli odsunutí do pracovných táborov, ale nie do koncentračných táborov, z pohľadu slovenských politikov, tak hoci možeme povedať, že to nebolo správne, bolo to nespravodlivé, že boli zbavení občianstva a vyvezení, ale keď porovnáme, že tieto veci sa v tej dobe diali aj v iných režimoch, napr. v tom nastupujúcom Československu, tak môžeme vidieť príkru nespravodlivosť, v tom ako aj my prežívame vinu víťazného Československa voči odsunu sudetských Nemcov, v porovnaní s vinou, akú my prežívame k odsunu slovenských Židov.Samuel Trizuljak, člen redakcie Verbum od roku 2023 poskytuje lektorské služby pre Mathias Corvinus Collegium (MCC), maďarskú inštitúciu financovanú vládou Viktora Orbána, ktorá je kritizovaná za šírenie nacionalistických a konzervatívnych názorov ako súčasť Orbánovej snahy o vplyv na vzdelávanie a politiku v Európe. MCC je označovaná ako nástroj propagandy a snahu o vytvorenie nacionalistickej elity.
Trizuljak rovnako verejne relativizuje Slovenský štát. Na vyššie uvedenom podujatí ako člen panelu viedol úvahu:"Ja len rozmýšľam, či ten Slovenský štát je naozaj taký zásadný problém na tom príbehu slovenských dejín."

</doc>
<doc id="122970" url="https://sk.wikipedia.org/wiki?curid=122970" title="Emfáza">
Emfáza

Emfáza (prídavné meno je emfatický) je citový dôraz (v reči), pohnutie, citové vzrušenie. 
Príklad: To je krááááása!

</doc>
<doc id="122971" url="https://sk.wikipedia.org/wiki?curid=122971" title="Dištanc">
Dištanc



</doc>
<doc id="122973" url="https://sk.wikipedia.org/wiki?curid=122973" title="Filip III. Smelý">
Filip III. Smelý



</doc>
<doc id="122975" url="https://sk.wikipedia.org/wiki?curid=122975" title="Wäinö Aaltonen">
Wäinö Aaltonen

Wäinö Aaltonen (* 8. marec 1894, Karinainen, Fínsko † 30. máj 1966, Helsinki) bol fínsky sochár a maliar."" Autor portrétov, aktov, ženských torz, medailí a pamätníkov. 
K jeho významným dielam patrí "Pamätník fínskym osadníkom" (Delaware, USA),"" "Socha mieru" (Lahti) a bronzová socha Paava Nurmiho (olympijský štadión v Helsinkách), "Pamätník družstevníctva" v Tampere"" a ďalšie. Pri tvorbe využíval predovšetkým bronz, mramor a granit.

</doc>
<doc id="122979" url="https://sk.wikipedia.org/wiki?curid=122979" title="Anthony Kiedis">
Anthony Kiedis

Anthony Kiedis (* 1. november 1962, Grand Rapids, Michigan, USA) je americký hudobník a spevák, zakladateľ a hlavný spevák skupiny Red Hot Chili Peppers.
Narodil sa v nemocnici St. Mary Hospital v meste Grand Rapids v štáte Michigan matke Margaret a otcovi Johnovi. Keď mal Anthony 3 roky, jeho rodičia sa rozviedli. Má dve sestry (Julie a Jen) a brata Jamesa. Žil so svojou matkou v Grand Rapids až do svojich 11 rokov, keď sa presťahovali do Los Angeles. Ovplyvnil ho jeho otec John, ktorý vystupoval pod umeleckým menom Blackie Dammet ako herec, a zároveň bol drogový díler. Ako mladý počúval skupiny ako Sly &amp; the Family Stone, Led Zeppelin, What Is This? a Stevieho Wondera.
Keď mal približne 15 rokov a chodil do školy Fairfax High School, stretol budúcich členov skupiny Red Hot Chili Peppers: Michaela Balzaryho (Flea), Hillela Slovaka a Jacka Ironsa. V súčasnosti je hlavný spevák (leader) skupiny Red Hot Chili Peppers spolu s Michalom Balzarym (Flea), Chadom Smithom a Johnom Frusciantem.
Na Slovensku vystúpili prvýkrát 12. júna 2022 v rámci festivalu Lovestream na bratislavskom Národnom futbalovom štadióne.

</doc>
<doc id="122991" url="https://sk.wikipedia.org/wiki?curid=122991" title="Solaris Bus &amp; Coach">
Solaris Bus &amp; Coach

Solaris Bus &amp; Coach S.A. je poľský výrobca autobusov, trolejbusov a električiek pod značkou "Solaris", sídliaci v meste Bolechovo.
Dejiny.
V roku 1994 Krzysztof Olszewski založil firmu Neoplan Polska, ktorá predávala a od roku 1996 aj licenčne vyrábala zájazdové a nízkopodlažné mestské autobusy značky Neoplan. V roku 1999 firma predstavila prvý vlastný autobus Urbino pod značkou „Solaris“. 1. septembra 2001 sa firma Neoplan Polska zmenila na rodinný podnik Solange a Krzysztofa Olszewských – Solaris Bus &amp; Coach Sp. z o.o. V roku 2005 sa firma zmenila na akciovú spoločnosť.
Výrobky.
Mestské a prímestské autobusy.
Hlavným odvetvím firmy je výroba nízkopodlažných mestských autobusov s označením Urbino. V roku 1999 bol ako prvý model uvedený autobus Urbino 12, neskôr doplnený modelmi Urbino 15, Urbino 18 a Urbino 9 (nahradený modelom Urbino 10). Firma vyrába autobusy aj na stlačený zemný plyn (CNG) a s hybridným pohonom (Urbino 18 Hybrid). V roku 2007 bol predstavený zúžený autobus Alpino s dĺžkou , určený na prejazd úzkymi uličkami starých miest. V roku 2005 bol predstavený prvý čiastočne nízkopodlažný model (Low Entry) Urbino 15 LE, od roku 2008 doplnený modelmi Alpino LE a Urbino 18 LE. V roku 2009 vznikol prímestský autobus InterUrbino 12.
Diaľkové autobusy.
Firma vyrábala diaľkový autobus Vacanza, a to v dvoch modeloch Vacanza 12 a Vacanza 13. Tieto autobusy boli určené hlavne pre poľský trh. Vyrábali sa do roku 2008.
Trolejbusy.
Trolejbusy Trollino sú vyrábané od roku 2001. Sú postavené na karosérii autobusov Urbino a dokončované u výrobcov elektrickej výzbroje alebo u zákazníka. V rokoch 2008–2009 vznikli trolejbusy Škoda 26Tr Solaris a Škoda 28Tr Solaris s využitím karosérie Urbino/Trollino a elektrickou výzbrojou firmy Škoda.
Električky.
V roku 2006 bola podpísaná zmluva medzi Solarisom a spoločnosťami Bomdardier Transportation a Vossloh Kiepe na spoločnú výrobu električiek v Poľsku. Toto konzorcium vyhralo súťaž na dodávku električiek pre Krakov a Gdansk. V roku 2009 predstavil Solaris prvý vlastný model nízkopodlažnej električky pod označením Tramino. Električka má byť dostupná v dvoch variantoch – čiastočne nízkopodlažná (LE) o dĺžke a nízkopodlažná o dĺžke .
Prevádzka.
Autobusy Urbino sú využívané v rámci mestskej hromadnej dopravy vo všetkých veľkých poľských mestách. V roku 2000 sa začal export. Prvé autobusy boli dodané do Ostravy a Berlína. V súčasnej dobe je asi 60 % výroby určenej na export. Autobusy Solaris jazdia vo Nemecku, Lotyšsku, Česku, Litve, Švajčiarsku, Taliansku, Maďarsku, Nórsku, Francúzsku, Dánsku, Estónsku, Rakúsku, Švédsku, Grécku, Rumunsku, na Slovensku a Malte. Od roku 2008 sa vyvážajú aj mimo Európu do Spojených arabských emirátov.
Trolejbusy Trollino jazdia v Poľsku v mestách Gdyňa, Tychy a Lublin. Mimo Poľska jazdia v Rige, Vilniuse, Tallinne, Ríme, Landskrone, Opave a Ostrave.
Vozidlá výrobcu prevádzkované na Slovensku.
Bratislava.
Solaris Urbino 15 CNG: 1201 - 1222&lt;br&gt;
30. mája 2007 bola ich prevádzka v Bratislave dočasne prerušená po tom, ako kontrola po požiari jedného z autobusov (ev. č. 1216) zistila, že v niektorých z preverovaných vozidiel nefunguje zabezpečovací mechanizmus elektroventilov (informoval o tom vtedajší predseda predstavenstva bratislavského dopravného podniku Branislav Zahradník). Tento mechanizmus má na starosti po vypnutí vozidla kľúčom zablokovať prívod plynového paliva do motora. Táto chyba zväčšila následky požiaru, ale ešte stále nebola oznámená príčina samotného požiaru. Do premávky boli bratislavské Solarisy napriek tomu opätovne zaradené 29. augusta 2007.
Ďalší požiar Solarisu (ev. č. 1222) sa stal 4. januára 2008 na Osuského ulici v Bratislave - Petržalke. Nikto zo zasahujúcich ani z cestujúcich nebol pri požiari zranený. Tentokrát išlo o menší požiar, než ten, ktorý sa stal 30. mája 2007.
Solaris Urbino 10: 2001 - 2010
Solaris Urbino 8,6: 1911 - 1916
Solaris Urbino 18: 3211 - 3216
Autobusy tohto typu sú pôvodom z Berlína v trojdverovej verzii.
Solaris New Urbino 18: 3221 - 3231
Solaris Urbino 12 Hydrogen: 2601 - 2604
Košice.
Autobus s číslom 3535 je z Ostravy.
Autobusy s číslami 3904 a 3905 sú z Ostravy.
Levice.
Tieto autobusy premávali pôvodne v Nitre, kde bola MHD prevádzkovaná spoločnosťou Arriva. Vzhľadom na zmenu dopravcu v MHD boli tieto autobusy presunuté do Levíc.
Púchov.
Autobusy tohto typu sú pôvodom z rakúskeho mesta Dornbirn, kde boli prevádzkované dopravcom Postbus

</doc>
<doc id="122993" url="https://sk.wikipedia.org/wiki?curid=122993" title="Perceptivnosť">
Perceptivnosť



</doc>
<doc id="122994" url="https://sk.wikipedia.org/wiki?curid=122994" title="Solaris Urbino">
Solaris Urbino

Solaris Urbino je modelová rada mestských nízkopodlažných autobusov poľskej spoločnosti Solaris Bus &amp; Coach S.A. V rade sa nachádzajú 10, 12, 15 a 18-metrové autobusy, pričom 18-metrové autobusy sú kĺbové. Prvý z nich bol vyrobený v roku 1999. Autobusy samozrejme prechádzajú vývojom, v roku 2014 bola predstavená už štvrtá séria (Solaris Urbino IV). Všetky autobusy majú výsuvnú plošinu pre nástup vozíčkárov, kneeling (naklonenie vozidla pre jednoduchšie nastupovanie) a existujú aj v CNG verzií.
Prevádzka na Slovensku.
Autobusy Solaris Urbino premávajú aj na Slovensku (Bratislava, Košice, Prešov, Nitra, Žilina, Prievidza). V Bratislave jazdia autobusy Solaris Urbino 10 III (na linkách , , , , , , , a ) Solaris Urbino 8,6 III (na linkách , , , , , , , )Solaris Urbino 18 IV (na linkách , , , , ) Solaris Urbino 12 Hydrogen IV (na linke ); v Košiciach zas klasické Urbino 12 II (najmä na linkách , ), 15 II (najmä na linkách , a ), a Urbino 12 IV (najmä na linkách , , , a ), v Prešove klasické Urbino 12 III (na všetkých linkách obsluhované štandardnými autobusmi) a Urbino 18 III.
Na vozidlách Solaris dodaných na Slovensko sa objavili vážne technické poruchy. Na všetkých vozidlách Solaris Urbino dodaných do Košíc boli postupne vymenené chybné štartéry, na dvoch vozoch Solaris Urbino 15 sa sa neskôr počas prevádzky vznietil motor a boli vážne poškodené. V Bratislave sa vznietili dve vozidlá vozidlá Solaris Urbino 15 CNG. 30. mája 2007 bola ich prevádzka v Bratislave zrušená po tom, ako kontrola po požiari z autobusov zistila, že v žiadnom z preverovaných vozidiel nefunguje zabezpečovací mechanizmus automatických elektroventilov (informoval o tom predseda predstavenstva bratislavského dopravného podniku Branislav Zahradník). To však nebola samotná príčina požiaru, tú DPB ešte stále neoznámil. Tento mechanizmus má na starosti po vypnutí vozidla kľúčom zablokovať prívod plynového paliva do motora. Jeho nefunkčnosť znemožňuje uhasenie požiaru hasiacim prístrojom. Do prevádzky boli opäť zaradené 29. augusta 2007. Do Košíc bol dodaný len jeden autobus tohto typu, ktorý bol následne z preventívnych dôvodov taktiež dočasne odstavený pre kontrolu. Ostatných 40 košických vozidiel značky Solaris (Urbino 12, 15) zostalo v prevádzke.
V decembri 2011 došlo opätovne k požiaru jedného z bratislavských vozidiel Solaris Urbino III 15 CNG, ktoré už raz v roku 2007 bolo zasiahnuté požiarom. Vzhľadom na výšku škôd už oprava nebola odsúhlasená a vozidlo bolo rozobraté. Ďalší autobus rovnakého typu zhorel v Bratislave aj v novembri 2016, plamene však pohltili celý voz. Zvyšných 20 vozidiel je zatiaľ stále v prevádzke.
Vyraďovanie vozidiel Solaris Urbino v Košiciach začalo v roku 2013, keď vzhľadom na nákup nových vozidiel SOR NB 12 City a SOR NB 18 City bolo rozhodnuté, že vážnejšie poruchy Solarisov sa už nebudú odstraňovať. V roku 2014 dojazdil aj jediný košický Solaris na CNG pohon, 18-metrové vozidlá boli odpredané naspäť výrobcovi. Neskôr v októbri 2019 vznikol požiar Solarisu Urbino 12 #5101 v zadnej časti motora, ktorý spôsobil okamžité vyradenie vozidla. V roku 2020 teraz jazdí 1 Solaris Urbino 12, z toho dvoch vyradených a 23 typov Solarisov Urbino 15, z toho je 12 vyradených.

</doc>
<doc id="122995" url="https://sk.wikipedia.org/wiki?curid=122995" title="Solaris Trollino">
Solaris Trollino

Solaris Trollino je modelový rad mestských trolejbusov poľskej spoločnosti Solaris Bus &amp; Coach S.A. vychádzajúci z radu autobusov Solaris Urbino. V rade sa nachádzajú 12, 15, 18 a 24-metrové trolejbusy, pričom 18 a 24-metrové trolejbusy sú kĺbové. Prvý z nich bol vyrobený v roku 2001. Označenie autobusov je vždy Solaris Trollino xx, pričom XX je dĺžka trolejbusu (napr. 12-metrový trolejbus je Solaris Trollino 12)

</doc>
<doc id="123021" url="https://sk.wikipedia.org/wiki?curid=123021" title="Obce Spišskej župy">
Obce Spišskej župy



</doc>
<doc id="123023" url="https://sk.wikipedia.org/wiki?curid=123023" title="Vladimír Michajlovič Komarov">
Vladimír Michajlovič Komarov



</doc>
<doc id="123024" url="https://sk.wikipedia.org/wiki?curid=123024" title="Pjotr Iljič Klimuk">
Pjotr Iljič Klimuk



</doc>
<doc id="123025" url="https://sk.wikipedia.org/wiki?curid=123025" title="Mirosław Hermaszewski">
Mirosław Hermaszewski

Mirosław Hermaszewski (* 15. september 1941, Lipniki – † 12. december 2022, Varšava) bol prvý poľský kozmonaut. V roku 1978 sa spolu so sovietskym kozmonautom Piotrom Klimukom zúčastnil druhého letu programu Interkozmos s posádkou, v kozmickej lodi Sojuz 30, a absolvoval pobyt na kozmickej stanici Saľut 6.
Let do vesmíru.
V lete 1976 bolo na stretnutí zástupcov medzinárodného programu Interkozmos, ktorý založil ZSSR, oznámené, že lety do vesmíru za účasti zástupcov krajín socialistického bloku sa uskutočnia v rokoch 1978 až 1985. Poradie, v akom sa jednotlivé krajiny zúčastnia, však nebolo stanovené. Prirodzenými kandidátmi boli Československo a NDR ako technologicky najvyspelejšie krajiny a krajiny s relatívne najväčším prínosom pre Interkozmos. Vodca NDR Erich Honecker naliehal, aby jeho krajina dostala prednosť - v tom čase bol na druhej strane železnej opony západonemecký fyzik Ulf Merbold označený za prvého neamerického kandidáta na astronauta a Honecker chcel, aby sa na obežnú dráhu ako prvý dostal východný Nemec. Avšak po intervencii predstaviteľov Poľskej ľudovej republiky, v ktorej boli použité ekonomické a historické argumenty na prezentáciu Poľska ako hlavného obchodného partnera a spojenca v boji proti Tretej ríši, Moskva nakoniec rozhodla, že ako prví poletia do vesmíru predstavitelia Československa a práve Poľska. Rozhodnutie bolo politické - spoločenská situácia v oboch krajinách bola pre úrady nepriaznivá (disidentské hnutie Charta 77 v Československu a protesty proti oznámenému zvýšeniu cien v Poľsku) a bolo potrebné odviesť pozornosť verejnosti.
Ešte v tom istom roku bol Hermaszewski spolu s plukovníkom Zenonom Jankowským vybraný spomedzi niekoľkých stoviek poľských pilotov ako kandidát na let do vesmíru. Nakoniec bol pre let vybraný on (Jankowski sa stal náhradníkom) a 4. decembra 1976 odletel do Hviezdneho mestečka pri Moskve, kde sa pripravoval na let do vesmíru. 
Prvú medzinárodnú posádku v programe Interkozmos tvorili Vladimír Remek a Alexej Gubarev a leteli v marci 1978. Hermaszewski letel od 17:27 hod. 27. júna 1978 do 16:31 hod. 5. júla 1978 spolu s Piotrom Klimukom na kozmickej lodi Sojuz 30. Po ukončení výskumného programu sa 5. júla uskutočnilo pristátie v stepiach Kazachstanu. Počas 8-dňovej misie sa uskutočnilo 126 obletov Zeme a bolo vytvorených niekoľko poľských rekordov schválených FAI: výška letu - 363 km, rýchlosť letu - 28 000 km/h, dĺžka letu - 190 hodín 3 minúty 4 sekundy, prekonaná vzdialenosť - 5 273 257 km a ďalšie. Hermaszewski sa stal 89. človekom vo vesmíre.
Za účasť na tomto lete bol Mirosław Hermaszewski vyznamenaný Zlatou hviezdou Hrdinu Sovietskeho zväzu, Leninovým radom a Grunwaldovým krížom I. triedy. Zároveň bol povýšený do hodnosti podplukovníka (22. júla 1978). 

</doc>
<doc id="123026" url="https://sk.wikipedia.org/wiki?curid=123026" title="Konstantin Petrovič Feoktistov">
Konstantin Petrovič Feoktistov

Konstantin Petrovič Feoktistov (; * 7. február 1926, Voronež, Ruská SFSR, ZSSR – † 21. november 2009, Moskva, Rusko) bol sovietsky kozmonaut, vedec a vedúci konštruktér kozmických lodí (Vostok, Voschod a Sojuz) a kozmických staníc Saľut. V roku 1964 sa ako vedecký pracovník zúčastnil spolu s Vladimirom Komarovom a Borisom Jegorovom prvého kozmického letu trojčlennej posádky v kozmickej lodi Voschod 1. Spolu s lekárom Jegorovom boli prvými sovietskymi civilnými kozmonautmi. Feoktistov bol tiež jediný zo sovietskych kozmonautov, ktorý nebol členom komunistickej strany (KSSZ). V rokoch 1974 až 1990 bol námestníkom generálneho konštruktéra NPO Energija, popredného podniku sovietskeho pilotovaného kozmického programu. Je po ňom pomenovaný aj kráter Feoktistov na odvrátenej strane Mesiaca.
Život.
Mladosť a druhá svetová vojna.
Narodil sa 7. februára 1926 v meste Voronež v úradníckej rodine ruskej národnosti. Otec Piotr Pavlovič Feoktistov (1890 – 1984) bol účtovníkom, matka Marija Fiodorovna (1890 – 1957) zdravotnou sestrou, neskôr pokladníčkou sporiteľne. Na začiatku sovietsko-nemeckej vojny rodina stratila jeho staršieho brata Borisa, nezvestného od roku 1941. V lete 1942 dokončil deviatu triedu a dobrovoľne sa prihlásil do armády. Vo vojsku strávil len necelé dva mesiace od 7. júla do 28. augusta 1942. Bol poslaný k prieskumnej jednotke voronežského frontu. Pri šiestej prieskumnej akcii padol do rúk nemeckých jednotiek v oblasti Voroneže. Nemci sa ho rozhodli za špionáž na mieste popraviť. Privliekli ho k zákopu a zasiahli ho z pištole do hlavy. Keďže po páde do zákopu ležal na bruchu, si jeho popravcovia nevšimli, že ešte žije a odišli. Strela mu vnikla do tela v oblasti sánky a vyletela krkom. Feoktistov stratil vedomie, ale po ich odchode sa v noci prebral a ťažko ranený došiel späť k svojej jednotke. Po vyliečení bol z armády prepustený.
Štúdium a kozmický program.
Z Voroneže ho matka odviezla do mesta Kokand v Uzbekistane, aby dokončil desiatu triedu. V roku 1943 odišiel do Moskvy, kde sa prihlásil do leteckého inštitútu, ale nebol prijatý. Nakoniec začal študovať Baumanovu vysokú technickú školu. Po získaní záverečného diplomu v roku 1949 nastúpil na dva roky do výrobnej raketovej továrne v Zlatouste na Urale a pripravoval sa na ašpirantúru. V roku 1951 prešiel do 4. („raketového“) vedecko-výskumného inštitútu ministerstva obrany (NII-4), obhájil tu dizertáciu a v januári 1955 získal hodnosť kandidáta vied (doktorom vied sa stal v júli 1967).
V roku 1957 prešiel do Skúšobnej konštrukčnej kancelárie č. 1 (OKB-1) Sergeja Koroľova zaoberajúcej sa konštrukciou medzikontinentálnej balistickej rakety a nadväzujúcimi aplikáciami vrátane umelých družíc Zeme a kozmických lodí. Tu tiež získal dva Rady červenej zástavy za zásluhy o rozvoj vedy a techniky. V novej práci rýchlo postupoval, v decembri 1957 bol menovaný šéfprojektantom a čoskoro viedol projekčné práce na prvej sovietskej kozmickej lodi Vostok a jej trojmiestnej verzie Voschod.
V jednomiestnych Vostokoch lietali len vojenskí kozmonauti, ktorí organizačne patrili pod vojenské letectvo. Pri viacmiestnych Voschodoch si konštruktéri na čele s Koroľovom vybojovali u letectva zmiešanú posádku. Vo Voschode 1 tak letel vojak (Vladimir Komarov), lekár (Boris Jegorov) a vedec. Najprv bol od júla 1964 kandidátom na pozíciu vedca Georgij Katys, pričom Feoktistov zaujal miesto náhradníka, ale v septembri 1964 si poradie prehodili. Za možnosť letieť do vesmíru vďačil najmä rozhodnej podpore Koroľova, vďaka ktorej boli špeciálne pre neho znížené doposiaľ platné zdravotné požiadavky na budúcich kozmonautov.
Na obežnú dráhu Zeme vzlietli všetci traja z Bajkonuru s Voschodom 1 dňa 12. októbra 1964. Kozmonauti natesnaní v kabíne pôvodne určenej pre jedného (dokonca ani nemali skafandre – jednoducho by sa v nich do lode nezmestili) strávili vo vesmíre 1 deň a 17 minút. Feoktistov počas letu pracoval ako vedecký pracovník, filmoval, pozoroval hviezdy, zaoberal sa novým orientačným systémom lode. Potom 13. októbra pristáli v severnom Kazachstane. Za perfektný výkon posádka získala tradične titul Hrdinov Sovietskeho zväzu, pričom Feoktistov za výborné konštrukčné výsledky aj niekoľko ďalších vyznamenaní. Pretože sa do kozmickej lode dostal predovšetkým z pozície jej šéfkonštruktéra, nespĺňal povinnú požiadavku pre všetkých ostatných sovietskych kozmonautov – členstvo v komunistickej strane (KSSZ).
Potom sa Feoktistov sústredil na vývoj lodí novej generácie – Sojuzov, a lodí lunárneho programu (11F93 a 11F94). V rokoch 1967 – 1968 sa zúčastnil výcviku pre let na Sojuzoch, ale v máji 1968 bol zo zdravotných dôvodov vyradený z prípravy. Od roku 1968 viedol práce na orbitálnych kozmických staniciach DOS, neskôr nazvaných Saľut. Z pozície námestníka generálneho konštruktéra NPO Energija (tak bola premenovaná Koroľovova OKB-1) riadil od júna 1974 vývoj a zdokonaľovanie lodí Sojuz, Progress, kozmických staníc Saľut a Mir. Od 1. januára 1977 bol formálne zaradený do oddielu kozmonautov NPO Energija. Nádej na druhý kozmický let prišla v máji 1980, kedy bol zaradený do opravárskej expedície na Saľut 6, ale v októbri 1980, mesiac pred štartom, ho lekári z posádky vyradili. V roku 1982 vtedajší generálny konštruktér Energije Valentin Gluško presadil myšlienku letu „starého“ kozmonauta (na tento post bol určený Feoktistov) s lekárom sledujúcim jeho zdravotný stav, ale počas výberu a výcviku lekára (popredného kardiológa Olega Aťkova) sa Feoktistovovo zdravie natoľko zhoršilo, že bol v posádke nahradený. Z oddielu kozmonautov odišiel po desiatich rokoch 28. októbra 1987. Energiju opustil až v máji 1990.
Neskorší život.
V rokoch 1990 – 2005 prednášal na Baumanovej technickej univerzite. Publikoval asi 150 vedeckých prác a mnoho popularizačných kníh. Už od šesťdesiatych rokov sa stal pravidelným komentátorom kozmonautických udalostí v tlači. Bol tiež kritikom misií na iné planéty s ľudskou posádkou, čo považoval za zbytočné plytvanie peniazmi. Komentoval aj let Apolla 13. "„Ukázala sa prepracovanosť amerického systému riadenia veľkých projektov, neobyčajná schopnosť improvizácie pozemného personálu aj astronautov tam hore a neobyčajná vycvičenosť všetkých ľudí. Sovietsky kozmonaut a konštruktér Konstantin Feoktistov mi raz povedal: ‚Viete, my by sme to nedokázali,‘“" vyjadril sa Karel Pacner, autor niekoľkých kníh o letoch do vesmíru. Feoktistov bol ženatý a mal jedno dieťa. Bol po ňom pomenovaný aj jeden z kráterov na odvrátenej strane Mesiaca. Zomrel 21. novembra 2009 v Moskve.

</doc>
<doc id="123030" url="https://sk.wikipedia.org/wiki?curid=123030" title="Aspergerov syndróm">
Aspergerov syndróm

Aspergerov syndróm je prenikavá porucha vývinu charakteristická najmä výrazným narušením v oblasti sociálnej interakcie, komunikácie, emocionálne neprimeraným správaním a motorickou neobratnosťou.
Medzi odborníkmi prebiehajú diskusie, či existuje rozdiel medzi Aspergerovým syndrómom (AS) a vysoko funkčným autizmom. Christopher Gillberg a Theo Peeters si kladú otázky, ako zaškatuľkovať Aspergerov syndróm: "„je to extrémny variant normálneho vývoja s nižšou schopnosťou komunikácie a predstavivosti? Je to normálny autizmus s vyšším IQ a nadaním pre verbálnu komunikáciu? Je to úplne iná vývojová porucha?“" V MKCH-10 je AS považovaný za samostatnú nozologickú jednotku. "„Aspergerov syndróm má svoje špecifiká i problémy, ktoré môžu byť rovnako závažné, hoci kvalitatívne odlišné od ostatných porúch autistického spektra.“"
Kateřina Thorová rozlišuje nízko funkčný Aspergerov syndróm a vysoko funkčný Aspergerov syndróm. Deti s nízko funkčným variantom AS vykazujú vysokú mieru problémového správania, ktoré je náročné usmerniť výchovou. Takéto deti úzkostlivo vyžadujú od ostatných dodržiavanie rituálov. Ich správanie je výrazne repetitívne, niekedy až deštruktívne, majú nízku frustračnú toleranciu. Nutkavo nadväzujú kontakty s ostatnými bez ohľadu na situáciu alebo kontakt zanovito odmietajú. Majú narušenú schopnosť emocionálnej vzájomnosti a sociálne primeraného správania. Ich intelektuálne schopnosti sú zväčša v pásme priemeru až nadpriemeru, často sa u nich vyskytuje hyperaktivita alebo poruchy pozornosti. Pri vysoko funkčnom AS chýba výrazne problémové správanie a neochota k spolupráci. Takéto deti síce majú vyhranené záujmy, ale dokážu sa venovať aj iným činnostiam. Ich emocionálne reakcie sa od rovesníkov odlišujú len mierne, v sociálnych situáciach pôsobia naivne a nezrelo. Obvykle majú priemerné alebo nadpriemerné intelektuálne schopnosti. Väčšina jednotlivcov s AS sa nachádza niekde na kontinuu medzi týmito dvomi pólmi.
Pomenovanie.
Porucha je pomenovaná podľa rakúskeho psychiatra Hansa Aspergera (1906 – 1980), ktorý ju v roku 1944 opísal v známom článku "Autistische Psychopathen im Kindersalter". Asperger si u svojich detských pacientov všimol problémy v sociálnom správaní, zvláštnosti v komunikácii, obmedzené záujmy a motorickú neobratnosť. Asperger nazval túto kondíciu „autistická psychopatia“ a charakterizoval ju ako „abnormálnu štruktúru osobnosti“. Termín bol v roku 1981 nahradený pojmom Aspergerov syndróm. O rozšírenie jeho používania sa zaslúžila britská lekárka Lorna Wingová.
Prejavy.
Prejavuje sa zníženou kvalitou sociálnej interakcie, vyžadovaním rituálov, obmedzeným alebo netypickým využívaním gestikulácie, stereotypnými záujmami, netypickou prozódiou alebo pedantickým vyjadrovaním, problémami s porozumením irónie, humoru alebo bežných prísloví a porekadiel. Intelekt je pri AS v pásme normy (t. j. IQ &gt; 70), niektorí jedinci majú výrazne nadpriemerný intelekt (t. j. IQ &gt; 130). Deti s Aspergerovým syndrómom však emocionálne a sociálne zaostávajú za svojim kognitívnym vývojom. Pre deti s Aspergerovým syndrómom je náročné pochopiť, ktoré správanie je primerané situácii a kontextu a ktoré nie. Nerozumejú významu slušnosti a zdvorilých gest, uniká im zmysel spoločenských formalít. Je pre ne problematické prijímať a primerane vyjadrovať komplimenty, kritiku či gratulácie. Ľudia s Aspergerovým syndrómom nedokážu byť flexibilní a prispôsobiví, zavádzanie zmien alebo nových aktivít je pre nich stresujúce. Jedinci s AS bývajú prehnane perfekcionistickí, často odmietajú začať s novou aktivitou, pokiaľ si nie sú istí, že ju dokážu dokonale zvládnuť. Majú vysoké štandardy, sú extrémne kritickí k vlastným chybám i k nedostatkom ostatných. Medzi silné stránky ľudí s AS patrí čestnosť, rešpektovanie pravidiel, spoľahlivosť, dôslednosť, cit pre detail.
Sociálne porozumenie.
Jedinci s AS majú značný problém s porozumením úmyslov, myšlienok, pocitov, túžob a zámerov iných. Táto schopnosť, nazývaná „teória mysle“, sa u bežných detí rozvíja okolo piateho roku veku. V tomto období dieťa dokáže na základe mimiky a gestikulácie a ďalších náznakov pomerne presne odhadnúť pocity a postoje ostatných. U jedincov s AS je však táto schopnosť oneskorená alebo narušená, často nedokážu porozumieť jemným neverbálnym signálom, napríklad výrazu tváre alebo tónu hlasu. Je pre nich náročné podľa mimiky, prozódie alebo gestikulácie odhadnúť mentálny a citový stav druhého človeka. Kvôli tomuto nedostatku často nesprávne odhadnú pocity druhého človeka a nezareagujú očakávaným a primeraným spôsobom, čo býva mylne interpretované ako chýbajúca empatia. Problém však obvykle nespočíva v nezáujme o toho druhého, ale v neschopnosti čítať reč tela.
Sociálne správanie.
Tony Attwood ukazuje, že už malým deťom s AS často chýba motivácia zapojiť sa do spoločnej hry s rovesníkmi; uspokoja sa so samostatnou aktivitou alebo pozorujú hru ostatných detí. Dieťa s AS sa obvykle cíti bezpečnejšie v spoločnosti jedného kamaráta ako v skupine detí. Niektoré deti s AS sa vyhýbajú rovesníkom a vyhľadávajú spoločnosť výrazne mladších detí, prípadne dospelých, ktorí sú pre nich zaujímavejší a navyše sú tolerantnejší k ich zvláštnostiam. V prípade, že sa chcú hrať s rovesníkmi, nevedia, ako sa do hry zapojiť, robí im problémy porozumieť pravidlám bežných detských hier. Vyhovuje im, ak môžu vytvárať pravidlá a riadiť hru ostatných detí. Jednotlivci s AS majú malý záujem zapojiť sa do súťaživých hier alebo kolektívnych športov, tímový duch im je cudzí.
Tony Attwood upozorňuje na problémy, na ktoré narážajú deti, dospievajúci i dospelí s AS pri vytváraní priateľstiev. Domnievajú sa, že ak si niekoho obľúbia, ten druhý k nim má rovnako intenzívny pozitívny vzťah. Kvôli svojmu nedostatku v „čítaní“ neverbálnych signálov často nepostrehnú náznaky toho druhého, že o vzťah záujem nemá. Ak sa jedincovi s AS predsa len podarí nadviazať priateľský vzťah, je pre neho náročné priateľstvo udržiavať. Potrebuje poradiť, ako často sa má kamarátovi ozvať, o čom sa s ním má rozprávať, aké darčeky mu má kúpiť, ako riešiť konflikty a nedorozumenia.
Typy sociálneho správania.
U ľudí s Aspergerovým syndrómom rozlišujeme päť typov sociálneho správania: osamelý, pasívny, aktívny, formálny a zmiešaný.
Pre deti s osamelou formou sociálneho správania je charakteristické odmietanie fyzického kontaktu (maznanie, hladenie) s rodičmi a ďalšími blízkymi osobami, vyhýbanie sa sociálnym situáciám, odmietanie komunikácie. Takéto deti nejavia záujem ani o kontakt s rovesníkmi. Nenadväzujú očný kontakt. Obvykle majú nízku mieru empatie a znížený prah bolesti.
Pasívne deti kontakt s ostatnými akceptujú, ale samy ho iniciujú len zriedkavo. Sociálne aktivity (stretávanie s novými ľuďmi, oslavy) im však väčšinou neprinášajú potešenie. Majú obmedzenú schopnosť prejaviť svoje potreby, robí im problém zdieľať s ostatnými radosť, poskytnúť druhým útechu alebo sa s nimi deliť. Takéto deti majú veľmi nízku mieru spontaneity, bývajú pasívne, hypoaktívne.
Aktívne deti sociálny kontakt rady a často iniciujú, nevedia však posúdiť primeranosť svojho správania, a preto sa často správajú nevhodne: dotýkajú sa cudzích ľudí, vstupujú do osobného priestoru druhých, oslovujú na ulici neznáme osoby a rozprávajú im o svojich špecifických záujmoch a podobne. Toto správanie odoláva pokusom o zmenu, pretože tieto deti majú problém porozumieť pravidlám sociálneho správania i kontextu situácie. Rady dokola rozprávajú o svojich zvláštnych záľubách, bez ohľadu na záujem poslucháča. Majú neobvyklú, bizarnú mimiku a neprimeraný očný kontakt („zízajú“ druhým do očí). U týchto detí sa často vyskytuje ADHD.
Deti s formálnym správaním pripomínajú svojím prejavom skôr dospelých. Majú veľmi dobré vyjadrovacie schopnosti, ich reč však pôsobí strojene. V sociálnom styku sú odťažité, pôsobia chladným dojmom. Obľubujú spoločenské rituály a dbajú na ich dodržiavaní. Lipnú na pravidlách a normách správania, akékoľvek porušenie predpisov ich silne rozruší, reagujú afektom. Majú problém porozumieť irónii, humoru, metaforám. V sociálnom kontakte sú takíto jedinci veľmi naivní a úprimní, i keď sa to v danej situácii nehodí. Majú encyklopedické záujmy, o svojom hobby vedia neuveriteľne detailné a podrobné informácie.
U detí so zmiešanými prejavmi kvalita sociálneho kontaktu značne kolíše. Ich prejavy sú rozmanité, závisia od kontextu a osoby, s ktorou nadväzujú kontakt. Vyskytujú sa u nich prvky všetkých štyroch predchádzajúcich typov správania.
Prežívanie emócií.
Predstava, že ľudia s AS neprežívajú emócie, je mylná. Mnohí majú hlboké a intenzívne pocity, nedokážu im úplne porozumieť a vyjadrovať ich sociálne prijateľným spôsobom. Tony Attwood uvádza, že emocionálna zrelosť dieťaťa nedosahuje úroveň primeranú jeho veku a kognitívnym schopnostiam. Dieťa postráda schopnosti a slovnú zásobu pre vyjadrenie emócií. Vo vyjadrovaní emócií chýba jemnosť, svoje sklamanie, úzkosť alebo smútok prejavujú príliš intenzívne. Často sa objavujú silné záchvaty hnevu, ktoré vyvolá relatívne triviálna udalosť (napríklad drobná zmena programu). U jedinca s AS dochádza k častým a prudkým zmenám nálad. Rovnako sa stáva, že jedinci s AS svoje emócie vyjadria príliš otvorene v nevhodnej situácii a uvedú kamaráta alebo skupinu rovesníkov do rozpakov.
Reč.
Napriek normálnemu kognitívnemu vývoju a dobrej slovnej zásobe majú deti s AS často problém s pragmatickou zložkou reči – je pre ne náročné viesť plynulú konverzáciu. Často vedú dlhé monológy o svojich obľúbených témach bez ohľadu na to, či daná problematika poslucháča zaujíma alebo nie. Mnohé deti notoricky skáču svojmu partnerovi do reči. Dôvodom týchto prerušení je problém odhadnúť, kedy nastane vhodný moment vstúpiť do rozhovoru. Deti s Aspergerovým syndrómom sa potrebujú naučiť počúvať partnera v konverzácii, vyjadrovať a prijímať komplimenty a kritiku. Nácvik by mal viesť k tomu, aby dieťa pochopilo, kedy nastane vhodný moment vstúpiť do konverzácie, ako zmeniť tému alebo udržať plynulosť konverzácie. Jednotlivci s AS majú tendenciu chápať mnohé symbolické alebo obrazné vyjadrenie doslovne, mätie ich irónia, humor, sarkazmus. Ich vlastná reč môže budiť pozornosť. Často je vyjadrovanie detí s AS veľmi pedantské a formálne presné, čím pripomína skôr reč dospelých ako rovesníkov. Mnohí jedinci s Aspergerovým syndrómom vymýšľajú vlastné neologizmy. Ich tón či prozódia môžu byť netypické pre daný jazyk alebo danú oblasť.
Reč tela.
U jedincov s Aspergerovým syndrómom sa objavuje netypické využívanie mimiky a gest. Niektorí majú chudobnú mimiku a reč tela, iní gestikulujú veľmi nezvyčajným spôsobom. Jedinci s AS môžu vyjadrovať radosť mávaním rúk alebo doslova "„skáču od radosti“". Niektorí ľudia s AS majú veľmi intenzívny očný kontakt, iní sa mu úplne vyhýbajú. Tony Attwood uvádza, že pre jedincov s Aspergerovým syndrómom je náročné sústrediť sa na rozhovor a zároveň sa pozerať partnerovi do očí.
Záľuby.
Jedinci s Aspergerovým syndrómom si obvykle vytvoria špeciálnu záľubu, ktorá je netypická a/alebo ktorej venujú príliš mnoho času. Attwood poukazuje na to, že nie všetci jedinci, ktorí spĺňajú ostatné diagnostické kritériá pre Aspergerov syndróm, majú takúto záľubu. Výskumy naznačujú, že existuje 5 – 15 % jedincov s AS bez špeciálneho záujmu. Attwood rozlišuje dve hlavné kategórie špeciálnych záujmov: zbieranie vecí a získavanie informácií o určitej téme. Tri najobľúbenejšie témy pre deti s AS predstavuje príroda, veda a technika a dopravný systém. Špeciálny záujem sa pre jedincov s AS stáva zdrojom relaxácie, predstavuje zdroj potešenia a spôsob, ako sa vyrovnať s úzkosťou. Attwood poukazuje na rozdielne záujmy dievčat o chlapcov. Podľa neho sa u dievčat častejšie vyskytujú záujmy podobné ako u ich rovesníčok, napríklad zbieranie bábik, literatúra alebo televízne seriály. Dievčatá s AS sa však venujú svojmu koníčku omnoho intenzívnejšie ako ostatné dievčatá v ich veku.
Zmyslová precitlivenosť.
U mnohých jedincov sa vyskytuje precitlivenosť na rôzne zvuky, svetlo, pachy, chute či dotyk. Podľa rôznych štúdií sa u 70 až 85 % jedincov vyskytuje mimoriadna precitlivenosť na špecifické zvuky. Niektorým ľuďom prekážajú krátke, prekvapivé zvuky, napríklad psí brechot, zvonenie telefónu či kašeľ; iní neznesú vysoké tóny, napríklad zvuk mixéra, vysávača alebo splachovanie toalety. Ľuďom s Aspergerovým syndrómom často prekáža ruch v obchodných centrách alebo na spoločenských stretnutiach. Uvádza sa, že asi 50 % jedincov s Aspergerovým syndrómom má chuťovú a čuchovú precitlivelosť. Obvyklá je i precitlivenosť na svetlo – jedinci s AS sa cítia oslepení prudkým slnečným svetlom alebo fluorescentným osvetlením, používaným v budovách. Vyskytujú sa i problémy s vestibulárnym systémom – mnohí ľudia s Aspergerovým syndrómom prežívajú výrazný pocit nepohody a závratu, ak náhle zmenia polohu (napríklad sa predklonia). Attwood tiež referuje o tom, že niektorí jedinci s AS odlišne vnímajú teplotu a bolesť.
Motorická neobratnosť.
Aspergerov syndróm je často spojený s motorickou neobratnosťou. Mnohé deti majú problém s činnosťami, ktoré vyžadujú manuálnu zručnosť, napríklad so zaväzovaním šnúrok, obliekaním, používaním príboru. Nemotornosť sa môže prejavovať pri jazde na bicykli, skateboarde alebo korčuliach. U mnohých detí sa vyskytujú netypické pohyby pri behu alebo chôdzi. Objavujú sa aj problémy s uchopením pera – písmo takýchto jedincov sa často stáva nečitateľným. Najmenej postihnutá býva schopnosť plávať, hrať golf, skákať na trampolíne a jazdiť na koni – niektoré deti s AS dosiahnu v týchto športoch výnimočnú úroveň.
Poruchy pozornosti.
Štúdie naznačujú, že minimálne 75 % detí s Aspergerovým syndrómom trpí poruchou pozornosti (ADD). Pozornosť sa skladá zo štyroch komponentov: schopnosti udržať pozornosť, sústrediť sa na relevantné informácie, presmerovať pozornosť a pamätať si to, na čo človek sústredil svoju pozornosť. Jedinci s AS majú problémy so všetkými štyrmi zložkami pozornosti. U mnohých jedincov s Aspergerovým syndrómom je narušená exekutívna funkcia, čo znamená, že majú problémy organizovať a plánovať aktivity, potlačiť okamžité impulzy, robí im problémy sebareflexia a sebamonitorovanie.
Komorbidita.
Výskumy naznačujú, že u 65 % teenagerov s Aspergerovým syndrómom sa vyvinie afektívna porucha (porucha nálady). Najčastejšie sa vyskytuje úzkostná porucha, bežná je tiež depresia a bipolárna afektívna porucha. "„Ukazovateľom zmeny nálady a nástupu poruchy môže byť agresia, sebazraňovanie, deštruktívnosť, vyššia miera sociálneho stiahnutia, odmietanie aktivít, ktoré do tej doby dieťa malo rado, znížená ochota komunikovať, vyššia miera autistického správania, problémy so spánkom, zmena v prijímaní potravy (chudnutie, prejedanie), strata predchádzajúcich záujmov alebo naopak zintenzívnenie vymedzených záujmov a nástup rituálov.“" 
Približne u 25 % osôb je k Aspergerovmu syndrómu pridružená obsedantno-kompulzívna porucha (OCD).
Diagnostika Aspergerovho syndrómu.
Diagnostické kritériá (Gillberg a Gillberg).
Narušenie sociálnej interakcie – aspoň dve položky (extrémny egocentrizmus):
Obmedzené záujmy – aspoň jedna položka:
Opakujúce sa rituály – aspoň jedna položka:
Zvláštnosti v reči a jazyku – aspoň tri položky:
Problémy v neverbálnej komunikácii – aspoň jedna položka:
Motorická neobratnosť.
Diagnostické kritériá Aspergerovho syndrómu (Szatmari, Brenner a Nagy).
Osamelosť – aspoň dve položky:
Narušenie sociálnej interakcie – aspoň jedna položka:
Zvláštnosti v reči a jazyku – aspoň dve položky:
Problémy v neverbálnej komunikácii – aspoň jedna položka:
Diagnostické kritériá Aspergerovho syndrómu MKCH-10.
A. Z celkového hľadiska nedochádza ku klinicky významnému oneskoreniu hovorenej reči, schopnosti rozumieť reči ani kognitívneho vývoja. Podmienkou diagnózy je, aby do dvoch rokov jedinec používal jednotlivé slová a do troch rokov sa naučil používať komunikatívne frázy. Sebaobsluha, adaptívne správanie a zvedavosť týkajúca sa okolia by počas prvých troch rokov mali zodpovedať štandardnému intelektovému vývoju. Míľniky motorického vývoja sú však oneskorené, bežná je pohybová neobratnosť (nie je však nevyhnutným diagnosticky významným prejavom). Bežne sa vyskytujú špeciálne schopnosti, ktorými jedinec býva pohltený, ale ani ony nie sú jedným zo základných predpokladov pre stanovenie diagnózy.
B. Kvalitatívne odchýlka vo vzájomnej sociálnej interakcii sa musia prejavovať aspoň v dvoch z nižšie uvedených oblastí:
a) neschopnosť udržať primeraný pohľad z očí do očí, používať výraz tváre, telesný postoj a gestá pre účely usmerňovania sociálnej interakcie
b) neschopnosť nadväzovať (spôsobom primeraným mentálnemu veku a napriek mnohým príležitostiam) vzťahy s rovesníkmi založené na zdieľaní záujmov, činností a zážitkov
c) absencia sociálno-emocionálnej vzájomnosti prejavujúca sa narušenou či odlišnou reakciou na citové prejavy druhých ľudí, prípadne nedostatočná prispôsobivosť správania podľa sociálneho kontextu alebo chabé prepojenie sociálnych, emocionálnych a komunikatívnych vzorcov správania
d) absencia spontánneho vyhľadávania prítomnosti rovesníkov, s ktorými by jedinec mohol zdieľať radosť, záujmy či úspechy (napríklad absencia ukazovania, prinášania či zdôrazňovania predmetu záujmu druhým ľuďom)
C. U jedinca sa prejavuje neobyčajne silný a úzko vymedzený záujem, prípadne obmedzené, opakujúce sa a stereotypné vzorce správania, záujmy a činnosti, a to prinajmenšom v jednej z nasledujúcich oblastí:
a) pohlcujúce zaujatie záľubou so stereotypným a opakujúcim sa vzorcom, ktorá je abnormálna svojim obsahom alebo zameraním: prípadne jeden a viac záujmov vyznačujúcich sa netypickou intenzitou a precízne vymedzenou povahou, ale bez abnormalít v obsahu alebo predmete záujmu
b) nutkavé zaujatie nefunkčnými rutinnými činnosťami alebo rituálmi
c) stereotypné a opakujúce sa pohybové manierizmy obsahujúce buď kmitanie, alebo krúženie rukou, prípadne prstami, alebo pohyby celým telom
d) silné zaujatie časťami predmetov alebo nefunkčnými prvkami hračiek (napríklad farbou, vnemom pri dotyku, hlukom či vibráciami, ktoré produkuje)
D. Poruchu nemožno pripisovať iným formám pervazívnych vývojových porúch, simplexnej schizofrénii, schizotypnej poruche, obsedantno-kompulzívnej poruche, anankastickej poruche osobnosti, reaktívnej a dezinhibovanej poruche príchylnosti v detstve.
Diferenciálna diagnostika.
Diferenciálna diagnostika v detstve.
Medzi odbornou verejnosťou prebieha diskusia ohľadne rozdielov medzi Aspergerovým syndrómom a schizoidnou poruchou v detstve. Schizoidná porucha sa prejavuje precitlivenosťou, nedostatkom empatie. Niekedy sa vyskytujú aj paranoidné myšlienky a zvláštne záujmy. Kateřina Thorová uvádza, že schizoidná porucha v detstve "„nemá jasne vymedzené diferenciálne diagnostické kritériá voči poruchám autistického spektra. Jej opis sa do značnej miery prekrýva so symptomatikou najmä Aspergerovho syndrómu. V podstate sa dá povedať, že ide o miernejšiu variantu Aspergerovho syndrómu (vysoko funkčný Aspergerov syndróm)“". Uvažuje sa tiež o vzťahu medzi Aspergerovým syndrómom a schizotypnou poruchou v detstve. Pre schizotypnú poruchu je typické magické a bizarné myslenie, zvláštne záujmy, excentrické správanie, paranoidné myslenie, sociálna utiahnutosť, obradná reč, somatosenzorické ilúzie a psychotické epizódy s halucináciami a bludmi. Rovnaké symptómy sa môžu objaviť aj u jedincov s AS, hranica medzi týmito dvoma poruchami je nejasná. Niektorí autori sa domnievajú, že ide o jednu poruchu.
Diferenciálna diagnostika v dospelosti.
Diagnostické problémy sa vyskytujú aj v dospelosti. Christopher Gillberg a Theo Peeters uvádzajú, že Aspergerov syndróm "„je často v dospelom veku diagnostikovaný (neoprávnene) ako schizotypná porucha, schizoidná porucha osobnosti, paranoidná porucha osobnosti, atypická depresia, hraničná porucha a dokonca niekedy ako: schizofrénia“". Pre schizoidnú poruchu je typická plytká emotivita, emočný chlad, sociálna izolovanosť, trvalé preferovanie individuálnych záujmov pred skupinovými aktivitami, absencia záujmu o priateľské či sexuálne vzťahy. Títo jednotlivci veľmi slabo reagujú na podnety, ktoré u iných vyvolávajú úzkosť, smútok alebo hnev. Bývajú premýšľaví, originálni, nepraktickí; nezaujímajú sa o sociálne zvyklosti. Ľudia s AS tiež preferujú individuálne aktivity, nedodržiavajú spoločenské konvencie, majú problémy s vyjadrovaním emócií, a preto pôsobia emočne odťažito a chladne. Jedinci s Aspergerovým syndrómom však na rozdiel od schizoidných pacientov po vzťahoch väčšinou túžia, kvôli svojmu handicapu ich však nedokážu získať. Praško uvádza, že pre hraničnú poruchu je typická emočná nestálosť, problémy s identitou, čiernobiele myslenie a pretrvávajúca úzkosť. Často sa vyskytuje sebapoškodzovanie a samovražedné myšlienky alebo pokusy. Hraniční pacienti sa chronicky boja opustenia a dopúšťajú sa nevedomej manipulácie v snahe vyhnúť sa reálnemu alebo domnelému opusteniu. Pri Aspergerovom syndróme bežne objavujú príznaky typické pre hraničnú poruchu s výnimkou nevedomej manipulácie a strachu z opustenia. K zámene so schizofréniou dochádza podľa Kateřiny Thorovej kvôli sociálnej uzavretosti, nezvyčajnému, zabiehavému či hyperrealistickému mysleniu, zvláštnym záujmom a paranoidným myšlienkam, s ktorými sa pri AS stretávame. Tieto prejavy pripomínajú niektoré symptómy schizofrénie. Pre diagnózu schizofrénie sú však nevyhnutné bludy, halucinácie alebo katatónne prejavy. Kateřina Thorová uvádza, že môže dôjsť i k zámene s úzkostnou alebo anankastickou poruchou osobnosti. Pri úzkostnej poruche dochádza k sebapodhodnocovaniu a vyhýbaniu sa spoločnosti zo strachu pred kritikou a odmietnutím podobne ako pri AS. S anankastickou poruchou spája Aspergerov syndróm prehnaný perfekcionizmus, dôraz na formálne pravidlá a pedantnosť. Poruchy osobnosti však nastupujú až v adolescencii alebo ranej dospelosti. Sociálny deficit je pri poruchách osobnosti miernejší ako pri Aspergerovom syndróme.
Osobnosti s Aspergerovým syndrómom.
Nositeľovi Nobelovej ceny za ekonómiu Vernonovi Smithovi bol diagnostikovaný Aspergerov syndróm. Odborníci sa domnievajú, že viaceré významné osobnosti histórie trpeli Aspergerovým syndrómom. Ioan James vo svojej knihe "Aspergerův syndrom – mimořádní lidé, mimořádné výkony" medzi jedincov s Aspergerovým syndrómom radí Isaaca Newtona, Alberta Einsteina, Ludwiga Wittgensteina, Thomasa Jeffersona, Elona Muska, Vincenta van Gogha, Andyho Warhola či Jonathana Swifta.
Aspergerov syndróm v kultúre.
Obrazy Aspergerovho syndrómu sa stále častejšie objavujú v kultúrnej produkcii. Aspergerovým syndrómom trpí hlavný hrdina románu "Podivný případ se psem" (v origináli "The Curious Incident of the Dog in the Night-Time"). Britský spisovateľ Mark Haddon v tejto knihe mimoriadne presvedčivo opisuje problémy, s ktorými sa v každodennom živote stretáva päťnásťročný Christopher. Haddonov hrdina Christopher vykazuje väčšinu znakov Aspergerovho syndrómu: má problémy porozumieť reči tela, robí mu ťažkosti udržiavať konverzáciu, prejavuje silný záujem o obmedzený okruh tém, nevyzná sa vo vlastných emóciách ani v pocitoch ostatných; využíva logiku v situáciach, kde ľudia zväčša využívajú intuíciu; je precitlivelý na zmyslové podnety, nerozumie metaforám a obrazným vyjadreniam. Haddonovi sa podarilo preniknúť do osobitej mysle človeka s Aspergerovým syndrómom a priblížiť spôsob, akým premýšľajú jednotlivci s poruchou autistického spektra.
Animovaný film "Mary a Max" rozpráva o priateľstve medzi osemročným dievčaťom a štyridsiatnikom s Aspergerovým syndrómom. Snímka Adam sleduje vznik ľúbostného vzťahu medzi mladíkom s Aspergerovým syndrómom a jeho neurotypickou susedkou. Film "Mozart and the Whale", nakrútený na motívy romnomenného autobiografického románu Jerryho a Mary Newportovcov, opisuje komplikovaný partnerský vzťah dvoch „aspergerov“.
Fiktívne postavy s INTJ charakteristikou osobnosti, ktoré sa vyskytujú aj v seriálovej produkcii sa často mylne považujú za osobnosti s Aspergerovým syndrómom. Teoretický fyzik Sheldon Cooper z populárneho seriálu "Teória veľkého tresku" (v origináli "The Big Bang Theory") by mal predstavovať jednotlivca s Aspergerovým syndrómom. U antropologičky Temperance Brennanovej zo seriálu "Kosti" sa objavuje väčšina charakteristík spájaných s Aspergerovým syndrómom.

</doc>
<doc id="123032" url="https://sk.wikipedia.org/wiki?curid=123032" title="CNG">
CNG

CNG môže byť:

</doc>
<doc id="123033" url="https://sk.wikipedia.org/wiki?curid=123033" title="Česko-slovenské národné hokejové mužstvo">
Česko-slovenské národné hokejové mužstvo

Česko-slovenské národné hokejové mužstvo patrilo k popredným reprezentačným hokejovým mužstvám. Získalo šesť titulov majstrov sveta (1947, 1949, 1972, 1976, 1977, 1985). Šesťkrát (v rokoch 1961, 1965, 1968, 1969, 1985 a 1992) tiež získalo cenu za najlepší kolektív v česko-slovenskej ankete Športovec roka.
Po rozdelení Česko-Slovenska v roku 1993 sa jeho nástupcami stali české a slovenské národné hokejové mužstvo, ale oficiálne nástupnícke práva a možnosť hrať naďalej v najvyššej kategórii získalo Česko. Slovensko sa medzi hokejovú elitu dostalo v najkratšom možnom čase. Posledný zápas hrali 10. mája 1992. Bol to zápas o bronz proti Švajčiarsku ktorý vyhrali na ms v hokeji 1992 ktoré sa v Československu konali. Vyhrali 5:2.

</doc>
<doc id="123035" url="https://sk.wikipedia.org/wiki?curid=123035" title="Virtualizácia">
Virtualizácia

Virtualizácia v informatike je proces alebo technika, pri ktorej je nahradený fyzický prostriedok softvérovou vrstvou. Takýto prostriedok je pre systém transparentne definovaný, i keď fyzicky neexistuje.
V praxi to znamená, že vďaka virtualizácii je možné nezávisle prevádzkovať niekoľko operačných systémov spolu na rovnakom hardvéri. Podporované je obvykle viac operačných systémov, pričom na jednom hostiteľskom systéme môžu bežať aj rôzne operačné systémy.
Princíp virtualizácie.
Virtualizačný software alebo platforma, tzv. hypervisor vytvára štandardizovaný hardvér. Poskytuje ho pre všetky virtuálne stroje, ktoré nad ním bežia. Tento hardvér zahŕňa všetko potrebné k behu počítača, teda CPU, operačnú pamäť, vstupno-výstupné zariadenia, komunikačné prostriedky a podobne. Takýto abstrahovaný hardvér je dostupný operačnému systému, ktorý nepotrebuje byť špeciálne upravený na beh vo virtuálnom prostredí. Virtualizácia je teda transparentná, hardvér poskytnutý hypervisorom je natoľko štandardný, že každý podporovaný operačný systém s ním vie bez problémov pracovať. Inštalácia a beh operačného systému prebiehajú rovnako, ako pri inštalácii na fyzický harvdér. Používateľ má prístupnú konzolu, teda virtuálny monitor a z optického média, prenosného disku alebo zo siete nainštaluje vybraný operačný systém.
Virtualizácia na strane klienta.
Táto forma virtualizácie je veľmi rozšírená. V praxi to funguje tak, že hypervisor je inštalovaný do hostiteľského operačného systému ako aplikácia. V tejto aplikácii je možné vytvárať virtuálne stroje. Do týchto sa potom nainštaluje operačný systém, ktorý môže byť rovnaký ako hostiteľský, ale môže byť aj celkom iný. V praxi sa teda bežne stretneme s tým, že v operačnom systéme Windows beží virtualizovaný systém Linux alebo opačne. Medzi populárne aplikácie na virtualizovanie patria produkty ako VMWare Workstation alebo VMware Player. Ďalším veľmi rozšíreným systémom je VirtualBox. Firma Microsoft v tomto smere už niekoľko rokov ponúka produkt Microsoft VirtualPC.
Serverová virtualizácia platformy x86.
Rovnaké princípy sa objavujú aj pri virtualizácii serverov platformy x86. Pri serveroch je častým benefitom výrazne lepšie využitie hardvéru, ktoré prináša zníženie nákladov. Pre serverovú virtualizáciu sa používajú buď tzv. baremetal hypervisory ako VMWare ESX, Citrix XenServer alebo Microsoft Hyper-V. Existujú ale aj hypervisory, ktoré sa inštalujú do existujúceho operačného systému ako dodatočná aplikácia, napríklad VMWare Server (predtým VMWare GSX Server) alebo Microsoft VirtualServer. Tieto však dosahujú výrazne nižší výkon, ako hypervisor bežiaci priamo na hardvérovej vrstve a preto sa pre virtualizáciu kritických alebo náročných aplikácii nepoužívajú.
Výhody virtualizácie.
Výhody virtualizácie:

</doc>
<doc id="123036" url="https://sk.wikipedia.org/wiki?curid=123036" title="Americké národné hokejové mužstvo">
Americké národné hokejové mužstvo



</doc>
<doc id="123039" url="https://sk.wikipedia.org/wiki?curid=123039" title="Vrták">
Vrták

Vrták je rezný nástroj používaný pri operáciách vŕtania a vyvrtávania. Vrták sa skladá zo: 
Podľa konštrukcie sa rozlišuje niekoľko typov vrtákov.
Skrutkovicový vrták.
Tento typ sa používa najčastejšie na vŕtanie aj na vyvrtávanie. Jeho činná časť je valcovitá s dvoma oproti sebe ležiacimi skrutkovicovými žliabkami, ktoré slúžia na odvádzanie triesky. Skrutkovicové vrtáky sa ďalej delia na:
Rezné hrany.
Vrták má na hrote dve rezné hrany (tvorené prienikom obrysu žliabku a kužeľovitého zbrúsenia hrotu). Rezné hrany sú spojené priečnou hranou, ktorá materiál nereže iba deformuje a škriabe. Pre vŕtanie hlbokých otvorov sa používajú vrtáky s vytvorenými žliabkami na čele, alebo chrbte rezného klina, ktoré spôsobia delenie triesky. 
Hrana žliabku skrutkovicového vrtáka je opatrená fazetkou a na dotyk je ostrá. Vrták však v žiadnom prípade nereže bočnými hranami žliabku, jeho pracovnou časťou sú iba vyššie uvedené hrany na hrote. Fazetka slúži na vedenie vrtáka v otvore.
Geometria.
Geometrické parametre konkrétnych nástrojov závisia hlavne od materiálu do ktorého sa bude vŕtať a menej od materiálu vrtáka a rezných podmienok. Medzi charakteristické parametre patria:
Ostrenie.
Vrtáky z rýchloreznej ocele sa brúsia na chrbte rezného klina, čo je v tomto prípade hrot vrtáka. Hrot podbrusuje do kužeľa v špeciálnych prípravkoch, tak aby sa plocha za reznou hranou netrela o materiál.
Delový vrták.
Delový vrták je špeciálny vrták na vŕtanie presných otvorov do hĺbky až 20 a viac násobku priemeru. Nemá skrutkovicu, je to len valec s jedným rezným hrotom. Má navyše vnútorný kanál na prívod chladiacej kvapaliny. Pracovná časť má vytvorené 3 vodiace plôšky, a je vyrobená z rýchloreznej ocele, stopka vrtáka je vyrobená z bežnej konštrukčnej ocele. Pre ťažšie podmienky pri vŕtaní ocelí vyššej pevnosti je rezná hrana aj vodiace plôšky zo spekaných karbidov. 
Pomerne často sa používa aj "STS-vrták" ("Single tube system" alebo "BTA-vrták"), kde sa chladiaca kvapalina privádza pod tlakom po obvode vrtáka a vnútorným kanálom sa odvádza trieska.
Strediaci vrták.
Strediaci vrták (navrtavák) sa používa pre presné vŕtanie strediacich jamiek. Môžu byť jednostranné, alebo obojstranné. Rezná hrana môže byť jednoduchá alebo lomená. Výroba obojstranných vrtákov je ekonomickejšia, pretože sa použitá nástrojová oceľ lepšie využije.
Kopijovitý vrták.
Je najstarší, používa sa pre hrubé vŕtanie, pretože je málo presný.
Korunový vrták.
Pre vŕtanie veľkých otvorov do hrubého plechu.

</doc>
<doc id="123041" url="https://sk.wikipedia.org/wiki?curid=123041" title="Gerd von Rundstedt">
Gerd von Rundstedt

Poľný maršal Gerd von Rundstedt (* 12. december 1875, Aschersleben – † 24. február 1953, Hannover) bol jeden z najvýznamnejších nemeckých veliteľov druhej svetovej vojny. Je považovaný za jedného z najschopnejších predstaviteľov nemeckej „starej školy“ (bývalých príslušníkov generálneho štábu z prvej svetovej vojny).
Život.
Mladosť a raná kariéra v armáde.
Narodil sa v decembri roku 1875 v Ascherslebene, v dnešnom Sasku-Anhaltsku. Pochádzal z Pruskej aristokratickej rodiny. Roku 1892 vstúpil do armády, a roku 1902 začal navštevovať nemeckú vojenskú akadémiu, ktorej zložitým príjmacím konaním neprešlo až 75% žiadateľov. 22. januára 1902 sa von Rundstedt oženil s Luisou Bila von Götz. Počas prvej svetovej vojny bol viackrát povýšený. V rámci 22. záložnej divízie sa zúčastnil bitky na Marne. Neskôr pôsobil na východnom fronte v rámci 12. armády. Na konci vojny roku 1918 dosiahol hodnosť majora. Cez vojnu ako aj po jej skončení slúžil v štáboch, najskôr pechotného a armádneho zboru, neskôr divízie. Po vojne zostal súčasťou Reichshwehru. V roku 1927 bol povýšený do hodnosti generálmajora a nasledujúci rok poverený velením 2. jazdeckej divízie. V roku 1932 krátko velil 3. pechotnej divízii. Ale už čoskoro z tejto funkcie odstúpil, po tom čo Franz von Papen vyhlásil stanné právo a začal prenasledovať členov nacistickej strany. Von Rundstedt síce opovrhoval nacistami, ale bol zástancom toho aby sa armáda do politiky neplietla. Následne bol poverený vedením Vojenskej oblasti III a o niečo neskôr Vojenského skupinového veliteľstva I. Ako dôležitý a schopný dôstojník sa podieľal na výstavbe a znovu vyzbrojení Wehrmachtu, čo odporovalo Versaillskej zmluve. V tej dobe začalo gestapo sledovať vrchného veliteľa armády Wernera von Fritscha. Nacisti neskôr von Fritscha obvinili z homosexuality a prinútili odstúpiť. Von Rundstedt v tej dobe najdlhšie slúžiaci dôstojník celej armády, ktorý si Fritscha veľmi vážil, potom osobne šiel za Hitlerom a žiadal ho aby bola celá vec prešetrená. Po skončení pohraničnej krízy s Česko-Slovenskom roku 1938 odstúpil zo svojej funkcie.
Druhá svetová vojna.
V lete 1939 bol však opäť povolaný do funkcie a menovaný veliteľom štábu, ktorý bol po čase premenovaný na Skupinu armád Juh, ktorá sa zúčastnila útoku na Poľsko. Jeho podriadené jednotky vybojovali bitku na Bzure a zajali 120 000 Poliakov. Už v tej dobe, sa prejavil ako svojrázny veliteľ, ktorý sa nemieni zaoberať detailami. Tie radšej prenechával na svojho schopného náčelníka štábu von Mansteina. Po porážke Poľska krátko viedol Hlavné veliteľstvo Východ, ktoré malo na starosti vojenskú správu obsadeného Poľska. Koncom októbra 1939 bol menovaný za veliteľa Skupiny armád A. Neskôr podporil Mansteinove pripomienky k plánu na útok do Beneluxu a Francúzska. Počas nasledujúcich bojov úspešne viedol zverené vojská, ktoré pri útoku cez Ardeny prekvapili a obkľúčili početné nepriateľské sily. Išlo o kľúčové víťazstvo, ktoré rozhodlo o nasledujúcom úspechu celej operácie. Za svoje úspechy bol 19. júla 1940 povýšený do hodnosti poľného maršala.
V roku 1941 viedol Skupinu armád Juh počas operácii Barbarossa. Práve jeho skupina armád sa stretla s najväčším množstvom sovietskych tankov. 8. augusta sa jeho skupine armád vzdalo vyše 100 000 sovietskych vojakov, ktorých obkľúčil okolo Umane. V priebehu mesiaca spolu s vojskami skupiny armád stred uzavrel pri Lochvici obrovský Kyjevský kotol, v ktorom Nemci zajali ďalších 665 000 zajatcov. Ostro odmietal postup do vnútrozemia Sovietskeho zväzu v priebehu zimy. Na konci novembra 1941 bol po prudkej hádke s Hitlerom odvolaný a prepustený ale so všetkými poctami (oficiálne zo zdravotných dôvodov), pretože neuposlúchol Hitlerov rozkaz a pod silnými údermi nepriateľa so svojimi jednotkami ustúpil z Rostova nad Donom. V marci roku 1942 bol vymenovaný za veliteľa vojsk na západe, kde okrem iného viedol stavbu Atlantického valu, najprv sám, neskôr za spoluúčasti maršala Rommela. Po spojeneckej invázii sa obidvaja aj napriek prudkým profesionálnym sporom v oblasti stratégie a niekedy aj osobnej nevraživosti zhodli na tom, že vojna je stratená, a že je nutné čo najrýchlejšie uzavrieť mier. Rundstedta za jeho opakované požiadavky rokovať so Spojencami krátko po ich vylodení odvolali a nahradili maršalom von Klugem. Následne Runstedta Hitler poveril predsedaním čestnému súdy, ktorý mal rozhodnúť o osude 55 dôstojníkov, ktorí boli obvinení z účasti na sprisahaní proti Hitlerovi z 20. júla 1944.
Keď sa v auguste 1944 začal západný front rútiť a Kluge spáchal samovraždu, von Rundstedta povolali v septembri 1944 späť na západný front, teraz do funkcie veliteľa Modelovho štábu. Dosiahol posledný skutočný úspech na západnom fronte, keď sa mu podarilo zmariť Montgomeryho veľkoryso naplánovanú ale zle uskutočnenú operáciu Market Garden. V tom čase si však už bol vedomý, že išlo iba o labutiu pieseň jeho armády. Onedlho dostal poverenie na uskutočnenie útoku v Ardenách, sám ale neveril, že útok bude úspešný a zúfalo sa pokúšal Hitlera presvedčiť, že ide o holé šialenstvo. Počas bojov si uvedomil, že jeho vrchný veliteľ už stratil pojem o skutočnom stave na fronte. Bitka o Ardeny sa nakoniec skončila nemeckým neúspechom, presne tak ako predpokladal. V marci 1945 bol definitívne odvolaný z funkcie pre „porazeneckú náladu“. 1. mája 1945 ho zajala americká armáda v Bavorsku.
Povojnové obdobie.
Niekoľko rokov sa nachádzal v zajateckom tábore vo Veľkej Británii. Ako svedok svedčil pred súdom s vojnovými zločincami v Norimbergu. Bol obvinený vojnových zločinov, ale nakoniec nebol súdený. Podľa niektorých názorov naňho padá najmä morálna a profesionálna zodpovednosť za to, že sa prostredníctvom krytia za svoje povinnosti a službu národu, vyhýbal zodpovednosti za zločiny, ktoré boli v jeho okolí páchané. Roku 1949 bol zo zajatia prepustený. Vrátil sa do Hannoveru, kde žil až do svojej smrti roku 1953.

</doc>
<doc id="123042" url="https://sk.wikipedia.org/wiki?curid=123042" title="Medzinárodné štandardné číslo knihy">
Medzinárodné štandardné číslo knihy

Medzinárodné štandardné číslo knihy ("International Standard Book Number", skr. ISBN) je medzinárodný štandardný kód knihy, ktorý ju presne identifikuje. Tento kód by mal byť jednoznačný (nemali by existovať dve knihy s rovnakým ISBN). Ďalšie vydanie toho istého diela má nové číslo ISBN. Každá krajina má svoje identifikačné znaky na začiatku, Slovensko spolu s Českom má číslo 80. ISBN zabezpečuje národná agentúra, na Slovensku to je Slovenská národná knižnica. ISBN je špecifikované medzinárodnou normou ISO 2108.
V knihe sa môže vyskytnúť viacero čísel ISBN, pokiaľ ide o viaczväzkové dielo. Jedno číslo je spoločné pre všetky diely a druhé je ISBN konkrétneho zväzku. Stáva sa, že vydavateľstvo sa dopustí chyby a všetky zväzky majú iba jedno ISBN, čiže je čiastočne narušená jednoznačnosť ISBN.
Zhoda ISBN s číslom publikácie je viac výnimkou ako pravidlom. Je na to niekoľko dôvodov: V ISBN sa môže použiť 0 ako číslo knihy, nie všetky ISBN kódy sa musia využiť. Vydavateľstvá môžu mať pridelené viac ako jedno ISBN – mnohé vydavateľstvá začali svoju činnosť pred zavedením ISBN.
Štruktúra ISBN.
Do konca roku 2006 sa ISBN skladalo z 10 číslic, od roku 2007 pribudli ďalšie tri číslice, ktoré sú vždy buď "978" alebo "979" a predstavujú identifikátor, že ide o číslo ISBN. Rozšírenie o tri číslice teda zvýšilo kapacitu systému ISBN približne dvojnásobne.
ISBN v súčasnosti pozostáva z piatich oblastí, jednotlivé oblasti sú oddelené pomlčkami, niektoré štáty (napr. Maďarsko) namiesto pomlčiek používajú medzery:
Keď vydavateľstvo vyčerpá všetky čísla z prideleného rozsahu, je mu pridelený nový identifikátor, obvykle s menším počtom číslic.
Kontrolná číslica.
ISBN-10.
Pre ISBN 10 sa kontrolná číslica získa tak, aby zvyšok po delení váženého súčtu všetkých číslic jedenástimi bol nulový. Kontrolná číslica teda môže mať i hodnotu 10, tá sa zapisuje znakom "X". Ako váhy sa používajú čísla (zľava doprava) 10, 9, 8, …, 3, 2 až po 1 (pre kontrolnú číslicu).
Výsledný súčet je 143, kontrola: 143 mod 11 = 0 (143 = 11 · 13), takže kód ISBN 80-204-0105-9 je platný.
Kontrolná číslica je navrhnutá tak, že by muselo dôjsť až ku dvom presne definovaným preklepom, aby výsledné číslo bolo platné.
ISBN-13.
Pre ISBN-13 sa kontrolná číslica vypočíta rovnako, ako sa počíta v systéme čiarového kódu EAN 13.

</doc>
<doc id="123048" url="https://sk.wikipedia.org/wiki?curid=123048" title="Hnilické vrchy">
Hnilické vrchy



</doc>
<doc id="123049" url="https://sk.wikipedia.org/wiki?curid=123049" title="Manda-Inakir">
Manda-Inakir

Manda-Inakir je trhlinová erupčná zóna, pozostávajúca z niekoľkých severozápadne predĺžených trhlinových zón a pyroklastických kužeľov pozdĺž Etiópskej a Džibutskej hranice, blízko mesta Koroli. Vulkanický komplex vlastne predstavuje rozchádzajúcu sa časť (centrálnu zónu) stredooceánskeho chrbátu, vyzdvihnutú tektonickými pohybmi nad hladinu mora. Okrajové zlomy riftu sprevádzajú troskové kužele, prevažne bazaltového zloženia, ktorých láva vytvára morfológiu, podobnú morfológii štítového vulkánu.

</doc>
<doc id="123050" url="https://sk.wikipedia.org/wiki?curid=123050" title="Dáma">
Dáma

Dáma môže byť:

</doc>
<doc id="123051" url="https://sk.wikipedia.org/wiki?curid=123051" title="Gufa">
Gufa

Gufa je názov menšieho vulkanického poľa, nachádzajúceho sa na hraniciach Eritrey s Džibutskom, severovýchodne od mohutného stratovulkánu Mousa Alli. Pole je tvorené skupinou troskových kužeľov a asociovaných lávových polí, prevažne bazaltového zloženia, zoradených v línii východ-západ, druhá reťaz sa nachádza severnejšie (prevažne v Eritrei) od hlavnej skupiny.

</doc>
<doc id="123052" url="https://sk.wikipedia.org/wiki?curid=123052" title="Mousâ ‘Alli">
Mousâ ‘Alli

Mousâ ‘Alli alebo (po amharsky) Musa Ali Tärara (iný prepis: Musa Ali Terara) je výrazný stratovulkán, týčiaci sa do výšky 2 028 m na hraniciach Etiópie, Eritrey a Džibutska. Je to najvyšší vulkán v oblasti a zároveň je to najvyšší vrch Džibutska. Jeho stavba je tvorená prevažne trachytmi a ryolitmi. Vrchol sopky je tvorený kalderou, ktorej dno je pokryté ryolitovými lávovými dómami a lávovými prúdmi.

</doc>
<doc id="123053" url="https://sk.wikipedia.org/wiki?curid=123053" title="Ľadová doba (veľká)">
Ľadová doba (veľká)

Ľadová doba je dlhé obdobie (trvajúce minimálne niekoľko desiatok miliónov rokov) v dejinách Zeme vyznačujúce sa (relatívne) väčším znížením teploty a s tým spravidla spojeným veľkým rozšírením plôch pokrytých ľadom a ľadovcami. Ak dochádza k rozšíreniu ľadov(cov), často sa hovorí aj o zaľadnení a myslí sa tým buď obdobie, alebo samotná ľadová pokrývka.
Najstaršie doklady veľkého zaľadnenia (ľadovcové výbrusy a morény) dokladajú ľadovú dobu v období okolo 2,3 miliárd rokov. Nazývame ho Hurónske zaľadenie. Doložené je v Severnej Amerike a južnej Afrike.
Oveľa lepšie doložené je zaľadnenie pred 800 – 600 miliónmi rokov. Podľa teórie „Zem-snehová guľa“ vtedy trvalý oceánsky ľad siahal k alebo takmer k rovníku. Podľa niektorých názorov bol koniec tejto ľadovej doby príčinou tzv. kambrickej explózie.
Ďalšie ľadové doby sú uvedené v tabuľke. Súčasná paleogénno-neogénna ľadová doba sa začala asi pred 40 miliónmi rokov. Pred 2,588 miliónmi rokov sa pokles teplôt v priemere zintenzívnil, odvtedy hovoríme o štvrtohornom zaľadnení. V rámci štvrtohorného zaľadnenia sa relatívne prudko striedajú ľadové doby v užšom zmysle (trvajúce priemerne najprv 40 000 rokov, neskôr 100 000 rokov) s medziľadovými dobami – pozri ľadová doba (časť štvrtohôr).

</doc>
<doc id="123054" url="https://sk.wikipedia.org/wiki?curid=123054" title="Aare">
Aare

Aare je najdlhšia rieka vo Švajčiarsku."" Je to ľavostranný prítok Rýna s dĺžkou a povodím ."" Zaľadnených je z toho . Rýn odvodňuje 70 % Švajčiarska. 
Na rieke bolo vybudovaných niekoľko vodných elektrární.
Priebeh toku.
Rieka začína pod ľadovcom Aare v Bernských Alpách. Preteká cez Brienzské, Thunské a Bielske jazero. Pod nimi preteká cez Švajčiarsku pahorkatinu. Ústi zľava do Rýnu blízko miest Koblenz (Švajčiarsko) a Waldshut-Tiengen (Nemecko).

</doc>
<doc id="123055" url="https://sk.wikipedia.org/wiki?curid=123055" title="Ivar Aasen">
Ivar Aasen

Ivar Andreas Aasen (* 5. august 1813, Ørsta, Nórsko† 23. september 1896, Oslo, Nórsko) bol nórsky filológ, spisovateľ, jazykovedec a básnik,"" tvorca novodobého nórskeho spisovného jazyka.
Narodil sa v nórskom meste Ørsta, ktoré sa nachádza v tradičnom regióne Sunnmøre. Patril k najvýznamnejším postavám nórskeho národného obrodenia. Študoval nórske nárečia a vytvoril z nich súčasný nórsky spisovný jazyk (nynorsk, oficiálne uznaný v roku 1885)."" V tom čase sa v krajine používal oficiálny spisovný jazyk pôvodom z dánčiny (riksmaal/bokmaal; Ten sa používa dodnes a hovorí ním cca 85% Nórov; v rámci krajiny sú oba jazyky právne rovnocenné).

</doc>
<doc id="123056" url="https://sk.wikipedia.org/wiki?curid=123056" title="Martina Moravcová">
Martina Moravcová

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Martina Moravcová (* 16. január 1976, Piešťany) je bývalá slovenská plavkyňa a plavecká trénerka. Je najlepšou plavkyňou v histórii Slovenska a jednou z najúspešnejších plavkýň sveta vo svojej ére. Spolu získala 67 medailí na vrcholových podujatiach – 2 z olympijských hier, 22 z majstrovstiev sveta a 43 z majstrovstiev Európy. Počas svojej kariéry prekonala 3 svetové, 16 európskych a 207 slovenských národných rekordov. Vrcholom jej kariéry je zisk dvoch strieborných medailí na Letných olympijských hrách v Sydney v roku 2000. 
Slovensko, resp. Česko-Slovensko reprezentovala na piatich olympiádach v rade – v Barcelone 1992, Atlante 1996, Sydney 2000, Aténach 2004 a v Pekingu 2008. Je rekordnou šesťnásobnou víťazkou ankety Športovec roka.
Životopis.
Martina Moravcová sa narodila v roku 1976 v Piešťanoch Karolovi a Darine Moravcovým, má mladšieho brata Karola. Obaja jej rodičia súťažne plávali, otec Karol bol v širšom reprezentačnom výbere ČSSR pred letnými olympijskými hrami v Tokiu 1964. Vyštudovala najprv bakalársky program Business Administration a následne magisterský program Manažment aplikovanej ekonómie na Southern Methodist University (SMU) v Dallase v americkom štáte Texas.
Športová kariéra.
Začiatky (80. roky 1994).
Martina Moravcová začala svoju športovú kariéru už v detstve v rodných Piešťanoch. Plávať začala v prípravke ako štvorročná pod vedením mamy Dariny. Je odchovankyňou plaveckého klubu Športový plavecký klub Kúpele Piešťany, kde ju po mame následne trénovala v rokoch 19861994 Věra Čamborová. Pod vedením Čamborovej dosiahla ako pätnásťročná prvý významný úspech – dve medaily z juniorských majstrovstiev Európy 1991 v Antverpách s prekonaním československého rekordu na 100 m voľný spôsob.
Ako 16-ročná sa za Česko-Slovensko po prvý raz dostala na olympijské hry. V Barcelone bola najmladšou členkou výpravy ČSFR.
Seniorskú premiéru za Slovensko absolvovala pri prelomových ME v Sheffielde v roku 1993, kde vo finále na 100 m voľný spôsob získala striebornú medailu za Franziskou Van Almsickovou. Rovnako v roku 1993 na Malorke sa premiérovo predstavila na majstrovstvách sveta a trikrát sa dostala do finále. Stala sa prvýkrát víťazkou ankety Športovec roka.
Jej následnú kariéru ovplyvnil odchod do dôchodku jej trénerky Čamborovej v roku 1994 a dozrievanie v puberte. Následne trénovala v Trnave u Ladislava Hlavatého a začala v Bratislave štúdium ekonómie. Na majstrovstvách sveta v roku 1994 v Ríme neuspela, keď nastupovala s chorobou. Z viacerých dôvodov sa rozhodla v roku 1995 pre štúdium aj ďalšie napredovanie plaveckej kariéry odísť do USA. Získala plavecké štipendium na Southern Methodist University v Dallase, kde v septembri 1995 začala trénovať pod trénerom Steveom Collinsom, ktorý ju trénoval až do konca aktívnej kariéry.
Neskoršia kariéra (20042012).
Na letných olympijských hrách 2008 nepostúpila z rozplavby na 100 m motýlik, keď skončila až na 25. mieste (postupovalo 16 súťažiacich).
V roku 2012 sa Moravcová pokúšala kvalifikovať na rekordné šieste olympijské hry za sebou do Londýna, avšak hoci splnila B-limit na 50 m voľný spôsob časom 25,95 s, nakoniec na hry necestovala. 31. júla 2012 oznámila definitívne ukončenie kariéry, oficiálna rozlúčka sa konala v decembri 2012.
Športové úspechy.
Moravcová je plaveckou ikonou. Žiadny slovenský plavec nezanechal vo svete takú výraznú stopu. Zo šampionátov má 68 medailí. Prvú získala ako sedemnásťročná na ME v Sheffielde 1993. 
Osobný život.
Moravcová sa v máji 2001 vydala za právnika Martina Valka, ktorého spoznala počas štúdia na SMU. Majú spolu dve deti, dcéra Karolína Valko je tiež plavkyňou, v roku 2021 sa stala trojnásobnou majsterkou Slovenska v plávaní. Rodina Moravcových žije väčšinu roka v Dallase, cez leto v Piešťanoch.
Ocenenia.
V roku 2001 jej prezident Rudolf Schuster prepožičal štátne vyznamenanie Rad Ľudovíta Štúra II. triedy. V roku 1993, 1995, 1998, 2000, 2001 a 2003 vyhrala anketu Športovec roka.
Za rok 2000 bola ocenená cenou Krištáľové krídlo v kategórii šport za úspechy na Olympiáde v Sydney.

</doc>
<doc id="123059" url="https://sk.wikipedia.org/wiki?curid=123059" title="LPG">
LPG

LPG môže byť:

</doc>
<doc id="123061" url="https://sk.wikipedia.org/wiki?curid=123061" title="Zoznam obcí Liptovskej župy">
Zoznam obcí Liptovskej župy

Toto je zoznam obcí ležiacich na území bývalej Liptovskej župy. Obce sú rozdelené podľa súčasných okresov a uvedené pod súčasným menom.
Okres Liptovský Mikuláš
Okres Poprad
Okres Ružomberok

</doc>
<doc id="123062" url="https://sk.wikipedia.org/wiki?curid=123062" title="Liptov (región)">
Liptov (región)

Liptov (Liptovský región cestovného ruchu) je jeden z tradičných slovenských regiónov a regiónov cestovného ruchu. Jeho územie je zhruba totožné s územím bývalej Liptovskej župy. Zodpovedá okresom Ružomberok a Liptovský Mikuláš, malou časťou zasahuje aj do okresu Poprad.
Na začiatku 20. storočia bol tento región kultúrnym, spoločenským a politickým centrom slovenského národa s významnou úlohou miest Ružomberok a Liptovský Svätý Mikuláš. Ružomberok bol okrem toho aj priemyselným centrom vtedajšieho horného Uhorska a neskôr aj Slovenska v rámci Československa.
Územie susedí na východe s regiónom Spiš, na juhu s Horehroním, na západe s Turcom, na severe s Oravou a na severovýchode okrajovo s Poľskom.
Súčasnosť.
Delenie.
Územie regiónu sa vnútorne rozdeľuje na tri časti:
Ekonomika.
Liptov je dnes priemyselným územím, prirodzenými centrami pre prácu sa stali najmä Ružomberok a Liptovský Mikuláš, v menšej miere aj Liptovský Hrádok. Mnoho ľudí je však zamestnaných aj v turistickom ruchu. Významnými zamestnávateľmi sú papierne Mondi SCP v Ružomberku, výrobca nábytku Swedwood Závažná Poruba, potravinárske podniky St. Nicolaus, Liptovská mliekareň v Liptovskom Mikuláši a Pečivárne Liptovský Hrádok či elektrotechnické závody Alcatel, TESLA a Eltek v Liptovskom Hrádku. Z Liptovského Mikuláša vysiela regionálne Rádio Liptov.
Cestovanie.
V súčasnosti je Liptov jedným z najzaujímavejších a najnavštevovanejších slovenských regiónov. Okrem Západných a Nízkych Tatier je turisticky príťažlivým centrom vodná priehrada Liptovská Mara s centrom v Liptovskom Trnovci, akvapark v Liptovskom Mikuláši, lyžiarske centrá v Nízkych Tatrách a Veľkej Fatre či jaskyne v Nízkych Tatrách.

</doc>
<doc id="123063" url="https://sk.wikipedia.org/wiki?curid=123063" title="Zoznam obcí Tekovskej župy">
Zoznam obcí Tekovskej župy

Toto je zoznam obcí ležiacich na území bývalej Tekovskej župy. Obce sú rozdelené podľa súčasných okresov a uvedené pod súčasným menom.
Okres Banská Štiavnica
Okres Levice
Okres Nitra
Okres Nové Zámky
Okres Partizánske
Okres Prievidza
Okres Zlaté Moravce
Okres Žarnovica
Okres Žiar nad Hronom

</doc>
<doc id="123064" url="https://sk.wikipedia.org/wiki?curid=123064" title="Reading">
Reading

Reading (vyslov [ˈrɛdɪŋ]) je anglické mesto v grófstve Berkshire na sútoku riek Temža a Kennet.
Začiatky mesta spadajú minimálne do 8. storočia, kedy je známe ako "Readingum". V stredoveku bolo dôležitým mestom s významným kláštorom, ktorý mal väzby na kráľovskú rodinu. Jeho moc upadla po sérii ekonomických kríz v 17. storočí. V súčasnosti ide o dôležité ekonomické centrum južného Anglicka. 
V Readingu sa nachádza známa univerzita a futbalový klub Reading F.C., ktorý hrá najvyššiu anglickú Premiership.

</doc>
<doc id="123065" url="https://sk.wikipedia.org/wiki?curid=123065" title="Tekov (región)">
Tekov (región)

Tekov je jedným z možných slovenských regiónov. V niektorých turistických publikáciách sa región nazýva aj "Dolné Pohronie".
Súčasnosť.
Územie Tekova je dnes rozdelené do dvoch krajov: Nitrianskeho a Banskobystrického kraja. Najvýznamnejším a najväčším mestom sú Levice. Inými mestami sú: Nová Baňa, Žarnovica, Kremnica, Žiar nad Hronom a Želiezovce. 
Územie má výrazne pretiahnutý tvar v smere zo severu na juh a susedí na severe s Turcom, na severovýchode s Horehroním, na východe s Podpoľaním a Hontom, na juhu s Podunajskom, na západe s Dolnou Nitrou a na severozápade s Hornou Nitrou.
Hrady.
Medzi zachovalé hrady alebo ich časti patria:

</doc>
<doc id="123069" url="https://sk.wikipedia.org/wiki?curid=123069" title="Zoznam obcí Abovskej župy">
Zoznam obcí Abovskej župy

Toto je zoznam obcí ležiacich na území slovenskej časti bývalej Abovsko-Turnianskej župy. Obce sú rozdelené podľa súčasných okresov a uvedené pod súčasným menom.
Okres Košice I
Okres Košice II
Okres Košice III
Okres Košice IV
Okres Košice-okolie
Okres Rožňava

</doc>
<doc id="123072" url="https://sk.wikipedia.org/wiki?curid=123072" title="Zoznam obcí Gemersko-malohontskej župy">
Zoznam obcí Gemersko-malohontskej župy

Toto je zoznam obcí ležiacich na území slovenskej časti bývalej Gemersko-Malohontskej župy. Obce sú rozdelené podľa súčasných okresov a uvedené pod súčasným menom. V zátvorke sú obce historického Malohontu.
Okres Brezno
Okres Gelnica
Okres Lučenec
Okres Poltár
Okres Poprad
Okres Revúca
Okres Rimavská Sobota
Okres Rožňava

</doc>
<doc id="123074" url="https://sk.wikipedia.org/wiki?curid=123074" title="Gemerská župa">
Gemerská župa

Gemerská župa resp. Gemerská stolica resp. Gemerský komitát (iný názov: Gemer, staršie aj "Gömör(ská stolica)"; lat. "Comitatus Gömöriensis" alebo "Gömörinum", nem. "Komitat Gemer/Gömör" alebo "Gemerer/Gömorer Gespanschaft" alebo "Gemer/Gömor", maď. "Gömör vármegye" alebo "Gömör") bola župa resp. stolica resp. komitát v Uhorsku.
Gemersko-malohontská župa, ktorá vznikla zlúčením Gemera a Malohontu, existovala v rokoch 1786 – 1790, 1802 – 1918 v Uhorsku, v rokoch 1938(?) – 1945 v Maďarsku. V rokoch 1918 – 1923 existovala rovnomenná župa v Česko-Slovensku, ale len v rozsahu čs. štátneho územia.
Geografia.
Gemerská župa susedila so Zvolenskou, Liptovskou, Spišskou, Turnianskou, Novohradskou a Malohontskou župou, ktoré dnes ležia prevažne na Slovensku, ako aj s Boršodskou a Hevešskou župou ležiacimi dnes v Maďarsku. Gemersko-malohontská župa susedila so Zvolenskou, Liptovskou, Spišskou, (od konca 19. storočia) Abovsko-turnianskou, Novohradskou, Boršodskou a Hevešskou župou. 
Južná hranica Gemersko-malohontskej župy zodpovedá približne dnešnej hranici medzi Slovenskom a Maďarskom, severná hranica išla po hrebeni Nízkych Tatier. Západná hranica odpovedá približne hranici okresu Rimavská Sobota a východná okresu Rožňava. Najvýznamnejšou riekou bola Slaná. Rozloha župy bola v r. 1910 4289 km². 
Centrum.
Centrom Gemerskej stolice bol hrad Gemer (odtiaľ je odvodený aj názov stolice). Stoličné zhromaždenia sa konali v mestečku Gemer. Od roku 1578 šľachta snemovala na hrade Szendrő v Boršodskej stolici z obáv pred tureckými vpádmi. Od začiatku 18. storočia sa stoličným centrom stal Plešivec, no keďže i napriek tomu zostal skôr malou dedinou ako mestom, centrum stolice bolo po spojení s Malohontom v rokoch 1786 – 1790 prenesené do najväčšieho centra Malohontu, Rimavskej Soboty. Po r. 1790 opäť Plešivec, keďže Malohont sa znova spojil s Hontom a aj po ich opätovnom spojení r. 1802 ním zostal až do konca feudalizmu. Rimavská Sobota sa opäť stala centrom Gemersko-malohontskej župy v roku 1898.
Dejiny.
Gemerský komitát sa oddelil najneskôr koncom 12. storočia od Turnianskeho kráľovského komitátu. Územie okolo Heľpy, ktoré by malo skôr patriť do Zvolenskej stolice sa stalo súčasťou Gemera ešte ako neosídlená časť panstva hradu Muráň. Na konci 13. storočia sa Gemerský komitát zmenil na zemiansku stolicu (rovnako ako ostatné komitáty v Uhorsku).
Gemer sa nikdy nestal súčasťou Osmanskej ríše, no od druhej polovice 16. storočia až do oslobodenia Jágra r. 1687 bol poplatný fiľakovskému a od r. 1596 jagerskému sandžaku.
Gemer sa delil na štyri slúžnovské okresy. V r. 1786 – 1790 a od r. 1802 bol spojený s Malohontom do Gemersko-Malohontskej stolice. Malohont bol súčasťou Hontianskej stolice, no nesusedil s ňou. Po spojení s Gemerom sa Malohont stal piatym slúžnovskym okresom.
V r. 1918 (potvrdené Trianonskou zmluvou r. 1920) sa väčšina územia Gemerskej župy stala súčasťou Česko-Slovenska, okrem malej časti okolo mesta Putnok, ktorá sa v roku 1923 stala súčasťou Boršodsko-Gemersko-Malohontskej župy ("Borsod-Gömör-Kishont"), napriek tomu, že celé územie Malohontu ostalo v Česko-Slovensku. Na území Maďarska Gemersko-Malohontská župa ako samosprávna jednotka teda pretrvala do roku 1923. Výnimkou bola obec Zabar, ktorá sa už v roku 1921 stala administratívne súčasťou Novohradskej župy, od roku 1928 bola k nej trvalo pripojená. V roku 1938 po Viedenskej arbitráži bola na území Maďarska obnovená Gemersko-Malohontská župa (avšak bez obce Zabar a ani hranice medzi Gemerskou a Boršodskou župou neodpovedali stavu spred Trianonu), ktorá však v roku 1945 opäť zanikla a časti Gemera ležiace v Maďarsku sa stali až do roku 1950 súčasťou Boršodsko-Gemerskej župy, kedy sa táto stala súčasťou Boršodsko-Abovsko-Zemplínskej župy. V súčasnosti je väčšina územia súčasťou Boršodsko-abovsko-zemplínskej župy ("Boršod-Abov-Zemplín").
Gemersko-Malohontská župa trvala do 31. 12. 1922, od 01. 01. 1923 do r. 1928 sa stala súčasťou Zvolenskej (Rimavská Sobota) a Podtatranskej (Rožňava) župy. V súčasnosti je Gemer rozdelený medzi Banskobystrický a Košický kraj, malé časti (napr. i dedina Vernár) zasahujú alebo sú súčasťou Prešovského kraja.
Počas 2. svetovej vojny bola južná a juhovýchodná časť územia župy súčasťou Maďarska. Po vojne sa región stal opäť súčasťou Česko-Slovenska.
Národnosti.
Pre územie Gemera bolo príznačné jeho etnické rozdelenie na severnú slovenskú a južnú maďarskú časť. Toto sa nezmenilo ani vznikom Česko-Slovenska a Slovenska. Etnická hranica prebieha v 20. storočí približne po spojnici miest Rimavská Sobota a Rožňava.
Okresy Gemersko-malohontskej župy.
Slúžnovské okresy v roku 1910:
Mestá so zriadeným magistrátom:

</doc>
<doc id="123075" url="https://sk.wikipedia.org/wiki?curid=123075" title="Hont (slovenský región)">
Hont (slovenský región)

Hont je v súčasnosti jedným zo slovenských kultúrnych regiónov. Patrí k najstarším slovenským regiónom a jeho územie je totožné s územím slovenskej časti bývalej Hontianskej župy, ktorej posledným sídlom boli Šahy. V niektorých turistických publikáciách sa južná časť regiónu nazýva aj "Poiplie".
Územie susedí so slovenskými kultúrnymi regiónmi Tekov (na západe), Podpoľanie (na severe), Novohrad (na východe) a na juhu s Maďarskom (regióny Ostrihom a Pest-Pilis-Solt-Kiskun).
Dejiny.
Dejiny do roku 1918.
Územie, ktoré dnes nazývame Hont, bolo najpozdejšie v druhej polovici 10. storočia jedným zo štyroch územnosprávnych jednotiek Nitrianskeho kniežatstva. V roku 995 bol do vedenia tejto územnosprávnej jednotky dosadený knieža Hunt. Rozloha Hontianskeho kniežatstva koncom 10. storočia bola o niečo väčšia ako dnešný Banskobystrický kraj. Následným politickým vývojom v Uhorsku sa územie ako aj povaha Hontu, ako územnosprávnej jednotky menil. Už v 11. storočí sa napr. z hontianskeho kniežatstva vyčlenil nový Novohradský komitát. 
V 11. storočí bolo kniežatstvo pretvorené na kráľovský komitát, ktorý sa v priebehu 13. storočia pretvoril na šľachtickú stolicu. V 13. storočí sa taktiež ustálilo územie Hontianskej stolice, ktoré bolo takmer nemenné až do roku 1918. V 14. storočí bolo ku Hontianskej stolici administratívne pripojené územie tzv. Malohontu, ktoré sa však nachádzalo medzi Novohradom a Gemerom, teda nemalo územnú spojitosť s Hontom. Malohont sa od Hontu odčlenil na prelome 18. a 19. storočia (Malohont sa pričlenil ku Gemeru, čím vznikla Gemerskomalohontská stolica).
Dejiny regiónu po roku 1918.
Po 1. svetovej vojne sa na Parížskej mierovej konferencii rozhodlo o hraniciach novovzniknutého Československa, čo pre Hontiansku župu znamenalo rozdelenie medzi 2 štáty. Československo získalo 4/5 územia Hontu a Maďarskému kráľovstvu pripadla zvyšná 1/5. 
Hontianska župa v Česko-Slovensku existovala do roku 1922, 1. januára 1923 sa stala súčasťou Zvolenskej (veľ)župy. V roku 1928 boli župy na území Slovenska zrušené. Viedenskou arbitrážou pripadla južná časť československého Hontu Maďarsku. Po 2. svetovej vojne boli obnovené tzv. predmníchovské hranice medzi ČSR a Maďarskom. V súčasnosti je väčšia časť slovenského Hontu súčasťou Banskobystrického kraja (celé alebo časti okresov Veľký Krtíš, Krupina, Banská Štiavnica, Zvolen, po jednej obci v okresoch Žarnovica a Žiar nad Hronom) a časť prináleží aj Nitrianskemu kraju (časti okresov Levice a Nové Zámky).
Cestovný ruch.
V regióne pôsobia štyri Oblastné organizácie cestového ruchu: OOCR Banská Štiavnica, OOCR Dudince, OOCR Tekov a OOCR Novohrad
Mestá a obce.
Zoznam obcí Hontianskej župy
Externé odkazy.
www.regionhont.sk
www.hontdejiny.sk

</doc>
<doc id="123076" url="https://sk.wikipedia.org/wiki?curid=123076" title="Zoznam obcí Hontianskej župy">
Zoznam obcí Hontianskej župy

Toto je zoznam obcí ležiacich na území bývalej Hontianskej župy. Obce sú rozdelené podľa súčasných okresov a uvedené pod súčasným menom.
Okres Banská Štiavnica 
Okres Krupina
Okres Levice
Okres Nové Zámky
Okres Veľký Krtíš
Okres Žarnovica
Okres Žiar nad Hronom

</doc>
<doc id="123080" url="https://sk.wikipedia.org/wiki?curid=123080" title="Victoria Line">
Victoria Line

Victoria Line je jednou z liniek Londýnskeho metra. Na mapách je znázornená bledo modrou farbou. Je to podzemná linka s razenými tunelmi na osi juh–severovýchod. Ročne prepraví 183 miliónov cestujúcich, čo z nej robí štvrtú najvyťaženejšiu linku. Je jedinou linkou londýnskeho metra, s výnimkou kratučkej Waterloo &amp; City Line, ktorá premáva kompletne pod zemou. Jediný úsek Victoria Line, ktorý sa nenachádza pod zemou je spojovacia trať medzi stanicou Seven Sisters a depom Northumberland Park.
Dejiny.
V roku 1959 bol vybudovaný testovací tunel medzi Tottenhamom a Manor House, vedúci popod Seven Sisters Road. Tento úsek bol neskôr zakomponovaný do trasy linky. Výstavba začala v roku 1962 na úseku Walhamstow – Victoria a pokračovala až do roku 1972, keď bola otvorená stanica Pimlico. V auguste 1967, ministerka dopravy, Barbara Castle, odsúhlasila predĺženie linky do Brixtonu. V máji 1967 sa začali prípravené práce na mieste Bessborough Gardens neďaleko Vauxhall Bridge Road. V júni 1968, nový minister dopravy Richard Marsh, odsúhlasil návrh na vybudovanie stanice Pimlico. 
Meno "Victoria Line" siaha až do roku 1955, kedy sa začali diskusie o výstavbe linky. Objavili sa aj návrhy v štýle Bakerloo Line, ako napr. Walvic Line (Walhamstow – Victoria) alebo Viking Line (Victoria – King’s Cross). Počas plánovania a výstavby bola linka označovaná ako "Trasa C" a nakoniec bola pomenovaná podľa železničnej stanice Victoria. Meno vybral David McKenna a jeho výber odobril šéf predstavenstva London Transport, Sir John Elliot. 
Victoria Line bola navrhnutá s účelom odľahčiť preťažené linky, obzvlášť Piccadilly Line a taktiež vytvoriť nové prestupné body s ostatnými linkami alebo železničnými stanicami. Mnohé zo staníc na trase boli prestavané, aby sa cestujúcim umožnili priamy prestup medzi linkami cez nástupišťa. V niektorých prípadoch boli nástupišťa Victoria Line postavené po stranách už existujúcej stanice, v iných prípadoch zastavujú vlaky Victoria Line na pôvodných nástupištiach a pôvodná linka bola presmerovaná na nové nástupištia. Prestupné body s priamym prestupom sa nachádzajú na staniciach Stockwell (prestup na Northern Line), Oxford Circus (Bakerloo Line), Highbury &amp; Islington (prestup na vlaky spoločnosti First Capital Connect, predtým Northern City Line) a Finsbury Park (Piccadilly Line). Jedine stanica Pimplico je neprestupná. 
Prvý úsek medzi Walhamstow Central a Highbury &amp; Islington otvorili 1. septembra 1968 bez slávnostnej ceremónie. Prvý vlak z Walhamstow Central vyšiel približne o pol siedmej ráno. Ďalšie tri stanice: King’s Cross St Pancras, Euston a Warren Street otvorili ešte toho istého roku, 1. decembra. 
Na jar roku 1969 nasledoval úsek medzi Oxford Circus a železničnou stanicou Victoria. V roku 1971, keď trasa dosiahla svoju súčasnú konečnú stanicu v štvrti Brixton sa na stanici Victoria uskutočnilo 23. júla slávnostné otvorenie Victoria Line. Ako poslednú otvorili stanicu Pimlico, a to 14. septembra 1972.
Vozový park.
Victoria Line v súčasnosti obsluhuje 47 nových vlakových súprav z roku 2009. Každá súprava sa skladá z osemvagónových jednotiek. Linka je vybavená automatickým ovládaním, tzv. ATO ("Automatic Train Operation"). Tento systém je v prevádzke od roku 1968 a išlo o jeho vôbec prvé použitie.
Budúcnosť.
Počas stavby linky sa z dôvodu nedostatku financií učinili isté obmedzenia, ktorých výsledok znížil štandardné vybavenie staníc. Príkladom takýchto obmedzení sú užšie nástupištia ako v iných staniciach a nenamaľované stropy v staniciach Walhamstow Central, Blackhorse Road a Tottenham Hale, čo nepríjemne ovplyvňuje osvetlenie. Na väčšine staníc sa medzi hornými a dolnými eskalátormi nachádza pevné schodište, ale mohol tu byť aj ďalší eskalátor. Toto často spôsobuje preľudnenie staníc. Navyše museli byť niektoré stanice aj uzavreté z dôvodu poruchovosti a nedostatku eskalátorov. Počas mnohých rokov sa ťažké vybavenie ukladalo do nevzhľadných ohradených priestorov na koncoch nástupiští kvôli tomu, že nikde inde na ne už nezostalo miesto. Zatiaľ nie je jasné, či sa Transport for London bude pokúšať o nápravu.
Ak bude postavená trasa Chelsea - Hackney Line, tak odľahčí často preplnenú Victoria Line, a to aj v centre, kde ponúkne alternatívnu trasu medzi stanicami Victoria a King’s Cross St Pancras.

</doc>
<doc id="123082" url="https://sk.wikipedia.org/wiki?curid=123082" title="King’s Cross St. Pancras (stanica metra)">
King’s Cross St. Pancras (stanica metra)

King's Cross St. Pancras je jednou zo staníc londýnskeho metra nachádzajúca sa na King‘s Cross v londýnskej mestskej časti Camden. Stanica obsluhuje dva hlavné londýnske železničné terminály – a to stanice King’s Cross a St Pancras. Nachádza sa v tarifnej zóne 1 ("Travelcard Zone 1"). 
História.
Prvá podzemná stanica na King's Cross bola otvorená v roku 1863 ako súčasť pôvodnej časti Metropolitan Railway, a následne bola prestavaná v rokoch 1868 a 1926. 
Nástupištia vtedajšej Great Northern, Piccadilly &amp; Brompton Railway (dnešná Piccadilly Line) boli otvorené v decembri 1906 a City &amp; South London Railway (dnešná Northern Line) dosiahla King's Cross na jar roku 1907. Nové nástupištia pod-povrchových liniek Londýnskeho metra boli otvorené v roku 1941 aby sa uľahčil cestujúcim prestup medzi podzemnými a pod-povrchovými linkami. Časť z pôvodných nástupíšť v súčasnosti slúži ako King's Cross Thameslink, avšak i táto časť bude uzavretá, keď sa stanica Thameslink presunie do stanice St Pancras. Jedno z týchto zatvorených nástupíšť je možné vidieť pri ceste vlakom medzi dnešnou stanicou a stanicou Farringdon.
S otvorením druhého úseku Victoria Line boli 1. decembra 1968 sprevádzkované aj jej nástupištia na stanici King’s Cross St Pancras. 
18. novembra 1987 sa stanica stala dejiskom hrozivého požiaru, ktorý si vyžiadal 31 ľudských životov. Príčinou požiaru bola zápalka vhodená do strojovne eskalátoru. Ako dôsledok požiaru boli sprísnené protipožiarne opatrenia na staniciach London Underground, zlepšil sa výcvik pracovníkov a eskalátory s drevenými schodmi boli vymenené. Existujúci zákaz fajčenia na staniciach bol ešte viac sprísnený. 
7. júla 2005 sa práve z tejto stanice rozišla štvorica bombových atentátnikov k nástupištiam Circle a Piccadilly Line a na povrch do autobusu číslo 30. Explózie si vyžiadali smrť 52 ľudí z toho najviac zomrelo vo vlaku Piccadilly Line medzi stanicami King's Cross St Pancras a Russel Square - 26. 
"Pozri aj: Výbuchy v Londýne 7. júla 2005"
Plánovaný rozvoj.
Podzemná časť stanice prešla rozsiahlymi prestavbami v snahe zvýšiť priechodnosť a prevádzkovú kapacitu s ohľadom na očakávaný nárast cestujúcich s otvorením Channel Tunnel Rail Link. Predajne lístkov v hlavnom vestibule boli dlho zatvorené až do mája 2006. Rozšírená stanica by mala mať celkovo tri vestibuly. 
Pôvodný vestibul bol rozšírený a zmodernizovaný. Západný vestibul sa nachádza pod priečelím stanice St Pancras na Euston Road a poskytuje cestujúcim spojenie do železničnej stanice St Pancras. Oba vestibuly boli otvorené 28. mája 2006. Tretí, severný vestibul, sa má nachádzať na západ od železničnej stanice King's Cross. Tento by mal byť dokončený na jeseň roku 2009. 
Linky.
Stanica King's Cross St Pancras je jedným z hlavných prestupných uzlov siete. Obsluhujú ju linky:
Miesta záujmu.
V blízkosti stanice sa nachádzajú tieto významné budovy, historické pamiatky a turistické atrakcie:

</doc>
<doc id="123088" url="https://sk.wikipedia.org/wiki?curid=123088" title="Rangdžung Rigpä Dordže">
Rangdžung Rigpä Dordže

J.S. 16. Karmapa Rangdžung Rigpä Dordže (* 14. august 1924 Denkhok, provincia Derge, Východný Tibet – † 5. november 1981 USA) bol 16. hlavný predstaviteľ Karma Kagjü, línie školy Kagjü tibetského budhizmu.
Narodil sa vo Východnom Tibete. Predchádzajúci Karmapa Khakhjab Dordže (1871-1922) zanechal list, v ktorom uviedol okolnosti svojho ďalšieho zrodenia. Na základe tohto listu sa predstaviteľom kláštora Tsurphu podarilo úspešne nájsť dieťa.
Mladej inkarnácii v roku 1931 odovzdali vysvätenie mnícha novica, rovnako ako aj Karmapov ceremoniálny odev a Čiernu korunu.
Karmapa študoval v kláštore Palpung, ďalšie štyri roky v Tsurphu prehlboval svoje meditačné uskutočnenie sútier, tantier, Mahamudry a „Šiestich jóg Náropu“. Už ako chlapec sa vyznačoval mimoriadnym prirodzeným vhľadom a svojim učiteľom Situ Pema Wangčhuga Džamgon Kongtrul Palden Khjence Oser často rozprával o svojich predchádzajúcich inkarnáciach.
Vo veku 23 rokov 16. Karmapa prijal abhisheky s vysvetleniami najvyšších učení Karma Kagjü.
V roku 1959 Karmapa rozhodol, že pre zachovanie dharmy bude môcť najlepšie pracovať ak unikne z čoraz pevnejšieho zovretia komunistickej Číny, a tak sa rozhodol okupovaný Tibet opustiť. So sprievodom 160 lámov, mníchov a laikov sa Karmapa z kláštora Tsurphu, tradičného sídla Karmapov, vydal cestou k Bhutánu. Pod Karmapovým vedením sa výprave podarilo zachrániť najvzácnejšie sochy, rituálne predmety, relikvie, thangky a knihy, ktoré boli v kláštore Tsurphu uchovávané po stáročia.
Kráľ štátu Sikkim Taši Namgjal v severno-západnej Indii Gjalwa Karmapovi ponúkol Rumtek, kláštor vybudovaný 9. Karmapom Wangčhug Dordže (1556-1603). Karmapa sa podujal v Rumteku vybudovať nový kláštor, ktorý bol vďaka pomoci indickej vlády a sikkimského kráľa dokončený v priebehu štyroch rokov. Nový kláštor Rumtek sa stal oficiálnym sídlom Karmapu mimo Tibetu a centrom budhistického vzdelania, obradov a praxe.
V roku 1974 16. Karmapa sprevádzaný so skupinou lámov Karma Kagjü navštívil Európu, Ameriku, Kanadu a po prvýkrát na Západe vykonal ceremóniu Čiernej koruny. Na pozvanie svojich prvých žiakov zo Západu, Oleho a Hannah Nydahlovcov, Karmapa v decembri roku 1974 zavítal do dánskej Kodane.
V novembri roku 1976 Karmapa návštevou New Yorku začal turné po USA a v nasledujúcom roku strávil šesť mesiacov v Európe, pričom navštívil Švédsko, Dánsko, Nemecko, Holandsko, Francúzsko a Veľkú Britániu.
Karmapa v máji roku 1980 opäť navštívil Západ a tentoraz prednášal a viedol ceremónie v Londýne, New Yorku, San Francisku a Boulderi v americkom štáte Kolorádo.
J.S. 16. Karmapa zomrel 5. novembra 1981 v nemocnici Zion, neďaleko Chicaga.

</doc>
<doc id="123092" url="https://sk.wikipedia.org/wiki?curid=123092" title="Thajä Dordže">
Thajä Dordže

J.S. 17. Karmapa Trinlä Thajä Dordže (6. máj 1983, Tibet) je „Veľký tantrický majster“ (skt. Vadžračárja), ktorý momentálne sídli v Kalimpongu v Indii.
Životopis.
Bol najmladším synom 3. Mipham Rinpočheho, významného lámu školy Ňingma a Decän Wangmo, dcéry aristokratickej rodiny pochádzajúcej od kráľa Gesara z Lingu. Keď mal chlapec jeden a pol roka začal ľuďom hovoriť, že je Karmapom. V roku 1994 sa mu aj s rodinou podarilo utiecť z Tibetu do Nepálu a odtiaľ do Indie. Mladý Karmapa dorazil do Nového Dilí v marci toho istého roku, kde ho počas uvítacej ceremónie J.S. Šamar Rinpočhe formálne rozpoznal ako 17. Gjalwa Karmapu. 17. Karmapa dostal meno Trinlä (znamená „Budhovská aktivita“) Thajä („Bezčasový“) Dordže („Nemennný“).
V roku 1997 bol J.S. 17. Karmapa Trinlä Thajä Dordže oficiálne pozvaný do Bhutánu na kremáciu Topgu Rinpočheho, kde bol prijatý so všetkými poctami. V októbri roku 1999 17. Gjalwa Karmapa mal svoje prvé medzinárodné turné učení a odovzdával iniciácie niekoľko tisíc ľuďom v Singapure a Taiwane. Začiatkom nového milénia prvýkrát navštívil Západ. V Düsseldorfe v Nemecku 17. Karmapu prijalo 6000 študentov z niekoľkých stoviek centier budhizmu diamantovej cesty z vyše 30 krajín sveta. V rokoch 2004 a 2005 17. Karmapa opätovne navštívil Európu a v roku 2005 bol aj na Slovensku.
V decembri roku 2003, po ukončení svojho formálneho vzdelania, 17. Karmapa prevzal titul „Veľký tantrický majster“ (skt. Vadžračárja). 17. Karmapa Thajä Dordže momentálne sídli v Kalimpongu v Indii, kde pokračuje vo svojom duchovnom tréningu a západnom vzdelaní.

</doc>
<doc id="123094" url="https://sk.wikipedia.org/wiki?curid=123094" title="Charing Cross (stanica metra)">
Charing Cross (stanica metra)

Charing Cross je jednou zo staníc londýnskeho metra nachádzajúca sa na Charing Cross v londýnskej mestskej časti City of Westminster. Vstupy do stanice sa nachádzajú na Trafalgarskom námestí a na ulici Strand. Nachádza sa v tarifnej zóne 1. 
Stanica je prestupným bodom medzi linkami londýnskeho metra a železničnou stanicou Charing Cross. Stanicu obsluhujú linky Northern Line a Bakerloo Line. 
História.
Nástupištia na trasách Bakerloo Line a Northern Line boli pôvodne otvorené ako dve samostatné stanice, ktoré boli spojené do jedného celku, keď boli otvorené dnes už nefunkčné nástupištia Jubilee Line. Počas svojej histórie prešla stanica veľkým počtom zmien názvu. 
Prvá časť staničného komplexu, nástupište dnešnej Bakerloo Line, bola otvorená 10. marca 1906 na Baker Street &amp; Waterloo Railway pod názvom „Trafalgar Square". Nástupištia súčasnej Northern Line otvorili 22. júna 1907 ako súčasť Charing Cross, Euston &amp; Hampstead Railway pod názvom „Charing Cross". V tomto období slúžila stanica ako južný terminus Charing Cross, Euston &amp; Hampstead Railway, ktorá viedla na sever do staníc Golders Green a Highgate (dnešná stanica Archway). 
Napriek tomu, že obe trasy boli vlastnené jednou spoločnosťou – Underground Electric Railways Company, neboli vzájomne prepojené. Cestujúci preto museli pri prestupe vyjsť na povrch. V snahe zlepšiť možnosť prestupu bola v roku 1914 predĺžená trasa Charing Cross, Euston &amp; Hampstead Railway na juh do dnešnej stanice Embankment. Tu vznikol prestupný bod medzi Charing Cross, Euston &amp; Hampstead Railway, Baker Street &amp; Waterloo Railway a District Railway. 
Od 6. apríla 1914 sa pôvodná konečná stanica Charing Cross, Euston &amp; Hampstead Railway premenovala na „Charing Cross (Strand)“ a nová stanica, nachádzajúca sa južne od železničnej stanice bola pomenovaná „Charing Cross (Embankment)“. 
Tieto mená však nevydržali dlho. 9. mája 1915, bola stanica „Charing Cross (Strand) premenová na „Strand“ a „Charing Cross (Embankment)“ sa vrátila k svôjmu pôvodnému názvu „Embankment“. V tom istom čase bola premenovaná stanica Piccadilly Line, dnes už nefunkčná, „Strand“ na „Aldwych“, aby sa predišlo nedorozumeniam.
V roku 1973 bola uzatvorená časť stanice na Northern Line, aby sa tak umožnila výstavba nových nástupišť Jubilee Line. Tieto nástupištia boli postavené medzi Northern a Bakerloo Line a tak poskytli dlho chýbajúce spojenie medzi linkami. Jubilee Line bola otvorená spolu s vynovenými nástupišťami Northern Line 1. mája 1979. Od tohto dňa bol spoločnej stanici, vrátane Trafalgar Square, pridelený jej súčasný názov. 
Napriek tomu, že Charing Cross bola postavená ako južná konečná stanica Jubilee Line, už v tej dobe existovali plány na predĺženie trasy do juhovýchodného Londýna, do štvrte Lewisham. Postavené tunely teda siahali ďaleko za stanicu popod ulicu Strand smerom až k stanici Aldwych, ktorá mala byť ďalšom zástavkou na trase. Následná obnova oblasti Docklands a londýnskeho East Endu počas 80. a 90. rokov vyžadovala dobudovanie chýbajúcej infraštruktúry a teda aj následnú zmenu plánu dostavby Jubilee Line. Predĺženie Jubilee Line sa začalo budovať zo stanice Green Park do stanice Westminster, kde vznikol prestupný bod s Circle a District Line. Ďalšie prestupné body vznikli na staniciach Waterloo a London Bridge, a potom ďalej v Greenwichi a Stratforde. 
S otvorením nového úseku Jubilee Line vznikla vetva s jedinou stanicou, a to práve Charing Cross. Preto nástupištia Jubilee Line boli 20. novembra 1999 definitívne uzavreté pre cestujúcu verejnosť.
Zaujímavosti.
Sto metrov dlhá nástenná maľba, ktorá zdobí nástupište Northern Line bola vytvorená Davidom Gentlemanom a zobrazuje scény z pohrebného sprievodu Eleonóry Kastílskej, manželky Edwarda I.
Napriek tomu, že nástupištia Jubilee Line sú pre verejnosť uzavreté, Transport for London ich pravidelne udržiava a prenajíma ako miesto pre natáčanie. Príležitostne je ich možné vidieť v rôznych reklamách, filmoch a televíznych programoch.
Linky.
Stanicu v súčasnosti obsluhujú dve linky:
Miesta záujmu.
Keďže stanica sa nachádza v samom centre Londýna, v jej blízkosti sa nachádza veľké množstvo kultúrnych pamiatok a iných turistických atrakcií, medzi inými aj:

</doc>
<doc id="123095" url="https://sk.wikipedia.org/wiki?curid=123095" title="Pakt Molotov-Ribbentrop">
Pakt Molotov-Ribbentrop



</doc>
<doc id="123097" url="https://sk.wikipedia.org/wiki?curid=123097" title="16. Karmapa">
16. Karmapa



</doc>
<doc id="123098" url="https://sk.wikipedia.org/wiki?curid=123098" title="Kagyu">
Kagyu



</doc>
<doc id="123099" url="https://sk.wikipedia.org/wiki?curid=123099" title="Kagju">
Kagju



</doc>
<doc id="123104" url="https://sk.wikipedia.org/wiki?curid=123104" title="Bank a Monument">
Bank a Monument

Bank a Monument sú prepojené stanice londýnskeho metra nachádzajúce sa pozdĺž celej King WiIlliam Street v Londýnskom City. Pracovne sa celý komplex nazýva "Bank – Monument". Staničný komplex sa nachádza v tarifnej zóne 1. 
Svoje mená stanice nadobudli podľa neďalekej Bank of England a Monument to the Great Fire of London (Pamätník Veľkého požiaru Londýna). 
História.
Metropolitan Railway a Metropolitan District Railway vytvorili v roku 1876 väčšiu časť vnútorného okruhu (dnešná Circle Line), dosahujúc stanice Aldgate a Mansion House, respektíve. Obe spoločnosti sa nevedeli dohodnúť na dokončení vnútorného okruhu. Metropolitan District Railway mala finančné problémy a Metropolitan Railway sa obávala, že dokončenie trasy a následná zvýšená konkurencia zo strany Metropolitan District Railway by ohrozila jej zisky. Finančné kruhy v City chceli, aby bol vnútorný okruh dostavený za každú cenu a v roku 1874 založili Metropolitan Inner Circle Completition Railway s účelom spojiť Mansion House a Aldgate. Prinútená konať, Metropolitan Railway odkúpila spoločnosť a spoločne s Metropolitan District Railway začala v roku 1879 s budovaním posledného úseku vnútorného okruhu.
Stanica „Monument“ bola otvorená 6. október 1884. Pôvodne bola stanica obsluhovaná vlakmi oboch spoločností. Vnútorný okruh nadobudol svoju vlastnú identitu v roku 1949 vytvorením Circle Line, aj keď na linke premávali vlaky District Line a Metropolitan Line.
Linka Waterloo &amp; City Railway bola postavená spoločnosťou London and South Western Railway ako linka medzi jej konečnou stanicou na stanici Waterloo a City. Stanica s nástupišťami pod ulicou Queen Victoria Street, neďaleko Mansion House bola otvorená 8. augusta 1898. Jej pôvodný názov bol „City“. 
Prvá stanica, ktorá niesla meno „Bank“ bola otvorená 25. februára 1900, keď bol otvorený nový úsek City &amp; South London Railway (dnešná Northern Line) medzi Borough a Moorgate. Pôvodný terminus na trase, King William Street, bol uzatvorený. Ako vhodné miesto pre novú staničnú budovu bol vybraný pozemok, na ktorom stál kostol z 18. storočia St. Mary Woolnoth na rohu Lombard Street. Spoločnosť City &amp; South London Railway získala povolenie kostol zbúrať, čo sa stretlo s protestmi verejnosti. Protesty prinútili spoločnosť zmeniť plány a postaviť pod-povrchový vestibul a výťahovú šachtu v krypte kostola. 
30. júla 1900 nasledovalo otvorenie východnej konečnej stanice na Central London Railway (dnešná Central Line).
Vysoká cena pozemkov v City, spôsobená prítomnosťou takých inštitúcií ako je Bank of England, Royal Exchange alebo Mansion House, znamenala, že stanice museli byť úplne postavené pod zemským povrchom. Corporation of London udelila spoločnosti povolenie stavať pod cestnými komunikáciami. Takto sa spoločnosti, ktorým jednotlivé trasy patrili vyhli kompenzovaniu vlastníkov budov kvôli vibráciám spôsobenými výstavbou a prevádzkou vlakov. Táto riešenie však spôsobilo, že nástupištia pod ulicami Threadneedle Street a Poultry sú tak extrémne zakrivené, že z jedného konca nie je vidieť na druhý. Taktiež na východ od stanice sú tunely Central Line ostro zakrivené, aby sa vyhli trezorom samotnej Bank of England. 
Blízkosť staníc na Central London Railway, Waterloo &amp; City Railway a City &amp; South London Railway a nekonkurujúce smery na ktorých vlaky premávali znamenali, že do prepojenia jednotlivých vestibulov chýba už len málo. Na podzemných linkách, spojenie medzi Central London Railway a City &amp; South London Railway muselo počkať až do nainštalovania eskalátorov v 20. rokoch. 
Južný koniec nástupíšť City &amp; South London Railway (vtedy súčasť linky medzi Edgware–Highgate a Moren) sa nachádzal blízko nástupíšť stanice Monument a tak tu v roku 1933 nainštalovali travelátor, ktorý zabezpečil prepojenie medzi oboma stanicami. S prepojením nastala aj zmena názvov staníc, odteraz sa volali „Bank (for Monument)" a „Monument (for Bank)". 
Na začiatku 90. rokov bol postavený tunel, ktorý do stanice doviedol Docklands Light Railway. Jej nástupištia, paralelné s Northern Line, ale hlbšie, boli otvorené v roku 1991. Nástupištia DLR vytvorili medzi sebou koridor, ktorý sa na jednom konci napojil na Central Line a na druhom na Monument.
Plánovaný rozvoj.
Hlavnými problémami oboch staníc je ich neprístupnosť pre telesne postihnutých cestujúcich. Pôvodné nástupište Central London Railway malo priamy prístup na povrch skrz výťahové šachty, avšak so zavedením eskalátorov sa takýto bezbariérový prístup stratil. Jediná, plne prístupná časť stanice pre telesne postihnutých je nástupište Docklands Light Railway, využitím výťahových šácht v kostole St. Mary Woolnoth. 
Okrem problémov s prístupom, je ďalším významným problémom nápor cestujúcich. V rannej a večernej špičke patria Bank a Monument medzi najrušenejšie stanice londýnskeho metra. V dôsledku čoho sa spoločnosť Transport for London zaviazala k prebudovaniu stanice, odstráneniu úzkych miest a zlepšeniu prístupu pre telesne postihnutých.
Linky.
Stanice Bank a Monument sú jedným z hlavných prestupných uzlov siete. Obsluhujú ich linky:
Miesta záujmu.
V blízkosti staníc sa nachádzajú tieto významné budovy, historické pamiatky a turistické atrakcie:

</doc>
<doc id="123107" url="https://sk.wikipedia.org/wiki?curid=123107" title="Popieranie holokaustu">
Popieranie holokaustu

Popieranie a/alebo spochybňovanie holokaustu alebo osvienčimská lož (podľa knihy Die Auschwitz-Lüge („Osvienčimská lož“) nemeckého neonacistu a bývalého člena SS Thiesa Christophersena) je verejné vyjadrovanie pochybností o existencii holokaustu (či dokonca jeho verejné schvaľovanie).
Holokaust je často terčom spochybňovania, prevažne z radov kritikov štátu Izrael a neonacistických a antisemitsky zameraných ľudí a skupín. Osvienčimská lož sa považuje za prejav, ktorý zasahuje do práv obetí nacistického režimu počas 2. svetovej vojny a spôsobuje poškodeným citovú ujmu. Vo viacerých krajinách je spochybňovanie holokaustu trestné.
Výklad dejín.
Súčasťou práce historikov je výklad dejín. Predchodcovia dnešných historikov zanechali historické diela, ale so zmenou perspektívy a uhla pohľadu je históriu nutné vykladať znova. Historici pracujú s nespochybniteľnými dátami, ale naratív sa vývojom spoločnosti alebo postavením historika môže zmeniť. Dejiny sa tak často reinterpretujú.
Historický revizionizmus.
Niekedy dôjde k objavu zásadného historického prameňa, ktorý je v rozpore s doterajším poznaním. Došlo k zmene paradigmy a dejiny musia byť revidované.
Popieranie (negacionizmus).
K popieraniu dejinných udalostí dochádza bez existencie objektívnych dát či faktov.
Popieranie genocíd (holokaustu).
Popieranie holokaustu sú odporné aktivity motivované politicky, často aj ekonomicky.
Sofistikované taktiky popieračov holokaustu - šírenie ilúzie vedeckosti:
Najznámejší spochybňovači.
Konštruktér Fred A. Leuchter vo svojom posudku tvrdí, že udávané počty zavraždených pomocou Cyklonu B sú príliš vysoké a technicky nezvládnuteľné. Táto správa bola už niekoľkými vedcami vyvrátená, kritici jej tiež vyčítajú, že bola vypracovaná na objednávku iného revizionistu Ernsta Zündela (zaplatil za ňu $35 000) a že jej autor (ako zistil aj kanadský súd) nemal vzdelanie ani skúsenosti na vypracovanie takéhoto posudku. Germar Rudolf (toho času väznený v SRN, kam bol vydaný z USA) potom predložil výsledky svojich analýz, podľa ktorých vzorky odobraté z údajných priestorov bývalých plynových komôr neobsahujú kyanid draselný a odvodzuje z toho, že vyhladzovanie Židov Cyklónom B sa tam nikdy neodohralo. Jeho práca bola odmietnutá (uvádzaný kladný posudok prof. H. G. von Schneringa sa týka iba prevedenia chemických analýz v laboratóriu, nie okolností odberu vzoriek a následných všeobecne odmietaných výsledkov) a vyvrátená. V roku 1994 tiež publikoval krakovský Institute of Forensic Research správu, v ktorej oznámil výsledky vlastného výskumu. V údajných plynových komorách boli nájdené stopy kyanidu a oficiálna verzia holokaustu bola potvrdená.
Existenciu plynových komôr spochybnil aj amatérsky historik David Irving, ktorý však svoj názor po štúdiu sovietskych archívov prehodnotil a v súčasnosti len spochybňuje počet mŕtvych a rozsah viny niektorých nacistických predstaviteľov.
Holokaust opakovane spochybňuje aj iránsky prezident Mahmúd Ahmadínežád.
Právny stav v štátoch Európy.
V Európe je popieranie holokaustu upravené vo viacerých krajinách právnou normou. Výška trestu je stanovená od pokuty až po vysoké nepodmienečné tresty odňatia slobody.
Právny stav na Slovensku.
Na Slovensku je popieranie holokaustu trestné od roku 2001 (novela Trestného zákona č. 485/2001 Z.z.) a v novom Trestnom zákone (300/2005 Z.z.) ho upravuje § 422d. Podľa neho: „Kto verejne popiera, spochybňuje, schvaľuje, alebo sa snaží ospravedlniť holokaust, zločiny režimu založeného na fašistickej ideológii, zločiny režimu založeného na komunistickej ideológii alebo zločiny iného podobného hnutia, ktoré násilím, hrozbou násilia alebo hrozbou inej ťažkej ujmy smeruje k potlačeniu základných práv a slobôd osôb, potrestá sa odňatím slobody na šesť mesiacov až tri roky.“ (Účinnosť od 1. septembra 2011)" Uvedená novela bola presadená v roku 2001 na návrh poslanca OKS Petra Osuského.
Rozhodnutia Európskeho súdneho dvoru pre ľudské práva.
Európsky súdny dvor pre ľudské práva považuje holokaust za preukázanú historickú udalosť. Popieranie holokaustu chápe ako skutok, ktorý nespadá pod ochranu článku 10 Európskeho dohovoru o ochrane ľudských práv a základných slobôd. Popieranie holokaustu je často súčasťou útokov na Židovskú komunitu a takéto vyhlásenia sú považované za podnecovanie rasovej nenávisti, antiseminizmu a xenofóbie.

</doc>
<doc id="123108" url="https://sk.wikipedia.org/wiki?curid=123108" title="Pensylvánska nemčina">
Pensylvánska nemčina

Pensylvánska nemčina alebo nesprávne pensylvánska holandčina je variant nemčiny (jedno zo stredonemeckých nárečí), ktorý používa v Severnej Amerike asi 200 000 ľudí. Je to jazyk potomkov po nemecky hovoriacich imigrantov, ktorí prišli do Pensylvánie začiatkom 18. storočia.
Hovorí sa ním v štátoch Pensylvánia, Ohio, Indiana a Ontário. V súčasnosti tvoria väčšinu hovoriacich Amiši a Mennoniti.
Nesprávne označenie "pensylvánska holandčina" pochádza z anglického Pennsylvania Dutch, kde slovo Dutch pôvodne do 16. storočia označovalo všetky západogermánske jazyky v Európe (dnes označuje len holandčinu). Anglické „Dutch“ je príbuzné s nemeckým „Deutsch“, holandským „Duits“ a pensylvánskonemeckým „Deitsch“, čo všetko znamená „nemecký“.

</doc>
<doc id="123112" url="https://sk.wikipedia.org/wiki?curid=123112" title="HC Znojmo">
HC Znojmo



</doc>
<doc id="123124" url="https://sk.wikipedia.org/wiki?curid=123124" title="Syfilis">
Syfilis

Syfilis alebo lues je pohlavná choroba spôsobená baktériou (spirochétou) Treponema pallidum.
Spôsobuje špecifické chronické ochorenie, ktoré prebieha v niekoľkých fázach. Z neliečenej tehotnej matky sa môže preniesť na plod a spôsobiť mu podľa štádia ochorenia matky rôzne poškodenia až po úmrtie. Vyskytuje sa na celom svete. Postihuje hlavne sexuálne aktívne mladé osoby (častejšie mužov), má výrazný sociálny charakter. Od roku 1953 počet ochorení u nás výrazne klesol. 
Príznaky.
Skorý syfilis / Primárne štádium, primárny syfilis, syfilis I
Tri až štyri týždne po infekcii sa na mieste, kde sa baktérie dostali do kože alebo sliznice, objaví malá, nebolestivá alebo nebolestivá nodulárna vred so stvrdnutým okrajom. Preto sa vred, ktorý asi po týždni nadobudol veľkosť mince, označuje aj ako tvrdý chancre (Ulcus durum). Spočiatku ide o lokálnu infekciu. Tento primárny vplyv vzniká pri vaginálnom styku na penise, na pyskoch ohanbia alebo vo vagíne. Nachádza sa tiež v ústach alebo hrdle pri orálnom sexe a v konečníku pri análnom sexe. Vred je červený a vyteká z neho bezfarebná tekutina. Obsahuje veľa patogénov, takže je extrémne nákazlivý. O týždeň alebo dva neskôr sa blízke lymfatické uzliny zduria a môžu sa objaviť bolesti kĺbov, svalov a kostí. Od tohto momentu je možné ochorenie zistiť pomocou testu TPHA. Aj keď sa vredy neliečia, asi po 4-6 týždňoch sa samy zahoja, a preto sa ochorenie často ignoruje alebo sa nerozpozná.
Sekundárne štádium, sekundárny syfilis, lues II
Osem až deväť týždňov po infekcii sa často vyskytujú príznaky podobné chrípke, ako je horúčka, vyčerpanie alebo bolesti hlavy a tela. Lymfatické uzliny po celom tele sú opuchnuté (generalizovaná lymfadenopatia, polyskleradenitída). Choroba teraz postúpila do všeobecného štádia. Po desiatich týždňoch sa u väčšiny postihnutých objaví kožná vyrážka (exantém). Najprv sú to len bledoružové fľaky, ktoré prechádzajú do medených uzlíkov (papuliek). Široké papuly, ktoré sa objavujú najmä v kožných záhyboch, sa nazývajú condylomata lata. Keď tieto klíčia a vytekajú, tekutina, ktorá vyteká, je vysoko infekčná. Zriedkavejšie sa vyskytujú zmeny na slizniciach v ústach (enantém, slizničné plaky) a na genitáliách. Môžu sa vyskytnúť aj očné infekcie. Niektorí pacienti strácajú vlasy (alopecia specifica). Všetky kožné prejavy (syfilidy) sa vyliečia asi po štyroch mesiacoch, takže niektorí pacienti si svoju infekciu takmer nevšimnú. Ak sa neliečia, vrátia sa v rôznych intervaloch. Pri všetkých kožných prejavoch syfilisu sa zvyčajne vyskytuje malé alebo žiadne svrbenie.
Asi u 30 % neliečených syfilisov dochádza v priebehu rokov k spontánnemu vyliečeniu. Ak sa skorý syfilis nelieči a spontánne sa nevylieči, ochorenie sa môže u postihnutých zastaviť v nasledujúcom období latencie, hoci patogény sú stále v tele. Neskorý syfilis sa môže vyvinúť z latentného syfilisu po mesiacoch alebo rokoch. Infikovaná osoba je nákazlivá, aj keď toto riziko klesá, čím dlhšie pacient zostáva bez príznakov.
Termín Babinski-Vaquesov syndróm sa v minulosti používal pre formu neskorého syfilisu s Robertsonovou zrenicou, aortitídou a oslabenými reflexmi svalov hornej a dolnej časti nôh, ako aj pre chronickú meningoencefalitídu.
Neskorý syfilis / Terciárne štádium, terciárny syfilis, Lues III
O tri až päť rokov neskôr sú postihnuté nielen vstupná brána, lymfatické uzliny a koža. Patogény sa rozšírili po celom tele a zasiahli aj vnútorné orgány, ako je systém krvných ciev, dýchacie cesty, hrdlo, pažerák, žalúdok, pečeň, kosti a svaly. Vytvárajú sa uzly, ktoré sú často stvrdnuté ako guma (ďasná, v jednotnom čísle gumma). Slovo „gumma“ pochádza z Girolama Fracastora, ktorý vo svojej didaktickej básni o syfilise pomenoval symptóm zmäkčovania uzlov. Histologicky sa ďasná prejavujú ako granulómy obsahujúce plazmatické bunky, ktoré ničia monocyty, vyskytujú sa najmä na koži, slizniciach a kostiach. Niekedy tvoria veľké vredy na koži a na podnebí môže dôjsť k perforácii nosnej dutiny. Zvlášť nebezpečný je syfilitický uzol v hlavnej tepne (aorta), ktorý je spôsobený zápalom v strednej a vonkajšej vrstve steny (luetrózna mezaortitída). Asi 30 rokov po infekcii môže takýto uzol viesť k vydutiu aorty (aneuryzma aorty), ktorá sa môže ľahko roztrhnúť ako neskorá komplikácia. Ak sa táto vydutina roztrhne, postihnutý vnútorne vykrváca. Postihnutý môže byť aj centrálny nervový systém.
Kvartérne štádium (neurolues, neurosyfilis), lues IV
Demyelinizácia miechy v tabes dorsalis v prípravku zafarbenom myelínom
Kým ťažké neurologické poruchy, ktoré sa vyskytujú asi u 20 % postihnutých desať až dvadsať rokov po nástupe ochorenia, boli pôvodne zaradené do terciárneho štádia, novšia literatúra hovorí aj o nezávislom kvartérnom štádiu (Lues IV). U štvrtiny neliečených pacientov sa rozvinie chronická encefalitída (syphilis cerebrospinalis), ktorá vedie k demencii. V niektorých prípadoch sa uvádza aj výrazné krátkodobé zvýšenie kognitívnych mentálnych schopností infikovaných. Postupujúca paralýza neurosyfilisu sa prejavuje narastajúcim zhoršovaním intelektových schopností, ataxiou a poruchami reči. Okrem toho sa miecha a jej výstupné nervy poškodia takým spôsobom, že pacienti spočiatku pociťujú bolesť a potom už nevnímajú bolesť a teplotu (dorzálne platničky). Chôdza a kontrola močového mechúra a čriev sú narušené. Na konci sú pacienti paralyzovaní. Postihnutý môže byť aj zrakový nerv s následným poškodením zraku až slepotou. Dochádza aj k poškodeniu obehového systému, kostí a kĺbov (Charcotove kĺby). Tento priebeh je v západných krajinách vďaka dostatočnej terapii antibiotikami pozorovaný len zriedka. Mimoriadne zmyslové alebo psychické zmeny v tejto fáze boli široko opísané, ale nikdy neboli systematizované, ako napríklad nadmerné zvýšenie libida a rôzne typy zmien vnímania.
Čo spôsobuje?
Neliečený syfilis môže po čase vážne poškodiť prakticky všetky orgány, najčastejšie kožu, kosti, srdce, mozog a miechu. Môže viesť v neskorších štádiách k duševným poruchám a smrti. 
Diagnostika.
Mikroskopické vyšetrenie infekčných ložísk, krvné testy. 
Liečba.
Antibiotikami pri hospitalizácii. 
Ako sa chrániť?
Dodržaním zásad bezpečnejšieho sexu, používaním kondómu. Monogamita a obmedzenie promiskuity poskytuje najlepšie riešenie.
O delení pozri Infekcie s prevažne sexuálnym spôsobom prenášania (MKCH-10) A50-A53.

</doc>
<doc id="123125" url="https://sk.wikipedia.org/wiki?curid=123125" title="Pensylvánska holandčina">
Pensylvánska holandčina



</doc>
<doc id="123126" url="https://sk.wikipedia.org/wiki?curid=123126" title="Kutikula">
Kutikula

Kutikula je vrstva takmer nepriepustná pre vodu a plyny pokrývajúca epidermu mnohých živočíchov a nadzemných orgánov rastlín.
Jej zloženie a členenie je rôzne. V prípade niektorých jednoduchých živočíchov je to periderma (elastický obal obsahujúci chitín), u iných je to elastická blana neobsahujúca chitín. V prípade väčšiny mäkkýšov a ramenonožcov je to vápenatá vonkajšia kostra a u článkonožcov chitínová vonkajšia kostra. V prípade článkonožcov má tieto časti: epikutikula, exokutikula, endokutikula. Pri stavovcoch sú kutikárne útvary oolema, puzdro šošovky a zubná sklovina. Pri rastlinách pozostáva kutikula najmä z kutínu.

</doc>
<doc id="123129" url="https://sk.wikipedia.org/wiki?curid=123129" title="Liptov">
Liptov

Liptov môže byť:

</doc>
<doc id="123130" url="https://sk.wikipedia.org/wiki?curid=123130" title="Spiš">
Spiš

Spiš môže byť:

</doc>
<doc id="123132" url="https://sk.wikipedia.org/wiki?curid=123132" title="Tekov">
Tekov

Tekov môže byť:

</doc>
<doc id="123134" url="https://sk.wikipedia.org/wiki?curid=123134" title="Bratislava (rozlišovacia stránka)">
Bratislava (rozlišovacia stránka)

Bratislava môže byť:

</doc>
<doc id="123136" url="https://sk.wikipedia.org/wiki?curid=123136" title="Hont">
Hont

Hont môže byť:

</doc>
<doc id="123139" url="https://sk.wikipedia.org/wiki?curid=123139" title="Hont (maďarský región)">
Hont (maďarský región)

Hont je časť územia Hontianskej župy, ktorá pripadla v roku 1918 Maďarsku.
V roku 1918 (potvrdené roku 1920 Trianonskou zmluvou) sa 4/5 územia Hontianskej župy stali súčasťou Česko-Slovenska, zvyšok pripadol Maďarsku. 
Maďarská časť Hontu (na území Maďarska leží 19 hontianskych obcí) bola po roku 1923 spojená s maďarským Novohradom do župy Novohrad-Hont ("Nógrád-Hont"). Počas 2. svetovej vojny sa okupované časri Hontu a Tekova spojili do novovytvorenej župy Tekov-Hont ("Bars-Hont") s centrom v Leviciach. Od roku 1950 je maďarský Hont rozdelený medzi Peštiansku ("Pest") a Novohradskú ("Nógrad") župu.

</doc>
<doc id="123140" url="https://sk.wikipedia.org/wiki?curid=123140" title="Dub (rozlišovacia stránka)">
Dub (rozlišovacia stránka)

Dub môže byť:
DUB môže byť:

</doc>
<doc id="123141" url="https://sk.wikipedia.org/wiki?curid=123141" title="Osvietenie (budhizmus)">
Osvietenie (budhizmus)



</doc>
<doc id="123142" url="https://sk.wikipedia.org/wiki?curid=123142" title="Košice a okolie">
Košice a okolie



</doc>
<doc id="123143" url="https://sk.wikipedia.org/wiki?curid=123143" title="Abov">
Abov

Abov (staršie "Abauj") môže byť:

</doc>
<doc id="123144" url="https://sk.wikipedia.org/wiki?curid=123144" title="Dub">
Dub

 
Dub ("Quercus" L., 1753) je rod opadavých i stálezelených stromov z čeľade bukovité. Celý rod zahŕňa 300 až 600 druhov.
Opis.
Duby sú dlhoveké, pomaly rastúce stromy, výnimočne aj kríky s tvrdým drevom. Listy sú obvykle jednoduché laločnaté, v miernom pásme väčšinou v zime opadávajú, v subtropických pásmach rastú aj stálezelené druhy. Kvety sú jednopohlavné. Plody duba sa nazývajú žalude. 
Areál rozšírenia.
Pôvodný areál rodu zahŕňa mierne až subtropické pásmo severnej pologule, najviac sú rozšírené v Severnej Amerike a vo východnej Ázii, menej druhov je pôvodných v Európe. Niektoré druhy sa vyskytujú aj v tropických oblastiach Azie a Južnej Ameriky.
Na väčšine územia Slovenska rastú dub zimný ("Quercus petraea"), dub letný ("Quercus robur"), a dub cerový ("Quercus cerris") v druhom vegetačnom stupni.
Využitie dubového dreva v priemysle.
Dubové drevo má dlhú históriu využívania v rôznych priemyselných odvetviach, najmä v nábytkárstve a stavebníctve, kde sa cení pre svoje jedinečné vlastnosti. Vďaka svojej mimoriadnej tvrdosti, odolnosti voči opotrebeniu a prirodzenej ochrane proti vlhkosti je ideálne pre výrobu nábytku a podláh, ktoré sú často vystavené náročným podmienkam. Dubové drevo sa využíva aj na výrobu sudov, čo je tradičný spôsob skladovania a zrenia vína a destilátov, pretože dubové drevo dodáva nápojom špecifickú chuť a vôňu.
V oblasti interiérového dizajnu je dub považovaný za jeden z najlepších materiálov pre výrobu nábytku. Masívny dubový nábytok je nielen esteticky príťažlivý, ale aj nadčasový a vysoko odolný, čo ho robí obľúbenou voľbou pre jedálenské stoly, skrine či postele. Jeho prirodzená kresba a farba vytvárajú jedinečnú estetiku, ktorá sa ľahko prispôsobí rôznym štýlom interiéru. 

</doc>
<doc id="123145" url="https://sk.wikipedia.org/wiki?curid=123145" title="Abov (maďarský región)">
Abov (maďarský región)

Abov je územie uhorskej Abovsko-turnianskej župy (prípadne len bez turnianskej časti), ktoré pripadlo roku 1918 Maďarsku.
V r. 1918 (potvrdené Trianonskou zmluvou r. 1920) sa severná časť Abovsko-turnianskej župy stala súčasťou Česko-Slovenska a južná časť Maďarska. Abovsko-turnianska župa na maďarskom území pôvodne ďalej existovala, neskôr sa spojila so župami Boršod a Zemplín do Boršodsko-abovsko-zemplínskej župy ("Borsod-Abaúj-Zemplén").

</doc>
<doc id="123146" url="https://sk.wikipedia.org/wiki?curid=123146" title="Katéter">
Katéter

Katéter alebo cievkovač je v lekárstve úzka hadička alebo rúrka z umelej hmoty, latexu, silikónu alebo skla, pomocou ktorej sa z terapeutických alebo diagnostických dôvodov sondujú, vyprázdňujú, napĺňajú alebo vyplachujú duté orgány (napr. močový mechúr, žalúdok, cievy). Zavedenie katétra sa nazýva katetrizácia alebo cievkovanie.
Katéter sa môže použiť napríklad aj na meranie tlaku. Vtedy je naplnený fyziologickým roztokom, ktorým sa tlak prenáša (podľa Pascalovho zákona) až ku tlakovému snímaču.

</doc>
<doc id="123150" url="https://sk.wikipedia.org/wiki?curid=123150" title="Otec Goriot">
Otec Goriot

Otec Goriot (pôvodne "Le Père Goriot") je román od francúzskeho spisovateľa Honoré de Balzaca. Napísaný v rokoch 1834-1835 a vydaný v roku 1835. Balzacov realizmus vrcholí v troch románoch: "Otec Goriot", "Stratené ilúzie" a "Lesk a bieda Kurtizán". Všetky tri romány sú súčasťou diela, ktoré tvorí viac ako 100 poviedok a románov, ktoré vyšli pod spoločným názvom "Ľudská komédia" (La Comédie humaine).
Ľudská komédia je spoločenská dráma francúzskej spoločnosti po Veľkej francúzskej revolúcii z roku 1789. V diele vystupuje vyše 2000 hrdinov, no najvýznamnejším hrdinom sú vášne a peniaze, ktoré svojím leskom a špinou nedávajú ľuďom spať, sú predmetom chorobných túžob a intríg.
"Otec Goriot" patrí medzi Balzacove najčítanejšie diela. Hlavný hrdina románu, Rastignac, sa stal francúzskym kultúrnym archetypom, ktorý predstavuje ambiciózneho mladého muža odhodlaného dosiahnuť úspech akýmikoľvek prostriedkami.
Obsah.
Jedným z najkrajších príbehov lásky je práve osud otca Goriota, ktorý nadovšetko miluje svoje dve dcéry. Aby boli šťastné a aby im nič nechýbalo je bez váhania ochotný kradnúť, zabiť i zomrieť, miluje ich prítomnosť, úsmev, pohľad... Miluje aj bolesť a utrpenie, ktoré mu neraz spôsobili. Celý život zhŕňal majetok, aby im zabezpečil budúcnosť. Vychoval ich ako šľachtičné, hoci nemali šľachtický pôvod. Anastasia sa po vydaji stala šľachtičnou de Restaud a Delphinu vydal za baróna de Nucingen. Obe žijú v prepychu a otec im rozdá celý majetok. Sám si odloží len toľko, aby mohol v pokoji dožiť a utiahne sa do biedneho penziónu pani Vauqerovej. 
Ako sa však ukázalo, v manželstvách oboch dcér hrali rozhodujúcu úlohu peniaze a postavenie a nie ľudské city.

</doc>
<doc id="123152" url="https://sk.wikipedia.org/wiki?curid=123152" title="Cievkovač">
Cievkovač



</doc>
<doc id="123155" url="https://sk.wikipedia.org/wiki?curid=123155" title="Franklinove ostrovy">
Franklinove ostrovy



</doc>
<doc id="123156" url="https://sk.wikipedia.org/wiki?curid=123156" title="Katetrizácia">
Katetrizácia



</doc>
<doc id="123157" url="https://sk.wikipedia.org/wiki?curid=123157" title="Cievkovanie">
Cievkovanie



</doc>
<doc id="123158" url="https://sk.wikipedia.org/wiki?curid=123158" title="Írsky červený seter">
Írsky červený seter



</doc>
<doc id="123159" url="https://sk.wikipedia.org/wiki?curid=123159" title="Irish Red Setter">
Irish Red Setter



</doc>
<doc id="123163" url="https://sk.wikipedia.org/wiki?curid=123163" title="Ditec Business Center">
Ditec Business Center



</doc>
<doc id="123164" url="https://sk.wikipedia.org/wiki?curid=123164" title="Vyvrtávanie">
Vyvrtávanie

Vyvrtávanie je spôsob trieskového obrábania, ktorým sa zväčšuje priemer otvoru s kruhovým prierezom, ktorý bol predtým vyvŕtaný, alebo predliaty. Pri vyvrtávaní je možné dosiahnuť vyššiu presnosť a kvalitu povrchu. Vyvrtávanie sa vykonáva na vŕtacích strojoch - vŕtačkách, alebo špecializovaných vyvrtávačkách.
Rezné pohyby.
"Hlavný rezný pohyb" je rotačný a vykonáva ho nástroj. 
"Vedľajší rezný pohyb" je posun v smere osi otáčania, vykonáva ho nástroj, alebo obrobok, podľa typu obrábacieho stroja.
Nástroje na vyvrtávanie.
Na vyvrtávanie sa používajú nástroje:
Stroje na vyvrtávanie.
Operácie vyvrtávania je možné robiť na väčšine vŕtačiek. Existujú však aj špecializované stroje -"vyvrtávačky" :
Ďalšie operácie vyvrtávania.
Pojem vyvrtávanie zahŕňa aj nasledovné operácie:

</doc>
<doc id="123170" url="https://sk.wikipedia.org/wiki?curid=123170" title="Karol Ondreička">
Karol Ondreička

Karol Ondreička môže byť:

</doc>
<doc id="123171" url="https://sk.wikipedia.org/wiki?curid=123171" title="Antroponymum">
Antroponymum

Antroponymum alebo osobné meno alebo meno je vlastné meno človeka. Súbor antroponým sa nazýva antroponymia. Výskumom antroponým sa zaoberá antroponomastika. 
Ako meno sa v užšom zmysle označuje aj len časť antroponyma známa aj ako krstné meno či rodné meno. Meno vydatej ženy, ktoré mala za slobodna, sa nazýva rodné priezvisko.
Druhy mena:
Na Slovensku sa vo včasnom stredoveku používala jednomenná sústava. V 15. storočí začala vznikať dvojmenná sústava ((krstné/rodné) meno – prímeno) a od 18. storočia je právne záväzná dvojmenná sústava ((krstné/rodné) meno – priezvisko).
Meno v religionalistike.
Meno bolo považované za starých čias za jednu z duší bytosti, ktorá ho niesla a ktorá mala okrem neho aj ďalšie duše, ako krv, dych, tieň, dušu-dvojníka. Meno bolo s jeho nositeľom bytostne spojené. Preto sa ani človek väščinou kdekomu nepredstavoval. V niektorých krajinách mali králi dve mená: jedno pre bežné používanie, druhé tajné. Inde sa miesto mena kráľa vôbec používala náhrada: faraon (= veľký dom), v Turecku sa vravelo Veľká brána. Indiáni niektorých kmeňov nepoužívali mená ani medzi blízkymi. Žena označovala muža: "otec mojich detí". Meno tu je miestom, kde sa mi môže pomôcť dobrorečením alebo ublížiť zlorečením. Aj boh má svoje meno. Je "sväté", nemožno ho teda beztrestne používať zbytočne. Býva niekedy tabu, ako to bolo do značnej miery v neskorom Izraeli. Vzývať boha, čiže volať jeho meno, je radno na svätom mieste, ak chce človek s bohom vstúpiť do kontaktu. Vzývanie sa však neviaže len na sväté miesto. Volanie božieho mena spolu s prívlastkami alebo krátkymi oslavnými vetami alebo prosbami tvorí litániu. Vzývanie takisto iniciuje modlitbu.
Meno na Slovensku.
Na Slovensku je výber prvého mena obmedzený kalendárom. Niektoré zmeny mena sú umožnené na matričnom úrade. Ide o zmenu po rozvode, meno osvojeného dieťaťa, doplnenie druhého či tretieho prvého mena. Zmena je možná aj ekvivalent mena v inom jazyku. Každý typ zmeny je však povolený iba raz. Iné zmeny sú možné len so súhlasom okresného úradu kam občan podáva žiadosť. Zákonným je len „dôvod osobitného zreteľa“. 

</doc>
<doc id="123172" url="https://sk.wikipedia.org/wiki?curid=123172" title="Osobné meno">
Osobné meno

Osobné meno môže byť:

</doc>
<doc id="123173" url="https://sk.wikipedia.org/wiki?curid=123173" title="Rodné meno">
Rodné meno

Rodné meno môže byť:

</doc>
<doc id="123176" url="https://sk.wikipedia.org/wiki?curid=123176" title="Predikát (logika)">
Predikát (logika)

Predikát je:

</doc>
<doc id="123177" url="https://sk.wikipedia.org/wiki?curid=123177" title="Antroponymia">
Antroponymia



</doc>
<doc id="123183" url="https://sk.wikipedia.org/wiki?curid=123183" title="Bitka pri Šipčenskom priesmyku">
Bitka pri Šipčenskom priesmyku

Ako Bitka pri Šipčenskom priesmyku sa označuje jedna zo série štyroch bitiek počas Rusko-tureckej vojny (1877 – 1878):

</doc>
<doc id="123192" url="https://sk.wikipedia.org/wiki?curid=123192" title="Fiodor Fiodorovič Radeckij">
Fiodor Fiodorovič Radeckij

Fiodor Fiodorovič Radeckij (rus. Фёдор Фёдорович Радецкий, * 28. júl 1820, Kazaň – † 14. január 1890) bol ruský generál.
Pochádzal z nižšej šľachtickej rodiny. V roku 1839 sa stal ženijným dôstojníkoma a slúžil na Kaukaze. V roku 1849 sa v Uhorsku stal generálnym štábnym majorom generála Rüdigera, 1853 plukovník armády na Kaukaze, 1860 šéf generálneho štábu kozáckej armády v Tereku a generálmajor, v 1868 generálporučík, 1876 veliteľ 8. armády.
V júni 1877 prekročil Dunaj pri meste Zimnicea a od augusta do septembra úspešne bránil Šipčenský priesmyk proti tureckej armáde. Dňa 9. januára 1878 zajal turecké vojská v Šipčenskom priesmyku a 22. januára postúpil k Adrianopolu.
Dňa 19. septembra 1878 sa stal veliteľom 5. armády v Poľsku, 1881 veliteľom delostreleckej armády v Moskve a v roku 1882 generálnym guvernérom v Charkove.

</doc>
<doc id="123196" url="https://sk.wikipedia.org/wiki?curid=123196" title="Fjodor Fjodorovič Radecký">
Fjodor Fjodorovič Radecký



</doc>
<doc id="123199" url="https://sk.wikipedia.org/wiki?curid=123199" title="Triplet">
Triplet

Triplet môže byť:

</doc>
<doc id="123200" url="https://sk.wikipedia.org/wiki?curid=123200" title="Kodón">
Kodón

Kodón je sekvencia troch nukleotidov (nazývaných v tejto súvislosti triplet) v molekule DNA alebo mRNA, ktoré určujú zaradenie konkrétnej aminokyseliny do polypeptidového reťazca. Určitý kodón kóduje len jednu aminokyselinu, avšak určitá aminokyselina môže byť kódovaná viacerými, rôznymi kodónmi, napríklad arginín, serín a leucín sú kódované každá až šesticou rôznych kodónov. Kodóny kódujúce tú istú aminokyselinu sa nazývajú "synonymné"; mutácia, ktorá zmení kodón na iný synonymný kodón, sa nazýva "tichá mutácia".
Kodóny sa v DNA vyskytujú na tzv. pozitívnom z dvoch komplementárnych reťazcov génu, a na mRNA. Sekvencia mRNA sa však odlišuje od pozitívneho reťazca génu tým, že namiesto tymínu sa v nej nachádza báza uracil. Funkcia kodónu spočíva v tom, že v procese translácie sa naň pripojí antikodón, čo je sekvencia troch komplementárnych báz v molekule tRNA. Po tomto spárovaní tRNA, ktorá daný antikodón nesie, pripojí svoju aminokyselinu k tvoriacemu sa peptidovému reťazcu. 
Väčšina kodónov je čítaná v rôznych organizmoch od baktérií až po človeka rovnako. Hovoríme preto o tzv. univerzálnom genetickom kóde. Existujú však aj takzvané minoritné kodóny, ktoré sa vyskytujú zriedkavo a sú špecifické pre niektoré skupiny organizmov alebo pre niektoré bunkové organely.
Špeciálny typ kodónu:
Použitie kodónov.
Zastúpenie synonymných kodónov v génoch rôznych organizmoch nie je rovnomerné. Prokaryoty a eukaryoty sa líšia frekvenciou výskytu určitých kodónov a táto frekvencia priamo súvisí s množstvom príslušnej aminoacyl tRNA prítomnej v cytoplazme, čím ovplyvňuje rýchlosť translácie. Najzastúpenejšie kodóny sa preto vyskytujú v génoch s vysokým stupňom expresie, kým minoritné, alebo nezvyčajné kodóny sú najviac zastúpené v génoch s nízkou hladinou expresie. Toto rozdielne použitie kodónov (v angličtine "codon usage") spôsobuje problémy pri produkcii rekombinantných proteínov. Rekombinantné gény pochádzajúce z eukaryotov alebo archeí však obsahujú vo veľkom množstve kodóny, ktoré sú pre pôvodné organizmy často zastúpené, ale pre baktérie sú minoritné. Ako limitujúci faktor v bakteriálnej expresii niektorých cicavčích génov v "E. coli" sa ukázala byť minoritná arginínová tRNA, pretože kodóny AGA a AGG nie sú v "E. coli" príliš často používané. Tieto rozdiely v používaní kodónov medzi druhmi ovplyvňujú kvantitu, ale aj kvalitu proteínov produkovaných hostiteľmi. Keď nie je včas k dispozícií aminoacyl tRNA s vhodným antikodónom, ribozóm sa pravdepodobne zastaví. Niektorí autori zistili, že inhibícia translácie je silnejšia, keď sú minoritné kodóny umiestnené blízko 5’ konca danej mRNA, ďalší uviedli, že tandem AGG tripletov spôsobil podstatnú inhibíciu génovej expresie nezávisle od jej umiestnenia v mRNA.
Tento problém má potenciálne dve riešenia: zmena kodónov v expresnom vektore, aby zodpovedala kodónom najčastejšie používaným "E. coli", alebo expresia príslušných tRNA génov súčasne s rekombinantným génom. Na koexpresiu tRNA pre vzácne kodóny bol vyvinutý expresný kmeň Rosetta. Existujú ale aj výnimky, napríklad expresia vírusového génu ICP4, ktorá zostávala neúčinnou aj po použití oboch vyššie uvedených postupov, alebo naopak bola zistená dostatočne účinná expresia aj tých génov, ktoré obsahovali minoritné kodóny pre "E. coli". Hoci tieto výsledky mohli byť skreslené ďalšími premennými, do dnešného dňa nebolo možné sformulovať všeobecné a jednoznačné pravidlá na zastúpenie kodónov pre účinnú expresiu každého génu v "E. coli".

</doc>
<doc id="123210" url="https://sk.wikipedia.org/wiki?curid=123210" title="Orlando di Lasso">
Orlando di Lasso

Orlando di Lasso (* 1532, Mons, Belgicko - † 14. jún 1594 Mníchov, Nemecko) bol belgický hudobník a jeden z najvýznamnejších skladateľov 16. storočia. Spolu s Palestrinom tvorí skutočný vrchol polyfónnej hudby, ktorý už nikto neprekonal.
Život.
Narodil sa ako Roland de Latre v meste Mons v nizozemskej provincii Hainaut (dnešné južné Belgicko). Neskôr bol známy aj pod menom "Orlandus Lassus" alebo "Roland de Lassus". Ako malý chlapec mal krásny hlas a preto ho dokonca trikrát uniesli. 
Ako dvanásťročného ho prijali na dvor generála Ferrante Gonzagu, ktorý pochádzal z mantovského vojvodského rodu a bol miestokráľom na Sicílii. V jeho službách putoval cez Francúzsko a Taliansko až do Palerma. Od roku 1545 pôsobil v Miláne, Neapole a Ríme, kde sa roku 1553 stal kapelníkom chrámu San Giovanni in Laterano. V roku 1555 sa vrátil do Antverp.
O rok neskôr dostal pozvanie do Mníchova na dvor bavorského vojvodu Albrechta V. Najprv sa ako tenorista stal členom vojvodskej kapely, roku 1560 sa oženil a od roku 1563 až do konca svojho života pôsobil ako kapelník jedného z najvýznamnejších hudobných telies vtedajšej Európy.
Miesto kapelníka na mníchovskom dvore bolo veľmi prestížne, ale malo pre dnešného človeka nepredstaviteľné množstvo povinností. Lasso zastával úlohu dnešného dramaturga, umeleckého vedúceho, dirigenta, pedagóga chlapčenského zboru aj archivára. Okrem toho viedol vojvodskú knižnicu, zbieral pre ňu tlače a robil spoločníka vojvodovi. Kapela sa aktívne zúčastnila všetkého života na dvore, čo znamenalo každodenné bohoslužby, bankety, lovecké večierky a ďalšie spoločenské udalosti.
Za jeho zásluhy ho cisár Maxmilián II. v roku 1570 povýšil do šľachtického stavu a pápež Gregor XIII. mu udelil Rád Zlatého rúna. Na konci života predal časť svojich kapelníckych povinností synovi Ferdinandovi a roku 1585 vykonal púť do talianskeho pútnického miesta Loreto, aby tak uľahčil svojej duši pri Poslednom súde. Zomrel v Mníchove.
Orlando di Lasso je považovaný za jedného z najvýznamnejších skladateľov 16. storočia. Zanechal po sebe obrovské dielo, viac než 2000 skladieb všetkých vtedajších žánrov: 70 omší, 110 motet, francúzske šansóny, talianske madrigaly, nemecké piesne, liturgickú hudbu v štýle nizozemskej vokálnej polyfónie a vo výpočte jeho skladieb nechýbajú ani duchovné skladby pre potreby nemeckých protestantov. Bol to skutočný kozmopolita, umelec hodný svojej doby – vrcholiacej renesancie.
Na rozdiel od prísneho mystického štýlu svojho súčasníka Palestrinu je hudba Orlanda di Lassa vždy vrelá, vášnivá a úprimne ľudská. Skôr než na liturgické presnosti záleží Lassovi na hlbokom prežitku a dramatickej forme a štruktúre. 
Lasso spolu s Palestrinom tvorí skutočný vrchol polyfónnej hudby, ktorý už nebol nikdy prekonaný. Ich mladší súčasníci sa okrem polyfónie stále viac uchyľovali k novému štýlu, v ktorom sa, na rozdiel od horizontálne chápaného viachlasu so samostatne vedenými hlasmi, stáva hlavným skladobným prvkom vertikálnej harmónie s hlasmi podriadenými prísnej hierarchii.
Dielo.
Kritickým vydaním úplného diela Orlanda di Lassa sa zaoberá Kráľovská belgická akadémia (Académie Royale de Belgique) v spolupráci s Bavorskou akadémiou vied (Bayerische Akademie der Wissenschaften).
Tvorbou Orlanda di Lassa sa zaoberal aj Alfred Einstein, nemecko-americký hudobný vedec a bratranec slávnejšieho Alberta Einsteina, vo svojej práci „The Italian Madrigal“ (1949).

</doc>
<doc id="123212" url="https://sk.wikipedia.org/wiki?curid=123212" title="Saul Kripke">
Saul Kripke



</doc>
<doc id="123214" url="https://sk.wikipedia.org/wiki?curid=123214" title="Dejiny Bulharska">
Dejiny Bulharska

Územie súčasného Bulharska bolo osídlené ľuďmi ešte v dobe neskorého paleolitu (okolo roku 100 000 pred Kr.). Stopy z tohto obdobia nachádzame v jaskyniach Bačo Kiro, Devetaška jaskyňa, predovšetkým však v dnešnom severnom Bulharsku.
Neolit.
Bulharsko bola aj jedna z prvých oblastí neolitickej kultúry v Európe (už okolo roku 6000 pred Kr.), pretože roľnícko-dobytkárske kmene z Blízkeho východu a Malej Ázie prenikali cez zónu prielivov (Bospor a Dardanely) a šírili sa po Balkánskom polostrove. Miestne obyvateľstvo prežívalo pomerne rýchlu evolúciu v budovaní civilizovanej spoločnosti. V medenej dobe (5000 – 4000 pred Kr.) sa pri brehoch Varnského zálivu vytvorila vyspelá civilizácia, s ktorou sa spája slávna Varnská nekropola a Varnský zlatý poklad (po bulharsky: "Варненско златно съкровище"), čo je azda najstaršie nálezisko zlatého pokladu na území Bulharska.
Tráci.
Stúpajúci rozvoj miestnych spoločenstiev pokračoval aj v bronzovej dobe, kedy pravdepodobne prebiehali aj základné etapy etnogenézy antického obyvateľstva na východe Balkánu – Trákov. Archeologické výskumy preukazujú posilnené kontakty s kultúrnymi centrami bronzovej doby ako sú Trója a Mykény a možno nie je náhodný fakt, že sa o Trákoch dozvedáme najskôr z Homérovej Iliady, ktorá ich opisuje ako spojencov a pravdepodobne súkmeňovcov Trójanov. Najimpozantnejšia pamiatka z neskorej bronzovej doby je Zlatý poklad z Vlčieho trnu (po bulharsky: "Вълчетрънско златно съкровище"), ktorý sa skladá z trinástich masívnych zlatých nádob na rituálne využívanie.
Koncom bronzovej doby a počas ranej železnej doby sa definitívne vytvorilo aj trácke kultúrne spoločenstvo, ktorého reprezentanti obývali rozsiahle priestranstvá vo východnej polovici Balkánskeho polostrova, Karpatskú oblasť a severozápadnú Malú Áziu. Starogrécky autori poukazujú aj na niektoré základné kmeňové skupiny tejto oblasti:
Etnická a kmeňová konsolidácia viedla k vzniku aj prvého rozsiahleho tráckeho štátu – Odryského kráľovstva koncom 6. storočia pred Kr., ktorého zakladateľom bol cár Teres. Jeho rozvoj prebiehal na pozadí gréckej kolonizácie na pobrežiach Bieleho a Čierneho mora a Trácie a pokusoch Perzie ovládnuť Balkánsky polostrov. Odryské cárstvo sa premenilo na dôležitý faktor v histórii juhovýchodnej Európy počas vlád cárov Sitalka (445 – 424 pred Kr.) a Kotisa I. (383 – 359 pred Kr.), ktorí sa snažili ovládnuť Bospor a Dardanely a mať aktívny vplyv na osud gréckych polisov. Od polovice 4. storočia pred Kr. na Balkánskom polostrove začala žiariť hviezda Macedónie, ktorej vládcovia Filip II. a Alexander Veľký vnucovali svoju hegemóniu v regióne a premieňali Macedóniu v ozajstnú svetovú silu, rozprestierajúc helenistickú civilizáciu až po brehy rieky Indus. Macedónske cárstvo prenikalo aj na územie Trákov, pričom najdôležitejším centrom bolo novozaložené mesto Filipopolis (Plovdiv) na rieke Marica. Ale vo vnútrozemí krajiny si zachovávali svoju nezávislosť odryskí, tribalskí a gétski vládcovia, ktorí úspešne odolávali novým dobyvateľom.
Od 2. storočia pred Kr. v Stredozemí a na Balkáne sa základným činiteľom stával Rím. Rimania zlomili moc Macedónie, pokorili Grékov a upriamili pohľad aj na územie Trákov. Jej úplne pokorenie sa udialo v polovici 1. storočia pred Kr., keď cisár Caligula anektoval autonómne Trácke kráľovstvo a vytvoril rímske provincie Trácia a dolná Moesia. Za vlády cisára Trajána (2. storočie) boli pokorení aj Dáci severne od Dunaja, kde vznikla provincia Dácia. Takto sa na Balkánskom polostrove začala šíriť rímska civilizácia. Jej vplyv bol veľmi citeľný najmä v severných a západných teritóriách dnešného Bulharska, kde prenikala latinčina. Pri Čiernom mori a na územiach južne od Balkánu sa zachoval helenistický charakter a v horských oblastiach uspelo aj neasimilované trácke obyvateľstvo, známi pod názvom Besovia. Aj do dnešnej doby sú pozostatky rímskych miest Nikopolis ad Istrum, Raciaria, Nove a iné dôkazom bohatej neskoroantickej kultúry v týchto krajoch.
Tráci nezanechali svoju písomnosť, ale stopy ich civilizácie sú jedným z najväčších bohatstiev zachovaných na bulharskom území. Skvosty svetového významu sú Kazanlacká hrobka (po bulharsky: "Казанлъшко гробище") zo 4. storočia pred Kr., chrámové komplexy v Perperikone a Staroseli, Panagjurský zlatý poklad (po bulharsky: "Панагюрско златно съкровище") a strieborné poklady z Letnice a Rogozenu, spojené s vládnucim domom Tribalov. S tráckou kultúrou sa spájajú aj niektoré mýty, nám známe prostredníctvom Grékov ako tie o Dionýzovi a Orfeovi. Tráckeho pôvodu bol aj vodca otrokov Spartakus, ktorého povstanie v 1. storočí pred Kr. položil dočasne na kolená dokonca aj vládcu sveta – Rím.
Stredovek.
4. storočie – 6. storočie.
V období 4. – 6. storočia sa Balkánsky polostrov stal arénou vpádov barbarských kmeňov, ktoré pustošili provincie novo vzniknutej východnej Rímskej ríše (Byzantskej ríše). Veľmi dôležitý historický význam polostrova však zohrávali migrácie južnoslovanských kmeňov, ktoré od polovice 6. storočia do prvej štvrtiny 7. storočia začali osídľovať značnú časť územia Balkánu. Juhovýchodná vetva Slovanov, rozdelená na množstvo kmeňových kniežatstiev, osídľovala staroveké oblasti Moesia, Trácia a Macedónsko, asimilujúc postupne miestne obyvateľstvo. Títo juhovýchodní Slovania sa aj pokúsili ovládnuť kľúčovú byzantskú pevnosť Solún, predstavujúcu najdôležitejšie centrum ríše po hlavnom meste Konštantínopole.
Ešte v 5. – 6. storočí do juhovýchodnej a strednej Európe prenikali aj starovekí Prabulhari. V súčasnosti sa predpokladá ich príslušnosť k altajskému pôvodu. V každom prípade odhaľujeme etnonymum "Bulhari" (t. j. Prabulhari) už od 4. storočia na jednom veľkom území od Talianska a Panónie po južný Kaukaz a po horný tok riek Volga a Kama.
Prabulhari (Protobulhari) boli národ tureckého pôvodu žijúci v 5. storočí v stepiach juhovýchodnej Európy, v časti pobrežia Čierneho mora a na Kryme. Z nich sa oddelili dva etnické kmene – Kotrágovia a Utigurovia. Časom sa Protobulhari presunuli k Dunaju a Byzantskej ríši. Byzantskí cisári ich priťahovali kvôli ich bojom s Gótmi, ktorí sa snažili ovládnuť Balkánsky polostrov. V roku 551 kmene Kotrágov vtrhli do Trácie a dostali sa až na juh k brehu Egejského a na západ Jadranského mora, kde začali podnikať vpády na územie Byzantskej ríše. V tom istom období východná vetva Bulharov (Utigurovia) využitím podpory Konštantínopolu sformovala konfederáciu, ktorá bojovala proti tureckým kmeňom ohrozujúcim ich územie. V 7. storočí Chazari odrazili útok tohto kmeňa na územie dnešnej Besarábie a Dobrudže, odkiaľ Utigurovia podnikali vojenské vpády do Byzantskej ríše.
Prvá bulharská ríša.
V prvej polovici 7. storočia na severných brehoch Čierneho a Azovského mora, byzantskí autori opisujú spojenie, nazvané Veľké Bulharsko (po bulharsky: "Стара Велика България"), ktorého vládca "kan" (chán) Kubrat z rodu Dulo bol aj byzantským spojencom a patricijom ríše. Toto mocné spojenie sa v nasledujúcom období podriadilo vznikajúcemu Chazarskému chanátu. Časť bulharských plemien sa vysťahovala z tohto regiónu, pokračujúc vo svojej migrácii. Kotrágovia sa vydali na sever, kde vzniklo mocné Povolžské Bulharsko, ktoré prijalo islam a bolo zničené tatárskymi kmeňmi začiatkom 13. storočia. Druhé bulharské spoločenstvá sa usadili v Taliansku a v dnešnom Macedónsku, kde sa postupne asimilovali s okolitým obyvateľstvom, alebo ostali pod mocou Chazarov v oblasti severného Čierneho mora.
7. storočie – 9. storočie.
Zrod bulharského štátu v roku 681 je priamym dôsledkom politických, demografických a sociálnych procesov, ktoré sa udiali na Balkánskom polostrove v období sťahovania národov.
V roku 679 kmene Utigurov pod vedením chána Asparucha (680 – 700) prekročili Dunaj a na územiach v oblasti Ongal získaných v bitke proti Byzantskej ríši (v rokoch 680 – 681) založili svoj štát Dunajské Bulharsko alebo prvá bulharská ríša alebo prvé bulharské kráľovstvo (po bulharsky: "Дунавска България", "Славянобългарска държава", "Първо българско царство"), ktorého hlavným mestom sa stala Pliska na území dnešného severovýchodného Bulharska.
Hranice štátu sa rozprestierali od dolného toku Dunaja až do balkánskeho pohoria Stará Planina. Ustanovené boli na základe dohody uzatvorenej v roku 681 medzi bulharským chánom Asparuchom a byzantským cisárom Konštantínom IV. Jeho následník Justinián II. (685 – 695 a 705 – 711) sa znova snažil získať späť bývalé územia Byzantskej ríše, bol však neúspešný.
Vojenský neúspech Justiniána II. vzbudzoval v Konštantínopole obavy, a tak cisár skončil vo väzení. Podarilo sa mu však z neho ujsť. Za pomoci síl kmeňov Bulharov a Slovanov na čele následníkom Asparucha – Tervelom (700 – 721) – Justinián II. porazil svojich nepriateľov a vrátil sa na trón Byzantskej ríše. Na znak vďaky daroval Tervelovi niekoľko území a uznal nezávislosť prvej bulharskej ríše. Samotný panovník ho nazval "cézarom" (kráľom). V neskoršom období sa Byzantská ríša znova pokúšala obsadiť bulharské územia, ale Tervel aj túto bitku vyhral. V roku 716 bola medzi ním a Justinánom II. uzatvorená mierová zmluva, ktorá potvrdila nezávislosť prvej bulharskej ríše.
V 9. storočí bulharské kmene prijali kultúru a jazyk obyvateľstva slovanských kmeňov žijúcich v tom čase na tomto území. Dôsledkom miešania oboch znakov vzniklo etnické spoločenstvo – Bulhari. Proces etnogenézy sa ukončil iba v 10. storočí. Stanúc sa slovanskou etnickou skupinou, Bulhari sa naučili od Slovanov hospodárstvu a od Tatárov prevzali vojenskú organizáciu, ktorá sa delila na vyššiu (bojari, šľachtici) a nižšiu (bagaíni).
V 7. – 8. storočí viedli Bulhari vojny proti rôznym kmeňom Slovanov v Byzantskej ríši. Mnohé slovanské kmene boli preto nútené emigrovať do Malej Ázie. Aby upevnili hranicu prvej bulharskej ríše, bulharskí panovníci pozývali na svoje územie veľké skupiny arménskeho a sýrskeho obyvateľstva.
Počas vlády chána Kruma (803 – 814) sa v prvej bulharskej ríši upevnila štátna moc. Bulharská armáda sa stala hrozbou pre nezávislosť Byzantskej ríše. V roku 809 Krumove vojská obsadili Sofiu. O dva roky neskôr (811) bol v boji proti Byzantskej ríši zavraždený cisár Nikefor I. Genik (802 – 811) a v roku 813 Bulhari obsadili Adrianopolis (dnešné Edirne). Za vlády chána Kruma sa bulharské územie rozšírilo smerom na západ až k hraniciam Franskej ríše Novopripojené územia dostali názov Banát. Následník chána Kruma – chán Omurtag (814 – 831) – porazil slovanské kmene Braničevcov a Timočanov a rozšíril hranice svojho územia smerom na severozápad. K územiu boli pripojené mestá Sirmium a Singidunum (dnešný Belehrad). Takto vyzeralo Bulharsko do roku 1018. Syn chána Omurtaga – Malamir (831 – 836) – upevnil hranice a na území svojho štátu začal rozširovať kresťanstvo.
Upevnenie prvej bulharskej ríše.
Nový štát, ktorý vznikol v roku 681, spojil Asparuchových Bulharov (Utigurov) a susedných Slovanov (najmä tzv. Sedem slovanských kmeňov). Ešte za Asparucha a jeho nástupcu Tervela (700 – 721) sa Bulharsko premenilo na dôležitý politický faktor v juhovýchodnej Európe. Chán Tervel sa aktívne zúčastňoval na byzantských bratovražedných vojnách, za ktoré dostal aj titul "ceasar" od cisára Justiniána II. a v roku 718 sa pričinil o porážku Arabov pri Konštantínopole, s ktorou Bulhari a Byzantínci zastavili islamský prienik do Európy z juhovýchodu.
Po období nebezpečnej politickej krízy s nejasnými príčinami v 8. storočí, keď krajina bola takmer zničená Byzantskou ríšou, bulharský štát obnovil svoje pozície za vlády Kruma (803 – 814) a Omurtaga (814 – 831). Ovládnuté boli rozsiahle územia na severe Dunaja (ktoré byzantskí autori nazývajú tzv. Zadunajské Bulharsko), čím sa bulharský politický vplyv pociťoval dokonca v strednej Európe. Rozhodujúca výhra chána Kruma nad byzantským cisárom Nikeforom I. Genikom v roku 811 viedla k upevneniu bulharskej moci aj v Trácii. V prvej polovici 9. storočia súčasťou bulharského štátu sa stali mestá Serdika (Sofia) a Filipopolis (Plovdiv), a chán Presjan (836 – 852) rozšíril bulharskú moc do Macedónska, Kosova a Rodopsko-Bielomorského regiónu. Reformy vládcov Kruma a Omurtaga viedli aj k vytvoreniu centralizovaného štátneho zriadenia, ktoré vystriedalo kmeňovo-feudálne štruktúry a vytvorilo predpoklady pre formovanie jednotnej slovanobulharskej národnosti.
9. storočie – prvá tretina 10. storočia.
V roku 865 bolo cárom Borisom I. (852 – 889) oficiálne prijaté kresťanstvo na území Bulharska. Zo začiatku sa Boris I. obrátil na rímskeho pápeža, aby on uznal samostatnosť bulharského patriarchu a obdaril bulharské duchovenstvo rôznymi titulmi. Ale v roku 870 nezávislosť bulharskej cirkvi uznal byzantský cisár, čo spôsobilo upevnenie vzťahov medzi Byzantskou ríšou a Bulharskom. Pozícia kresťanstva sa v Bulharsku upevnila po príchode svätých Klimenta a Nauma a ďalších žiakov Cyrila a Metoda, ktorí boli v roku 886 vyhnaní z Veľkej Moravy. Tí dali základ rozvoju slovanskej literatúry na území Bulharska. Syn Borisa I. – Vladimír (889 – 893) – sa neúspešne pokúšal zakázať rozširovanie kresťanstva a obnoviť pohanstvo. Cár Boris I., ktorý zvyšok života prežil v monastieri, nechal Vladimíra zvrhnúť a oslepiť a vymenoval na trón svojho tretieho syna – Simeona (893 – 927).
Simeon, ktorý študoval v Konštantínopole sa pokladá za najväčšieho panovníka zo všetkých bulharských panovníkov. Celý svoj život sa snažil pokoriť Konštantínopol a počas neho niekoľkokrát (v rokoch 894, 896, 904, 913 a 920 – 924) bojoval proti Byzantskej ríši. Výsledkom týchto bitiek bolo postupné rozšírenie územia bulharskej ríše smerom od Jadranského na západe až k Čiernemu moru na východe. Medzi riekami Lim a Ibar založil vazalský štát Srbov, ktorí sa niekoľko rokov po jeho smrti od Bulharska oddelili. V roku 895 Byzantská ríša uzatvorila spojenectvo s Maďarmi, aby tak mohla oslabiť prvú bulharskú ríšu. V roku 927 sa cár Simeon I. vyhlásil za "„Cára Bulharov a Grékov“" a povýšil bulharské arcibiskupstvo na patriarchát. Počas jeho vlády fungovali na bulharskom území dve veľké centrá vzdelanosti a slovanskej literatúry – Preslav a Ochrid. Do bulharskej redakcie staroslovienčiny boli preložené byzantské bohoslužobné, teologické a právnické knihy a vznikli prvé súdnické zákony Bulharska. Do dejín Bulharska sa toto obdobie zapísalo pod názvom "„Zlatý vek bulharskej literatúry“" (po bulharsky: "Златен век на българската книжовност").
Prijatie kresťanstva a rozmach prvého bulharského štátu.
V polovici 9. storočia Bulharsko prežívalo historický obrat spojený s panovaním kniežaťa Borisa I. (852 – 889). Pre isté okolnosti, spojené, ako s vnútropolitickými, tak aj so zahraničnopolitickými príčinami, sa tento bulharský vládca odhodlal pre smelý krok. V roku 864 prijal kresťanstvo, spolu so svojim dvorom, a zaviedol nové náboženstvo v krajine, a to pod tlakom a s podporou byzantského cisára Michala III. Bulharský panovník však využil rozpory medzi Rímskou cirkvou a konštantínopolským patriarchátom, spojené s tzv. fotiovskou schizmou z polovice 9. storočia. Na koncile v Konštantínopole (869 – 870) sa rozhodlo o založení Bulharského arcibiskupstva, ktoré sa stalo časťou konštantínopolskej cirkvi, ale dostalo rozsiahlu autonómiu. Prvý bulharský arcibiskup Josif (Stefan) zriadil svoje sídlo v Pliske. V druhej polovici 9. storočia žiaci slovanských apoštolov Cyrila a Metoda – Kliment Ochridský, Naum, Angelár a iní rozširovali slovanskú abecedu hlaholiku, písomníctvo a vzdelanosť v krajine. Neskôr tu bola vytvorená aj cyrilika, ktorá postupne nahradila hlaholiku. Hlavnými centrami šírenia slovanskej kresťanskej kultúry a staroslovienskeho literárneho jazyka sa stali Pliska (neskôr Preslav) a na juhozápadných bulharských územiach Ochrid, kde vznikla škola pod vedením svätého Klimenta Ochridského. Pokresťančenie a slovanizácia bulharskej kultúry z tejto doby prispela aj k definitívnemu formovaniu stredovekej slovanobulharskej národnosti.
Úplné víťazstvo kresťanstva nastalo v roku 893, keď Preslavský koncil vyhlásil za knieža tretieho syna kniežaťa Borisa I., Simeona (893 – 927), vychovaného v kresťanskom duchu v známej konštantínopolskej Magnaure a za nové hlavné mesto vyhlásil Preslav. Nový bulharský panovník však podnikal aktívne vojenské akcie proti Byzantskej ríši, keď niekoľkokrát obsadil Konštantínopol a neskrýval snahu vytvoriť jednu spoločnú rozsiahlu Východnú ríšu Bulharov a Byzantíncov, na čele s bulharskou dynastiou. Vyhlásil sa za cára a hlava Bulharskej cirkvi bola vyhlásená za patriarchu. Bulharský štát zahŕňal značnú časť územia Balkánskeho polostrova. Bulharský vládca viedol úspešné vojny so Srbmi a s Maďarmi, ktorí boli spojencami Byzantskej ríše. Paralelne s maximálnym územným rozšírením prvá bulharská ríša prežívala aj „Zlatý vek bulharskej kultúry“ (po bulharsky: "Златен век на българската книжовност"), ktorej centrami boli Preslav a Ochrid, kde pracovali významní učenci ako Kliment Ochridský, Konštantín Preslavský, Naum Ochridský, Čiernorizec Chrabr, Ján Exarcha. Preslav sa premenil v ozajstné panovnícke hlavné mesto, ktoré sa snažilo dobehnúť pompéznosť Konštantínopolu a v okolitých monastieroch prekypovala oživená kultúrna, literárna a umelecká činnosť. Stopy žiarivej kultúry prvého bulharského štátu je možné vidieť aj dnes v Pliske, Preslave, Ochride (dnešné Severné Macedónsko).
Prvá tretina 10. storočia – 12. storočie.
Po smrti cára Simeona I. (927) nastúpil na trón jeho syn Peter I. (927 – 969). Bol to prvý bulharský panovník, uznaný Byzantskou ríšou za cára a stal sa prototypom cára – svätca. Za jeho vlády pokračoval kultúrny rozkvet krajiny aj vďaka tomu, že krajina žila skoro celú dobu jeho panovania v mieri. V tomto období žil aj veľký bulharský svätec – mních a pustovník prepodobný Ján Rilský (Joan Rilski), ktorý sa neskôr stal patrónom a ochrancom Bulharskej ríše. V krajine sa však začala šíriť heretická sekta bogomilov (tzv. heréza popa Bogomila), ktorí hlásali rovnoprávnosť, zároveň však ľud vyzývali k neposlušnosti k štátnej moci a odsudzovali vojenský a cirkevný systém bulharskej ríše. Popri bogomiloch, ktorí rozdelili duchovnú jednotu Bulharska, bola krajina vystavená aj útokom maďarských kmeňov, ktorí už osídľovali Panóniu.
Macedónski Slovania sa niekoľkokrát pokúšali uskutočniť povstanie a srbskému panovníkovi sa podarilo vyhnať zo svojej krajiny tamojších Bulharov a poslať ich späť odkiaľ prišli.
Ku koncu vlády Petra I., Byzantská ríša, ktorá do tohto momentu bola prinútená platiť daň mocnému susedovi, zmenila svoju politiku. Vďaka jej vplyvu v roku 968 vojská ruského kniežaťa Sviatoslava I. prenikli cez Dunaj a na krátky čas sa usadili na bulharskom území. Kniežaťu sa podarilo zmocniť sa Velikého Preslavu a zajať Petrovho nástupcu, cára Borisa II. (970 – 972).
Túto situáciu šikovne využil byzantský cisár Ján I. Cimiskes, ktorý v roku 971 vyhnal Rusov z Balkánskeho polostrova a ovládol Veliki Preslav a východné hranice bulharskej ríše.
Následníkom Petra I. bol Boris II. (970 – 972). V prvom roku jeho vlády ruské knieža Sviatoslav I. znova napadol jeho krajinu. Preto musel zakročiť aj byzantský cisár, aby si chránil svoje územie. V roku 972 porazil armádu kniežaťa Sviatoslava. Toto víťazstvo otvorilo cestu Byzantskej ríši do Bulharska. Teraz mohol byzantský cisár vyhlásiť bulharské územie za provinciu Byzantskej ríše a zrušiť bulharský patriarchát.
Byzantskej ríši sa však podarilo upevniť svoju moc iba vo východnej časti bulharskej ríše. Západné oblasti (tzv. Západobulharská ríša) s hlavným mestom v Sofii a potom v Ochride, v ktorých sa sformovalo nové centrum odporu, boli aj naďalej nezávislé štáty na čele s cárom Romanom a s vlastným patriarchom. Samuil (997 – 1014), šľachtic z rodu Šišmanovcov, upevnil tento štát a stal sa jeho panovníkom. V roku 1014 boli jeho vojská porazené v bitke pri rieke Belasica armádou cisára Basileia II., nazývaného Bulharobijec. Na jeho príkaz bolo zajatých 14 000 ľudí. Od tohto okamihu ďalej boli dni prvej bulharskej ríše spočítané a definitívne padlo pod byzantskú nadvládu v roku 1018. V roku 1021 byzantská armáda obsadila mesto Srem, poslednú pevnosť nezávislej prvej bulharskej ríše.
V 11. – 12. storočí na území bulharskej ríše vládol námestník byzantského cisára, ktorý sa veľmi nevyznal v miestnej situácii. Keď sa však vplyv medzi byzantskými feudálmi začali šíriť za hranice ríše a jeho severná hranica bola otvorená pre akýkoľvek vpád nepriateľa, v krajine vypukli povstania.
Povstania proti Byzantskej ríši.
Cisár – podmaniteľ Basileios II. Bulharobijca dal spočiatku značnú autonómiu podmanením bulharským územiam, kde vznikli oblasti Bulgaria a Paristrion. Zachovaná bola aj autonómna Ochridská cirkev, ktorá bola ponížená z patriarchátu na arcibiskupstvo. Lenže nástupcovia Basilea II. eliminovali daňové a administratívne privilégiá podmanených Bulharov. Toto vyprovokovalo dve silné povstania proti byzantskej moci – povstanie Petra Deljana v rokoch 1040 – 1041 a povstanie Goergiho Vojtecha a Konstantina Bodina v roku 1072. Obe vzbury sa skončili neúspechom a bulharské územia sa stali arénou útokov Pečenehov, Kumánov a Normanov, ktorých slabnúca Byzantská ríša nebola schopná zastaviť.
Druhá bulharská ríša.
V roku 1185 vypuklo nové povstanie s centrom vo Velikom Tărnove, pod vedením miestnych bojarov Todora a Asena Belgunovcov. Na povstaní, ktorého cieľom bolo obnoviť bulharský štát, sa zúčastnili nielen Bulhari, ale aj Valasi a Kumáni, ktorí už osídľovali časť dolnodunajského územia. Tentoraz povstalecké hnutie malo úspech a v roku 1187 bola Byzantská ríša prinútená uznať obnovenie bulharskej ríše.
1185 – 1241.
Druhá bulharská ríša alebo druhé bulharské kráľovstvo (po bulharsky: "Второ българско царство") bola založené v 12. storočí bratmi a bulharskými šľachticmi Petrom I. (1185 – 1197) a Asenom I. (1189 – 1195). Obaja cári úspešne pokračovali protibyzantskej politike a od Uhorska znovu prinavrátil pre Bulharsko oblasti Belehradu a Braničeva. Koncom 12. storočia spojené uhorské, srbské a normanské vojská vpadli do Byzantskej ríše a obsadili Sofiu. Po obsadení sa obyvateľstvo bulharskej ríše muselo vysporiadať s hroziacou nadvládou Byzantskej ríše. V roku 1186 za pomoci Vlachov a Kumánov sa Bulharom podarilo odvrátiť štát spod hroziaceho nebezpečenstva. O rok neskôr (1187) musela Byzantská ríša podpísať s Bulharskom mierovú zmluvu a uznať jej nezávislosť. Cára Asena I. spolu s jeho bratom Petrom I. korunovali vo Velikom Tărnove ako "„cára Bulharov a Vlachov“". Cár Peter I. sídlil v Preslavi a vládol vo východnej oblasti bulharskej ríše.
Panovníci rokovali s pápežom Inocentom III. o súhlase vytvorenia únie s rímskou cirkvou, ktorá musela v zámene uznať bulharský štát a cirkev. Napriek uzavretiu únie medzi Velikim Tărnovom a Rímom v roku 1204, sa Bulharsku nepodarilo dohodnúť s novými panovníkmi Konštantínopolu – latinskými rytiermi zo 4. križiackej výpravy, ktorí založili krátkodobé Latinské cisárstvo na Bospore. Dospelo sa k vojne, v ktorej kulminujúcim bodom bola Odrinská bitka v roku 1205, v ktorej boli Latinčania porazení a ich cisár Balduin I. padol do bulharského zajatia a zomrel vo väzení v hlavnom meste Bulharska.
V roku 1197 však bol cár Peter I. zavraždený jeho nespokojnou šľachtou. Cár Asen I. umrel o dva roky skôr (1195). Následníkom sa stal ich mladší brat Kalojan (1197 – 1207), ktorý si úspešne počínal v boji proti Uhorsku a nadviazal vzťahy s rímskym pápežom. Po ňom ho na tróne vystriedal Boril (1207 – 1218) a Ivan Asen II. (1218 – 1241).
Počas vlády Ivana Asena II. sa situácia v Bulharsku značne zlepšila. Bulharsko prežívalo druhé obdobie nesporného politického, hospodárskeho a kultúrneho vzostupu. Cár sa delil so svojím územím so šľachtou a jeho pôdu obrábali slobodní roľníci. Nastal rozvoj obchodu a boli nadviazané nové obchodné vzťahy s Talianskom (Benátky, Janov). Cár si vážil umenie, architektúru a literatúru. Po tom ako v roku 1230 Bulhari pri meste Klokotnica vyhrali bitku proti panovníkovi Epirského štátu (hlavné mesto Solún), územie druhej bulharskej ríše siahalo od Belehradu až na sever Grécka po mesto Epir a od Čierneho na východe do Jadranského mora na západe. Navyše sa k územiu štátu pripojili aj Macedónsko a časť Albánska. Po porážke epirského panovníka jeho vplyv v Srbsku upadol a jeho príbuzný Radoslav bol nútený vzdať sa srbského trónu a nástupníckych práv v prospech Vladislava, zaťa Ivana Asena II. Vladislav sa pokúšal zorganizovať koalíciu balkánskych Slovanov, ktorá mala zaútočiť proti Byzantskej ríši. Ivan Asen II. umrel počas vpádu Tatárov na Balkánsky polostrov, ktorí prinútili miestnych obyvateľstvo platiť daň ich chánovi. V roku 1235 bola zrušená únia s Rímom a bol obnovený bulharský pravoslávny patriarchát, ktorého centrom sa tentoraz stalo Veliko Tărnovo. Súčasne bolo zachované aj ochridské a bulharské arcibiskupstvo, ale jeho klérus už bol predovšetkým grécky. Asen I. si tak na krátke obdobie zabezpečil bulharskú hegemóniu na juhovýchode Európy.
1241 – 1396.
Po smrti Ivana Asena II. a nasledujúcom osmanskému útoku na Balkáne, bulharská ríša začala smerovať k pomalému úpadku. Jeho následníkom sa nedarilo zachovať celistvosť svojho štátu a zvyšujúci sa vplyv feudálov v niektorých provinciách. Nad krajinou visela hrozba Zlatej hordy, ktorá kontrolovala veľkú časť východnej a juhovýchodnej Európy. Bulharsko za vlády cára Michala I. Asena (1246 – 1256) stratilo územie Macedónska v prospech Byzantskej ríše. V roku 1256 napadol Srbsko, kde jeho vojská prenikli až k rieke Lim na západe krajiny, ale nepodarilo sa im toto územie pripojiť k bulharskej ríši. Cár Michal I. Asen bol chladnokrvne zavraždený svojim bratrancom Kalimanom II. (1256 – 1257). Rozpad druhej bulharskej ríše pokračoval. Tatári, Gréci a Maďari sa pokúšali získať mocenský vplyv v krajine pre svojich ľudí. Pád krajiny nemohli zastaviť ani cár Ivajlo (1277 – 1280) ani Ivan III. Asen (1279 – 1280).
Dočasné opätovné vzmáhanie prišlo pri dynastii Terterovcov (1280 – 1321), keď bulharská ríša prežívala dočasnú stabilizáciu a zosilňujúci sa politický separatizmus bol dočasne skrotený. Synovi Juraja I. Tertera – Todorovi Svetoslavovi (1300 – 1321) – sa podarilo situáciu v krajine dať do poriadku, keď z nej vyhnal zvyšky tatárskych vojsk. Jeho syn Juraj II. Terteres (1321 – 1322) nezanechal po sebe žiadneho potomka, a tak sa po jeho smrti novým panovníkom druhej bulharskej ríše stal Michail III. Asen (1323 – 1330), zať srbského kráľa Milutina.
V roku 1280 Kumán Juraj II. Terteres (1280 – 1292) sa stal najvyšším panovníkom v krajine. Uskutočnil niekoľko vojenských pochodov proti Tatárom a nadviazal priateľské vzťahy so srbským kráľom Milutinom. V roku 1292 panovníka prinútila šľachta ujsť do Byzantskej ríše, kde skončil vo väzení. Medzitým sa v bulharskej ríši strhla vzájomná bitka o to, kto bude v krajine vládnuť. Srbský kráľ Milutin získal okolie mesta Braničevo a Vidin.
Lenže počas vládnutia poslednej bulharskej cárskej dynastie Šišmanovcov sa negatívne tendencie prehlbovali. Za pomoci Byzantskej ríše Bulharsko napadlo Srbsko, ale v roku 1380 bola bulharská armáda pri Belbuždi porazená a cár Michail III. Asen zabitý. Od tých čias sa do Bulharska usilovali vniknúť a získať si trón srbskí králi. Macedónsko sa dostalo pod vplyv Srbska. Po smrti cára Michaila III. Asena na krátke obdobie v krajine vládla jeho žena. V roku 1331 sa k moci dostal cár Ivan Alexander (1331 – 1371), ktorý podporoval politiku Srbska. Jeho sestra Elena sa vydala za kráľa Dušana, mocného panovníka Srbska.
Následník Michaila Šišmana, Ivan Alexander (1331 – 1371) dokázal udržať fikciu o jednote krajiny a Veliko Tărnovo prežívalo posledné žiarivé obdobie, spojené s činnosťou Tărnovskej literárnej školy (po bulharsky: "Търновска книжовна школа"), ktorej predstaviteľmi boli významní prívrženci hésychazmu – Teodosij Tărnovski, Patriarcha Evtimij Tărnovski a ich žiaci Grigorij Camblak, Konstantin Kostenečki a i. Existujú aj veľkolepé pamiatky z obdobia 13. – 14. storočia sústredené v stredovekom hlavnom meste Veliko Tărnovo (Carevec, Tărnovská Svätá hora), Zemenský monastier, Bojanský chrám pri Sofii, čiernomorské mestá Nesebăr a Sozopol, Melnik a iné.
Počas vlády Ivana Alexandra bulharský štát niekoľkokrát napadli turecké vojská. Cár rozdelil Bulharsko na dva štáty (Vidinské kráľovstvo a Tărnovské kráľovstvo), v ktorých za panovníkov ustanovil svojich synov – Ivana III. Šišmana (1371 – 1396) vo vidinskom a Ivana Sracimira (1356 – 1396) v tărnovskom. Severovýchodná oblasť bulharského štátu (Dobrudža) sa stala nezávislým štátom. V tom čase keď územie cára Ivana Sracimira bolo stále napádané útokmi Maďarov, Ivan Šišman bol nútený zase bojovať proti vplyvu Osmanskej ríše, ktorá chcela vtrhnúť na územie jeho štátu a ďalej na Balkánsky polostrov. Oslabenie druhej bulharskej ríše mali tiež na svedomí časté vnútorné boje medzi náboženskými sektami. Medzi nimi najvýznamnejším činovníkom bulharskej kultúry 14. sotorčia bol Teodor Tărnovský, ktorý na území ríše šíril pravoslávie.
Nadvláda Osmanskej ríše.
Dni balkánskych stredovekých krajín boli však už spočítané. V polovici 14. storočia na európsky breh stúpili osmanskí Turci, ktorí začali plánovitý nástup do Trácie a Macedónska, pričom šikovne využili nevraživosť medzi balkánskymi vládcami. V tomto období bolo už Bulharsko rozdelené na tri časti:
Osmanský sultán Murad I. premenil bulharských vládcov na svojich vazalov a po bitke pri Kosovom poli v roku 1389 sultán Bajazid I. podnikol rozhodujúce akcie proti svojim vzdorovitým bulharským vazalom.
Vpád Turkov na územie Bulharska.
V roku 1388 Osmanská ríša vtrhla na severné územie Bulharska a v roku 1393 napadla Veliko Tărnovo, v tom čase hlavné mesto Bulharska. Cár Ivan Šišman padol v Plovdive do zajatia, kde v roku 1396 umrel. O rok neskôr (1394) turecké vojská okupovali severovýchodnú časť Bulharska a v roku 1396 Vidinské cárstvo. Touto okupáciou Osmanskej ríše sa skončila 211 ročná existencia druhého bulharského cárstva. Väčšina bulharského obyvateľstva odišla do ruských kniežatstiev, Rumunska a Srbska. V 15. storočí turecko-uhorské vojská podnikali časté vpády na bulharské územie, ktoré mali za následok veľké straty na strane miestneho obyvateľstva. Krajina zostala vyplienená.
Po tom ako turecký sultán oficiálne uznal patriarchu Konštantínopolu za jediného duchovného predstaviteľa všetkých kresťanov v jeho impériu bulharská cirkev sa celkom podriadila gréckej. Grécki kňazi obsadili všetky vyššie cirkevné posty a v krajine začali pogréčtovať bulharské obyvateľstvo. Bulharské duchovenstvo bolo zbavené peňazí, a omše sa museli konať podľa pravidiel gréckej cirkvi a v gréckom jazyku. Z monastierov a škôl grécki kňazi urobili centrá gréckej osvety. Rúcali sa bulharské knižnice s bulharskými knihami vrátane najväčšej knižnice tărnovskeho patriarchátu. V krajine platil všeobecný zákaz používania cyriliky a bulharského jazyka. Oficiálnym jazykom v Bulharsku sa v tomto období stala gréčtina. Bulharské bohoslužby sa konali iba v monastieroch.
Boj proti Turkom.
V prvej polovici 15. storočia sa Bulhari aktívne zúčastnili na niektorých protiosmanských akciách. Tak začiatkom storočia v severozápadných oblastiach zúrilo povstanie, vedené kniežatami Konstantinom a Fružinom – poslednými predstaviteľmi Šišmanovskej dynastie. V rokoch 1443 – 1444 sa bulharský dobrovoľníci zúčastnili aj veľkolepej križiackej výpravy poľsko-uhorského kráľa Ladislava IV. Jagelovského (Bulharmi nazývaný Varnenčik) a uhorským palatínom a vojvodom Transylvánie Jánom Huňadym. Táto výprava sa však skončila porážkou pri Varne (10. november 1444) a na stáročia pochovala nádeje o oslobodení spod cudzej nadvlády. Víťazstvá kresťanských koalícií od polovice 16. storočia však prebudili tieto nádeje. Koncom 16. storočia vypuklo Prvé tărnovské povstanie a v priebehu Veľkej vojny medzi Svätým spolkom a Osmanskou ríšou (1683 – 1699) postupne vypuklo Druhé tărnovské povstanie (1686) a Čiprovské povstanie (1688) Bulharov-katolíkov. Obe povstania boli potlačené Osmanskou ríšou a veľká časť bulharského katolíckeho obyvateľstva sa presťahovala do Banátu, kde aj dodnes žijú ich potomkovia.
Od polovice a najmä od konca 18. storočia sa rusko-osmanský konflikt, ktorý predstavoval veľmi dôležitú časť formujúcej sa východnej otázky, vyostroval. Bulharské obyvateľstvo očakávalo pomoc od rovnako veriaceho, pravoslávneho Ruska, a dokonca vytvorilo mýtus o "Dedovi Ivanovi", mocnom pravoslávnom cárovi Ruska, ktorý pomôže Bulharom zbaviť sa cudzej nadvlády. Bulharskí dobrovoľníci sa v rusko-tureckých vojnách v rokoch 1806 – 1812 a 1828 – 1829 a tiež v oslobodzujúcich povstaniach Grékov a Srbov v prvej polovici 19. storočia pridali na stranu Rusov.
Dôsledky vpádu Turkov na územie Bulharska.
Osmanské víťazstvo sa ukázalo byť krokom späť vo vývine bulharského národa. Stratil stredovekú štátnosť a ocitol sa v rámci formujúcej sa Osmanskej ríše, kde vládol islam. Veľká časť východopravoslávnych Bulharov sa stala tzv. rajou (zlým človekom), uvalenou daňami a poplatkami. Časť bulharského obyvateľstva prijala toto náboženstvo dobrovoľne alebo donútením. Pravoslávne náboženstvo nebolo zakázané, ale kresťania boli podrobení radom obmedzení a ponižujúcim nariadeniam, ktoré vytvárali podmienky pre náboženskú diskrimináciu v ríši, napriek teoretickým predpokladom o prípustnosti kresťanského vierovyznania. Bulhari boli zbavení aristokracie, duchovnej elity a dokonca aj samostatnej cirkevnej organizácie. Tărnovský patriarchát bol zredukovaný na obyčajné arcibiskupstvo a odovzdané pod moc patriarchu v Konštantínopole, ktorý sa od druhej polovice 15. storočia stal hlavou pravoslávneho tzv. rum millet (termín, ktorým Turci nazývali celé pravoslávne obyvateľstvo ríše). Ochridské bulharské arcibiskupstvo bolo v polovici 18. storočia tiež zlikvidované, čím boli vymazané posledné spomienky na bulharskú stredovekú kultúrnu a štátnu nezávislosť.
Vznik bulharského národnooslobodovacieho hnutia.
Počas rusko-tureckej vojny v roku 1828 vzniklo bulharské národnooslobodzovacie hnutie. Na jeho čele stáli významní kultúrni činitelia bulharského národa, ktorí boli podporovaní bulharským ľudom – roľníkmi (po bulharsky: "чорбаджия"), obchodníkmi a remeselníkmi (po bulharsky: "еснаф"). Veľkou pomocou pre bulharský národ boli bulharskí emigranti v Rusku a na západe. Osmanská ríša musela v roku 1835 urýchlene riešiť otázku otvorenia bulharských škôl. Počet základných škôl o desať rokov neskôr (1845) dosahoval už 21 (dve v mestách a 19 na dedinách). Samostatnú bulharskú cirkev, ktorú grécka neuznala, museli Turci uznať v roku 1870. Po tomto akte sa už mohla rozširovať aj za hranice Bulharska. Keď sa určovali hranice po oslobodení Bulharska spod nadvlády Osmanskej ríše v roku 1876, sa hranice dosahu bulharskej cirkvi brali do úvahy.
Bez ohľadu na to, že bulharské národné povstania boli potlačené, po celej krajine vznikali oddiely partizánov, ktorí sa pomstili Turkom. V 20. rokoch 19. storočia Bulhari pomáhali Grékom v boji za získanie nezávislosti od Osmanskej ríše. V roku 1869 v Rumunsku vznikol Bulharský centrálny revolučný výbor (po bulharsky: "Български централен революционен комитет"), ktorého vplyv sa po Bulharsku veľmi rýchlo šíril.
Tretia bulharská ríša.
Tretia bulharská ríša (oficiálny názov znel 1879 – 1908 Bulharské kniežatstvo a 1908 – 1946 Bulharské cárstvo) je neformálne označenie severného bulharského štátu na odlíšenie od oblasti Východnej Rumélie. Od vzniku cárstva v Bulharsku panovali vládcovia, ktorí mali titul "cár".
Boj za slobodu a nezávislosť.
Od začiatku 18. storočia súbežne s procesmi oslabovania osmanskej centrálnej moci na bulharských územiach bolo badať nové ekonomické, sociálne a demografické javy. Na svojich niekdajších stredovekých hraniciach mali Bulhari postupnú prevahu nad moslimami. Vznikli ekonomicky dynamické obchodo-remeseľnícke mestečká ako Panagjurište, Koprivštica, Kotel, Gabrovo a Bansko, kde sa vytvorila nová zámožná mestská spoločenská vrstva, ktorá sa orientovala k lepšiemu vzdelaniu a vyššiemu životnému štandardu. V niektorých väčších centrách sa táto spoločenská vrstva nechala strhnúť gréckou kultúrou a jazykom a bola prezývaná „grékomani“, ale neskôr sa sformovalo aj jedno čulejšie bulharské národné jadro. V roku 1761 v bulharskom monastieri Zograf v Atone bola rehoľným kňazom Pajsijom Chilendarským (Bulharmi nazývaným "Otec Pajsij") napísaná História slovansko-bulharská ktorá sa neskôr premenila na zástavu rodiaceho sa bulharského moderného nacionalizmu. Jeden z jeho prívržencov, pokračovateľov a šíriteľov ducha nezávislosti Bulharska bol aj biskup Sofronij Vračanský, ktorý vytvoril aj jednu z prvých národno-osloboditeľských organizácií s centrom v autonómnom Valašskom kniežatstve (tzv. Bukureštský politický kruh).
1876 – 1885.
V roku 1876 vypuklo masové povstanie proti Osmanskej ríši, v bulharských dejinách známe pod názvom Aprílové povstanie. Zle ozbrojené a slabo zorganizované bolo rýchlo potlačené. Predstavitelia veľkých štátov, ktorí sa zúčastnili konferencie v Konštantínopole, sa u tureckého sultána dožadovali uznania práv bulharského obyvateľstva. Sultán to však rázne odmietol. Rusko, ktoré bolo vždy hlavným nepriateľom Osmanskej ríše, vtrhlo na Balkánsky polostrov a porazilo armádu Osmanskej ríše a oslobodilo Bulharsko spod jej nadvlády.
Dňa 3. marca 1878 Osmanská ríša musela podpísať Sanstefanskú mierovú zmluvu, podľa ktorej Bulharsko vyhlásilo autonómne kniežatstvo. Jeho súčasťou sa stala väčšia časť Macedónska a Trácka. Európske štáty, obávajúce sa rozšírenia vplyvu Ruska na Balkánskom polostrove, zvolali Berlínsky kongres, na ktorom prepracovali požiadavky zo záveru Sanstefanskej mierovej zmluvy. Tie boli znova zhrnuté v tzv. Berlínskom traktáte. Na základe tohto dokumentu bola na území severného Bulharska (oblasť od rieky Dunaj až po pohorie Stará planina) vyhlásená autonómia a južné Bulharsko (oblasť Východnej Rumélie) bolo pod vládou tureckého sultána, ale malo administratívnu autonómiu. Bulharský národ neuznal rozhodnutia Berlínskeho kongresu a masovo proti nim protestoval. Na Balkáne sa sformovali výbory Jednota, ktorých cieľom bolo koordinovať boj za národnostné zjednotenie.
Vo Velikom Tărnove bola 22. februára 1879 bola prijatá Tărnovská ústava. Špeciálna Európska komisia vypracovala aj tzv. Organické stanovy (podobné ústave) za autonómnu oblasť Východná Rumélia s centrom v Plovdive. Bulharský parlament 29. apríla 1879 na bulharský trón vymenoval princa Alexandra I. (1879 – 1886). Zo začiatku jeho vlády kládol dôraz na konzervatívnu politiku krajiny a za pomoci Ruska urobil v rokoch 1881 – 1883 zmeny v Tărnovskej ústave. Neskôr však uzákonil konštitučnú vládu a snažil sa stavať Rusku na odpor.
Zvrat nastal začiatkom roka 1885, keď bol v kniežatstve obnovený ústavný poriadok a vo Východnej Rumélii bol založený Bulharský tajný revolučný centrálny výbor (po bulharsky: "Български таен централен революционен комитет") na čele so Zacharim Stojanovom a Dimitărom Rizovom, ktorá plánovala povstanie v Macedónsku a zjednotenie Východnej Rumélie s kniežatstvom.
1885 – 1903.
Dňa 18. septembra 1885 (6. september 1885 starý štýl) sa územie Východnej Rumélie a Bulharska zjednotilo. Nespokojné s týmto aktom, bolo Rusko, ktoré odsunulo svojich dôstojníkov od bulharských a rumélijských ozbrojených síl a prerušilo diplomatické vzťahy s Bulharskom. Veľká Británia a ostané Veľké sily však podľa svojho uváženia zjednotenie krajiny podporili a Carihrad bol prinútený s Bulharskom rokovať a podpísať tzv. Topchanenski akt, ktorým bolo uznané faktické zjednotenie. Z balkánskych susedov Bulharska najostrejšie reagovalo Srbsko, ktoré malo strach zo zväčšovania sa Bulharska. O dva mesiace neskôr (november 1885) mu vyhlásilo vojnu, ktorú však v pri meste Slivnica Bulharsko vyhralo. Za účasti Ruska a Rakúsko-Uhorska bola 3. marca 1886 podpísaná Bukureštská mierová zmluva. Srbsko v nej uznalo existujúce hranice a zjednotenie Bulharska. Dňa 7. septembra 1886 knieža Alexander I. náhle zmenil kurz svojej politiky a prešiel na stranu liberálov. Pod tlakom Ruska bol cár nútený opustiť bulharský trón. Po dlhých rozhovoroch sa jeho následníkom stal Ferdinand I. (1887 – 1918), hoci ho Rusko nechcela dlho uznať. Politiku v krajine na začiatku jeho vlády mal v rukách Stefan Stambolov, ktorý spolupracoval so západnými krajinami. K Osmanskej ríši a Rusku mal skôr chladnejší vzťah. Ale to, čo ho pripravilo o post premiéra v krajine bola jeho tvrdá domáca politika, kvôli ktorej musel v roku 1894 odstúpiť. Obyvatelia krajiny ho dokonca zavraždili. Cár Ferdinand I. bol v roku 1896 nútený vzťah k Rusku prehodnotiť. K moci sa po páde Stambolovej vlády dostal Konstantin Stoilov, ktorého vláda vedúca k postupnej normalizácii politického života v krajine a upokojeniu vášní z obdobia oslobodenia pretrvala do roku 1889.
Činnosť národnoosloboditeľských organizácii, ktoré vznikli v 80. rokoch 19. storočia zhoršovala vzťah medzi Bulharskom a Osmanskou ríšou, Gréckom, Rumunskom a Srbskom, ktorí mali svoje požiadavky v Macedónsku. Vrcholom národoosloboditeľského úsilia macedónskych Bulharov bolo Ilindensko-preobraženské povstanie, ktoré vypuklo v roku 1903. Bolo však potlačené osmanskou vládou, a Severné Macedónsko a Odrinsko sa stali arénou konfliktov medzi čatami VMRO a gréckymi a srbskými ozbrojenými čatami, ktoré sa pričinili o zruinovanie miestneho obyvateľstva.
Bulharsko pred prvou svetovou vojnou.
Dňa 22. septembra 1908, po tom ako Rakúsko-Uhorsko obsadilo Bosnu a Hercegovinu, Bulharsko vyhlásilo úplnú nezávislosť od Osmanskej ríše. Ferdinand I. sa stal bulharským cárom.
Prvá balkánska vojna.
Oslabenie moci Osmanskej ríše na Balkánskom polostrove a želanie oslobodiť „podriadených bratov“ vyprovokovalo Bulharsko a Srbsko (neskôr sa k nim pridalo aj Grécko a Čierna Hora) k vzniku Balkánskeho zväzu v roku 1912, ktorého cieľom bolo rozdeliť európsku časť Osmanskej ríše a oslobodiť vojenskou cestou kresťanské obyvateľstvo európskeho Turecka. Bulharsko sa snažilo ovládnuť veľkú časť Osmanskej ríše na Balkánskom polostrove. Členovia zväzu, využijúc vnútornú krízu v ríši, ktorá vznikla po jej porazení v Taliansko-tureckej vojne v rokoch 1911 – 1912, ju v októbri 1912 napadli. Vypukla Prvá balkánska vojna. Čoskoro vojská Osmanskej ríše utrpeli v boji porážku a podľa Londýnskej mierovej zmluvy, podpísanej 30. apríla 1913, boli prinútené vzdať sa svojich území na západe Osmanskej ríše.
Spojenecká vojna.
Balkánske štáty sa však medzi sebou nemohli dohodnúť na tom, ako si rozdelia získané územia Osmanskej ríše, navyše Srbsko a Grécko nechcelo odsunúť svoje vojská z Macedónska. Srbi a Gréci chceli, aby sa dodržal princíp faktickej okupácie, s ktorým Bulharsko nesúhlasilo, pretože by značná časť jeho obyvateľstva zostala pod srbskou a gréckou nadvládou. Napätie rástlo a pomaly sa schyľovalo k ďalšej vojne, ktorá do bulharských dejín vošla pod názvom Spojenecká vojna (po bulharsky: "Междусъюзническа война"). Vojna vypukla 16. júna 1913 a bulharské vojská v nej napadli srbské a grécke pozície. Boli však neúspešné. V noci z 29. júna 1913 – 30. júna 1913 bulharská armáda nečakane napadla tieto vojská v Macedónsku. Odpoveďou na bulharský akt bol vznik antibulharskej koalície, ktorú utvorila Osmanská ríša a Rumunsko. Bulharská armáda bola porazená a Bulharsko stratilo väčšinu územia svojej krajiny. Podľa Bukureštskej mierovej zmluvy uzatvorenej 10. augusta 1913 si celé územie Macedónska rozdelili Srbsko a Grécko a oblasť južnej Dobruže pripadla Rumunsku. Okrem území v Macedónsku si Srbsko pripojilo oblasť Bosilgradu a Caribrodu. Mesto Adrianopolis s okolím bolo na základe Konštantinopolskej mierovej zmluvy z 29. septembra 1913 vrátené Osmanskej ríši. Desaťtisíce bulharských utečencov utiekli do krajiny z území, ktoré ostali pod srbskou, gréckou, rumunskou a tureckou nadvládou. Vytvoril sa obraz tzv. Prvej národnej katastrofy. Takýto bol výsledok Balkánskych vojen, v ktorých Bulharsko stratilo veľké územia.
Prvá svetová vojna.
Prehlbujúca sa konfrontácia medzi Dohodou a Trojspolkom viedla k vypuknutiu prvej svetovej vojny. Počas nej sa krajinu snažili na svoju stranu získať Grécko ale aj západné štáty. Bulharsko sa nevedelo rozhodnúť koho uprednostniť. V septembri roku 1915 bola situácia v krajine viac výhodná pre západné štáty, pretože sa k moci dostala vláda Vasila Radoslavova, s ktorou uzatvorili spojenectvo. Dňa 15. októbra 1915 bola bulharská armáda v pozícii spojenca západných štátov a napadla Srbsko a Rumunsko. Bulharské vojská sa aktívne zúčastnili na ich porážke a zaujali pozície na Solúnskom a Seretskom fronte proti silám Dohody, ktoré sa usadili v Grécku a Besarábii. Postupne sa prevaha vo vojne načrtávala v prospech Dohody. Bulharská ekonomika sa zrútila pod tlakom ťažkých vojenských podmienok a bulharská armáda bola odkázaná bojovať proti mnohokrát lepšie ozbrojeným a viacpočetným protivníkom na Solúnskom fronte. V krajine sa k moci dostal kabinet kompromisofilských strán (t. j. prívržencov Dohody), ktorý hľadal spôsob ako vystúpiť z vojny. V septembri roku 1918 vojská Dohody prerazili Solúnsky front pri Dobrom poli v Macedónsku a bulharská obrana bola porazená. Búriaci sa vojaci, vedení opozičnými lídrami Alexandrom Stambolijskym a Rajkom Daskalovom vyhlásili Bulharsko za republiku a pokúsili sa prevziať moc. Tento pokus, známy ako Vojenské povstanie neuspel, ale cár Ferdinand I. bol prinútený abdikovať v prospech svojho syna Borisa III. (1918 – 1943).
Bez ohľadu na rad vyhratých bitiek proti srbskému obyvateľstvu a spojenými rumunsko-ruskými vojskami, vzťah síl na frontoch sa zmenil v prospech spojencov. Dňa 29. septembra 1918 muselo Bulharsko uzatvoriť Solúnske prímerie so štátmi Dohody a prijalo fakt, že bude nimi okupované.
Medzivojnové obdobie.
Druhá národná katastrofa.
Dôsledky prvej svetovej vojny sa v nasledujúcom období na Bulharsku veľmi jasne prejavili v tzv. druhej národnej katastrofe. Krajina bola troma vojnami, z ktorých dve za päť rokov prehrala unavená a demoralizovaná. Bulharský ľud už neveril buržoáznym stranám, ktoré určovali politiku krajiny od roku 1878. Tieto strany bojovali za vznik Veľkého Bulharska, snažiac sa obnoviť hranice, ktoré boli dočasne ustanovené v roku 1878. Vojaci a roľníci, ktorí sa vracali z vojny sa snažili o vznik Radomírskej republiky a o obsadenie Sofie, ale ich pokus bol potlačený. Dňa 3. októbra 1918 cár Ferdinand I. abdikoval na post cára Bulharska a prenechal trón svojmu synovi Borisovi III. (1918 – 1943) a Alexader Stambolijski, ktorého cár Ferdinand I. v roku 1915 uvrhol do väzenia, založil masové roľnícke hnutie – Bulharský národný poľnohospodársky zväz (po bulharsky: "Български земеделски народен съюз", "БЗНС"), s ktorou vyhral parlamentné voľby a stal sa premiérom Bulharska. Podpísal dohodu so štátmi Trojdohody, podľa ktorého sa Bulharsko vzdalo územia Západnej Trácie a stratilo tak východ k Egejskému moru. Toto územie získalo Grécko. Okrem tejto oblasti Bulharsko stratilo aj iné pohraničné oblasti, ktorých sa zrieklo v prospech Juhoslávie. Krajina tiež musela platiť reparácie z obdobia vojen a znížiť počet svojich vojakov na 33 000.
Ale politika, ktorú Alexader Stambolijski viedol si rýchlo našla medzi obyvateľmi svojich mnoho odporcov. Medzi nimi bolo aj okolo pol milióna emigrantov z oblastí, ktoré Bulharsko stratilo po roku 1913. Práve oni boli na ťarchu v tom čase 6 000 000 agrárnemu Bulharsku, ktoré Stambolijského strana nedokázala uživiť. Ľudia sa dožadovali takej politiky, ktorá by im vrátila späť pôdu, domy a rodiny. V júni 1923 vláda Alexadra Stambolijského bola po niekoľkých dňoch krvavých bitiek zvrhnutá Vnútornou macedónskou revolučnou organizáciou (po bulharsky: "Вътрешна македонска революционна организация"). Alexader Stambolijski bol 9. júna 1923 brutálne zavraždený. V septembri 1923 vypuklo povstanie komunistov (tzv. Septembrové povstanie), ktorí chceli vytvoriť jednotnú frontu s BNPZ. Bolo však potlačené a komunistická strana sa ocitla mimo zákona.
V rokoch 1923 – 1931 bulharskému parlamentu predsedal premiér Alexander Cankov (do roku 1926) a Macedónec Andrejom Ljapčevom. Vojenské sily VMRO vládli v krajine, ktorá bola politicky nejednotná. Táto nejednotnosť, ktorá bola neskôr výsledkom krvipreliatia, sa dokonca objavila aj v samotnej strane. Obeťou atentátu sa stal Todor Alexandrov, ktorého zavraždili pre jeho antikomunistickú politiku. VMRO presedlalo na umiernenú politiku na čele s Alexandrom Protogerovom, ktorý podporoval Balkánsky zväz otvárajúci cesty k riešeniu macedónskeho problému a extrémistickému krídlu Ivana Michajlova, ktorý zastával ideu Veľkého Bulharska. Po jeho zavraždení v roku 1928 sa Michajlovove pozície vo VMRO upevnili. Stovky členov tejto organizácie však boli postupne ničení použitím gangsterských metód. Nakoniec sa aj celá VMRO sama rozpadla. V roku 1934 sa ocitla mimo zákona a Ivan Michajlov musel z Bulharska ujsť.
Vzťahy Bulharska s Juhosláviou a Gréckom boli čím ďalej tým viac napäté, pretože tu mala krajina rozmiestnených agentov VMRO. Počas jedného z častých pohraničných incidentov, ktoré sa odohrávali na bulharsko-gréckej hranici v októbri roku 1925, Gréci prenikli do pohoria Pirin, čo pre Bulharov znamenalo isté nebezpečenstvo vypuknutia vojny s Gréckom. Bulharsko sa pred Ligou národov bránilo tým, že Grécko porušilo bulharské hranice. Grécko muselo teda ustúpiť a svoj úmysel zopakovať inokedy. V rokoch 1926 a 1928 Liga národov ponúkla Bulharsku finančnú pomoc pre utečencov, obete zemetrasení a na stabilizáciu štátnych financií.
V roku 1931 sa po voľbách v Bulharsku utvorila koalícia Národného bloku, ktorej súčasťou bolo päť strán: demokratická, národno-liberálna, radikálna a na dve časti rozdelený BPNZ. Predsedom tejto vlády bol najprv Alexander Malinov, neskôr Nikola Mušanov. Obaja predsedovia vlád sa snažili zastaviť prehlbujúcu sa ekonomickú krízu v krajine, ktorá bola výsledok prehratých vojen v roku 1913 a 1918. Boli však neúspešní. Na túto ekonomickú krízu navyše vplývala aj celosvetová ekonomická kríza v roku 1929. V krajine nebolo dostatok nerastných surovín, a tak sa priemysel nemohol dostatočne rozvíjať. Zahraniční hospodárski obchodní partneri Bulharska utrpeli veľké straty, pretože 90 % export poľnohospodárskych výrobkov z nej bol príčinou zníženia cien a druhu tejto produkcie v partnerských krajinách Bulharska na polovicu. Na dedinách aj v mestách sa zvýšila nezamestnanosť a dlhy krajiny rýchlo narastali.
Zahraničná politika Bulharska sa v tomto období znova orientovala na zblíženie sa s Juhosláviou a postupné obnovenie vzťahov s Rumunskom a Gréckom. Toto obnovenie vzťahov so susednými krajinami zaručilo Bulharsku účasť na Balkánskej konferencii v rokoch 1931 – 1933. V decembri toho roku (1933) cár Boris III. a premiér Nikola Mušanov oficiálne navštívili Juhosláviu. Keď sa Hitler dostal k moci nad krajinami juhovýchodnej Európy visel mrak hrozby fašizmu. Preto vo februári 1934 Grécko, Rumunsko, Turecko a Juhoslávia vstúpili do zväzu, v bulharských dejinách známeho ako Balkánsky zväz (po bulharsky: "Балканска антанта"), ktorým sa garantovala nedotknuteľnosť hraníc.
Ekonomická kríza a izolácia Bulharska si vyžadovala uskutočnenie dôležitých reforiem. Organizátorom diskusií na túto tému sa stal politický krúžok Zvon (po bulharsky: "Звено"). Dňa 19. mája 1934 krúžok pod vedením Kimona Georgieva a Tajného vojenského zväzu na čele s Damianom Velčevom uskutočnili štátny prevrat, zvrhli vládu premiéra Mušanova a v krajine ustanovili autoritatívny režim. Národná rada bola rozpustená, činnosť politických strán zakázaná, všade sa zavádzala cenzúra. Vzťahy s Juhosláviou sa znormalizovali, ale, nadviazali sa aj nové – s Veľkou Britániou, Francúzskom a ZSSR.
Vláda pochopila, že monarchia, ktorá mala vzťahy s Nemeckom a Talianskom (v roku 1930 sa cár Boris III. oženil s dcérou talianskeho kráľa), by mohla zničiť krajinu. Preto chceli založiť republiku. Už v roku 1935 sa však cárovi podarilo zbaviť vládu moci a nastoliť autoritatívny režim za pomoci jemu poddajných ľudí akými boli Penčo Zlatev, Andrej Tošev, Bogdan Filov a diplomat Georgi Koseivanov. Cár Boris III. pokračoval v politike zblíženia sa s Juhosláviou a v roku 1937 s ňou podpísal zmluvu (tzv. Zmluva o večnom priateľstve). Zároveň sa upevnili vzťahy s Nemeckom a Talianskom. Rozvoj a rozšírenie nemecko-bulharského obchodu upevnilo závislosť Bulharska na Nemecku. V marci roku 1938 cár Boris III. podpísal s Nemeckom tajnú zmluvu o dodávke nových zbraní a v júli toho roku bol Balkánsky zväz v Solúne prezbrojený bulharskou armádou.
Cár sa chcel zaručiť vnútornou podporou svojho režimu a v roku 1938 uskutočnil voľby. Nakoľko však boli politické strany aj naďalej zakázané, ich kandidáti mohli prezentovať svoje vlastné programy. Prívrženci opozičných strán však boli značne oslabení, pretože nemali podporu u poslancov BPNZ a komunistickej strany, ktorých vylúčili z parlamentu. O dva roky neskôr (1940), v predčasných voľbách, sa do parlamentu dostalo z opozičných poslancov iba niekoľko.
Po Mníchovskej konferencii v septembri roku 1938, na ktorej sa prehodnocovali politické hranice východnej Európy, sa cár Boris III. obrátil na Hitlera s pomocou, aby mu vrátil oblasť južnej Dobrudže, ktorú Bulharsko stratilo v roku 1913. Hitler, pamätajúc na zachovanie pokoja na Balkánskom polostrove, aby sa nenarušili ekonomické zdroje Nemecka, prosbu odmietol. Cár Boris III. sa pokúsil lavírovať medzi západnými demokraciami, fašistickou osou a ZSSR, ktoré sa premenilo na nebezpečnú silu. Táto pozícia čakania a neutrality sa zachovala aj po vypuknutí druhej svetovej vojny a priniesla svoje ovocie. Keď v roku 1939 vypukla, Bulharsko vyhlásilo neutralitu. Jej vzťahy s Nemeckom a Talianskom sa však aj naďalej upevňovali. Po tom ako Rumunsko s odobrením Nemecka ustúpilo oblasť Besarábie Sovietskemu zväzu, Hitler za podpory ZSSR a Veľkej Británie vrátil v septembri 1940 na základe Krajovskej dohody oblasť južnej Dobrudže Bulharsku. V krajine sa tento akt prezentoval ako zásluha Hitlera a Mussoliniho. Sovietsky zväz ponúkol Bulharsku pakt vzájomnej pomoci a podpory územných nárokov v Grécku a Turecku. Cár Boris III. si však už dávno vybral svoj smer a odklonil sa od ponuky ZSSR. Porážka Juhoslávie a Grécka Wehrmachtom viedla ku konečnému zaviazaniu sa Bulharska silám Osi. Dňa 1. marca 1941 sa k Osi Rím – Berlín – Tokio krajina oficiálne pripojila. Bulharské vojská dostali právo okupovať Bielomorie, Vardarské Macedónsko a časti východného Srbska, ktoré sa považovali, že sú osídlené alebo boli osídlené etnickými Bulharmi. Nemecké vojská, ktoré mali napadnúť Grécko boli na území Rumunska pripravené na začiatok operácie (tzv. operácia Marica) a vstúpili na územia Bulharska.
Druhá svetová vojna.
Operácia Marica sa rozšírila aj na územie Juhoslávie a Grécka. Po tom ako v roku 1941 nemecká armáda obsadila tieto krajiny, Bulharsko na základe predchádzajúcej zmluvy podpísanej s Nemeckom, vstúpilo na územie Západnej Trácie v Grécku a na juhoslovanské Vardarské Macedónsko. Cár Boris III. sa v očiach bulharskej propagandy stal cárom-zjednotiteľom. Ale pripojenie nových území k Bulharsku malo ťažké dôsledky. Po rýchlom ústupe nemeckých vojsk z tejto oblasti, ktoré podnikali vojenské operácie proti ZSSR, Juhoslávii a Grécku vzniklo nové hnutie Protiútok a bulharská armáda musela bojovať proti partizánom.
Po napadnutí Sovietskeho zväzu Nemeckom v roku 1941 sa Hitler neraz dožadoval pomoci bulharských vojsk na východnom fronte. Cár sa však obával ruského nebezpečenstva a nesúhlasil s požiadavkou Hitlera. Týmto rozhodnutím cára Borisa III. Bulharsko prakticky uchránil krajinu od vojny proti ZSSR. Keď v decembri roku 1941 Japonsko vyhlásilo vojnu USA, cár Boris III. sa rozhodol Nemecku ustúpiť a poskytol bulharskú pomoc Hitlerovi vo vojne proti USA. Dňa 13. decembra 1941 Bulharsko vyhlásilo vojnu USA a Veľkej Británii. Cár sa celkom podriadil Hitlerovi a jeho súčasnej všeobecnej mienke – vysťahovával Židov z krajiny a deportoval ich do koncentračných táborov v Nemecku.
Keď sa Nemecku vo vojne prestalo dariť, cár Boris III. sa pokúšal vystúpiť zo zväzu s Hitlerom. Hitlerovi špióni ho však 28. augusta 1943 zavraždili. Regentská rada, ktorej členmi boli brat Borisa III., premiér Bogdan Filov a generál Nikola Michov, sa ujala vlády v krajine. Syn Borisa III. – Simeon II. – mal totiž iba šesť rokov a nemohol vládnuť. Nová vláda na čele s Bogdanom Filovom a Dobrim Božilovom proklamovali progermánsku cestu rozvoja Bulharska, propagujúc tzv. "politiku lojálnosti" vo vzťahu k Nemecku.
Sovietsky zväz dožadujúci sa pomoci prinútil bulharských komunistov k sabotáži a partizánskej vojne na území Nemecka. V krajine postupne narastal vplyv hnutia Protiútok. Jeho členmi boli väčšinou komunisti, ale aj agrárnici a socialisti, členovia krúžku Zvon a iných protivníkov zväzu s Nemeckom. V roku 1942 tieto politické zoskupenia z iniciatívy bulharského komunistu Georgia Dimitrova vytvorili koalíciu Vlasteneckého frontu. Víťazstvo Červenej armády v bitke pri Stalingrade a jej presun na západ vo veľkej miere vplývali na rozvoj Bulharska a hnutia Protiútok. V roku 1943 Bulharská strana práce vytvorila spoločenstvo Národnoosloboditeľskej povstaleckej armády. V septembri o rok neskôr (1944), keď vojská Červenej armády prišli k hraniciam Bulharska, členmi hnutia Protiútok bolo už 30 000 partizánov.
Vojnový stav a bombardovanie Sofie prinútili Božilova odstúpiť. Dňa 1. júna 1944 ho nahradil agrárnik Ivan Bagrjanov. Nová vláda sa snažila upokojiť vzťahy vnútri opozície, vzťahy so Sovietskym zväzom a tiež o prímerie s USA a Veľkou Britániou. Dňa 26. augusta 1944 Bulharsko vyhlásilo úplnú neutralitu a nemecké vojská boli nútené z krajiny odísť. Sovietsky zväz však bol nespokojný s krokmi Bagrjanovovej vlády, preto bol jej premiér nútený odstúpiť. Nasledujúca – agrárna – vláda na čele s Konstantinom Muravievom začala vládnuť od 2. septembra 1944. Svojou vládou chcela získať plnú kontrolu na Bulharskom. Tri dni po jej nástupe (5. september 1944) jej ZSSR vyhlásil vojnu. Červená armáda začala okupáciu krajiny. V dňoch 8. – 9. septembra 1944 v Bulharsku vypukol štátny prevrat, výsledkom ktorého bola vláda Vlasteneckého frontu na čele s Kimonom Georgievom. Koncom októbra roku 1944 (28. október) bola v Moskve medzi Bulharskom a ZSSR podpísaná mierová zmluva. Medzičasom sa vláda Vlasteneckého frontu postupne zmenila na komunistickú diktatúru.
Komunistická diktatúra.
„Všetko plynie, všetko sa mení“ – táto starodávna sentencia sa opätovne potvrdzuje v 80. rokoch 20. storočia v svetových dejinách i v dejinách východnej Európy.
Bulharské komunistické hnutie vzniklo v 80. rokoch 19. storočia. Na čele prvého zoskupenia komunistov stál Dimităr Blagoev (1856 – 1924). V roku 1883 v Rusku založil prvý marxistický krúžok za čo bol o dva roky neskôr (1885) vyhostený z krajiny a vrátil sa do Bulharska. V roku 1891 tu založil Bulharskú sociálnodemokratickú stranu. Spory medzi revolucionistami a reformistami nakoniec doviedli stranu k rozkolu, a tak v roku 1903 Blagoev so svojimi prívržencami založil Bulharskú sociálnodemokratickú stranu práce známu pod názvom Strana úzkych socialistov (po rusky: "Партия тесняков"), ktorá bola najvplyvnejšou marxisticko-revolučnou stranou na Balkáne a spojencom ruských boľševikov. V roku 1919 sa stala zakladateľkou Tretej (komunistickej) Internacionály a zmenila názov na Bulharskú komunistickú stranu (po bulharsky: "Българска комунистическа партия").
Po prvej svetovej vojne sa predsedom strany stali Vasil Kolarov (1877 – 1950) a Georgi Dimitrov (1882 – 1949). V rokoch 1922 – 1924 sa Kolarov stal ústredným tajomníkom ÚV KSB, ale po nepokojoch vyvolaných bulharskými komunistami bol spolu s Dimitrovom a inými v septembri roku 1923 nútený utiecť do ZSSR, kde založili zahraničný úrad (pobočku) Bulharskej komunistickej strany. V dôsledku týchto nepokojov krajine strana prežila obdobie boja medzi zahraničným úradom a tzv. ľavými prívržencami v Bulharsku. Ich výsledkom bola strata množstva členov komunistickej strany (1922 – 38 000 a 1923 – 3 000). Po zvolení Georgia Dimitrova za generálneho tajomníka strany v roku 1935 zahraničný úrad komunistickej strany Bulharska v boji zvíťazil a pod vedením predsedu strany Trajča Kostova (1897 – 1949) sa pobočka komunistickej strany vrátila do Bulharska, kde očistila stranu od ľavých prívržencov a založila stranu boľševického typu. V roku 1944, keď komunisti prišli k moci, ich vedúcimi osobnosťami boli Georgi Dimitrov a Vasil Kolarov v Sovietskom zväze a Trajčo Kostov v Bulharsku. V septembri toho roku (1944) sa strana premenovala na Bulharskú robotnícku stranu komunistov (po bulharsky: "Българска работническа партия на комунисти").
Komunisti obsadili kľúčové posty ministerstva vnútra a spravodlivosti a zbavili sa všetkých protivníkov z vlády Vlasteneckého frontu. Pod vedením ministra vnútra vznikla v Bulharsku tzv. Národná milícia (po bulharsky: "Народна милиция") a líder partizánov Todor Živkov po celej krajine organizovali súdne procesy proti nepriateľom štátu. Týmto procesom predsedal Národný tribunál. Podľa oficiálnych údajov bolo v roku 1945 odsúdených vyše 2800 ľudí a okolo 7000 bola odňatá sloboda. Hoci bulharská armáda bola spočiatku pod vedením vojenského ministra Damiana Velčeva, komunistická strana si aj sem postupne dosadzovala svojich ľudí (bývalých veliteľov partizánskych oddielov), ktorí slúžili v sovietskej Červenej armáde alebo v internacionálnych brigádach v Španielsku v rokoch 1936 – 1939. Damian Velčev rýchlo skončil. Úlohou nového vedenia bulharskej armády a jej členov, podriadenej sovietskemu veleniu, bola účasť v bojových operáciách proti ustupujúcim nemeckým vojskám v Juhoslávii, Maďarsku a Rakúsku.
Drsný kurz komunistickej strany v boji o moc v krajine bol príčinou rozpadu koalície Vlasteneckého frontu. Príznaky rozpadu sa začali objavovať po emigrácii predsedu BZNP do USA. V rokoch 1945 – 1946 sa nepokoje vo vláde frontu prehĺbili a predseda BPNZ Nikola Petkov vyhlásil tzv. tretiu opozíciu, ktorá združovala socialistov a tiež predstaviteľov iných strán. Ako vláda, tak aj opozícia chcela v krajine zlikvidovať monarchiu a vytvoriť republiku. Po referende dňa 15. septembra 1946 bolo Bulharsko vyhlásené za Národnú republiku Bulharsko. Maloletý cár Simeon II. bol spolu s matkou poslaný do vyhnanstva. Vo voľbách do Veľkého národného zhromaždenia (po bulharsky: "Велико народно събрание") dňa 27. októbra 1946 opozícia získala 99 kresiel zo 465 a komunisti 277. Vláda sa nachádzala pod plnou kontrolou jej predsedu Georgia Dimitrova, ktorý sa v roku 1945 zo Sovietskeho zväzu vrátil. Jej hlavnou úlohou bolo vypracovať novú ústavu novej republiky.
Členovia komunistických strán balkánskych štátov sa dohodli na vzniku Balkánskej federácie komunistických strán, ktorá by vyriešila všetky balkánske problémy, vrátane macedónskeho. Ale Bulharsko a Juhoslávia išli vlastnou cestou a založili bulharsko-juhoslovanské jadro, ku ktorému sa mali ostatné bulharské krajiny pripojiť. Bulharsko sa však dožadovalo vytvoriť spoločenstvo s Juhosláviou, ktorá chcela Bulharsko pripojiť k Juhoslovanskej federácii, aby sa tak stala jej siedmym členom. Rokovania o tomto pripojení sa však v roku 1944 – 1945 skončili neúspechom. O dva roky neskôr (1947) sa proces zjednocovania začal. Jeho výsledkom bol vznik colného zväzu, zníženie cla na hraniciach Bulharska s Macedónskom a obnovenie kultúrnych vzťahov s bulharským Macedónskom a Macedónskom v členskom zväze s Juhosláviou.
Mierová zmluva, ktorá bola v účinnosti od 2. októbra 1947, zaručila hranice Bulharska z obdobia 1. januára 1941 – upevnila pripojenie južnej Dobrudže k Bulharsku a zrušila územné nároky Grécka na niektoré oblasti v Bulharsku. Podľa zmluvy muselo Bulharsko vyplatiť reparácie vo výške 45 miliónov dolárov v prospech Grécka a 25 miliónov pre Juhosláviu.
Po podpise mierovej zmluvy a voľbách začal Georgi Dimitrov likvidovať opozíciu. Nikola Petkov bol 23. septembra 1947 zatknutý a napriek protestom západných krajín zavraždený. Ostatní členovia opozície boli uvrhnutí do väzenia. Všetky opozičné strany, okrem časti BPNZ, ktorá sa dobrovoľne pridala k spolupráci s komunistami, boli zrušené alebo pripojené ku komunistickej strane. Po likvidácii opozície Veľké národné zhromaždenie dňa 4. decembra 1947 prijalo Dimitrovskú ústavu. Bulharsko bolo reorganizované na sovietsky obraz.
Nepriateľstvo, ktoré vypuklo v roku 1948 medzi Stalinom a Titom malo oveľa väčšie dôsledky. Dimitrov bol na strane Stalina, čo ochladilo vzťahy medzi Bulharskom a Juhosláviou. Kurz zjednotenia Macedónska bol pozastavený a Bulharsko sa stalo jedným z najenergickejších hlásateľov antititovskej kampane začatej Stalinom. V Bulharsku sa začali represie macedónskeho obyvateľstva, prívržencov zväzu s Juhosláviou, protestantských a katolíckych spoločenstiev a škôl a všetkých, ktorí udržiavali kontakty so západnými krajinami. V krajine sa konali procesy s protestantskými kňazmi, ktorí sa pod nátlakom priznávali k špionáži v prospech USA a boli väznení. Vzťahy s Vatikánom boli prerušené a bulharská pravoslávna cirkev bola nútená zvrhnúť zo svojho postu patriarchu ekzarchu Štefana.
Smrť Georgia Dimitrova v roku 1949 a rozhorenie konfliktu medzi Stalinom a Titom bol príčinou krízy vo vedení komunistickej strany, ktorá sa od decembra roku 1948 znova začala nazývať Bulharská robotnícka strana komunistov. Okrem tejto krízy vypukol aj dávny konflikt medzi komunistami, ktorí sa v roku 1944 vrátili zo ZSSR a miestnymi komunistami. Kandidátom na post generálneho tajomníka sa po Dimitrovovi stal Trajčo Kostov. On však bol proti sovietskej politike krajiny, čo si Stalin vysvetľoval Kostovým nacionalizmom. Preto podporoval kandidatúru Dimitrovovho zaťa Vălka Červenkova, ktorý väčšinu svojho života prežil v Sovietskom zväze. V roku 1949 Červenkov zorganizoval súd, v ktorom obvinil Trajča Kostova a jeho prívržencov z pokusu o štátny prevrat na základe dohovoru s Titom a amerikánskymi diplomatmi. Kostov bol zavraždený. Vălko Červenkov sa stal generálnym tajomníkom a od februára 1950, po smrti Vasila Kolarova, aj premiérom Bulharska.
Vălko Červenkov sa v krajine stal symbolom bulharského „Malého Stalina“. Masové represálie Kostových a Titových prívržencov sa pričinili o pokles členov komunistickej strany o 92 500 členov. Začala sa propagandistická kampaň proti izolácii Bulharska od vplyvov západných krajín a prenasledovaniu triednych nepriateľov štátu. USA a Veľká Británia boli v Bulharsku prezentované vo svetle imperialistických nepriateľov prekážajúcich v slobodnom rozvoji Juhoslávie, Grécka, Turecka a Bulharska. V roku 1950 z Bulharska do Turecka deportovali okolo 250 000 Turkov, o rok neskôr (1951 – 1952) asi 160 000. V roku 1953, v rámci zosilnenia bulharskej národnej kampane a zaručenia podpory bulharskej pravoslávnej cirkvi, bol Bulharsku vrátený štatút patriarchátu, ktorý krajina stratila v 14. storočí po tom ako sa dostala pod vplyv Osmanskej ríše.
Po smrti Stalina v roku 1953 sa Červenkove pozície v krajine postupne oslabovali. Predzvesťou zmien v Bulharsku bola jeho abdikácia z postu generálneho tajomníka ÚV KSB v marci roku 1954. Jeho následníkom sa stal Todor Živkov. Vălko Červenkov odhalil plnú nespôsobilosť adaptovať krajinu k politike destalinizácie, akú v Sovietskom zväze začal Nikita Chruščov. V apríli 1956 bol Červenkov zosadený z postu predsedu Štátnej rady ministrov Bulharskej národnej republiky. Nový režim nastolený v krajine sa po Červenkovom odchode prispôsobil k vtedajšej situácii v ZSSR a Chruščovove kroky začal aplikovať aj na svojom území. V krajine sa začal proces liberalizácie. Trajčo Kostov bol v roku 1956 posmrtne rehabilitovaný.
Po období tzv. frakčnej vojny a čistiek Todor Živkov za pomoci Nikitu Chruščova vyhral v novembri v roku 1962 voľby a stal sa predsedom štátnej rady ministrov a generálnym tajomníkom ÚV KSB. Po páde Chruščova v roku 1964 vnútrostranícka politika Todora Živkova lavírovala medzi revizionistami (zástancovia projuhoslovanských metód) a dogmatikmi (prívrženci stalinskej teórie). Snažil sa o vznik širokej základne pre svoju podporu medzi straníckymi kádrami a národom, prizývajúc k umierneniu situácie v krajine. Živkovova politika však nebola dokonalá. V oblasti zahraničnej politiky Bulharsko kopírovalo kroky Sovietskeho zväzu, ktorý vystúpil proti demokratickým reformám v Česko-Slovensku a v auguste 1968 spolu s vojskami ZSSR, Maďarska, Poľska a NDR sa zúčastnila intervencie vojsk Varšavskej zmluvy do Česko-Slovenska.
V roku 1971 bola na základe referenda prijatá nová ústava, ktorá uzákonila ekonomickú, politickú a ideologickú moc komunistov v krajine. Začiatkom 70. rokov 20. storočia vypukla kampaň proti právam niektorých národnostných menšín – bulharských moslimov, Rómov a Turkov. Táto kampaň dostala podporu na X. zjazde Bulharskej komunistickej strany v roku 1971, ktorá vydala dokument "O rozvoji socialistickej spoločnosti". V rokoch 1973 – 1974 nútili bulharských moslimov (tzv. pomakov) zmeniť si moslimské priezvisko na bulharské. Účinnosť tohoto aktu sa pričinila o zatvorenie tureckých škôl a mešít. Znížil sa aj počet vydaných časopisov v tureckom jazyku a začal sa boj proti islamu. Výzva k bulharskému nacionalizmu, ktorý sa pokúšal o demografické zvýšenie obyvateľstva (bulharské rodiny mali po jednom alebo dve deti, zatiaľ čo turecké tri až štyri) sa prejavila v roku 1981 na oslavách 1300 výročia založenia bulharského štátu. Táto kampaň dosiahla svoj vrchol v rokoch 1984 – 1985, keď všetkých Turkov prinútili prijať slovansko-bulharské mená a priezviská.
Po tejto kampani, ktorá bola sprevádzaná represiami, sa komunistický režim dostal do postupnej ekonomickej, politickej a morálnej krízy. Situácia bola zložitejšia aj tým, že sa Bulharsko ocitlo v medzinárodnej izolácii a tiež s dlhom, ktorý v roku 1990 dosiahol 10 miliárd dolárov. Reformy začaté Michailom Gorbačovom, začaté po jeho nástupe v roku 1985, však nenašli podporu u Todora Živkova.
Kroky k demokracii.
V rokoch 1988 – 1989 v Bulharsku vzniklo mnoho politických hnutí (Hnutie RUSE, Nezávislé hnutie za ochranu práv človeka, EKOGLASNOST a hnutie PODPORA), ktoré aktívne vystupovali proti dianiu v krajine (najmä proti etnickým Turkom) a chceli prevziať moc. Po masových demonštráciách v roku 1989 Bulharsko otvorilo svoju hranicu s Tureckom a počas dvoch mesiacov krajinu opustilo vyše 300 000 Turkov, mnohí z nich proti svojej vôli.
Všeobecná nespokojnosť vyvrcholila po zatknutí 20 členov EKOGLASNOSTI v októbri 1989 a po demonštrácii zorganizovanej začiatkom novembra jej členmi pred budovou Národnej rady Bulharskej republiky, ktorí sa tu zišli, aby vyjadrili nespokojnosť so situáciou v krajine. Výsledok demonštrácie sa dostavil 10. novembra 1989, keď Todor Živkov abdikoval na post generálneho tajomníka a predsedu Štátnej rady ministrov Bulharskej národnej republiky.
Po jeho abdikácii politická aktivita bulharského obyvateľstva vzrástla. Premiér bulharského parlamentu Andrej Lukanov a predseda Štátnej rady Petăr Mladenov, ktorý na tomto poste nahradil Todora Živkova uskutočnili rad reforiem smerujúcich k demokratizácii pomerov v krajine:
Vstup Bulharska do Rady Európy.
Politické problémy, spojené s budovaním a uznávaním nových demokratických síl, nedokázali zabrániť zmene orientácie bulharskej zahraničnej politiky od Východného bloku k európskym inštitúciám. Bulharsko sa stáva členom Rady Európy (7. máj 1992), 1. februára 1995 asociovaným členom Európskej únie a 6. apríla 1996 sa zapája do programu NATO "Partnerstvo za mier". Dôkladné prepracovanie legislatívy vytvára zákonné možnosti pre potvrdenie parlamentnej demokracie a trhovej ekonomiky.
21. storočie.
Na začiatku roku 2001 sa z exilu do vlasti vracia bývalý bulharský cár Simeon II. a šikovne využíva situáciu. Zakladá novú liberálnu politickú formáciu Národné hnutie Simeon II. (po bulharsky: "Национално движение Симеон II."). Jeho vpád do predvolebného Bulharska zastihol nepripravených všetkých politikov, politológov, monarchistov, republikánov a dokonca aj samotného Simeona. Júl 2001 priniesol vo voľbách jeho víťazstvo. Obyvateľstvu krajiny dal sľub, že za 800 dní citeľne zlepší materiálnu situáciu Bulharov. Jeho vláda je v poradí druhou vládou obdobia prechodu, ktorá dokončila svoj mandát. No zároveň je aj prvou, ktorá sa po sklamaní z nesplnených sľubov opäť stáva atraktívnou pre bulharského voliča.
Zadosťučineniu sa dostáva aj Bulharskej socialistickej strane. Politická umiernenosť jej nového lídra, ktorým sa stal Georgi Părvanov dokázala prekonať krízu v strane a výsledkom jeho politickej činnosti je jeho zvolenie za prezidenta roku 2001.
V parlamentných voľbách v roku 2005 jeho strana s nepatrnou prevahou víťazí. Po náročných rokovaniach je zostavená koaličná vláda vedená mladým lídrom Sergejom Staniševom. Trojkoalíciu, ktorá zabezpečuje parlamentnú väčšinu kabinetu, tvoria BSP, Národné hnutie Simeon II. a Sociálna demokratická strana. Rozdrobené pravicové sily sa snažia o zjednotenie v predvečer prezidentských volieb, naplánovaných na október 2006. Ale voľby opäť vyhráva prezident Georgi Părvanov, podporovaný BSP.
Vstup Bulharska do NATO a Európskej únie.
Bulharsko sa 2. apríla 2004 stáva plnoprávnym členom NATO, končia sa i vstupné rozhovory o jej pričlenení k Európskej únii a 25. apríla 2005 podpisuje príslušnú dohodu o vstupe Bulharska do Európskej únie. Bulhari očakávajú svoj oficiálny vstup do únie, ktorý sa 1. januára 2007 stáva skutočnosťou.

</doc>
<doc id="123219" url="https://sk.wikipedia.org/wiki?curid=123219" title="Rezný klin">
Rezný klin

Rezný klin je činná časť rezného nástroja. Vniká do materiálu a oddeľuje z neho triesky. Aj keď na prvý pohľad vyzerajú nástroje rôzne, základný tvar rezného klina je podobný. Rezný klin je ohraničený plochou chrbta, prípadne vedľajšieho chrbta a plochou čela, ktorých prienik tvorí reznú hranu klinu. Ak je rezná hrana zalomená, vytvára hrot rezného klinu.
Rezný klin je definovaný súborom základných uhlov geometrie rezného klina. Tieto sú ovplyvnené tvarom nástroja a jeho naostrením.
Počas obrábania sa skutočné rezné uhly môžu líšiť v závislosti od nastavenia nástroja k obrábanému predmetu a pomerov zložiek rezných pohybov. Takéto uhly sa nazývajú technologické.
Časti rezného klina.
Čelo.
Čelo je plocha rezného klina, po ktorej odchádza trieska. Je tepelne najviac zaťaženou časťou rezného klina. Na ploche čela sa často tvorí nárastok, ktorý na jednej strane preberá funkciu reznej hrany a zvyšuje tak jej životnosť, na druhej strane však mení geometriu rezného klina. 
Chrbát.
Chrbát je plocha rezného klina, privrátená k obrobku.
Rezná hrana.
Rezná hrana je tvorená prienikom plochy chrbta alebo vedľajšieho chrbta s plochou čela. Nástroj tak môže mať dve rezné hrany, hlavnú a vedľajšiu.
Hrot nástroja.
Hrot nástroja spája hlavnú a vedľajšiu hranu, prípadne je vytvorený inak (vrták). Býva zaoblený. 
"Označuje sa písmenom" formula_1.
Geometria rezného klina.
Uhol rezného klinu.
Je to uhol medzi plochou čela a plochou chrbta nástroja. Čím je uhol rezného klinu menší, tým rezný klin lepšie vniká do materiálu, ale zároveň má menšiu tuhosť a pevnosť, t. j. narástá riziko chvenia a zlomenia hrotu. Preto sa pre obrábanie menej pevných materiálov používajú nástroje s menším uhlom rezného klinu, pre pevnejšie, alebo tvrdé materiály s väčším. Veľkosť uhla býva v rozmedzí 40° až 90°.
"Označuje sa písmenom" formula_2. 
Uhol čela.
Je to uhol medzi plochou čela a rovinou kolmou na smer hlavného rezného pohybu. Jeho veľkosť ovplyvňuje spôsob tvorenia triesky. Čím je väčší tým ľahšie sa trieska oddeľuje od materiálu. Jeho zväčšovanie však zmenšuje uhol rezného klinu. Môže byť veľký pre mäkké a nízkopevné materiály. Pre vysokopevné materiály sa používa záporný (negatívny) uhol čela. 
Uhol čela ovplyvňuje aj namáhaie reznej hrany. Pri pozitívnom uhle sa najviac namáha hrot noža, čo znižuje jeho životnosť. Pri negatívnom uhle je najväčšie namáhanie prenesené na plochu čela.
"Označuje sa písmenom" formula_3. 
Uhol chrbta.
Je to uhol medzi plochou chrbta a rovinou v ktorej leží vektor hlavného rezného pohybu. Zabraňuje treniu chrbta nástroja o obrobenú plochu, čím znižuje zahrievanie a opotrebenie a zvyšuje trvanlivosť reznej hrany. Jeho prílišná veľkosť však zmenší uhol rezného klinu. Jeho hodnota sa pohybuje od 2° - pre hrubovanie cez 15° - pre obrábanie na čisto až po 20° - pre mäkké materiály. Normalizovaná hodnota je 8°
"Označuje sa písmenom" formula_4.
Uhol rezu.
Je daný súčtom uhlov chrbta a rezného klinu. Platí (v stupňoch):
formula_5
Čím je uhol rezu menší, tým je menší odpor proti vnikaniu rezného klinu do materiálu obrobku. 
"Označuje sa písmenom" formula_6. 
Uhol nastavenia.
Je to uhol v akom je rezná hrana priklonená k obrobku meraný v rovine kolmej na smer hlavného rezného pohybu. Čím je uhol menší tým tenšia a širšia bude trieska a tým väčšia môže byť rezná rýchlosť. Veľkosť uhla je v rozmedzí 0° až 90°. Pre obrábanie ocelí sa volí veľkosť
45° a liatin 60°.
"Označuje sa písmenom" formula_7. 
Uhol sklonu reznej hrany.
Je to uhol v akom je rezná hrana sklonená od roviny kolmej na smer hlavného rezného pohybu. Môže byť kladný, nulový, alebo záporny. Pri kladnom uhle, ktorý sa používa pre obrábanie mäkkých materiálov sa prvý do záberu dostáva hrot. Pri zápornom uhle, ktorý sa používa pre obrábanie tvrdých materiálov sa prvý do záberu dostáva stred noža.

</doc>
<doc id="123221" url="https://sk.wikipedia.org/wiki?curid=123221" title="Fjodor Fjodorovič Radeckij">
Fjodor Fjodorovič Radeckij



</doc>
<doc id="123224" url="https://sk.wikipedia.org/wiki?curid=123224" title="Dom (vrch)">
Dom (vrch)

Dom () je druhý najvyšší vrch Švajčiarska (ak rátame masív Monte Rosy ako jeden, inak piaty a celkovo šiesty v Alpách) a zároveň je to najvyšší vrch, ktorý leží celou svojou plochou na švajčiarskom území. Spolu s vrchmi Monte Rosa, Matterhorn a Weisshorn ohraničujú malebné údolie vo Penninských Alpách s mestečkami Zermatt, Tasch, Randa a Sant Niklaus. Bezprostredným susedom Domu je vrch Taschhorn ()
Výstup na Dom je zaujímavý tým, že má zo všetkých alpských štvortisícoviek najväčšie výškové prevýšenie, až 3100 m. Žiadna z výstupových trás sa nedá skrátiť či uľahčiť (napr. lanovkou či vláčikom).
Výstup na Dom - normálka.
Od kostola v Rande () mierne na SV až k potoku Dorfbach. Cez potok na lesnú cestu (dobré značenie). Cesta sa kľukatí lesom, ktorý postupne prechádza do lúk a pastvín. Tu sa cesta križuje s trekovou cestou Monte Rosa (TMR). Pokračuje po značkách na Dom hütte. Technickejšie miesta sú zabezpečené. Cez skalnú suť sa dostaneme k peknej horskej chate Dom hütte () (kapacita 75 ľudí, otvorené iba v lete). Zhruba 200 výškových metrov nad chatou je možnosť bivakovania, sú tam pripravené tzv. hniezda pre viacero stanov. Vodu je však nevyhnutné nabrať pri chate. Ďalej sa postupuje skalným terénom pozdĺž morény až k ľadovcu Festigletscher. Vystupuje sa po jeho ľavom okraji.
Povrch ľadovca je zvrásnený (viditeľné trhliny, nutná obozretnosť, mačky a cepín sú nevyhnutné). Na konci ľadovca sa cez strmý asi 200 metrový výšvih (prevažuje suť, je vhodné mať prilbu) dostávame do sedla Festijoch () (v závere je vyvýšená exponovaná, no dobre zaistená hrana). Cesta pokračuje nie príliš exponovanými ľadovými pláňami svahov Hohbärggletscheru na vrchol (), na ktorom je vrcholový kríž. Zostupuje sa po tej istej trase. Z vrcholu je nádherný výhľad na okolité vrcholy Penninských Álp (Monte Rosa, Matterhorn, Weisshorn).

</doc>
<doc id="123226" url="https://sk.wikipedia.org/wiki?curid=123226" title="Thoth">
Thoth



</doc>
<doc id="123232" url="https://sk.wikipedia.org/wiki?curid=123232" title="Neapolčina-kalábrijčina">
Neapolčina-kalábrijčina

Neapolčina je románsky jazyk, niekedy považovaný len za nárečie taliančiny. Je rozšírená v talianskej Kampánii.
Dejiny.
Podobne ako taliančina, neapolčina sa vyvinula z ľudovej latinčiny, ktorou sa hovorilo v stredojužnom Taliansku, a vo svojej histórii bola ovplyvňovaná jazykmi ďalších národov, ktoré obývali Kampániu - gréckymi kolonistami a obchodníkmi z Byzancie v období Neapolského vojvodstva až do 9. storočia, po nich Normanmi, Francúzmi, Španielmi (španielska nadvláda trvala približne 400 rokov medzi 1442 - 1707 a 1734 - 1859) a počas druhej svetovej vojny a následnej okupácie Neapola dokonca aj Američanmi.
Za vlády aragónskych kráľov v Neapoli sa uvažovalo o uzákonení neapolčiny ako úradného jazyka bez toho, aby sa úradnými jazykmi stali aj aragónčina alebo katalánčina. To sa však nikdy nepodarilo. V Kráľovstve dvoch Sicílií, počas prvej polovice 19. storočia, sa ako úradný i literárny jazyk používala taliančina a neapolčina nikdy nemala formu úradného jazyka. Napriek tomu neapolčina od 15. storočia až do dneška nikdy neprestala byť veľmi živou v oblasti poézie, hudby a dramatického umenia.
Nárečia.
Podôb neapolčiny je veľa - jazyk sa v minulosti odlišoval i v rámci jednej obce či mestskej štvrte -, avšak v posledných desaťročiach sa niektoré podoby vytrácajú, niektoré vzájomne splývajú a miešajú sa, a tak sa rozdiely postupne stierajú.
Neapolčina v literatúre.
Neapolčina, spoločne so sicílčinou, má veľmi rozsiahlu literárnu tradíciu.
Prvvé písomné doklady o neapolčine pochádzajú z roku 960, a to v podobe slávneho dokumemtu Placito di Capua (je síce považovaný za prvý dokument v talianskom jazyku, ale v skutočnosti ide o jazyk používaný v Kampánii, z ktorého je neapolčina odvodená), a ďalej zo začiatku 3. storočia, kde ide o zľudovelý dokument (alebo presnejšie o „preklad“) Storia della distruzione di Troia (Príbeh o zničení Tróje) od Guida Giudiceho delle Colonne.
Neapolská literatúra sa ďalej rozvíjala zásluhou Giulia Cesara Cortesa a Giambattistu Basila, ktorí obaja žili v prvej polovici 17. storočia. Giambattista Basile je autorom diela Lo Cunto de li Cunti, ovvero lo trattenimiento de le piccerille, ktoré do taliančiny preložil Benedetto Croce, autor ľudových rozprávok, na ktorého v budúcnosti nadviazali Charles Perrault a bratia Jacob a Wilhelm Grimmovci.
Výslovnosť.
Výslovnosť v neapolčine je trochu odlišná od taliančiny:

</doc>
<doc id="123237" url="https://sk.wikipedia.org/wiki?curid=123237" title="Novohrad (región)">
Novohrad (región)

Novohrad alebo Poiplie (v jednom z jeho významov) je jedným zo slovenských regiónov a regiónov cestovného ruchu. Dnes tento región netvorí samostatnú územnosprávnu jednotku, pomenovanie Novohrad sa používa ako neformálny názov príslušného regiónu.
Na Slovensku územie Novohradu dnes pokrýva takmer celý okres Lučenec, približne 2/3 okresu Poltár, východnú polovicu okresu Veľký Krtíš, južnú časť okresu Zvolen (Lešť a okolie), južnú časť okresu Detva a malé časti okresu Rimavská Sobota. Medzi historicky významné obce Novohradu patrí Halič a Divín. 
Územie susedí na západe s Hontom, na severe s Podpoľaním a okrajovo Horehroním, na východe s Gemerom a na juhu s Maďarskom.
Najvýznamnejším centrom Novohradu je Lučenec a taktiež Veľký Krtíš.

</doc>
<doc id="123238" url="https://sk.wikipedia.org/wiki?curid=123238" title="Novohradská župa (Uhorsko)">
Novohradská župa (Uhorsko)

Novohradská župa resp. Novohradská stolica resp. Novohradský komitát (iný názov: Novohrad; , , ) bola župa resp. stolica resp. komitát v Uhorsku.
Novohrad bol pôvodne komitát, stolica a župa v Uhorsku. V súčasnosti je územie bývalej uhorskej župy rozdelené medzi Slovensko a Maďarsko a ako Novohrad sa v oboch štátoch označujú v užšom zmysle len príslušné časti bývalej uhorskej župy na ich území. 
Názov župy je odvodený od hradu Novohrad v dnešnom Maďarsku. 
Uhorský komitát/stolica/župa.
Novohradská stolica susedila s Hontianskou, Zvolenskou, Malohontskou, Gemerskou, (od roku 1803 Gemersko-Malohontskou), Hevešskou a Pešťsko-Pilišsko-Šoltsko-Malokumánskou stolicou. Rozloha župy v r. 1910 bola 4 133 km².
Centrum.
Administratívnym centrom Novohradskej stolice bol hrad Novohrad, správnym centrom stolice boli Balážske Ďarmoty (Balassagyarmat) (polovica 14. storočia – polovica 16. storočia). Medzi 16. a 18. storočím nemala stolica svoje stále centrum, keďže bola ohrozovaná tureckými nájazdmi a neskôr sa neustálilo. Stoličné zasadnutia prebiehali v mestách Fiľakovo, Lučenec a Sečany. Od 18. storočia bol centrom Lučenec, neskôr striedavo Lučenec a Sečany a od roku 1790 opäť Balašské Ďarmoty.
Dejiny.
Novohradský komitát sa vyvinul medzi prvými v Uhorsku, jeho súčasťou spočiatku bol aj Hontiansky komitát, ktorý sa oddelil od Novohradu v 11. storočí. Do konca 13. storočia sa Novohrad zmenil na zemiansku (šľachtickú) stolicu. Novohradská stolica (tak ako ostatné stolice) bola od začiatku rozdelená na štyri slúžnovské okresy.
Počas tureckých nájazdov Turci postupne obsadili hrad Novohrad (1544), Szando (1546), Ďarmoty, Sečany, Hollóko (1552), kedy kotrolovali už viac ako tretinu stolice.
Po porážke cisárskeho vojska pri Plášťovciach ovládli polovicu Novohradu. roku 1554 dobyli Fiľakovo a hrad Salgó, r. 1576 Modrý Kameň, Šomošku a Divín – posledné hrady pod kontrolou Uhorska. Turci dobyté územie pripojili k budínskemu pašalíku, v rokoch 155254 vytvorili tri sandžaky: Fiľakovo, Novohrad a Sečany. Počas tureckej expanzie a okupácie Novohradská stolica síce nezanikla, ale existovala len na malom území a živorila.
Po oslobodení fiľakovského hradu roku 1606 – "Žitavský mier" (ako výsledok 15-ročnej vojny) cisárskymi vojskami sa Turci postupne stiahli z územia Novohradu, no mierovú zmluvu nedodržali a v rokoch 16631686 opäť ovládli veľkú časť Novohradu. Turecké panstvo skončilo až po ich porážke pri Budíne roku 1686.
V roku 1918 (potvrdené trianonskou zmluvou r. 1920) sa Novohrad rozdelil medzi Česko-Slovensko a Maďarsko. Župa v Česko-Slovensku ešte krátko existovala do roku 1923, kedy bola včlenená do Zvolenskej veľžupy. Počas 2. svetovej vojny sa južná časť slovenského Novohradu stala súčasťou Maďarska a maďarskej Novohradskej župy, po vojne však boli predvojnové hranice obnovené.
Župani Novohradskej stolice v rokoch 1526 - 1848.
Zoznam županov:
Národnosti.
Novohrad bol etnicky rozdelený na severnú slovenskú časť a južnú maďarskú časť. Toto rozdelenie sa nezmenilo ani vznikom Česko-Slovenska a Slovenska.
Okresy.
V roku 1910 sa Novohrad delil na tieto slúžnovské okresy: 

</doc>
<doc id="123239" url="https://sk.wikipedia.org/wiki?curid=123239" title="Zoznam obcí Novohradskej župy">
Zoznam obcí Novohradskej župy

Toto je zoznam obcí ležiacich na území slovenskej časti bývalej Novohradskej župy. Obce sú rozdelené podľa súčasných okresov a uvedené pod súčasným menom.
Okres Detva
Okres Lučenec
Okres Poltár
Okres Rimavská Sobota
Okres Veľký Krtíš
Okres Zvolen

</doc>
<doc id="123255" url="https://sk.wikipedia.org/wiki?curid=123255" title="Mascon">
Mascon

Mascon (z anglického "mass concentration – koncentrácia hmoty") je anomálna oblasť v zemskej kôre spojená s podpovrchovou koncentráciou hmoty. Oblasť, ktorá by tak mala mať nevýrazný alebo dokonca záporný gravitačný signál (napr. impaktný kráter) je naopak miestom so silnou pozitívnou gravitačnou anomáliou. Dôvod vzniku masconu môže byť exogénny (dopad meteoritu) aj endogénny (vzostup napr. magmatického materiálu s vysokou hustotou).
Mesačné mascony.
Významným javom sú mascony na Mesiaci, kde sa nachádzajú vo veľkých impaktných panvách predovšetkým na privrátenej strane (Mare Imbrium, Mare Serenitatis, Mare Crisium, Mare Humorum, Mare Nectaris a ďalšie menšie) – ich vznik sa vysvetľuje vzostupom plášťového materiálu v centre panvy krátko po impakte. K ich objavu došlo v roku 1968 Paulom Mullerom a Williamom Sjogrenom v americkej Jet Propulsion Laboratory (NASA) pri analýze odchýlok dráh automatických lunárnych sond. Vďaka tomuto objavu sa neskôr podarilo spresniť navigáciu nad povrchom Mesiaca dostatočne pre nasledujúce pilotované výpravy programu Apollo, ktoré z bezpečnostných dôvodov vyžadovali veľkú presnosť pri pristávaní lunárneho modulu.
Mascony na iných telesách slnečnej sústavy.
Aj keď nie sú tak výrazné ako mesačné, mascony sú pozorované aj na Marse. Tam sú spojené s menšími impaktmi (Isidis Planitia, Argyre Planitia), ako aj s komplikovanou štruktúrou severných nížin (napr. Utopia Planitia – zrejme erodovaná obria impaktná panva). Na Venuši žiadne mascony pozorované neboli (zrejme vďaka hustej atmosfére brániacej prienikom meteoritov) a pre Merkúr nemáme zatiaľ dostatok dát – z analýzy topografie sa ale zdá, že minimálne niektoré veľké impaktné panvy nevykazujú deformácie spojené s tvorbou masconov. Zaujímavý je aj fakt, že najväčšie impaktné štruktúry v slnečnej sústave (mesačná panva Južný pól-Aitken a marsovská panva Hellas) neobsahujú mascony; ich vznik teda nemožno jednoducho spájať s veľkými impaktmi a je dôsledkom zložitejších dejov pri ich vzniku.

</doc>
<doc id="123265" url="https://sk.wikipedia.org/wiki?curid=123265" title="Oskar Negt">
Oskar Negt

Prof. Dr. Oskar Negt (* 1. august 1934, Kapkeim – † 2. február 2024, Hannover) bol nemecký sociálny filozof, jeden z najvýznamnejších v Nemecku.
Absolvoval štúdium práva a filozofie na univerzite v Göttingene a na Goethe-Universität Frankfurt, kde bol študentom filozofov Maxa Horkheimera a Theodora Adorna a asistentom Jürgena Habermasa. Bol známy svojou dlhoročnou spoluprácou s filmárom a výtvarným umelcom Alexandrom Klugem.

</doc>
<doc id="123266" url="https://sk.wikipedia.org/wiki?curid=123266" title="Karbonatit">
Karbonatit

Karbonatit je zriedkavá intruzívna vyvretá hornina, ktorá obsahuje viac ako 50 % podiel karbonátov (uhličitanov). Vyskytujú sa vo forme výplní vulkanických prívodných komínov, dajok, sillov a brekcií, nakoľko karbonatitová láva je na povrchu nestabilná a na vzduchu rýchlo reaguje. Teplota karbonatitovej lávy sa pohybuje v intervale 500 – 600 °C.
Termín zaviedol v roku 1921 W. Ch. Brogger.
Vznik a zloženie.
Vznik karbonatitvých magiem je predmetom diskusií a v súčasnosti sa ich pôvod odvádza od nasledovných procesov:
V minulosti sa vedci domnievali, že medzi možné spôsoby vzniku patrí i magmatická asimilácia starších karbonátových hornín, no výskum izotopového zloženia tieto predpoklady nepotvrdil.
Prevládajúce oxidy karbonatitovej lávy sú CO2, Na2O a CaO. Oproti iným lávam sa karbonatity líšia aj vyšším obsahom nekompaktabilných prvkov (Ba, Cs, Rb). Medzi hlavné minerály karbonatitov patria predovšetkým uhličitany – napr. natrolit, ďalej apatit, barit, fluorit, z kremičitanov pyroxény, olivín, sodalit a nefelín.
Rozoznáva sa niekoľko druhov karbonatitov. Kalcitické karbonatity sa označujú ako sövity (hrubozrnné) a alvikity (jemnozrnné). Dolomitické karbonatity sa volajú beforsity. Existujú aj ďalšie typy železnatých a sodných karbonatitov.
Výskyt.
Väčšinou ide o staré, proterozoické horniny (napríklad archaické kratóny Ruska, Brazílie, Austrálie, Indie, USA, Kanady a Škandinávie), zo súčasnosti je známe jediná sopka, eruptujúca karbonatitové horniny – Ol Doinyo Lengai v Tanzánii. Celkovo bolo nájdených asi 300 karbonatitiových lokalít.
Karbonatitový vulkanizmus je všobecne spojený s vnútroplatňovými extenznými štruktúrami, väčšinou v blízkosti ultrabázických alebo alkalických komplexov v asociácii s alkalickými silikátovými magmatitmi (ijolitmi, urtitmi, nefelínickými syenitmi, menej s pyroxenitmi, peridotitmi, kimberlitmi a lamprofýrmi).
Využitie.
Karbonatity môžu byť zdrojom prvkov vzácnych zemín, lantanoidov, uránu, fosforu, bária a iných nekompatibilných prvkov.

</doc>
<doc id="123267" url="https://sk.wikipedia.org/wiki?curid=123267" title="Baryt">
Baryt



</doc>
<doc id="123278" url="https://sk.wikipedia.org/wiki?curid=123278" title="Ada Lovelace">
Ada Lovelace

Augusta Ada King-Noel, grófka Lovelace (rodená Byron, dnes známa ako Ada Lovelace; * 10. december 1815, Londýn, Spojené kráľovstvo – † 27. november 1852, tamže) bola anglická matematička. Je známa predovšetkým vďaka tomu, že detailne opísala fungovanie „analytického stroja“ () – mechanického počítača, navrhnutého anglickým polyhistorom Charlesom Babbageom ako komplexnejší variant jeho prvého „diferenčného stroja“ (). Medzi jej poznámkami k analytickému stroju bol i algoritmus na výpočet Bernoulliho čísiel, ktorý býva považovaný za prvý publikovaný algoritmus spracovateľný počítačom, vďaka čomu býva Ada Lovelace uvádzaná ako prvá počítačová programátorka.
Bola jediným legitímnym potomkom anglo-škótskeho básnika George Gordona Byrona. Zomrela ako tridsaťšesťročná (rovnako ako jej otec) potom, ako jej lekár pustil žilou kvôli komplikáciám s rakovinou. Zanechala po sebe dvoch synov a jednu dcéru, lady Anne Bluntovú, spoluzakladateľku chovu arabských koní v Európe.
V roku 1979 po nej americké ministerstvo obrany pomenovalo programovací jazyk Ada a pre číslo súvisiaceho štandardu (MIL-STD-1815) bol použitý jej rok narodenia. Je po nej tiež pomenovaná kryptomena Ada blockchainovej platformy Cardano a spoločnosť Nvidia použila jej meno ako názov GPU mikroarchitektúry v sérii RTX 40.
Životopis.
Detstvo.
Ada Lovelace sa narodila 10. decembra 1815. Pomenovaná Augusta po Byronovej nevlastnej sestre Auguste Leigh; jej druhé meno Ada vybral Byron samotný pretože „je krátke, starobylé a zvučné“.

</doc>
<doc id="123299" url="https://sk.wikipedia.org/wiki?curid=123299" title="Východoafrický rift">
Východoafrický rift

Východoafrický rift alebo východoafrická priekopová prepadlina (, svahilsky "Bonde la Ufa la Afrika ya Mashariki") je aktívna kontinentálna riftová zóna vo východnej Afrike na rozhraní vzďaľujúcich sa tektonických dosiek. Africká platňa sa tu rozpadá na dosku Núbijskú a Somálsku. Predpokladá sa, že oblasť je zárodkom budúceho nového oceánu.
Riftová zóna sa tiahne od tzv. Afarskej križovatky čiže Afarského trojuholníka cez územie Etiópie juhozápadným smerom. Na území Kene pokračuje východná vetva, tzv. Gregoryho rift cez Tanzániu až na pobrežie Mozambiku. Ďalej vo vnútrozemí, na pomedzí Ugandy a Konga sa tiahne zreteľná západná vetva, tzv. Albertínsky rift. Pásmo prepadlín je lemované horskými pásmami, často so stopami sopečnej činnosti alebo priamo s aktívnymi sopkami. Aj najvyššia hora tejto oblasti a celej Afriky, Kilimandžáro, je vyhasnutá sopka. K významným pásmam pozdĺž Albertínskeho riftu patria pohoria Rwenzori a Mitumba.
Voľný priestor medzi masívmi Západného a Východného zlomového pohoria bol v minulosti čiastočne vyplnený vodou a vznikla tak sústava východoafrických jazier (napr. jazero Tanganika). Niektoré jazerá sú natoľko ovplyvnené tektonickou činnosťou celej sústavy, že ich slanosť sa postupne zvyšuje. Tento proces bol pozorovaný pri jazere Magadi v Keni.
Priestor východoafrickej priekopy je významný aj pre antropológov, lebo v jeho časti sa vďaka vhodným prírodným podmienkam dochovali kostrové pozostatky hominidov rodu Australopithecus, konkrétne "Australopithecus afarensis".
Prvý podrobný prieskum riftu vykonal v roku 1893 škótsky geológ John Walter Gregory.

</doc>
<doc id="123309" url="https://sk.wikipedia.org/wiki?curid=123309" title="Karol Ondreička (hudobník)">
Karol Ondreička (hudobník)

Karol Ondreička (* 3. november 1935, Bratislava – † 18. apríl 2013) bol slovenský džezový gitarista, skladateľ a aranžér.
Je považovaný za priekopníka moderného džezu na Slovensku.
Pôsobenie.
Študoval lingvistiku na filozofickej fakulte Univerzity Komenského v Bratislave. Jeho prvou skupinou bolo "Kvinteto Karola Ondreičku", ktoré založil v roku 1956. V 60. rokoch sa stal lídrom skupiny "Combo 4". V tomto období sa venoval aj publicistike (v časopise "Mladá Tvorba"). V 70. rokoch sa stal členom "Kvarteta L. Gerhardta", kde pôsobil aj v ďalšom desaťročí a spolupracoval s významnými zahraničnými hudobníkmi, akými boli Švéd Bernt Rosengren, Rakúšan Hans Koller, či Američania Kenny Wheeler a Charlie Mariano.
V roku 1982 vytvoril "Trio Karola Ondreičku", ktoré okrem neho tvorili Petr Kořínek a Josef Vejvoda. Vystúpili na bratislavskej "Gitariáde 1982". Trio existovalo dva roky, vytvorilo niekoľko nahrávok pre Československý rozhlas v Prahe. 
Od roku 1990 účinkoval s "Kvartetom L. Gerhardta" v divadle "Freie Bühne" vo Viedni s rakúskou speváčkou Topsy Küppersovou. Začiatkom 90. rokov sa venoval príležitostným spomienkovým projektom so skupinou "Traditional club". V roku 1993 sa stal lídrom "Karol Ondreička Quartet" (po odchode jedného z členov len "Trio"). V roku 1996 spoluzaložil "Karol Ondreička and Stano Počaji Band". O rok neskôr nahral hudbu k filmu "Tábor padlých žien" (autorom hudby bol Rudolf Geri). V tom istom roku režisér Ján Fajnor nakrútil film "Človek uprostred – profil Karola Ondreičku".
V roku 1998 absolvoval turné po Nemecku, Švajčiarsku a Rakúsku s orchestrom Novej scény s predstavením "Ples v hoteli Savoy".
Karol Ondreička prešiel vývojom od cool jazzu, cez west coast jazz, soul jazz až po modálny jazz. Je považovaný za lyrického gitaristu zdôrazňujúceho melódiu a vrúcnosť. V roku 1990 sa stal členom "Rady Hudobného fondu", o dva roky neskôr viceprezidentom "Slovenskej jazzovej spoločnosti" (SJS).

</doc>
<doc id="123315" url="https://sk.wikipedia.org/wiki?curid=123315" title="Uhľovodíky">
Uhľovodíky



</doc>
<doc id="123322" url="https://sk.wikipedia.org/wiki?curid=123322" title="Dom (objekt)">
Dom (objekt)

Dom je obydlie, objekt slúžiaci na bývanie alebo na iné spoločenské činnosti.

</doc>
<doc id="123324" url="https://sk.wikipedia.org/wiki?curid=123324" title="Karol Ondreička (1944)">
Karol Ondreička (1944)

Prof. Karol Ondreička (* 23. apríl 1944, Čachtice – † 11. november 2003, Bratislava) bol slovenský maliar, grafik, ilustrátor a pedagóg, profesor, rektor Vysokej školy výtvarných umení v Bratislave. 
Je autorom viac ako 100 ex librisov. Ilustroval takmer 200 knižných publikácií pre deti i dospelých, za ktoré získal mnoho ocenení doma i vo svete. Je autorom ilustrácií 1. dielu knižného cyklu Tisíc a jedna noc. Významná je aj jeho známková tvorba. 
Grafické i maliarske dielo charakterizuje imaginatívne vnímanie sveta, zdôrazňovanie emotívnosti, lyrizmu a fantázie. Spoluzakladateľ grafického združenia G- BOD. Každoročne sa i posmrtne zúčastňuje svojim dielom na mnohých výstavách doma i vo svete.
20132014 mu boli usporiadané veľké retrospektívne výstavy k výročiu jeho nedožitých 70 narodenín v GMB Mirbachovom paláci v Bratislave, GJK Kopplovom kaštieli v Trnave a OG Dolnom Kubíne.
Vo vydavateľstve Tatran vyšla v roku 2000 rozsiahla rozsiahla monografia od historičky umenia Dagmar Srnenskej s názvom "Karol Ondreička a knižná publikácia Ex Libris (Petrus, 2006, ISBN 80-89233-1-98)", podrobnejšie mapujúca jeho dielo.

</doc>
<doc id="123327" url="https://sk.wikipedia.org/wiki?curid=123327" title="Ivan Olbracht">
Ivan Olbracht

Ivan Olbracht, vlastným menom Kamil Zeman (* 6. január 1882, Semily – † 30. december 1952, Praha) bol český spisovateľ, prozaik, publicista, novinár a prekladateľ.
Časť svojho života prežil na Podkarpatskej Rusi, kde čerpal inšpiráciu pre svoju tvorbu.

</doc>
<doc id="123328" url="https://sk.wikipedia.org/wiki?curid=123328" title="Metóda integrovania per partes">
Metóda integrovania per partes

Metóda integrovania per partes sa využíva na integrovanie súčinu funkcií. Integrovanie touto metódou sa v preklade nazýva aj integrovanie (integrácia) po častiach.
Základné pravidlo je takéto:
formula_1
kde u a v sú funkcie derivované na intervale (a; b).
Príklady.
Postup.
Riešenie integrálov metódou per partes by sa dalo označiť za proces viac skusmý ako čisto mechanický. Zvyčajne sa na začiatku daná funkcia opatrne rozdelí na súčin dvoch funkcií "u"("x")"v"("x"). A to tak, aby výsledný integrál, ktorý vznikne postupom per partes, bolo možné vyriešiť jednoduchšie ako pôvodnú funkciu v celku. Nižšie uvedený vzorec popisuje najefektívnejší postup:
 formula_2
Možno si povšimnúť, že na pravej strane je "u" derivované a "v" integrované. Je teda výhodné zvoliť za "u" funkciu, ktorá sa derivovaním zjednoduší alebo za "v" vybrať funkciu, ktorá sa zase zjednoduší integrovaním. Ako jednoduchý príklad uvažujme:
 formula_3
Pretože derivácia ln("x") je formula_4, označíme (ln("x")) ako "u". A nakoľko integrál z formula_5 je formula_6, formula_7 označíme ako "dv". Situácia je teraz nasledovná:
 formula_8
Integrál z formula_9 možno nájsť pomocou pravidla mocniny, čo sa bude rovnať formula_4.
Možnou alternatívou je aj voľba "u" a "v" takým spôsobom, že výsledok "u"' (∫"v dx") sa zjednoduší vykrátením. Uvažujme napríklad tento integrál:
 formula_11
Ak zvolíme "u"("x") = ln(|sin("x")|) a "v"("x") = 1/cos2"x", potom derivované "u" bude 1/tan "x" použitím reťazového pravidla a "v" sa integruje na tan "x." Výsledok teda bude
 formula_12
Integrand sa vykráti na 1, teda integrál bude rovný "x". Hľadanie kombinácií vhodných na zjednodušenie si často vyžaduje istú dávku experimentovania.
V niektorých prípadoch nemusí byť potrebné, aby bol integrál, ktorý vznikol pomocou per partes, v čo najjednoduchšom tvare. Napríklad v numerickej matematike môže postačovať, že má malú veľkosť, a teda k výslednému odhadu prispieva len malou chybou. Niektoré iné špeciálne techniky sú predvedené na nižšie uvedených príkladoch.
Pre výpočet
 formula_13
nech:
 formula_14
 formula_15
potom:
 formula_16
kde "C" je integračná konštanta.
Pre vyššie mocniny "x" v tvare
 formula_17
možno integrál vyčísliť opakovaným použitím metódy per partes. Každým použitím tejto metódy sa mocnina "x" zníži o jeden stupeň.
Často využívaný príklad spôsobu integrovania per partes je
 formula_18
V tomto príklade je integrovanie per partes použité dvakrát. Najprv nech
 formula_19
 formula_20
potom:
 formula_21
Teraz, na vyčíslenie zvyšnej časti integrálu použijeme opäť integrovanie per partes:
 formula_22
 formula_23
Teda:
 formula_24
Čo v celku dáva nasledovné:
 formula_25
Na oboch stranách rovnice si môžeme všimnúť rovnaký integrál, po ktorého pričítaní na obe strany rovnice dostaneme
 formula_26
čo možno upraviť do tvaru
 formula_27
kde "C" (a "C"' = "C"/2) je integračná konštanta.
Podobná metóda sa uplatňuje aj pri hľadaní integrálu tretej mocniny sekansu.
Dva ďalšie široko známe príklady možno nájsť pri integrovaní funkcie vyjadrenej ako násobok seba samej a jednotky. Funguje to v prípade, ak je známa derivácia tejto funkcie a integrál tejto derivácie vynásobený "x" je takisto známy.
Prvým príkladom je ∫ ln("x") d"x." Napíšeme ho ako
 formula_28
Nech
 formula_29
 formula_30
potom
 formula_31
kde "C" je integračná konštanta.
Druhým príkladom je funkcia "inverzná" k tangensu, a to arctan("x"):
 formula_32
Integrál upravíme na
 formula_33
Teraz, nech
 formula_34
 formula_30
potom
 formula_36
pričom integrál
 formula_37
bol vyčíslený substitučnou metódou.
Pravidlo LIATE.
Toto pravidlo, ktoré navrhol Herbert Kasube, vraví, že akákoľvek z funkcií integrálu, ktorá sa v nasledujúcom zozname objaví ako prvá, by mala byť označená ako "u":
 L - Logaritmické funkcie: formula_38 atď.
 I - Inverzné goniometrické funkcie: formula_39 atď.
 A - Algebraické funkcie: formula_40 atď.
 T - Goniometrické funkcie: formula_41 atď. (T značí Trigonometric functions, je to teda anglický pojem pre goniometrické funkcie)
 E - Exponenciálne funkcie: formula_42 atď.
Funkcia označená ako "dv" je teda tá, ktorá sa vo vyššie uvedenom zozname objaví ako druhá v poradí. A to z toho dôvodu, že funkcie umiestnené nižšie v zozname su jednoduchšie integrovateľné, ako funkcie nad nimi. Toto pravidlo je občas označované aj ako „DETAIL“, kde písmeno "D" znamená "dv".
Na ukážku využitia pravidla LIATE uvažujme integrál
 formula_43
Podľa pravidla LIATE, "u = x" a "dv =" cos("x")dx, teda "du = dx" a "v =" sin("x"). Výsledný integrál bude teda nasledovný:
 formula_44
čo vo výsledku dáva
 formula_45
Vo všeobecnosti sa teda usilujeme zvoliť "u" a "dv" takým spôsobom, aby výraz "du" bol jednoduchší ako "u" a výraz "dv" jednoducho integrovateľný. Ak by namiesto toho bola za "u" zvolená funkcia cos("x") a "x.dx" ako "dv", dostali by sme integrál
 formula_46
ktorý by po opakovanej aplikácii metódy per partes jednoznačne vyúsťoval do nekonečného počtu ďalších integrálov.
Napriek svojim výhodám má pravidlo LIATE aj isté obmedzenia. Častou alternatívou je zoradenie pravidiel do postupnosti „ILATE“. A taktiež, v niektorých prípadoch, mnohočleny je potrebné rozdeliť netradičnými spôsobmi. Napríklad, aby sme integrovali
 formula_47
zvolíme
 formula_48
teda
 formula_49
Potom
 formula_50
Napokon, výsledok bude
 formula_51

</doc>
<doc id="123330" url="https://sk.wikipedia.org/wiki?curid=123330" title="Cesta na Mesiac">
Cesta na Mesiac

Cesta na Mesiac (pôvodný názov "De la terre à la lune, trajet direct en 97 heures 20 minutes"doslovne „Zo zeme na mesiac, priame spojenie za 97 hodín a 20 minút“) je kniha, ktorú napísal Jules Verne v roku 1865. Kniha patrí medzi najznámejšie vedeckofantastické romány tohto autora. Dej románu sa odohráva hlavne v Spojených štátoch amerických počas stavby gigantického dela, schopného dopraviť na Mesiac strelu s ľudskou posádkou, a v cislunárnom priestore pri ceste zo Zeme na Mesiac.
Pokračovanie románu autor napísal v roku 1870, má názov "Okolo mesiaca" ("Autour de la lune") a ďalšie pokračovanie v roku 1889 pod názvom "Všetko naopak" ("Sans dessus dessous").
Kniha "Cesta na Mesiac" bola pravdepodobne inšpiráciou pre vedecko-fantastický nemý film "Cesta na Mesiac" (Georges Méliès, 1902).
Dej.
Americký Gun Club, ktorý vyrába zbrane, je znepokojený mierom, pretože ich delá nemajú bez boja uplatnenie a ich pokrok v balistike bude zbytočný. Preto najprv vymýšľajú rafinované spôsoby, ako vyhlásiť vojnu inému štátu, ale predseda klubu Barbicane príde na skvelý nápad. Vyrobiť obrovské delo, ktoré vystrelí strelu až na Mesiac. Všetko sa darí, až keď narazia na problém – kde umiestniť Columbiadu, obrovské delo, z ktorého bude strela vystrelená. Nakoniec si vyberú Floridu, kde sídli aj Barbicanov odveký nepriateľ Nicholl. Nicholl sa celý život venoval výrobe štítov a Barbicane výrobou diel, ktorých úlohou bolo zničiť štíty vyrobené Nichollom. Z toho dôvodu sa neznášali. Keď je už delo hotové a čaká sa už len na vhodný okamih, na vystrelenie strely, určený Cambridgskou hvezdárňou pristúpi na scénu francúz Michel Ardan. Michel je ochotný nechať sa vystreliť v strele na mesiac a preto sa stáva medzinárodným hrdinom. Ponúkne Nichollovi a Barbicanovi ponuku, aby leteli na mesiac všetci traja. Ponuku prijmu a Nicholl a Barbicane sa uzmieria. Pri vystrelení strely bolo všetko v poriadku, ale problémy nastali počas cesty. Strela sa stretla s druhým mesiacom Zeme. Je taký malý, že sa jeho existencia neberie do úvahy a ten vychýli strelu z dráhy. Cambridgská hvezdáreň zároveň zle určila počiatočnú rýchlosť strely, a preto strela nedopadla na Mesiac, ale sa stala jeho obežnicou.
Kniha na Slovensku.
Kniha Cesta na mesiac vyšla na Slovensku prvýkrát v jednom zväzku spolu s knihou Okolo mesiaca v roku 1870.

</doc>
<doc id="123331" url="https://sk.wikipedia.org/wiki?curid=123331" title="Štatistický znak">
Štatistický znak

Štatistický znak je spoločná vlastnosť štatistických jednotiek v štatistickom súbore. Je predmetom štatistického skúmania. Každý prvok má štatistickému znaku priradenú "hodnotu znaku".
Delenie.
Podľa počtu možných obmien:
Podľa možnosti priamej merateľnosti:
Podľa toho, či sa vyskytujú u všetkých uvažovaných štat. jednotiek:
Podľa charakteru:

</doc>
<doc id="123333" url="https://sk.wikipedia.org/wiki?curid=123333" title="Karol Ondreička (1898)">
Karol Ondreička (1898)

Karol Ondreička (* 23. február 1898, Dubnica nad Váhom – † 13. december 1961, Bratislava) bol slovenský maliar, jeden zo zakladateľov moderného výtvarného umenia na Slovensku.
Pôsobenie.
V rokoch 1920-27 študoval na Umeleckopriemyselnej škole v Prahe (jeho pedagógmi boli českí maliari Josef Schusser a Karel Vítězslav Mašek). V rokoch 1927-28 pôsobil ako učiteľ kreslenia v Komárne, 1931-33 v Kláštore pod Znievom, 1933-35 vo Vrútkach. Od roku 1935 žil v Martine. Od roku 1936 viedol odborné kurzy Štátneho ústavu pre zveľaďovanie živností až do zániku ústavu v roku 1959. Od roku 1951 žil v Bratislave a od roku 1953 pôsobil na Fakulte architektúry a pozemného staviteľstva SVŠT ako vedúci docent katedry kreslenia a modelovania.
Obrazová tvorba.
Svojou obrazovou tvorbou bol najbližší Martinovi Benkovi a Milošovi Alexandrovi Bazovskému, Jankovi Alexymu a Zoltánovi Palugyayovi.
Jeho najvýznamnejšie obrazy vznikli 30. rokoch, medzi ne sa zaraďujú napr. "Pltníci", "Z pohrebu"," Zimný motív", "Cigánsky pohreb", "Rodina drevorubača". 
Po prekonaní mnohých osobných a rodinných ťažkostí znovu začína úspešne maľovať na konci 50. rokov, jeho tvorbu však zastavuje náhle úmrtie.
Ilustračná tvorba.
Patrí k priekopníkom ilustrácie detských kníh na Slovensku. Ilustroval knihy Jozefa Cígera Hronského, Jozefa Horáka, Ľudmily Podjavorinskej, Ľuda Ondrejova a niekoľko ročníkov detského časopisu Slniečko.
Podieľal sa tiež na ilustráciách periodík Matice slovenskej. 
Externé odkazy.
[[Kategória:Slovenskí maliari]]
[[Kategória:Slovenskí ilustrátori]]
[[Kategória:Slovenskí pedagógovia]]
[[Kategória:Osobnosti z Dubnice nad Váhom]]

</doc>
<doc id="123335" url="https://sk.wikipedia.org/wiki?curid=123335" title="Viliam Hornáček">
Viliam Hornáček

Akademický maliar Viliam Hornáček (* 1. november 1950, Bratislava) je slovenský maliar. Zakladateľ a predseda Spoločnosti slovenskej inteligencie Korene.

</doc>
<doc id="123337" url="https://sk.wikipedia.org/wiki?curid=123337" title="Medián">
Medián

Medián alebo stredná hodnota (znaku) alebo centrálna hodnota (znaku) (označuje sa Med(x) alebo formula_1) je hodnota, ktorá rozdeľuje postupnosť podľa veľkosti usporiadaných výsledkov na dve rovnako početné polovice. V štatistike patrí medzi stredné hodnoty. Platí, že najmenej 50 % hodnôt je nižších alebo sa rovná mediánu a najmenej 50 % hodnôt je vyšších alebo sa rovná mediánu.
Na nájdenie mediánu daného súboru stačí hodnoty usporiadať podľa veľkosti a zobrať hodnotu, ktorá sa nachádza v strede zoznamu. Ak má súbor párny počet prvkov, zvyčajne sa za medián označí aritmetický priemer hodnôt na mieste n/2 a (n+2)/2, ktoré sa nachádzajú v oblasti prostrednej hodnoty.
Všeobecne sa za medián dá označiť viacero čísel. V už spomenutom prípade párneho počtu prvkov neexistuje jediná prostredná hodnota. Platí však, že polovica hodnôt je menšia alebo rovná a polovica prvkov je väčšia alebo rovná, nech sa už za medián zvolí ľubovoľné z obidvoch prostredných čísel. To isté dokonca platí aj pre ľubovoľné číslo, ktorého veľkosť leží medzi týmito dvoma číslami. Preto sa ako medián takého súboru môže zobrať ľubovoľné z oboch prostredných čísel aj ľubovoľné z čísel medzi nimi.
Výhody a nevýhody mediánu.
Základná výhoda mediánu, ako štatistického ukazovateľa je tá skutočnosť, že nie je ovplyvnený extrémnymi hodnotami. Preto sa často používa aj v prípade šikmých rozdelení, pri ktorých aritmetický priemer poskytuje zvyčajne nevhodné výsledky. Napr. v súbore { 1, 2, 2, 3, 9 } sa medián (tak isto ako modus) rovná dvom, čo je viditeľne vhodnejší ukazovateľ prevažujúcej tendencie, ako aritmetický priemer, ktorý tu je 3,4.
Ďalšia výhoda je tá, že medián sa dá definovať na každom súbore lineárne usporiadanom podmienkou „menší alebo sa rovná“, aj keď nejde o súbor čísel. Napríklad medián súboru {absolvent ZŠ, vyučený, vyučený s maturitou, vysokoškolák} sa rovná hodnote „vyučený“, ak kategórie vzdelania považujeme za usporiadané podľa náročnosti školy.
Nevýhodné je použiť medián pri súboroch, v ktorých sledovaný znak nadobúda len jednu z dvoch možností. Tam sa medián správa rovnako ako modus: je hrubým meradlom vlastností rozdelenia a v prípade, že obidve kategórie sú zastúpené zhruba rovnako, je veľmi nestabilný.
Teoretické vlastnosti.
V prípade rozdelenia pravdepodobnosti je mediánom číslo "m", ktoré spĺňa rovnosť "P"("X" ≤ "m") ≥ 0,5 a "P"("X" ≥ "m") ≥ 0,5. V prípade spojitého rozdelenia zadaného hustotou pravdepodobnosti "f" pre medián platí:
 formula_2.
Medián nie je vždy určený jednoznačne. 
Medián je tiež odhad strednej hodnoty, ktorý minimalizuje absolútnu chybu. V predchádzajúcom príklade je táto chyba pri použití mediánu rovná 1 + 0 + 0 + 1 + 7 = 9, zatiaľčo pri použití aritmetického priemeru by bola rovná 2,4 + 1,4 + 1,4 + 0,4 + 5,6 = 11,2. To znamená, že číslo "m", ktoré minimalizuje hodnotu formula_3, je mediánom rozdelenia náhodnej veličiny "X".
Pre rozdelenie majúce definovanú strednú hodnotu a medián platí, že rozdiel medzi mediánom a aritmetickým priemerom daného rozdelenia je menší alebo rovný jednej smerodajnej odchýlke.
Medián ako kvantil.
Medián je najpoužívanejší kvantil (konkrétne kvantil deliaci súbor na dve časti). Okrem mediánu sa veľmi často používajú "kvartily" (súbor sa rozdeľuje na štyri časti), "decily" (na desať častí) a "percentily" (na sto častí).

</doc>
<doc id="123338" url="https://sk.wikipedia.org/wiki?curid=123338" title="Prvá berná rula">
Prvá berná rula

Prvá berná rula alebo berná rula bol prvý rustikálny kataster (súpis poddanskej pôdy podľa hláv) na berné účely (teda na účely štátnych daní) v Rakúskej monarchii. Bol vyhotovený roku 1654 (1653 – 1655) na základe vrchnostenského priznania počtu tzv. berných usadlostí na jednotlivých panstvách. 
Vizitačné komisie pri tzv. "generálnej" vizitácii vyšetrili pre nedostatok času na mieste len najväčšie, po mnoho rokov nahromadené nedostatky v daňových priznaniach a prevzali údaje zväčša od vrchnostenských úradníkov.
Po revizitácii vznikla v roku 1684 tzv. druhá berná rula.

</doc>
<doc id="123339" url="https://sk.wikipedia.org/wiki?curid=123339" title="Berné ruly">
Berné ruly



</doc>
<doc id="123343" url="https://sk.wikipedia.org/wiki?curid=123343" title="Matka (Gorkij)">
Matka (Gorkij)

Matka je román ruského spisovateľa Maxima Gorkého z roku 1906.

</doc>
<doc id="123344" url="https://sk.wikipedia.org/wiki?curid=123344" title="Trabant">
Trabant

Trabant môže byť:

</doc>
<doc id="123347" url="https://sk.wikipedia.org/wiki?curid=123347" title="Gyandzha">
Gyandzha



</doc>
<doc id="123350" url="https://sk.wikipedia.org/wiki?curid=123350" title="Gäncä">
Gäncä



</doc>
<doc id="123351" url="https://sk.wikipedia.org/wiki?curid=123351" title="Kirovabad">
Kirovabad



</doc>
<doc id="123352" url="https://sk.wikipedia.org/wiki?curid=123352" title="Giandža">
Giandža



</doc>
<doc id="123353" url="https://sk.wikipedia.org/wiki?curid=123353" title="Berná rula">
Berná rula

Berná rula môže byť:

</doc>
<doc id="123355" url="https://sk.wikipedia.org/wiki?curid=123355" title="Per partes">
Per partes

Per partes (lat. po častiach) môže byť:

</doc>
<doc id="123356" url="https://sk.wikipedia.org/wiki?curid=123356" title="Metóda per partes">
Metóda per partes



</doc>
<doc id="123357" url="https://sk.wikipedia.org/wiki?curid=123357" title="Integrovanie po častiach">
Integrovanie po častiach



</doc>
<doc id="123359" url="https://sk.wikipedia.org/wiki?curid=123359" title="Prostredná hodnota znaku">
Prostredná hodnota znaku



</doc>
<doc id="123360" url="https://sk.wikipedia.org/wiki?curid=123360" title="Doba ľadová (séria)">
Doba ľadová (séria)

Doba ľadová (angl. "Ice Age") je filmová séria z produkcie Blue Sky Studios, ktorú vydala spoločnosť 20th Century Fox v spolupráci s Rayom Romanom, Johnom Leguizamom, Denisom Learym a Chrisom Wedgem. Séria zahŕňa doposiaľ 5 vydaných filmov: "Doba ľadová" (2002), "Doba ľadová 2" (2006), "Doba ľadová 3" (2009), ' (2012) a ' (2016). Okrem týchto filmov sú krátke filmy: ' (2011) a ' (2016).
Videohry.
Hra na Game Boy Advance bola vydaná Ubisoftom po prvej Dobe ľadovej. V roku 2006 vydala Sierra Entertainment videohru postavenú na deji druhej Doby ľadovej pre Wii, PlayStation 2, GameCube, Game Boy Advance, Nintendo DS, Xbox, a PC. Úsvit dinosaurov prerobila na hru v roku 2009 spoločnosť Activision pre siedmu generáciu hier (Wii, DS, PlayStation 3, PSP, a Xbox 360) okrem PS2 a PC. Videohry umožňujú byť v hlavnej postave Mannym (vo všetkých hrách), Sidom (všetkých hrách), Diegom (všetkých hrách), Scratom (pre druhú a tretiu Dobu ľadovú), Scratte (pre tretiu Dobu ľadovú), a Buckom (pre tretiu Dobu ľadovú).

</doc>
<doc id="123361" url="https://sk.wikipedia.org/wiki?curid=123361" title="Prostredná hodnota">
Prostredná hodnota



</doc>
<doc id="123362" url="https://sk.wikipedia.org/wiki?curid=123362" title="Centrálna hodnota znaku">
Centrálna hodnota znaku



</doc>
<doc id="123373" url="https://sk.wikipedia.org/wiki?curid=123373" title="Marína Čarnogurská">
Marína Čarnogurská



</doc>
<doc id="123377" url="https://sk.wikipedia.org/wiki?curid=123377" title="Bertalan Farkas">
Bertalan Farkas

Bertalan Farkas (* 2. august 1949, Gyulaháza, Maďarsko) je bývalý maďarský kozmonaut.
V roku 1980 sa zúčastnil na lete kozmickej lode Sojuz 36 spolu s Valerijom Nikolajevičom Kubasovom. Absolvoval aj pobyt na orbitálnej stanici Saľut 6, s návratom na kozmickej lodi Sojuz 35. Bol to piaty let programu Interkozmos s medzinárodnou posádkou.

</doc>
<doc id="123378" url="https://sk.wikipedia.org/wiki?curid=123378" title="Apollo-Sojuz">
Apollo-Sojuz

Apollo-Sojuz alebo tiež Sojuz-Apollo bol prvý medzinárodný kozmický let s ľudskou posádkou v dejinách, ktorý spoločne uskutočnili v júli 1975 Spojené štáty a Sovietsky zväz. Milióny ľudí na celom svete sledovali v televízii, ako sa americká kozmická loď Apollo spojila so sovietskou loďou Sojuz. Projekt a jeho „podanie rúk“ vo vesmíre boli symbolom zmiernenia napätia medzi oboma superveľmocami počas studenej vojny.
Američania misiu oficiálne nazývali Apollo-Soyuz Test Project (ASTP), zatiaľ čo Sovieti ju nazvali Eksperimentaľnyj poľot „Apollon“ – „Sojuz“ (EPAS) a Sojuz 19. Americká kozmická loď bez čísla zostala zo zrušených misií programu Apollo a bola posledným modulom Apolla, ktorý letel do vesmíru.
Na misiu leteli traja americkí astronauti, Thomas Stafford, Vance Brand a Deke Slayton, a dvaja sovietski kozmonauti, Alexej Leonov a Valerij Kubasov, ktorí vykonávali spoločné aj samostatné vedecké experimenty vrátane umelého zatmenia Slnka modulom Apollo, aby prístroje na Sojuze mohli fotografovať slnečnú korónu. Predletová spolupráca posádok poskytla užitočné skúsenosti pre neskoršie spoločné americko-ruské kozmické lety, ako napríklad program Shuttle-Mir a Medzinárodná vesmírna stanica.
Posádka Apolla.
Bol to jediný kozmický let astronauta Deka Slaytona. V apríli 1959 bol vybraný ako jeden z prvej sedmičky astronautov programu Mercury, ale až do roku 1972 bol uzemnený zo zdravotných dôvodov. Jack Swigert bol pôvodne pridelený ako pilot veliteľského modulu hlavnej posádky Apolla, ale bol odvolaný ešte pred oficiálnym oznámením ako trest za účasť na incidente s poštovými známkami Apolla 15.
Posádka Sojuzu.
Bol to posledný let kozmonauta Alexeja Leonova, ktorý sa v marci 1965 stal počas letu Voschod 2 prvým človekom, ktorý vystúpil z kozmickej lode do otvoreného vesmíru.
Emblém misie.
Letový emblém Apollo-Sojuz nosila americká posádka modrým plátom vľavo, aby sa čítala "Apollo-Sojuz" a sovietska posádka červeným plátom vľavo, aby sa čítala "Sojuz-Apollo".
Prípravy na let.
Predbežné rozhovory o tomto lete sa uskutočnili už v roku 1970. V apríli 1972 sa obe strany zhodli na termíne spoločného kozmického letu – druhá polovica roka 1975. Tento spoločný program, vychádzajúci z dohody medzi prezidentom Spojených štátov Richardom Nixonom a predsedom Rady ministrov Sovietskeho zväzu Alexejom Kosyginom, podpísanej v Moskve 24. mája 1972, ukončil éru vesmírnych pretekov a začal sľubovať medzinárodnú spoluprácu v kozmických programoch oboch kozmických veľmocí. Spojené štáty ustupovali vo vesmíre od ambicióznych plánov – zrušili posledné výpravy na Mesiac a prestali uvažovať o výprave ľudí na Mars. Chystali sa na vypustenie vesmírnej stanice Skylab a neskôr na nasadenie raketoplánov. Sovietsky zväz sa po neúspechu svojho lunárneho programu začal v pilotovanej kozmonautike viacej venovať stavbe orbitálnych staníc. Na jeseň 1972 sa v Moskve dohadovala skupina amerických odborníkov a astronautov na rôznych technických podmienkach aj na spôsobe výberu posádok pre tento let. Zhodli sa tiež na dátume štartu oboch lodí: 15. júl 1975. Do chystanej medzivládnej dohody však navrhli širší termín: od 1. marca do 1. októbra 1975. Sovieti sa rozhodli, že pre medzinárodný let zmodernizujú viacero objektov, aby sa reprezentovali. V Kaliningrade, južne od Moskvy, kde boli hlavné raketové továrne, postavili nové riadiace stredisko CUP, ktoré bolo v podstate kópiou riadiaceho strediska v Houstone. Do prevádzky ho uviedli v rekordnom čase už na jeseň 1973. V Hviezdnom mestečku vybudovali nové objekty pre centrifúgu, halu s trenažérmi kozmickej lode Sojuz a komplexným simulátorom pre nácvik zblíženia a spojenia Sojuzu s Apollom, taktiež hotel, obchodný dom a rekreačné stredisko. 
Dňa 30. januára 1973 NASA informovala verejnosť, že hlavnou posádkou kozmickej lode Apollo v rámci misie Apollo-Sojuz sú veliteľ Thomas Stafford, pilot veliteľského modulu Vance Brand a pilot stykovacieho modulu Deke Slayton. Záložnou posádkou sa stali Alan Bean, Ronald Evans a Jack Lousma. Dňa 24. mája toho istého roku sovietska strana zverejnila zloženie posádky lode Sojuz v rámci tohto spoločného letu. Veliteľom sa stal Alexej Leonov a palubným inžinierom Valerij Kubasov. Za ich náhradníkov boli určení Anatolij Filipčenko a Nikolaj Rukavišnikov. Zaujímavosťou bolo, že po prvýkrát boli mená sovietskej posádky oznámené vopred a sovietska televízia mala po prvý raz vysielať štart v priamom prenose. Američania a Sovieti sa snažili pochopiť zvyklosti a kultúru svojich náprotivkov. V máji 1973 sa kompletná americká a sovietska posádka stretla na parížskom aerosalóne, kde bola okrem iného vystavená aj maketa spojených lodí Apollo a Sojuz. Dňa 8. júla 1973 prileteli sovietski kozmonauti na 13-dňový pobyt do USA, počas ktorého nadväzovali prvotné osobné kontakty s Američanmi a oboznámili sa s ich postupmi a procedúrami. Kozmonauti prežili kultúrny šok. Prekvapil ich ruch, ktorý panoval v uliciach miest. Bohatá ponuka najrôznejšieho tovaru, obchody otvorené dlho do noci, luxusné autá v uliciach. V novembri zase Američania navštívili Moskvu a Hviezdne mestečko, čím začala séria vzájomných návštev. Okrem pracovných povinností sa zúčastnili aj športových a spoločenských aktivít. Navštívili aj Boľšoj teatr, kde ich baleríny na konci predstavenia zasypali ružami. Koncom apríla 1975 Američania prvý raz navštívili sovietsky kozmodróm Bajkonur v Kazachstane. Posádky sa zišli celkovo šesťkrát – trikrát v USA a trikrát v ZSSR. Stali sa dobrými kamarátmi, spriatelili sa navzájom aj s rodinami. Poznávali sa, naučili sa spolu pracovať aj odpočívať.
Na spojenie oboch lodí bol potrebný špeciálny spojovací modul s hmotnosťou 2 112 kg v tvare valca, ktorý slúžil predovšetkým ako prechodová komora medzi loďami, naplnenými odlišnou atmosférou s odlišným tlakom. Lode Sojuz boli naplnené zmesou dusíka a kyslíka s tlakom 110 kPa, kým lode Apollo používali atmosféru čistého kyslíka so zníženým tlakom 34 kPa. Spojovací modul taktiež zaistil kompatibilitu spojovacích uzlov a obsahoval tiež vedeckú aparatúru. Časť americkej verejnosti však zostávala voči spoločnému letu skeptická. Zvlášť senátor William Proxmire niekoľkokrát poukazoval na nízku úroveň sovietskej kozmickej techniky. Renomovaný časopis "Aviation Week &amp; Space Technology" tomu venoval v roku 1974 dva obsiahle články. Sovieti sa snažili tieto povesti vyvrátiť. V roku 1974 preto dokonca trikrát vyskúšali svoju časť spoločného letu nanečisto. Najskôr vyslali dva Sojuzy v bezpilotnej verzii – 3. apríla ako Kozmos 638, ktorý pristál 13. apríla, a Kozmos 672, ktorý letel od 12. do 18. augusta. Tieto skúšky nakoniec zavŕšili kozmonauti Anatolij Filipčenko a Nikolaj Rukavišnikov počas letu Sojuz 16, ktorý sa uskutočnil od 2. do 8. decembra 1974. Vždy sa pritom simulovali všetky operácie vrátane spojenia a odpojenia s Apollom. Členovia oboch posádok mali pri spoločnom lete pôvodne hovoriť svojím rodným jazykom, ale ešte pred letom sa rozhodlo, že Američania budú hovoriť rusky a Rusi anglicky. Rodený hovorca totiž lepšie porozumie aj neobratnému oznámeniu vo svojom jazyku, naopak cudzinec, ktorý sa jazyk učí krátko, nemusí rozumieť hovorovej reči.
Dňa 24. marca 1975 sa v Kennedyho vesmírnom stredisku na Floride uskutočnil vývoz nosnej rakety Saturn IB na pohyblivom vypúšťacom zariadení z montážnej haly Vehicle Assembly Building na štartovací komplex 39B. V rámci záverečných príprav na misiu začala 24. júna astronautom Apolla trojtýždňová predletová karanténa, počas ktorej mali obmedzený vstup do určitých pracovných a výcvikových priestorov v Kennedyho vesmírnom stredisku a v Johnsonovom vesmírnom stredisku v Houstone a do blízkeho kontaktu s nimi mohol prísť len lekársky vyšetrený personál. Posádka Sojuzu začala v podobnom zmysle 27. júna svoj predletový izolačný program v Stredisku prípravy kozmonautov J. A. Gagarina v Hviezdnom mestečku. Dňa 3. júla prileteli sovietski kozmonauti na kozmodróm Bajkonur. Dňa 10. júla si Stafford a Leonov zatelefonovali a potvrdili, že všetko je pripravené na misiu. V Kennedyho vesmírnom stredisku sa 11. júla začalo odpočítavanie štartu Apolla a o dva dni neskôr sem prileteli astronauti z Houstonu. Medzitým sa ráno 12. júla o 07:00 miestneho času začal na Bajkonure prevoz rakety Sojuz-U na štartovaciu rampu. Technici mali vtedy plné ruky práce, keďže v tom čase ešte dokončovali montáž rakety so záložnou kozmickou loďou, ktorá mala byť prepravená na štartovaciu rampu nasledujúci deň. Dňa 13. júla si všetky časové služby ZSSR posunuli hodiny o tisícinu sekundy dopredu. Od tohto momentu boli presne zladené s americkými.
Priebeh letu.
Štart.
Spoločný let začal štartom sovietskej kozmickej lode Sojuz 19. Sovieti nakoniec pozvali na štart aj amerických zástupcov – veľvyslanca Waltera Stoessela s manželkou a vedeckého atašé ambasády zástupcu riaditeľa NASA Willisa Shapleyho. Sprevádzal ich akademik Boris Petrov a veliteľ výcviku kozmonautov Vladimir Šatalov. Na Bajkonure v noci trocha pršalo, a tak sa kazašská step trocha ochladila. Cez deň ale bolo opäť sucho a 31 °C v tieni, pričom fúkal slabý vietor. V utorok 15. júla 1975 vstávali kozmonauti Alexej Leonov a Valerij Kubasov o 07:00 moskovského času (09:00 miestneho času). V dnes už legendárnom hoteli Kozmonaut si dali rozcvičku a potom sa naraňajkovali. Po občerstvení sa autobusom presunuli k montážnej budove MIK, kde podstúpili poslednú lekársku prehliadku pred štartom a obliekli si skafandre. Nasledoval presun autobusom na štartovaciu rampu. Podľa jednej z mnohých tradícií v deň štartu autobus cestou k rampe zastavil vedľa cesty a pri ľavom zadnom kolese kozmonauti vykonali malú potrebu. Palubný inžinier Valerij Kubasov nastúpil do kabíny Sojuzu ako prvý v čase zhruba dve a pol hodiny pred štartom. Vzápätí ho nasledoval veliteľ Alexej Leonov. Sojuz 19 úspešne vyštartoval 15. júla 1975 o 15:20:00,005 moskovského času (17:20:00,005 miestneho času a 12:20:00,005 svetového času) pomocou nosnej rakety Sojuz-U z Bajkonuru na území Kazachstanu, ktorý bol vtedy súčasťou Sovietskeho zväzu. Navedenie kozmickej lode na obežnú dráhu Zeme prebehlo bez problémov. Korekcia dráhy na 4. oblete bola signálom k pokračovaniu prípravy štartu lode Apollo.
Astronauti Thomas Stafford, Vance Brand a Deke Slayton vstávali 15. júla 1975 o 10:10 miestneho času. Vzbudil ich šéfastronaut John Young. Posádka uvítala správu, že kozmická loď Sojuz 19 s Leonovom a Kubasovom je úspešne usadená na plánovanej obežnej dráhe. O 10:30 astronauti prišli na záverečnú lekársku prehliadku pred štartom. Potom si sadli k raňajkám, ku ktorým sa už tradične podával steak a vajíčka. Počas raňajok si posádka pozrela videozáznam štartu Sojuzu. Robert Crippen z podpornej posádky medzitým začal so záverečnými prípravami kokpitu kozmickej lode Apollo na príchod astronautov. Po raňajkách nasledovalo obliekanie skafandrov a odchod z Budovy pilotovaných letov ("Manned Spacecraft Operations Building"). Astronauti spolu s dvoma technikmi a Youngom nasadli do špeciálne upravenej dodávky, ktorá ich doviezla k 15 km vzdialenému štartovaciemu komplexu 39B. Young z dodávky vystúpil pri Stredisku riadenia štartu ("Launch Control Center"). Veliteľ Thomas Stafford nastúpil do veliteľského modulu ako prvý a po ňom nasledoval pilot stykovacieho modulu Deke Slayton. O chvíľu neskôr sa k nim pridal pilot veliteľského modulu Vance Brand. Kozmická loď Apollo v poriadku odštartovala 15. júla 1975 o 15:50:00,68 miestneho času (19:50:00,68 UTC) pomocou nosnej rakety Saturn IB zo štartovacieho komplexu 39B v Kennedyho vesmírnom stredisku. Po navedení na obežnú dráhu bol Sojuz na 6. oblete a vo vzdialenosti 6 625 km pred Apollom. Potom astronauti vykonali prestavbu lode, resp. pripojenie prechodového modulu k veliteľskej sekcii. Po oddelení celej lode od rakety začali s manévrami potrebnými na spojenie so Sojuzom.
Spojenie kozmických lodí a experimenty.
Na palube Apolla sa objavila komplikácia so stykovacím modulom. Zariadenie sa malo odmontovať, aby bolo možné sa dostať do modulu, ale Brand zistil, že nemôže správne umiestniť špeciálny k tomu určený nástroj do príslušného otvoru na stykovacom uzle. Všetko sa nakoniec vyriešilo na druhý deň ráno 16. júla. Okrem tohto bol najhorším problémom na palube Apolla rozliaty jahodový džús. Leonov s Kubasovom však v Sojuze 19 zistili, že čiernobiela televízna kamera, ktorú mali na palube, nefunguje. Deň po štarte kozmonauti dokonca v snahe odstrániť problém odpárali kus vnútornej obšívky orbitálneho modulu, aby sa dostali ku kľúčovým súčiastkam televíznych obvodov. Hoci oprava bola neúspešná, začali Leonovovi a Kubasovovi po lete prichádzať listy so žiadosťami na opravu televízorov po celom ZSSR. Americkí manažéri mali obavy, či budú Sovieti schopní získať zábery Apolla počas približovacej fázy. Farebná televízna kamera ale fungovala bezchybne. Dňa 16. júla o 12:43 UTC bol Sojuz na 17. oblete navedený na dráhu vo výške 223 – 225 km, kde vyčkával na prílet Apolla. Leonov a Kubasov strávili tiež nejaký čas komunikáciou s kozmonautmi Piotrom Klimukom a Vitalijom Sevastianovom, ktorí vtedy pracovali na kozmickej stanici Saľut 4. Počas dňa začala posádka Sojuzu 19 aj so znižovaním tlaku v lodi na 66 kPa, aby sa čo najviac priblížil k úrovni tlaku v Apolle. Zvyšok rozdielu urovnal prechodový modul Apolla. Následne obe lode priebežne vykonávali korekčné zážihy, ktorými sa pomaly približovali k sebe. Apollo aktívnej v úlohe a Sojuz ako pasívny objekt.
Dňa 17. júla Brand uvidel v palubnom teleskope svietiacu bodku na mieste, kde nemala byť žiadna hviezda. Bol to Sojuz 19 a posádky nadviazali priame rádiové spojenie. V čase 15:46 UTC boli obe lode od seba 800 m a udržiavali konštantnú vzdialenosť. Spojovací manéver vykonával veliteľ Apolla Stafford, ktorý začal Apollo jemne navádzať k čakajúcemu Sojuzu. V čase 16:09:12 UTC došlo k prvému dotyku lodí a o 16:12:30 UTC boli obe lode už pevne spojené. Leteli vtedy nad severným Francúzskom. Vzápätí začali prípravy na osobné stretnutie reprezentantov oboch štátov. Stafford a Slayton prešli do spojovacieho modulu a uzavreli za sebou poklop. Vháňaním dusíka začali zvyšovať tlak vo vnútri modulu na 66 kPa, aby sa vyrovnal tlaku v Sojuze. V čase 19:17:26 UTC Stafford otvoril poklop, ktorý delil spojovací modul a Sojuz. Nazrel dovnútra orbitálneho modulu sovietskej lode a uvidel rozosmiate tváre Leonova a Kubasova. Vysoko nad francúzskym mestom Metz si Stafford s Leonovom podali ruky. Nasledovali formality, vrátane pozdravu od generálneho tajomníka Komunistickej strany ZSSR Leonida Brežneva, rozhovoru s americkým prezidentom Geraldom Fordom, oficiálnych posolstiev, podpisovaní oficiálnych protokolov o spojení Apolla a Sojuzu pre Medzinárodnú leteckú federáciu ("Fédération Aéronautique Internationale", "FAI") a výmeny vlajočiek medzi posádkami. Potom Leonov a Kubasov pozvali Slaytona so Staffordom na slávnostnú kozmickú večeru do orbitálneho modulu Sojuzu. Leonov Američanov trocha prekvapil, keď vytiahol tuby, ktoré boli v Sojuzoch bežne a obsahovali nápoje a pokrmy. Tuby ale mali etikety najlepších ruských vodiek. Astronauti nakoniec zistili, že Leonov ich iba nachytal, a v tubách bol boršč. O 22:47 UTC Leonov zavrel za Staffordom a Slaytonom poklop spojovacieho modulu a obe posádky sa uložili k spánku vo svojich lodiach.
V nasledujúci deň pokračovali vzájomné návštevy. Kubasov privítal Branda v Sojuze a Leonov sa vybral na prehliadku veliteľského modulu Apolla. V oboch lodiach prebiehali plánované experimenty a diváci mohli u televíznych obrazoviek po celom svete sledovať päticu mužov, ako sa vznáša v beztiažovom stave. Po niekoľkých hodinách sa Brand vrátil do Apolla a Stafford s Leonovom sa premiestnili do Sojuzu. Následne šiel do Apolla Kubasov. Každý presun členov posádky z jednej lode do druhej si vyžadoval pobyt v prechodovom module, v ktorom sa vyrovnával tlak s tou loďou, do ktorej sa chceli návštevníci premiestniť. Zároveň musel byť v každej z lodí vždy aspoň jeden člen posádky, aby monitoroval dôležité systémy. Uprostred druhého dňa spoločných aktivít sa uskutočnila tlačová konferencia. Po skončení konferencie ešte nejaký čas pokračovali spoločné pozorovania a experimenty. Slayton s Kubasovom a Brandom tiež zmontovali špeciálnu pamätnú plaketu, ktorej polovice doviezli Apollo a Sojuz na obežnú dráhu. Potom si Američania a Sovieti vymenili semená stromov, ktoré boli neskôr zasadené v oboch krajinách, a nastal čas sa rozlúčiť. Stafford s Leonovom si naposledy podali ruky a 18. júla o 21:00 UTC sa uzavrel poklop, ktorý delil spojovací modul od Sojuzu.
Po odpočinku sa 19. júla o 12:03:20 UTC Apollo odpojilo od Sojuzu, keď obe lode práve vyleteli zo zemského tieňa a nachádzali sa nad južným Tichým oceánom. Na ľavom kresle Apolla teraz sedel Slayton. Jeho úlohou bolo obletieť Sojuz a poslúžiť mu ako „clona“ pri umelom zatmení Slnka pozorovateľného sovietskou posádkou. Potom sa mal opäť pripojiť k Sojuzu. Po 21 minútach samostatného letu a zhotovení snímok slnečnej koróny sovietskymi kozmonautmi sa Apollo opäť priblížilo k sovietskej lodi. Slayton bol takmer úplne oslepený Slnkom, ale dokázal vykonať úspešné spojenie. K druhému spojeniu oboch lodí došlo o 12:40:41 UTC nad Stredozemným morom. Nebolo síce také mäkké, ako sa to pred dvoma dňami podarilo Staffordovi, pretože neopatrné vychýlenie jedného z joystickov riadenia na okamih vychýlilo obe lode z osi. O 15:26:12 UTC došlo k definitívnemu rozdeleniu oboch lodí, ktoré následne začali letieť vo formácii. Ďalší experiment, ktorý mal zistiť koncentráciu atómového kyslíka a dusíka v kozmickom priestore vykonávala posádka Apolla, ktorá vysielala ultrafialové lúče k Sojuzu, na ktorom bolo umiestnené špeciálne zrkadlo. Odrazené lúče potom vzďaľujúce sa Apollo zachytávalo. Po experimentoch nastal o 18:42 UTC separačný manéver, počas ktorého Apollo upravilo svoju dráhu tak, aby nemohlo dôjsť k náhodnej zrážke so Sojuzom. Zatiaľ čo Sovieti sa podľa plánu pomaly ukladali k spánku, Američania zakončili svoj deň experimentmi. Nasledujúci deň, 20. júl, bol v znamení pozorovaní a experimentov. Leonov si aj na tento let vzal svoje kresliarske potreby. Už v priebehu spoločného letu namaľoval niekoľko portrétov amerických náprotivkov a teraz, počas samostatného letu, sa venoval zachytávaniu výhľadu z okienka lode. Pomocou špeciálneho prístroja sa tiež pokúšal zachytiť presné odtiene farieb rôznych častí zemského povrchu, aby tak kartografom uľahčil kolorovanie máp. V Apolle sa medzitým uskutočnil zaujímavý pokus, ktorý sa týkal plánovaného raketoplánu. Pri pobyte v beztiažovom stave sa odľahčená chrbtica mierne pretiahne. Inžinieri sa obávali, či budú môcť piloti raketoplánu ovládať pedále smerovky a či sa vôbec zmestia do svojich kresiel. Všetci traja astronauti sa tak starostlivo zmerali, pričom zistili, že pretiahnutie chrbtice nebude predstavovať problém. V závere dňa sa Leonov s Kubasovom začali chystať na zajtrajšie pristátie.
Pristátie.
Dňa 21. júla Leonov s Kubasovom zabalili vybavenie a pripravili sa na pristátie. Apollo bolo od nich už vzdialené asi 900 km. O 10:10:35 UTC sa vo výške 214 km nad Atlantikom blízko ostrova Ascension na 194,9 sekundy zapálil brzdiaci motor. Deväť minút po skončení zážihu sa vo výške 153,8 km nad Afrikou oddelil servisný a orbitálny modul a návratový modul začal čoraz rýchlejšie klesať k Zemi. Keď kabína vyšla z oblasti rádiového ticha, Leonov ohlásil, že preťaženie bolo menšie, než očakával. V čase 10:40 UTC sa objavili prvé zábery pátracích vrtuľníkov, ktoré ukazovali návratový modul klesajúci na padáku. Návratový modul kozmickej lode Sojuz 19 úspešne pristál 21. júla o 10:50:51 UTC (13:50:51 moskovského času) v kazašskej stepi. Miesto pristátia sa nachádzalo 61 km severovýchodne od Arkalyku. Posádka Apolla odkázala Sovietom svoje gratulácie. Tri minúty po pristátí Kubasov otvoril poklop a trocha neisto vyšiel von. Za ním nasledoval usmiaty Leonov. Okolo kozmonautov sa zoskupilo viacero kameramanov a novinárov. Po krátkej zastávke v Bajkonure obaja prileteli 23. júla lietadlom do Moskvy.
Apollo naďalej pokračovalo v samostatnom lete. V letovom pláne boli ďalšie pozorovania a experimenty. Dňa 23. júla si astronauti obliekli skafandre a o 19:45 UTC došlo k oddeleniu spojovacieho modulu. Rýchlosť vzďaľovania oboch častí sa veľmi presne merala, čo slúžilo na mapovanie jemných anomálií zemského gravitačného poľa. Okrem toho, že modul slúžil na spojenie so Sojuzom, bolo to tiež miesto na experimenty s elektrickou pecou a Slayton tu aj spával. Posádka sem tiež chodila vykonávať veľkú potrebu. Ráno 24. júla posádku prebudila pieseň vysielaná z Houstonu a potom sa astronauti pripravovali na pristátie. Nad Indickým oceánom vykonali brzdiaci zážih a potom došlo k oddeleniu servisného modulu. Veliteľský modul Apolla pristál 24. júla 1975 o 21:18:24 UTC na hladine Tichého oceánu. Miesto pristátia sa nachádzalo 510 km západne od Honolulu. Jediný vážnejší problém nastal vďaka chybe posádky v konečnej fáze zostupu, ktorá spôsobila tvrdšie pristátie na hladine a únik škodlivého oxidu dusičitého do kabíny. Astronauti sa začali dusiť, pričom Brand na chvíľu stratil vedomie. Astronautov v kabíne potom vyzdvihla na palubu lietadlová loď USS "New Orleans". Vdýchnutie toxických výparov našťastie nikomu z trojice nespôsobilo žiadne vážne následky. Posádka však musela stráviť 14 dní vo vojenskej nemocnici v Honolulu na Havajských ostrovoch, kde lekári starostlivo sledovali ich zdravotný stav.
Zaujímavosti.
Program Apollo-Sojuz bol čiastočne inšpirovaný filmom "Marooned" z roku 1969, v ktorom je posádka Apolla zachránená sovietskou kozmickou loďou Voschod. Hoci bolo vybavenie vyvinuté pre Apollo-Sojuz iba na jedno použitie, dovolil NASA udržať pilotované kozmické lety po skončení misií na Mesiac a k vesmírnej stanici Skylab. Keďže Saturn IB a veliteľský modul Apolla zostali po zrušení ďalších letov na Mesiac, bol Apollo-Sojuz jedným z najlacnejších pilotovaných vesmírnych programov, ktorý sa kedy uskutočnil. Sojuz 19 bol zároveň prvým sovietskym pilotovaným kozmickým letom, ktorého štart a pristátie sa vysielalo prostredníctvom živého televízneho prenosu. Na počesť spoločného letu bola planétka objavená v roku 1977 sovietskym astronómom Nikolajom Černychom pomenovaná "(2228) Soyuz-Apollo". Na česko-slovenskom trhu sa predávali aj cigarety s filtrom s dvojjazyčným nápisom "Sojuz-Apollo" a "Apollo-Sojuz". Počas misie Apollo-Sojuz boli vo vesmíre aj ďalší dvaja sovietski kozmonauti, Piotr Klimuk a Vitalij Sevastianov na kozmickej stanici Saľut 4. Prileteli sem v lodi Sojuz 18.

</doc>
<doc id="123379" url="https://sk.wikipedia.org/wiki?curid=123379" title="Alexej Archipovič Leonov">
Alexej Archipovič Leonov

Alexej Archipovič Leonov (; * 30. máj 1934, Listvianka, Ruská SFSR, ZSSR – † 11. október 2019, Moskva, Rusko) bol sovietsky kozmonaut a letec, generálmajor vzdušných síl, spisovateľ a umelec. Dňa 18. marca 1965 sa stal prvým človekom, ktorý uskutočnil výstup do otvoreného vesmíru, keď počas letu Voschod 2 na 12 minút a 9 sekúnd vystúpil z kozmickej lode. Bol tiež vybraný za prvého človeka zo ZSSR, ktorý mal pristáť na Mesiaci, ale sovietsky mesačný program bol nakoniec zrušený.
V júli 1975 Leonov velil v rámci misie Sojuz-Apollo kozmickej lodi Sojuz 19, ktorá sa vo vesmíre na dva dni spojila s americkou loďou Apollo.
Leonov bol dvojnásobným Hrdinom Sovietskeho zväzu (1965, 1975), generálmajorom vzdušných síl (1975), laureátom Štátnej ceny ZSSR (1981) a členom Najvyššej rady strany Jednotné Rusko (2002 – 2019).
Mladosť a vojenská služba.
Leonov sa narodil 30. mája 1934 v dedinke Listvianka v Západosibírskom kraji v Ruskej SFSR v ruskej rodine. Jeho starý otec bol za svoju účasť v ruskej revolúcii v roku 1905 nútený presťahovať sa na Sibír. Alexej bol ôsmym z deviatich preživších detí narodených Jevdokiji, rodenej Sotnikovovej, a Archipovi. Ďalšie tri deti zomreli v dojčenskom veku. Jeho otec pracoval ako elektrikár a baník.
V roku 1936 bol otec zatknutý a vyhlásený za „nepriateľa ľudu“. Leonov vo svojej autobiografii napísal: "„Nebol sám: zatýkali mnohých. Bola to súčasť cieľavedomej snahy úradov zlikvidovať každého, kto prejavil prílišnú nezávislosť alebo silu charakteru. Boli to roky Stalinových čistiek. Mnohí zmizli v odľahlých gulagoch a už ich nikto nikdy nevidel.“"
Rodina sa presťahovala k jednej z jeho vydatých sestier do Kemerova, kde sa otec po prepustení vrátil k rodine. Za svoje neoprávnené väznenie dostal odškodnenie. Leonov využíval umenie ako spôsob, ako zabezpečiť pre rodinu viacej potravín. Svoju umeleckú kariéru začal kreslením kvetov na pece a neskôr maľoval krajinky na plátna.
Po druhej svetovej vojne vyzývala sovietska vláda svojich občanov, aby sa presťahovali do Sovietmi okupovanej časti Východného Pruska, a tak sa v roku 1948 jeho rodina premiestnila do Kaliningradu. V roku 1953 Leonov ukončil strednú školu (č. 21). Uchádzal sa o štúdium na Akadémii umení v Rige v Lotyšskej SSR, ale pre vysoké náklady na štúdium sa rozhodol nenastúpiť. Rozhodol sa vstúpiť do ukrajinskej prípravnej leteckej školy v Kremenčugu. Svoj prvý samostatný let uskutočnil v máji 1955. Zatiaľ čo sa čiastočným štúdiom v Rige oddával svojej vášni pre umenie, nastúpil tiež do zdokonaľovacieho dvojročného kurzu v Čugujevskom vyššom vojenskom leteckom učilišti pilotov v Ukrajinskej SSR, aby sa stal stíhacím pilotom.
Dňa 30. októbra 1957 Leonov ukončil štúdium s vyznamenaním a bol vymenovaný za poručíka 113. výsadkového leteckého pluku, ktorý bol súčasťou 10. ženijnej leteckej divízie 69. leteckej armády v Kyjeve. Dňa 13. decembra 1959 sa oženil so Svetlanou Pavlovnou Dozenkovou. Nasledujúci deň sa presunul do Východného Nemecka na svoje nové pôsobisko v 294. prieskumnom pluku 24. leteckej armády.
Sovietsky kozmický program.
Leonov bol jedným z 20 pilotov sovietskych vzdušných síl, ktorí boli v roku 1960 vybraní do prvej výcvikovej skupiny kozmonautov. Ako väčšina sovietskych kozmonautov aj Leonov bol členom Komunistickej strany Sovietskeho zväzu. Počas letu Voschod 2 uskutočnil ako prvý človek v dejinách výstup do otvoreného vesmíru. Dňa 18. marca 1965 strávil mimo kozmickej lode 12 minút a 9 sekúnd, pričom bol s kabínou bol spojený 4,8-metrovým lanom.
Na konci výstupu do vesmíru sa Leonovov skafander vo vesmírnom vákuu nafúkol do takej miery, že sa nemohol vrátiť do prechodovej komory. Otvoril ventil, aby mohol vypustiť zo skafandra časť tlaku, a sotva sa mu podarilo dostať späť do kabíny. Počas letu Leonov tiež nakreslil malý náčrt orbitálneho východu slnka, pričom išlo o prvé umelecké dielo vytvorené vo vesmíre. Osemnásť mesiacov strávil výcvikom beztiažového stavu pre tento let.
V roku 1968 bol Leonov vybraný za veliteľa kozmickej lode Sojuz 7K-L1, ktorá mala obletieť Mesiac. Let bol ale zrušený pre oneskorenie pri dosahovaní spoľahlivého letu okolo Mesiaca (úspešné boli len neskoršie lety programu Zond 7 a Zond 8) a misia Apollo 8 už tento krok vo vesmírnych pretekoch dosiahla. Bol tiež vybraný ako prvý človek zo ZSSR, ktorý mal na palube kozmickej lode LOK/N1 pristáť na Mesiaci. Aj tento program bol zrušený. (Let si vyžadoval výstup do otvoreného vesmíru medzi lunárnymi loďami, čo prispelo k jeho výberu). V roku 1971 mal byť Leonov veliteľom letu Sojuz 11 na Saľut 1, prvú obývanú kozmickú stanicu, ale jeho posádka bola nahradená záložnou potom, čo u jedného z členov, kozmonauta Valerija Kubasova, vzniklo podozrenie na tuberkulózu. Ďalším členom posádky bol Piotr Kolodin.
Následne mal Leonov veliť ďalšiemu letu na Saľut 1, ale ten bol po smrti členov posádky Sojuzu 11 zrušený a kozmická stanica zanikla v atmosfére. Ďalšie tri Saľuty (jeden z nich v skutočnosti vojenská stanica Almaz) boli zničené pri nepodarenom štarte alebo zlyhali krátko po ňom a Leonovova posádka stála bokom. V čase, keď Saľut 4 dosiahol obežnú dráhu, bol Leonov preradený na prestížnejší projekt.
Druhý Leonovov let do vesmíru bol v úlohe veliteľa lode Sojuz 19, sovietskej časti misie Sojuz-Apollo v roku 1975 – prvého spoločného kozmického letu Sovietskeho zväzu a Spojených štátov. Počas projektu sa Leonov natrvalo spriatelil s americkým veliteľom Thomasom P. Staffordom, pričom Leonov bol krstným otcom Staffordových mladších detí. Stafford dokonca predniesol na Leonovovom pohrebe v októbri 2019 smútočnú reč v ruštine.
V rokoch 1976 až 1982 bol Leonov veliteľom oddielu kozmonautov („hlavným kozmonautom“) a zástupcom riaditeľa Strediska prípravy kozmonautov J. A. Gagarina, kde dohliadal na výcvik posádok. Bol tiež redaktorom kozmonautského bulletinu "Neptún". Do dôchodku odišiel v roku 1992.
Neskorší život a smrť.
Leonov bol vynikajúcim umelcom, ktorého vydané knihy obsahujú albumy jeho umeleckých diel a diel, ktoré vytvoril v spolupráci so svojím kamarátom Andrejom Sokolovom. Do vesmíru si vzal tiež farebné ceruzky a papier, pričom nakreslil Zem a stal sa prvým umelcom vo vesmíre. Počas misie Sojuz-Apollo v roku 1975 tiež nakreslil portréty astronautov Apolla.
Arthur C. Clarke vo svojich poznámkach k románu ' z roku 1982 napísal, že po premietaní filmu ' z roku 1968 ho Leonov upozornil, že usporiadanie Mesiaca, Zeme a Slnka zobrazené v úvode filmu je v podstate rovnaké ako na jeho maľbe "Blízko Mesiaca" z roku 1967, hoci diagonálne orámovanie scény na maľbe nebolo vo filme zopakované. Clarke mal na stene svojej kancelárie zavesenú podpísanú skicu tejto maľby, ktorú Leonov vytvoril po premietaní. Clarke venoval román "2010: Druhá vesmírna odysea" Leonovovi a sovietskemu fyzikovi Andrejovi Sacharovovi. Fiktívna kozmická loď v knihe nesie meno "Kozmonaut Alexej Leonov". Leonov tiež spolu s Valentinom Selivanovom napísal scenár k vedecko-fantastickému filmu "Záhada súhvezdia Orion" z roku 1980.
Od roku 1990 bol Leonov až do svojej smrti vedúcim projektu Zástava mieru vo vesmíre. Do dôchodku odišiel v roku 1992 a žil v Moskve. Od marca 1992 bol v zálohe. V rokoch 19921993 bol riaditeľom kozmických programov v Četeku. Bol poradcom prvého podpredsedu predstavenstva moskovskej Alfa-bank a v roku 2001 jej viceprezidentom. Od 18. decembra 2002 bol členom strany Jednotné Rusko a členom jej najvyššej rady. Stal sa uznávaným výtvarníkom, pričom spolupracoval s Andrejom Sokolovom. Jeho diela sú hojne vystavované a publikované.
V roku 2004 začal Leonov pracovať s bývalým americkým astronautom Davidom Scottom na dvojici memoárov, ktoré sa zaoberajú históriou vesmírnych pretekov medzi Spojenými štátmi a Sovietskym zväzom. Kniha bola vydaná v roku 2006 pod názvom "Two Sides of the Moon: Our Story of the Cold War Space Race". Úvod ku knihe napísali Neil Armstrong a Tom Hanks. Spisovateľ Francis French urobil s Leonovom rozhovor pre knihu "Into That Silent Sea", ktorú vydali Colin Burgess a French v roku 2007. Dňa 18. júna 2016 navštívil Slovensko na pozvanie Slovenskej organizácie pre vesmírne aktivity. Naposledy tu bol ešte v roku 1965 po lete Voschod 2.
Leonov zomrel 11. októbra 2019 v Moskve po dlhej chorobe. Jeho pohreb sa konal 15. októbra. Mal 85 rokov a bol posledným žijúcim členom pätice kozmonautov programu Voschod. Prežila ho manželka Svetlana Dozenková, dcéra Oxana a dve vnúčatá, pričom jeho druhá dcéra Viktorija zomrela v roku 1996.

</doc>
<doc id="123380" url="https://sk.wikipedia.org/wiki?curid=123380" title="Operácia (výroba)">
Operácia (výroba)

Operácia je časť technologického procesu vykonávaná bez prerušenia na jednom pracovisku jedným pracovníkom (alebo jednou skupinou pracovníkov) na danom pracovnom predmete (súčiastke). 
V rovnakom význame je operácia aj časť písomnej dokumentácie (výrobný postup) - návodu na výrobu predmetu.
Operácia vo výrobnom postupe.
Výrobný postup sa člení na jednotlivé operácie. Operácie sa ďalej členia na úseky. Pre operáciu je predpísaný výrobný čas.
Operácie sa uvádzajú v poradí v akom za sebou skutočne nasledujú. Pre každú operáciu je uvedené jej číslo a dielňa, alebo pracovisko, na ktorom sa bude vykonávať. Ďalej sú uvedené špeciálne výrobné pomôcky.
Príklad.
Pri výrobe hriadeľa sa môžu vyskytnúť nasledovné operácie:

</doc>
<doc id="123382" url="https://sk.wikipedia.org/wiki?curid=123382" title="Sojuz-Apollo">
Sojuz-Apollo



</doc>
<doc id="123390" url="https://sk.wikipedia.org/wiki?curid=123390" title="Operátor nabla">
Operátor nabla

Operátor nabla (iné názvy: nabla, operátor del, del, Hamiltonov operátor, Hamiltonov operátor nabla, hamiltonián) je diferenciálny operátor vo vektorovej analýze. Označuje sa symbolom nabla formula_1 alebo formula_2 (v anglosaských krajinách formula_3), aby sa vyjadrila jeho podobnosť s vektorom. Meno nabla je odvodené od názvu hebrejského strunového nástroja, ktorý mal zhruba tento tvar.
Nabla sa používa na skrátený zápis matematických operátorov ako gradient, divergencia, rotácia a iných.
V "n"-rozmernom priestore R"n" vytvára ∇ všetky parciálne derivácie funkcie R"n" podľa R, čo je presne gradient funkcie "f".
Ako "n"-vektor má nabla tvar: formula_4
Svojim diferenciálnym charakterom pôsobí operátor napravo (teda na symboly stojace napravo od neho), pričom sa prejavuje jeho vektorový charakter.
V tenzorovej analýze sa operátor nabla ukázal byť dôležitým príkladom kovariantného tenzoru.
Operátor sa označuje aj ako "Hamiltonov operátor" (pozor na zámenu s pojmom hamiltonián), pretože ho ako prvý používal sir William Rowan Hamilton. 
Zápis významných vzorcov pomocou operátoru nabla.
Nasledujúce pravidlá platia pre (vo fyzike najobvyklejší) "trojdimenzionálny euklidovský priestor" R3 s pravouhlými súradnicami "x", "y" a "z".
formula_6
kde formula_7 sú jednotkové vektory priestoru R3.
formula_9
formula_12
Ďalej potom pre ľubovolné skalárne pole φ, ψ a f a vektorové polia A a B platia nasledujúce operácie:
formula_13
formula_14
formula_15
formula_16
formula_17
formula_18 
formula_19
formula_20
formula_21
formula_22
formula_23

</doc>
<doc id="123391" url="https://sk.wikipedia.org/wiki?curid=123391" title="Výrobný postup">
Výrobný postup

Výrobný postup je písomné zachytenie správneho poradia prác, ktoré treba vykonať, aby sa z polotovaru stal výrobok predpísaný výrobným výkresom. Postup býva často doplnený aj grafickými znázorneniami. Výrobný postup zároveň určuje výrobné prostriedky a výrobné náklady pre výrobu danej súčiastky.
Výrobný postup sa vypracúva pre každú súčiastku samostatne, výnimkou sú iba montážne postupy.
Členenie výrobného postupu.
V závislosti od typu výroby je výrobný postup viac, alebo menej podrobný. Napríklad výrobný postup pre sériovú výrobu je rozčlenený podľa nasledovnej štruktúry:
výrobný postup → operácia → úsek → úkon → pohyb
Naopak, výrobný postup pre kusovú výrobu môže byť menej podrobný:
výrobný postup → operácia

</doc>
<doc id="123395" url="https://sk.wikipedia.org/wiki?curid=123395" title="Krakovská univerzita">
Krakovská univerzita



</doc>
<doc id="123402" url="https://sk.wikipedia.org/wiki?curid=123402" title="Hildegard von Bingen">
Hildegard von Bingen



</doc>
<doc id="123404" url="https://sk.wikipedia.org/wiki?curid=123404" title="Novohradská župa (Maďarsko, od roku 1950)">
Novohradská župa (Maďarsko, od roku 1950)

Novohradská župa () je jedna zo žúp v Maďarsku. Má rozlohu .
Dejiny.
V roku 1918 (potvrdené trianonskou zmluvou v roku 1920) sa uhorská Novohradská župa rozdelila medzi Česko-Slovensko a Maďarsko. 
Po roku 1918 boli maďarské územia Novohradu a Hontu spojené do Novohradsko-hontianskej župy. 
V roku 1950 bola opäť vytvorená Novohradská župa ("Nógrad megye"), ktorej územie približne zodpovedá maďarskej časti bývalej uhorskej Novohradskej župy (plus časti maďarského Hontu). Od 1. januára 2023 sa oficiálne maďarské označenie župy zmenilo z "megye" na "vármegye" a názov župy na .

</doc>
<doc id="123412" url="https://sk.wikipedia.org/wiki?curid=123412" title="Obec">
Obec

Obec môže byť:

</doc>
<doc id="123414" url="https://sk.wikipedia.org/wiki?curid=123414" title="Okres">
Okres

Okres je bežné slovenské označenie menších administratívnych jednotiek po celom svete, ktoré spravidla veľkosťou nasledujú ako väčšie po obciach. Názov je vytvorený analógiou k podobným slovenským jednotkám nazývaným okres - pozri okres (Slovensko).
Ako okres sa prekladá spravidla napr.:
Ojedinele sa ako okres prekladajú aj americké counties či ruské a ukrajinské rajóny.

</doc>
<doc id="123426" url="https://sk.wikipedia.org/wiki?curid=123426" title="Administratívne rozdelenie Poľska">
Administratívne rozdelenie Poľska



</doc>
<doc id="123439" url="https://sk.wikipedia.org/wiki?curid=123439" title="Drávidovia">
Drávidovia



</doc>
<doc id="123440" url="https://sk.wikipedia.org/wiki?curid=123440" title="Nabla">
Nabla

Nabla môže byť:

</doc>
<doc id="123441" url="https://sk.wikipedia.org/wiki?curid=123441" title="Hamiltonov operátor nabla">
Hamiltonov operátor nabla



</doc>
<doc id="123443" url="https://sk.wikipedia.org/wiki?curid=123443" title="Jozef Šošoka">
Jozef Šošoka

Jozef Šošoka, prezývaný "Dodo" (* 16. marec 1943, Hronské Kosihy – † 21. november 2008, Piešťany) bol slovenský džezový hudobník. Pôvodným povolaním pedagóg. Nestor a propagátor džezu na Slovensku.
Diskografie:CD
"BOP-TOP"
The Czecho- Slovak- American Jazz Quartet
J.Gardner-piano
A.Praskin-altosax
J.D.Šošoka- drums
P.Kořínek- bass
Producent by Art and jazz agendy
1992
Štúdiá.
V roku 1959 zmaturoval na gymnáziu v Komárne. Potom pokračoval v štúdiu na Pedagogickej fakulte v Nitre, kde promoval v roku 1963. V roku 1988 skončil Berklee College of Music v americkom Bostone.
Hudobná kariéra.
Množstvo kontaktov na významných zahraničných hudobníkov získal počas svojho štúdia na Berklee College Of Music v Bostone. Hral napríklad s osobnosťami ako Charlie Mariano, Hans Koller, Lee Konitz, Atilla Zoller, Aladar Pege, Linda Sharrock, Larry Smith, Tomasz Stanko, Bireli Lagrene, Piotr Baron, Barbara Dennerlein, Jan Jankeje, Marek Balata, Harry Sokal, Wolfgang Puschnig, John Purcell a s mnohými ďalšími.
Z jeho diskografie sú významné: album Už sa ženiť nebudeme s Ladislavom Gerhardtom, Bratislava Blue s Petrom Cardarellim, Jazz At Philharmonic s Larrym Smithom a prvé slovenské džezové CD – Meditation Jazz Trio.
Počas svojho života získal niekoľko významných ocenení, medzi inými aj americkú Cenu Leo Danihelsa za hudbu. Slovenský hudobný fond mu udelil Cenu za celoživotné dielo, propagáciu džezu doma i v zahraničí a za vernosť džezu. 
Na konci života sa usadil v Piešťanoch, kde žil s výtvarníčkou Ivetou Schwarzbacherovou. Svadbu mali v roku 2007 počas európskeho festivalu poézie, divadla a hudby Capalest v Banskej Štiavnici. Pár vlastnil aj známu Jazz Art Gallery v Piešťanoch, kde Šošoka pozýval popredných hudobníkov na koncerty.

</doc>
<doc id="123454" url="https://sk.wikipedia.org/wiki?curid=123454" title="Latin Grammy">
Latin Grammy

Ceny Latin Grammy sa začali udeľovať od roku 2000 a vysielali sa na telivízii CBS. Bol to prvý primárne španielsky prime-timový program vysielaný v americkej televíznej sieti. Podobne ako Grammy, Latin Grammy vyjadruje uznanie umeleckej a technickej dokonalosti v hudobných umeniach a odboroch v rovnom hlasovaní (Latin Grammy Awards Process). Tiež reprezentujú mieru úspešnosti latino hudby.
Ceny v jednotlivých rokoch.
Latin Grammy Awards by year&lt;br&gt;
2000 | 2001 | 2002 | 2003 | 2004 | 2005 | 2006 
Ceny.
Alejandro Sanz: 14 
Shakira in 2006: 5
Juanes v 2003: 5

</doc>
<doc id="123458" url="https://sk.wikipedia.org/wiki?curid=123458" title="Shakira">
Shakira

Shakira (výs. ), vlastným menom Shakira Isabel Mebarak Ripoll (* 2. február 1977, Barranquilla, Kolumbia) je kolumbijská popová speváčka.
Narodila sa v Barranquille v Kolumbii v zmiešanej rodine, otec Libanonec, matka Kolumbijčanka. Okrem rodnej španielčiny hovorí aj plynulo po anglicky, portugalsky a taliansky. V 13 rokoch vydala vo vydavateľstve Sony svoj prvý album nazvaný "Magia" neskôr, druhý "Peligro" (v preklade "nebezpečenstvo"), no ich ohlas nebol veľký. Objavila sa aj v telenovele "El Oasis" ("Oáza").
V roku 1995 vydala ďalší album nazvaný "Pies descalzos". S pesničkou „Estoy aquí“ („Som tu“) sa dostala na 1. miesto v kolumbijskej hitparáde a otvorila si tak dvere do sveta populárnej hudby.
V roku 1998 spolupracovala s Emiliom Estefanom a vydala album "¿Dónde están los ladrones?", s ktorým sa zúčastnila na Latin Grammy. Tento album sa považuje za jeden z jej najlepších. Najznámejšie hity z neho sú „¿Dónde están los ladrones?“, „Ciega Sordumuda“ a skladba „Ojos Así“, s ktorou vystúpila na Latin Grammy.
V roku 1999 nahrávala pre MTV a následne vydala album "Shakira MTV Unplugged". V roku 2001 vyšiel prvý album v angličtine nazvaný "Laundry Service". Potom sa na niekoľko rokov odmlčala a až v roku 2005 jej vyšiel album v dvoch jazykoch "Fijación oral 1" (v španielčine) a "Oral Fixation 2" (v angličtine).
Jej bývalý partner bol španielsky futbalista Gerard Piqué, s ktorým má dvoch synov, Milana a Sashu.

</doc>
<doc id="123459" url="https://sk.wikipedia.org/wiki?curid=123459" title="Magia">
Magia

Magia (v preklade „"Mágia"“) je debutový album speváčky Shakiry. Ide o kolekciu pesničiek, ktoré nahrala od svojich ôsmich rokov. Tento album nahrala pre Sony Colombia v roku 1991, keď mala 13 rokov. Vydalo sa ho iba 900 kusov.

</doc>
<doc id="123460" url="https://sk.wikipedia.org/wiki?curid=123460" title="Peligro">
Peligro

Peligro (v preklade „"Nebezpečenstvo"“) je druhý album speváčky Shakiry. Bol vydaný v roku 1993. Shakira mala vtedy len 15 rokov a album vyšiel vo vydavateľstve Sony Colombia. Album vznikol potom, čo bola Shakira pre svoj mladý vek stiahnutá z hudobného festivalu OTI v Španielsku.

</doc>
<doc id="123461" url="https://sk.wikipedia.org/wiki?curid=123461" title="Pies descalzos">
Pies descalzos

Pies descalzos (v preklade „"Bosé nohy"“) je tretí album Shakiry vydaný v roku 1996. 

</doc>
<doc id="123462" url="https://sk.wikipedia.org/wiki?curid=123462" title="The Remixes">
The Remixes

The Remixes (v preklade „"Remixy"“) je ďalší album kolumbijskej speváčky Shakiry z roku 1997. Obsahuje remixy a rozšírené verzie starších pesničiek. 
Reedícia albumu vyšla v roku 2002, v tom istom roku vyšla aj rozšírená verzia s pesničkami v portugalčine.

</doc>
<doc id="123463" url="https://sk.wikipedia.org/wiki?curid=123463" title="¿Dónde están los ladrones?">
¿Dónde están los ladrones?

¿Dónde Están los ladrones? (v preklade „"Kde sú zlodeji?"“) je názov pre štvrtý album Shakiry naspievaný v španielčine. Bol vydaný v roku 1998 a do súčasnosti je považovaný za jeden z najlepších. V Spojených štátoch sa ho predalo milión kusov a ďalších sedem miliónov po celom svete. Názov je venovaný udalosti, keď Shakire ukradli kufor s pesničkami, práve k tomuto albumu.

</doc>
<doc id="123465" url="https://sk.wikipedia.org/wiki?curid=123465" title="John Pierpont Morgan">
John Pierpont Morgan

John Pierpont Morgan (* 17. apríl 1837, Hartford, Connecticut – † 31. marec 1913, Rím, Taliansko) bol americký podnikateľ a bankár.
V roku veľkej krízy 1907 zabránil ochromeniu finančného systému USA, keď dokázal získať milióny dolárov zo zahraničia na vybudovanie železničnej siete v USA, pomohol splatiť veľký štátny dlh a spolufinancoval založenie US Steel.
So žiadosťou o financovanie svojej práce a vynálezov sa k nemu obracal aj vynálezca Nikola Tesla, ktorý už vtedy žil a pracoval v USA, ale podľa životopisnej literatúry N. Teslu toto spojenectvo nebolo z rôznych príčin najšťastnejšie.
Finančník J. P. Morgan bol aj dlhoročným správcom Metropolitan Museum of Art a veľmi sa zaslúžil o zrušenie 20 % cla na dovoz umeleckých predmetov, čo po roku 1909 americkým miliardárom umožnilo doviesť najkrajšie zbierky, ktoré potom darovali práve tomuto múzeu. Morgan dokázal zainteresovať vyššie vrstvy na financovaní umenia ako nikto iný. Od jeho čias sa správcovské funkcie zverujú najštedrejším donorom a ich manželkám.

</doc>
<doc id="123466" url="https://sk.wikipedia.org/wiki?curid=123466" title="MTV Unplugged (Shakira)">
MTV Unplugged (Shakira)

MTV Unplugged je názov albumu kolumbijskej speváčky Shakiry vydaný v roku 2000 a v roku 2002 ako DVD. MTV Unplugged je živá relácia televiznej stanice MTV, ktorý ponúka populárnych hudobníkov hrajúcich na akustické nástroje. V prípade Shakiry tomu tak bolo v roku 1999. Tento album nahraný v auguste 1999 v New Yorku otvoril Shakire cestu do americkej populárnej hudby spievanej v angličtine.

</doc>
<doc id="123467" url="https://sk.wikipedia.org/wiki?curid=123467" title="Laundry Service">
Laundry Service

Laundry Service (v preklade „Práčovňa“) je názov prvého albumu ktorý nahrala kolumbijská speváčka Shakira v angličtine. Tento album bol vydaný v roku 2001. V roku 2002 bol vydaný album "Laundry Service: Washed &amp; Dried", ktorý obsahuje pesničky navyše.
Album s rovnakými skladbami, ale v inom poradí vyšiel v španielčine pod názvom "Servicio de Lavandería".

</doc>
<doc id="123469" url="https://sk.wikipedia.org/wiki?curid=123469" title="Ruslana">
Ruslana

Ruslana Stepanivna Lyžyčková (, * 24. mája 1973, Ľvov, Ukrajina) je ukrajinská popová speváčka, klaviristka, skladateľka a producentka.
Ruslana spieva od svojich 4 rokov. Slávu získala vydaním singlu Wild Dances z albumu "Diki tanci" (v preklade Divoké tance), ktorého sa predalo 170 000 kópií a získala zaň platinovú platňu. Pieseň Wild Dances sa takisto stala víťaznou skladbou Eurovízie v roku 2004, čím získala prvé víťazstvo pre Ukrajinu.
V roku 2005 mala na na Slovensku koncerty: 18. februára v Ružomberku a 3. júna v Prešove. Koncert, ktorý sa mal uskutočniť 19. februára v Bratislave, bol kvôli stretnutiu prezidentov Busha a Putina zrušený.

</doc>
<doc id="123477" url="https://sk.wikipedia.org/wiki?curid=123477" title="MTV Unplugged">
MTV Unplugged

MTV Unplugged je názov série televíznych koncertov, ktoré vysielala televízna stanica MTV.
Interpreti pri nich môžu používať výlučne akustické hudobné nástroje. 

</doc>
<doc id="123481" url="https://sk.wikipedia.org/wiki?curid=123481" title="Penetračný test">
Penetračný test

Penetračný test (niekedy nazývaný ako ethical hacking) je test, ktorý odhalí formou pokusu o neoprávnený prienik do systémov slabiny a mieru zraniteľnosti organizácie.
Externý penetračný test preverí ochranu pred pokusom o prienik z Internetu. Interný penetračný test odkryje slabiny umožňujúce odcudzenie či poškodenie citlivých firemných dát pracovníkom spoločnosti.

</doc>
<doc id="123482" url="https://sk.wikipedia.org/wiki?curid=123482" title="Pohyb s konštantným zrýchlením">
Pohyb s konštantným zrýchlením

Pohyb s konštantným zrýchlením (iné názvy: rovnomerne premenný pohyb; pri zrýchlenom pohybe: rovnomerne zrýchlený pohyb; pri spomalenom pohybe: rovnomerne spomalený pohyb alebo rovnomerne oneskorený pohyb) je pohyb, pri ktorom je vektor okamžitého zrýchlenia (a) konštantný a nenulový (V ďalšom texte budeme vektor okamžitého zrýchlenia nazývať „zrýchlenie“).
Ekvivalentné definície sú:
Trajektória pohybu s konštantným zrýchlením má v prípade priamočiareho pohybu tvar časti priamky a v prípade krivočiareho pohybu má vždy tvar časti paraboly (tzv. parabolický pohyb; napr. šikmý vrh). Ak teda nejaký krivočiary pohyb nemá trajektóriu tvaru časti paraboly, nejde o pohyb s konštantným zrýchlením.
Treba poznamenať, že termín „rovnomerne premenný (zrýchlený/spomalený [či oneskorený]) pohyb“ môže byť definovaný aj inak – ako pohyb s konštantným formula_6. K tomu pozri články rovnomerne premenný pohyb a rýchlosť (fyzikálna veličina). Údaje (vzorce atď.) uvedené v tomto článku platia (aj) pre pohyb s konštantným formula_6 iba v prípade priamočiareho pohybu, inak sú údaje odlišné.
Vzorce (kinematika).
Vysvetlivky značiek (podrobne pozri v článku rýchlosť (fyzikálna veličina)):
Všeobecný prípad.
Popri všeobecne platných vzorcoch (pozri napr. v článku rýchlosť (fyzikálna veličina)) platia špecificky len pre pohyb s konštantnou rýchlosťou nasledujúce vzorce:
Keď urobíme dodatočné predpoklady, vyššie uvedené vzorce sa nám zjednodušia. Napríklad ak predpokladáme formula_33 (teda čas na začiatku pohybu je 0 sekúnd) a formula_34 (teda rýchlosť na začiatku pohybu je nulová), dostaneme:
Priamočiary pohyb s konštantným zrýchlením.
V prípade priamočiareho pohybu s konštantným zrýchlením (porovnaj článok priamočiary pohyb) platia popri vyššie uvedených vzorcoch (teda formula_38, formula_26 a formula_30) aj nasledujúce vzorce:
Keď urobíme dodatočné predpoklady, vyššie uvedené vzorce sa nám zjednodušia. Napríklad ak predpokladáme formula_71 (teda čas na začiatku pohybu je 0 sekúnd) a formula_72 (teda veľkosť rýchlosti na začiatku pohybu je ) a formula_73 (teda „dráha“ na začiatku pohybu je 0 metrov), dostaneme:
Silové pôsobenie (kinetika).
Pohyb s konštantným zrýchlením je pohyb s konštantným a nenulovým formula_23. Z 2. Newtonovho pohybového zákona v jeho variante pre konštantnú rýchlosť, t.j. zo vzorca formula_105 (kde formula_5 je sila, formula_107 je hmotnosť, formula_107 je konštantné a je formula_109), vyplýva, že ak je hmotný bod v pohybe s konštantným nenulovým formula_23, tak naňho pôsobí konštantná (výsledná) sila, teda (výsledná) sila s konštantnou veľkosťou a s konštantným smerom. Čím väčšia je táto konštantná (výsledná) sila, tým väčšie je toto konštantné zrýchlenie pohybu.
Pre akýkoľvek pohyb s nenulovým (konštantným či nekonštantným) zrýchlením platí, že:
Voľný pád a vrh.
Typickým príkladom silového pôsobenia pri pohybe s konštantnou rýchlosťou je pohyb vo vákuu v homogénnom tiažovom poli Zeme, teda tzv. voľný pád a tzv. vrh. Pri tomto pohybe je formula_117, čiže zrýchlenie (formula_23) je rovné tiažovému zrýchleniu (formula_119). Preto aj formula_120, kde formula_121, pričom formula_122 sa nazýva tiažová sila (iné názvy: tiaž, sila tiaže, historicky aj: váha). Tiažová sila je výslednica gravitačnej sily (formula_122) a rotáciou Zeme vznikajúcej odstredivej sily (teda opaku normálovej – čiže dostredivej – sily), čiže formula_124. 
K tomu niekoľko poznámok:
O výpočte rýchlosti voľného pádu a vrhu pozri aj príslušnú kapitolu v článku rýchlosť (fyzikálna veličina).
Obmedzenia.
Podobne v ako mnoho iných jednoduchých úloh vo fyzike, aj pohyb s konštantným zrýchlením je len idealizovaná situácia:
Odporová sila.
Ak by sme aj dokázali na nejaké teleso pôsobiť konštantnou silou, po získaní rýchlosti by na teleso začala pôsobiť sila odporu prostredia (odporová sila, formula_131), napríklad odpor vzduchu. Táto sila rastie spolu s formula_1 pohybujúceho sa telesa a závisí aj od prostredia ako aj od tvaru a rozmerov pohybujúceho sa telesa. Jej smer je rovnaký ako smer pohybu (teda smer formula_1), ale jej orientácia je opačná voči orientácii pohybu (teda orientácii formula_1). Preto napríklad pri obdobe voľného pádu prebiehajúcej mimo vákua nie je formula_23 konštantné, ale s narastajúcim formula_1 klesá, pretože proti tiažovej sile padajúceho telesa (formula_121) pôsobí stále väčšia odporová sila vzduchu (formula_131 = kladná funkcia formula_1).
Relativistická mechanika.
Vyššie sme vychádzali z klasickej mechaniky, v ktorej sa predpokladá, že hmotnosť nie je funkciou rýchlosti, a teda musí platiť formula_105, pričom formula_141 je konštantné a kladné (Ak chceme zohľadniť možnosť, že sa hmotnosť telesa môže meniť – čo je v klasickej mechanike možné len fyzickým odobratím resp. pridaním „hmoty“ do resp. z telesa počas jeho pohybu – tak musíme použiť presnejší vzorec formula_142). Zo vzorcov formula_143 (alebo formula_144) a formula_32 vyplýva, že pri konštantnom formula_23 je konštantné aj formula_5 a formula_1 môže byť ľubovoľne veľké. Čiže pri pohybe s konštantným zrýchlením (inak povedané: pri konštantnej sile) môže teleso po dostatočne dlhom čase dosiahnuť ľubovoľnú rýchlosť, teda môže prekročiť aj rýchlosť svetla vo vákuu (formula_149), čo však (podľa súčasného stavu poznania) nie je možné. Všetky výskyty značky m použité v tomto odseku možno – vzhľadom na potreby textu nasledujúceho odseku – nahradiť aj značkou formula_150.
Relativistická mechanika (teória relativity) naopak predpokladá, že hmotnosť je funkciou rýchlosti (platí to najmä pri veľmi vysokých rýchlostiach), konkrétne formula_151, kde formula_152 je pokojová hmotnosť telesa, čo je zároveň hmotnosť z klasickej mechaniky. Takto vypočítané formula_107 nazývame aj relativistická hmotnosť. Z tohto vzorca vidno, že:
Po dosadení formula_151 do formula_142 sa dá ukázať, že formula_5 už nemá ako v klasickej mechanike rovnaký smer ako formula_23 a okrem to sa dá ukázať, že:
Súhrnne teda: Pri bežnej veľkosti rýchlosti telesa konštantná sila pôsobiaca na teleso spôsobí jeho pohyb s konštantným zrýchlením. To znamená, že rýchlosť telesa bude neustále konštantne narastať. Nedosiahne však ľubovoľne veľkú hodnotu, pretože pri veľkosti rýchlosti telesa blízkej rýchlosti svetla vo vákuu už konštantná sila pôsobiaca na teleso spôsobí (obrovský nárast hmotnosti telesa a teda), že teleso prejde z pohybu s konštantným zrýchlením do pohybu so zmenšujúcim sa zrýchlením. Rýchlosť svetla vo vákuu teleso nakoniec nikdy nedosiahne.

</doc>
<doc id="123487" url="https://sk.wikipedia.org/wiki?curid=123487" title="Dąbrowa Tarnowska">
Dąbrowa Tarnowska

Dąbrowa Tarnowska je poľské okresné mesto v Malopoľskom vojvodstve. Počet obyvateľov v roku 2007 bol 11 750. 

</doc>
<doc id="123497" url="https://sk.wikipedia.org/wiki?curid=123497" title="John F. Kennedy">
John F. Kennedy



</doc>
<doc id="123511" url="https://sk.wikipedia.org/wiki?curid=123511" title="Westminster (stanica metra)">
Westminster (stanica metra)

Westminster je jednou zo staníc londýnskeho metra, ktorá sa nachádza v londýnskej mestskej časti City of Westminster. Stanicu obsluhujú tri rôzne linky. Nachádza sa v tarifnej zóne 1.
História.
Stanicu otvorili pod názvom „Westminster Bridge“ 24. decembra 1868 ako súčasť Metropolitan District Railway (dnešná Circle a District Line). Svoj súčasný názov, „Westminter“, nadobudla v roku 1907.
22. decembra 1999 bola stanica znovu otvorená po radikálnej prestavbe, ako súčasť predĺženia Jubilee Line (tzv. "Jubilee Line Extension"). Počas prestavby bola pod pôvodnou stanicou vykopaná jama o hĺbke 39 metrov, ktorá pojala výťahy, eskalátory a schody vedúce na nástupištia Jubilee Line. Najzávažnejší problém, s ktorým sa stretli inžinieri, bol ako postaviť stanicu okolo tunelov a nástupíšť Circle a District Line, na ktorých bola zachovaná bežná prevádzka. Koľajnice Circle a District Line museli byť znížené o celých 30 centimetrov, čo sa dosahovalo postupným znižovaním, vždy o niekoľko milimetrov, počas noci, keď metro nepremáva. Čo sa týka konštrukčného riešenia, je stanica najkomplikovanejšou na Jubilee Line a zároveň bola i poslednou otvorenou stanicou na predĺženej trase.
Stanicu navrhol architektonický ateliér Michael Hopkins &amp; Partners. Ich návrh vyhral v roku 2001 cenu udeľovanú Kráľovským inštitútom britských architektov a taktiež sa dostala medzi finalistov prestížnej Stirling Prize.
Interiér stanice pozostáva z gigantických betónových pilierov, medzi ktoré sú poprepletané oceľové eskalátory a podpery. Dôvodom prítomnosti toľkých podperných prvkov je umiestnenie stanice. Tá sa nachádza priamo pod Porticullis House, v ktorom sa nachádzajú kancelárie poslancov britského parlamentu.
Okrem iného sa na stanici nachádzajú sklenené zábrany medzi nástupišťom a koľajnicami, v snahe kontrolovať cirkuláciu vzduchu na stanici a taktiež na zvýšenie bezpečnosti cestujúcich. Nástupištia sa nachádzajú v hĺbke 32 metrov, čím sa radia medzi jedny z najhlbších v sieti londýnskeho metra. Kvôli obmedzenému priestoru, nástupištia Jubilee Line sa nachádzajú nad sebou a nie vedľa seba, ako je zvykom.
Miesta záujmu.
Keďže stanica sa nachádza v samom centre Londýna, v jej blízkosti sa nachádza veľké množstvo kultúrnych pamiatok a iných turistických atrakcií, medzi inými aj:
Linky.
Stanicu v súčasnosti obsluhujú tri linky:

</doc>
<doc id="123513" url="https://sk.wikipedia.org/wiki?curid=123513" title="Ardoukôba">
Ardoukôba

Ardoukôba je názov vulkanotektonickej depresie v Džibuti, nachádzajúcej sa medzi jazerom Asal a zálivom Ghoubbat al Kharab. Riftový systém je tvorený niekoľkými bazaltovými troskovými kužeľmi a bazaltovými tufmi. Tieto sú produkované kontaktom magmy s vodou. Celý systém je pomerne mladý, jazerné sedimenty s vekom 5 300 rokov sú staršie. Posledná erupcia sa odhrala v základni riftu, neďaleko pobrežia Červeného mora v roku 1978 a vytvorila lávový prúd bazaltového zloženia.

</doc>
<doc id="123514" url="https://sk.wikipedia.org/wiki?curid=123514" title="Embankment (stanica metra)">
Embankment (stanica metra)

Embankment je jednou zo staníc londýnskeho metra nachádzajúca sa v londýnskej mestskej časti City of Westminster. Východy zo stanice sa nachádzajú na ulici Victoria Embankment a na Villiers Street. Obsluhujú ju štyri rôzne linky. Nachádza sa v tarifnej zóne 1.
História.
Stanicu Embankment otvorili v roku 1870 ako súčasť Metropolitan District Railway (dnešná Circle a District Line) pod názvom „Charing Cross“. 10. marca 1906 bola otvorená Baker Street &amp; Waterloo Railway (dnešná Bakerloo Line), jej nástupištia však niesli na tejto stanici meno „Embankment“. 
V roku 1914 bola zo svojej konečnej stanice Charing Cross predĺžená trasa Charing Cross, Euston &amp; Hampstead Railway (dnešná Northern Line) do stanice Embankment v snahe zlepšiť možnosti prestupu medzi jednotlivými trasami. Vznikol tu prestupný bod medzi Charing Cross, Euston &amp; Hampstead Railway, Baker Street &amp; Waterloo Railway a District Railway. S týmito úpravami došlo aj k zmene mien jednotlivých častí stanice. Nástupištia Baker Street &amp; Waterloo Railways a Charing Cross, Euston and Hamptead Railway boli premenované na „Charing Cross (Embankment)“, aby boli odlíšené od stanice „Charing Cross (Strand)“, zatiaľ čo časť stanice obsluhovaná District Railway si zachovala svoje pôvodné meno „Charing Cross“. V roku 1915 v snahe zamedziť zmätkom boli stanice opäť premenované. Stanica bola premenovaná na „Charing Cross“ a „Charing Cross (Strand)“ sa zmenila na „Strand“. 
V roku 1974 bola celá stanica opäť premenovaná na „Charing Cross Embankment“. A 12. septembra 1976 sa vrátila k svojmu prapôvodnému názvu „Embankment“ a stanice Trafalgar Square a Strand boli zjednotené pod názvom „Charing Cross“.
Zaujímavosti.
Stanica sa objavila vo filme "Sliding Doors", v hlavnej úlohe s herečkou Gwyneth Palthrow. Avšak natáčanie na nástupištiach a podzemných pasážach sa uskutočnilo na Waterloo &amp; City Line.
Linky.
Stanicu v súčasnosti obsluhujú štyri linky:
Miesta záujmu.
Nad stanicou sa nachádza železničný most Hungerford Bridge a taktiež most pre peších Golden Jubilee Bridge, ktorý poskytuje spojenie s centrom na South Bank, kde sa okrem iného nachádza aj Kráľovské národné divadlo alebo Royal Festival Hall. V blízkosti stanice sa ďalej nachádzajú:

</doc>
<doc id="123516" url="https://sk.wikipedia.org/wiki?curid=123516" title="Baker Street (stanica metra)">
Baker Street (stanica metra)

Baker Street je jednou zo staníc londýnskeho metra nachádzajúca sa na ulici Baker Street v londýnskej mestskej časti City of Westminster. Obsluhuje ju päť liniek a tvorí jeden z hlavných prestupných uzlov siete metra v Londýne. Nachádza sa v tarifnej zóne 1. 
História.
Stanicu metra na Baker Sreet otvorili 10. januára 1863 ako jednu z pôvodných staníc prvej podzemnej dráhy na svete, tzv. Metropolitan Railway. Tieto nástupištia sa využívajú dodnes a zastavujú na nich vlaky Circle a Hammersmith &amp; City Line. 
O päť rokov neskôr, 14. apríla 1868 otvorili nové nástupištia (v súčasnosti obsluhované Metropolitan Line) ako súčasť rozšírenia linky do dnes už neexistujúcej stanice Swiss Cottage, potom Harrow-on-the-Hill a ďalej na severozápad. Počas nasledujúcich desaťročí bola táto časť stanice niekoľkokrát prestavaná tak, aby poskytovala štyri nástupištia. Súčasná konfigurácia stanice na Metropolitan Line pochádza z roku 1925 a z približne rovnakého obdobia pochádza aj nadzemná staničná budova, navrhnutá architektom Charlesom Clarkom. 
Baker Street &amp; Waterloo Railway (dnešná Bakerloo Line) bola otvorená 10. marca 1906 a Baker Street bola navrhnutá ako jej konečná stanica, kým nebude linka predĺžená do stanice Marylebone. To sa stalo 27. marca 1907.
20. novembra 1939 prevzala Bakerloo Line vetvu do Stanmore, ktorú dovtedy obsluhovala Metropolitan Line, pričom nasledovala výstavba ďalších dvoch nástupíšť a spojovacích tunelov medzi stanicami Baker Street a Finchley Road. O štyridsať rokov neskôr, 1. mája 1979, vystriedala Bakerloo Line na vetve do Stanmore novo-otvorená Jubilee Line. 
Baker Street patrí medzi najkomplikovanejšie stanice siete londýnskeho metra. Podpovrchová (pôvodná) stanica (Circle a Hammersmith &amp; City Line) je spojená s otvorenou stanicou Metropolitan Line. Tá slúži ako konečná stanica niektorých vlakov premávajúcich na Metropolitan Line. Nachádza sa tu ale aj spojka, ktorá umožňuje vlakom napojenie sa na trať Circle Line až do stanice Aldgate. Pod týmito nástupišťami sa nachádzajú nástupištia podzemných liniek (Bakerloo a Jubilee Line), ktoré sú navrhnuté tak, aby poskytovali možnosť priameho prestupu. Baker Street ma najviac nástupíšť zo všetkých staníc londýnskeho metra, spolu ich je desať.
Linky.
Stanicu v súčasnosti obsluhuje päť liniek:
Miesta záujmu.
V blízkosti stanice sa nachádzajú tieto turistické atrakcie:

</doc>
<doc id="123521" url="https://sk.wikipedia.org/wiki?curid=123521" title="Formula 1 v roku 1991">
Formula 1 v roku 1991

Sezóna Formuly 1 v roku 1991 bola 42. ročníkom svetového šampionátu jazdcov a 34. ročníkom pohára konštruktérov. Začala sa 10. marca Veľkou cenou USA a skončila 3. novembra Veľkou cenou Austrálie po šestnástich pretekoch. V 35. monopostoch z 18. tímov súťažilo celkovo 49 pilotov.
Majstrom sveta sa stal po tretí a poslednýkrát Brazílčan Ayrton Senna, pohár konštruktérov obhájil po štvrtýkrát tím McLaren, celkovo siedmy titul.
V tejto sezóne debutovali dvaja budúci majstri: Michael Schumacher a Mika Häkkinen. Táto sezóna bola posledná, kedy vyhral monopost s manuálnou prevodovkou. Do roku 2025 to je zároveň posledná sezóna, v ktorej vyhral jazdec s Brazílskou národnosťou.

</doc>
<doc id="123523" url="https://sk.wikipedia.org/wiki?curid=123523" title="Cassiopeia A">
Cassiopeia A

Cassiopeia A je intenzívny rádiový zdroj v súhvezdí Kasiopeja.
Nachádza sa v zdanlivej blízkosti hviezdokopy M 52. Tento rádiový zdroj však nemá nič spoločné s hviezdokopou a pravdepodobne je pozostatkom supernovy. Predpokladá sa, že svetlo z výbuchu dorazilo k Zemi pravdepodobne pred 350 rokmi. Nijaké záznamy o jej vizuálnom pozorovaní však neexistujú. Na mieste rádiového zdroja môžeme nájsť vláknité hmloviny, ktoré sa doteraz rozpínajú rýchlosťami okolo 6000 km/s. Tieto zvyšky hviezdy vytvárajú prstencovú štruktúru s priemerom 4´, ktorá je však vizuálne veľmi slabá. Z jej spektra vedci úsúdili, že hmlovina obsahuje prvky kyslík, síru, vápnik, neón i ionizované železo. Toto pozorovanie potvrdzuje teóriu o vzniku prvkov vo hviezdach. Z týchto zvyškov žiariacich v röntgenovom spektre možno vypočítať hmotnosť pôvodnej hviezdy – asi 20 hmotností Slnka. Okrem Slnka je najsilnejším rádiovým zdrojom na oblohe a má najvyššiu hustotu toku žiarenia. Je od nás vzdialený asi 8000 svetelných rokov (niekde sa udáva až 11 000).

</doc>
<doc id="123527" url="https://sk.wikipedia.org/wiki?curid=123527" title="Orlan">
Orlan

Orlan je séria polotuhých skafandrov skonštruovaných firmou NPP Zvezda pre výstup do otvoreného vesmíru používaných v sovietskom a ruskom vesmírnom programe. Skafander bol použitý i v čínskom kozmickom programe. Slovo Orlan znamená rusky "Orliak".
Vývoj.
Skafandre Orlan prešli počas svojho doterajšieho vývoja viacerými verziami. Modely Orlan-D, Orlan-DM, Orlan-DMA a Orlan-M, Orlan-MK sa používali a stále používajú v kozme (na orbitálnych staniciach Saljut-6, Saljut-7, Mir a ISS); modely Orlan-GN, Orlan-T a Orlan-V sú určené pre výcvik. Pôvodný model skafandra Orlan, s pracovnou výdržou dve a pol hodiny, bol vyvinutý súčasne so skafandrom Krečet, Krečet bol plne autonómny, mal výdrž až 10 hodín a bol určený pre použitie na Mesiaci ako súčasť sovietskeho lunárneho programu. Pôvodná verzia skafandru Orlan bola rýchlo nahradená verziami s väčšou pracovnou výdržou. V súčasnosti je doba autonómnosti uvádzaná 7 hodín, to je ale doba, na ktorú sú typicky naplánované činnosti v otvorenom vesmíre. Skutočná doba, počas ktorej je skafander Orlan schopný zabezpečovať životné podmienky pre kozmonauta (dýchacie médium, tlak vzduchu v skafandri, energiu pre systémy skafandra atď.) je však z bezpečnostných dôvodov vždy najmenej dvojnásobná (rovnako u amerických skafandrov A7L pre vychádzky na Mesiac a skafandru EMU pre autonómnu prácu v otvorenom vesmíre).
Skafandre Orlan sú polotuhé, čo znamená, že majú pevnú, prevažne kovovú, škrupinovú konštrukciu trupu a pevne pripojenú prilbu, a pružné rukávy a nohavice zo špeciálneho mnohovrstvého textilu, k tomu rukavice a ochranné návleky na rukavice. Na vlastnom skafandri je natiahnutý vonkajší ochranný textilný poťah. Skafandre sú navrhnuté so zadným vstupným otvorom, ktoré kryt obsahuje väčšinu vybavenia pre zabezpečenie životných podmienok kozmonauta, čo umožňuje relatívne veľmi rýchle oblečenie skafandru (približne za päť minút). Prvé modely boli pripojené ku kozmickej lodi káblom, ktorý dodával energiu a zaisťoval komunikáciu. Orlan-DM a nasledujúce modely už boli navrhnuté ako plne autonómne – sú energeticky sebestačné (z akumulátorových batérií) a lano má predovšetkým bezpečnostnú funkciu, spojenie a prenos dát sú rádiové.
Dejiny.
Prvý výstup do kozmu so skafandrom Orlan sa uskutočnil 20. decembra 1977 na sovietskej vesmírnej stanici Saľut 6 počas misie Sojuz 26. Jurij Romanenko a Georgij Grečko tu testovali skafander Orlan-D. Orlan-DM bol prvýkrát použitý 2. augusta 1985 na stanici Saľut 7 kozmonautami Vladimírom Džanibekovom a Viktorom Savinychom.
Skafandre Orlan boli používané pre výstupy do kozmu na vesmírnych staniciach Saľut. Na stanici Mir boli použité nové modely Orlan-DMA a Orlan-M: Orlan-DMA bol prvýkrát testovaný 26. januára 1990 Alexandrom Viktorenkom a Alexandrom Serebrovom, a Orlan-M 29. apríla 1997 Vasilijom Ciblijevom a Jerrym M. Linengerom. Orlan-M bol na stanici Mir používaný až do jej konca a následne bol používaný aj na Medzinárodnej vesmírnej stanici. V súčasnosti, od roku 2009 sú používané skafandre Orlan-MK.
Dňa 3. februára 2006 bol z Medzinárodnej vesmírnej stanice vypustený na dočasnú obežnú dráhu okolo Zeme vyslúžený skafander Orlan (známy tiež ako Radioskaf; SuitSat; Radio Sputnik) s rádiovým vysielačom umiestneným v prilbe.
Verzie pre výcvik.
Cvičné verzie skafandru Orlan sa používajú vo Výcvikovom stredisku Jurija Gagarina v Moskve: Orlan-GN je určený pre nácvik činností pod vodou (v bazéne s maketou stanice), Orlan-T je určený pre nácvik postupov v prechodovej komore a Orlan-V je určený pre nácvik pohybu v stave beztiaže.
Verzie pre výstup do otvoreného vesmíru.
Orlan ("mesačná" verzia)
Orlan-D
Orlan-DM
Orlan-DMA
Orlan-M
Orlan-MK
Orlan-MKS
Zahraničné použitie.
Haiying (čínsky 海鹰号航天服 – Haiying = Morský orol = "Orlan") – je do Číny importovaný skafander Orlan-M a bol použitý pri výstupe do otvoreného vesmíru počas tretieho čínskeho pilotovaného letu Šen-čou 7 v roku 2008 (použil ho Liou Po-ming „istiaci“ člen posádky).
Feitian (čínsky 飞天号航天服) – je čínsky skafander pre výstup do kozmického priestoru z kozmickej lode. Skafander je odvodený od ruského skafandru Orlan-M a zrejme inšpirovaný i americkým skafandrom EMU, nejde teda o presnú kópiu. Použil ho veliteľ Šen-čou 7 Čaj Č’-kang pri výstupe do otvoreného vesmíru počas tretieho čínskeho pilotovaného letu v roku 2008.

</doc>
<doc id="123536" url="https://sk.wikipedia.org/wiki?curid=123536" title="Pendolino">
Pendolino

Pendolino (v preklade kyvadielko) je obchodné označenie elektrických (a malého množstva dieselových) jednotiek s aktívnym naklápaním vozňovej skrine. Vďaka tomuto naklápaniu môžu prechádzať oblúky s ohľadom na celkový stav trate až o 30 percent vyššou rýchlosťou ako obyčajné vlaky. Maximálna rýchlosť týchto vlakov býva nižšia, než u vysokorýchlostných jednotiek, okolo 250 km/h. Je to dané predovšetkým ich účelom, zvýšenie cestovnej rýchlosti na existujúcich tratiach. V súčasnosti Pendolino jazdí na dialkových spojoch ako je Karlovy Vary - Ostrava, alebo Praha - Košice. 
Vznik a vývoj koncepcie Pendolino.
V 70. rokoch vyvinuli v spoločnosti Fiat Ferroviaria v Savigliane (Taliansko) koncepciu vlaku, ktorý sa naklápa v oblúkoch, čo umožňuje ich prejazd vysokými rýchlosťami. Projekt sa rozšíril aj do ďalších krajín Európy a po niekoľkých úpravách pre severské prostredie s nízkymi teplotami aj do Fínska.
Prevádzka v Savigliane bola v r. 2000 odkúpená spoločnosťou Alstom, čím došlo k zmene názvu na Alstom Ferroviaria.
Naklápacie podvozky zo Savigliana boli použité i v nemeckých vlakových súpravách ICT (ICE-T) a ICT-D (ICE-TD).
Výskyt.
Pendolino jazdí v týchto krajinách:
Perspektívne sa uvažuje o rozšírení do Poľska a ďalších krajín východnej Európy.
Technológia bola použitá i v súpravách vyrábaných mimo Talianska:
Technické parametre.
Základnú zostavu tvoria tri vozne, z toho dva hnacie. Troj vozňové Pendolína prevádzkujú Slovinske železnice (Slovinsko). Talianske dráhy (Trenitalia) používajú deväť vozňové jednotky. Pokiaľ počet vozňov v jednotke nezodpovedá násobku troch, ide o vložené vozne bez pohonu a agregátov potrebných na funkciu celej jednotky.

</doc>
<doc id="123542" url="https://sk.wikipedia.org/wiki?curid=123542" title="Satanova cirkev">
Satanova cirkev



</doc>
<doc id="123544" url="https://sk.wikipedia.org/wiki?curid=123544" title="CMY">
CMY



</doc>
<doc id="123545" url="https://sk.wikipedia.org/wiki?curid=123545" title="CMYK">
CMYK



</doc>
<doc id="123550" url="https://sk.wikipedia.org/wiki?curid=123550" title="¿A Quién Le Importa?">
¿A Quién Le Importa?

„¿A Quién Le Importa?“ (v preklade "Kto sa stará?") je tretí singel vydaný pred Thalíinym deviatym albumom, "Thalía" (2002). 
Skladba.
Túto skladbu napísal G. Berlanga a I. Canut a bola produkovaná Estéfano. Pôvodne hit pre španielsku skupinu z 80. rokov 20. storočia Alaska y Dinarama. Verzia skladby od skupiny Alaska y Dinarama bola neskôr uznávaná ako hymna gayov v španielsky hovoriacej LGBT komunite.
Videoklip.
Videoklip pre túto pieseň bol režírovaný Jebom Brienom a natočený v Manhattane, New York City, na lodi "Vyprážacia panvica". V tomto videoklipe, Thalía ukazuje svoj "punk look", a spieva svoju skladbu v gay klube. Miri Ben-Ari, ktorá hrá v piesni na husliach, sa tiež objaví v tomto videoklipe na krátky okamih.
Zoznam stôp.
vydaný v 2002

</doc>
<doc id="123554" url="https://sk.wikipedia.org/wiki?curid=123554" title="Tyristor">
Tyristor

Tyristor je polovodičová súčiastka slúžiaca k spínaniu elektrického prúdu (najčastejšie výkonových obvodov), fungujúci ako riadený elektronický ventil.
Skladá sa zo štyroch vrstiev polovodiča v usporiadaní PNPN, takže v súčiastke sú tri P-N prechody. Je podobný dióde, obidve súčiastky majú dve hlavné elektródy - anódu a katódu, tyristor má navyše tretiu riadiacu elektródu. Na krajnej vrstve sú pripojené silové, na jednu z prostredných riadiaca elektróda. Pokiaľ na silové elektródy privedieme napätie, tyristor nevodí, až kým neprivedieme malé napätie aj na riadiacu elektródu. Potom sa tyristor lavínovite zopne a zotrváva vo vodivom stave, až dovtedy pokiaľ ním tečie prúd.
Je to veľmi účinný nástroj pre riadenie veľmi výkonných elektrických strojov. Najčastejšie sa používa v moderných elektrických lokomotívach pre pulznú reguláciu výkonu trakčných motorov pre jednosmerné napätie. K regulácii výkonu asynchrónnych motorov sa používajú vyspelejšie zariadenia IGBT.

</doc>
<doc id="123559" url="https://sk.wikipedia.org/wiki?curid=123559" title="Garbes">
Garbes

Garbes je fumarolové pole s dĺžkou 400 m a šírkou 10-20 m, ktoré sa nachádza na juhovýchodnom okraji planiny Hanleh v Džibutsku. V miestnom nárečí sa nazýva "„fajčiaca hora“". V okolí poľa sa nachádza aj väčšia oblasť výskytu bazaltových vyvrenín rôzneho veku - pliocén až pleistocén, čo dokazuje existenciu sopečnej činnosti v oblasti.

</doc>
<doc id="123560" url="https://sk.wikipedia.org/wiki?curid=123560" title="Boina (fumarolové pole)">
Boina (fumarolové pole)

Boina je fumarolové pole, nachádzajúce sa na brehoch jazera Abbé, na hraniciach Etiópie a Džibutska. V okolí sa nachádzajú bazaltové horniny pliocénno-pleistocénneho veku, patriace do súvrství Afarskej série.

</doc>
<doc id="123561" url="https://sk.wikipedia.org/wiki?curid=123561" title="Šinkansen">
Šinkansen

Šinkansen (jap. 新幹線) je sieť vysokorýchlostných železníc najmä na území Japonska. V súčasnosti sa skladá z ôsmich tratí a obsluhuje väčšinu významných japonských veľkomiest na ostrovoch Honšú a Kjúšu. Najvyššia dosahovaná prevádzková rýchlosť je /h.
Názov.
Názov Šinkansen v doslovnom preklade znamená nová chrbticová trať. V anglofónnych krajinách je možné často sa stretnúť s označením "bullet train", ktoré vzniklo prekladom japonského kódového názvu "dangan rešša (弾丸列車)". Oficiálne sa pojem Šinkansen vzťahuje výlučne na vysokorýchlostné trate, zatiaľ čo vlaky, ktoré po nich jazdia, sú označované ako superexpresy. V praxi sa názov Šinkansen používa pre oboje, aj v samotnom Japonsku.
Dejiny.
Japonsko bolo prvou krajinou na svete, ktorá vybudovalo železnicu určenú výlučne pre rýchlu osobnú dopravu. Bol to dôsledok stavu japonskej železničnej siete po skončení druhej svetovej vojny, keď tamojšie úzkorozchodné trate svojou kapacitou nepostačovali rastúcemu dopytu.
Pôvodné plány zo 40. rokoch 20. storočia počítali s úplnou prestavbou časti štátom vlastnených tratí na normálny rozchod koľají, ale kvôli finančnej náročnosti k tomu nedošlo. Namiesto toho v 50. rokoch vznikol projekt na vybudovanie separátnych tratí na rýchlu osobnú dopravu električkového charakteru. Jeho výsledkom bola vysokorýchlostná spojnica dvoch najväčších japonských veľkomiest, Tokia a Osaky, ktorá bola pre verejnosť otvorená 1. októbra 1964 pod názvom Tókaidó-šinkansen, práve včas pred letnou olympiádou v Tokiu. Táto trať bola okamžitým úspechom, už tri roky po začatí prevádzky bolo prepravených 100 miliónov cestujúcich.
Stavba takmer okamžite pokračovala rozširovaním trate Tokkaido ďalej na západ, v roku 1975 dosiahla trať pod názvom Sanjó-šinkansen svoju súčasnú konečnú v meste Fukuoka na ostrove Kjúšú. Nasledovali dve trate z Tokia severným smerom, Džóetsu do Niigaty a Tóhoku do Morioky, dokončené v roku 1982. Spočiatku vlaky na týchto dvoch tratiach odchádzali z tokijského severného predmestia Ómija, z tokijskej hlavnej stanice jazdia až od roku 1991.
Nasledovali prestavby dvoch existujúcich tratí a vznikli tak Jamagata-šinkansen (1992) a Akita-šinkansen (1997), pomenované podľa vtedajších konečných staníc. V roku 1997 bola pri príležitosti zimnej olympiády v Nagane postavená odbočka trate Džóecu z Takasaki do Nagana (Nagano-šinkansen). V roku 2002 bola trať Tóhoku na severnom konci predĺžená do mesta Hačinohe, a zatiaľ najnovšou traťou je južnú úsek trate Kjúšú-šinkansen, otvorený v marci 2004.
Trate.
Trate systému Šinkansen majú normálny rozchod koľají - a sú elektrifikované napätiami 25 kV 60 Hz (západne od Tokia), 25 kV 50 Hz (východne od Tokia) a 20 kV 50 Hz (trať Jamagata-šinkansen). Kvôli bezpečnosti a rýchlosti prevádzky majú trate výhradne mimoúrovňové kríženie s ostatnými druhmi dopravy i s ostatnými železnicami a z veľkej časti vedú po mostoch a v tuneloch. Je to preto, aby trať viedla priamo a bolo možné dosiahnuť čo najväčšie polomery výškových a smerových oblúkov. Tieto opatrenia umožňujú dosahovať vysoké prevádzkové rýchlosti, štandardom na väčšine tratí je /h, na novších úsekoch s vhodnými geologickými podmienkami až do /h, v prípravnej fáze je zvýšenie na /h.
Sieť tratí v Japonsku.
V súčasnosti má sieť Šinkansen osem hlavných liniek:
Okrem týchto ôsmich tratí existujú dve trate s normálnym rozchodom koľají, ktoré síce nie sú klasifikované ako Šinkansen, ale prevádzku na nich zabezpečujú rovnaké typy vlakov, ako na už uvedených tratiach:
Vlakové súpravy.
Japonsko.
Prevádzka na sieti Šinkansen je zaisťovaná vysokorýchlostnými elektrickými článkovými jednotkami, celkom sa za dobu prevádzky na sieti objavilo 14 rôznych typov súprav pre cestujúcich, ďalšie štyri slúžia na sledovanie stavu koľají a na niekoľkých ďalších typoch boli vykonávané vývojové testy.
Spoločným parametrom väčšiny súprav je dĺžka vozňa približne 25 metrov, pričom na tratiach Tókaidó a Sanjó sú súpravy bežne tvorené šestnástimi vozňami vrátane čelných, v ktorých sú taktiež prepravovaní cestujúci, podobne ako vo väčšine súprav Pendolino. Taká súprava má potom dĺžku takmer 400 metrov. Na iných tratiach sú súpravy radené do šesť-, sedem- alebo osemvozňových formácií, na niektorých tratiach jazdia dve najviac osemvozňové jednotky spojené. Hmotnosť jednotlivých prázdnych vozov sa v závislosti od typu pohybuje v rozmedzí 40 - 55 ton. Zaujímavosťou je, že žiadny v súčasnosti používaný typ vlakov nemá naklápacie vozňové skrine, naklonenie vlaku v zákrutách je riešené priamo pri stavbe trate. Vlak s naklápacími vozňovými skriňami je zatiaľ vo vývoji.
Prvým typom vlaku na trati Tókaidó a historicky prvým vysokorýchlostným vlakom na svete boli súpravy rady 0. Ich najvyššia rýchlosť bola /h, hmotnosť vozňa 55 ton, celkový výkon 11 840 kW pri 16-vozňovej jednotke, 
poháňané boli všetky nápravy v súprave. Dnes je tento typ dávno vyradený z prevádzky, posledné vlaky dosluhujú na najpomalších spojoch na Sanjó-šinkansenu a na spomínanej trati Hakata-minami.
Mimo Japonska.
Úspešná dlhoročná prevádzka v Japonsku je aj pre zahraničné spoločnosti dôvodom pre nákup tejto technológie ako aj vlakov.
Prevádzka.
Sieť Šinkansen v Japonsku a na Taiwane je v prevádzke denne od 6:00 do 24:00, nočná doba je vyhradená na kontrolu a opravy tratí.
Operátori.
V dobe vzniku prvých tratí existovala veľká celoštátna železničná spoločnosť Japonské Národné Železnice, ktorá spravovala väčšinu, no nie všetky železničné trate v Japonsku. V roku 1986 musela byť kvôli zadlženiu sprivatizovaná a rozdelená na 6 osobných a 1 nákladnú železničnú spoločnosť. Súčasná prevádzka je zabezpečená nasledovne:
Typy vlakových spojov.
Na väčšine tratí je prevádzka organizovaná tak, že existuje niekoľko druhov spojov, ktoré sa medzi sebou líšia tým, ako často zastavujú.
Tókaidó-šinkansen a Sanjó-šinkansen :
Džóetsu-šinkansen
Oba spoje existujú aj vo variantoch MAX-Toki a MAX-Tanigawa, ktoré sú zaisťované dvojpodlažnými jednotkami typu E1 alebo E4.
Tóhoku-šinkansen
Akita-šinkansen
Jamagata-šinkansen
Nagano-šinkansen
Kjúšú-šinkansen
Sanjó-šinkansen a Kjúšú-šinkansen

</doc>
<doc id="123562" url="https://sk.wikipedia.org/wiki?curid=123562" title="Mazdaizmus">
Mazdaizmus

Mazdaizmus alebo mazdizmus alebo mazdeizmus bolo náboženstvo (náboženstvo mágov) starého Iránu, ktoré existovalo asi od 2. tisícročia pred Kr. (prípadne až od 9. storočia pred Kr.), a neskôr (možno okolo roku 1000 pred Kr. alebo až okolo roku 600 pred Kr.) bolo zreformované Zarathuštrom (Zoroasterom). Vzájomný vzťah mazdaizmu a zoroastrizmu nebol jasný, interpretoval sa rôzne a tieto náboženstvá či pojmy sa vzájomne sa prelínali.
Podstatou mazdaizmu je kult boha pravdy a dobra, tvorcu sveta menom Ahura Mazdá. Princípy mazdaizmu boli uvedené v Aveste. Hlavnou ideou mazdaizmu je dualistické chápanie sveta ako boja dobra (reprezentovaného Ahurom Mazdom) so zlom (reprezentovaným bohom ničenia a skazy Ahrimanom). 
Zarathuštra mazdaizmus reformoval na učenie (zoroastrizmus), ktoré malo silnejší etický rozmer a slabšiu kultovú a rituálnu stránku než pôvodný mazdaizmus. Neskôr, najmä za vlády Achajmenovcov, boli však Zarathuštrove zmeny revidované čiastočne naspäť smerom k syntéze s pôvodným mazdaizmom, hlavne v oblasti obnovy kultov a rituálov. 
Na rozdiel od zoroastrizmu mazdaizmus uctieval aj kmeňových bohov a postava Zarathuštru ako sprostredkovateľa medzi Ahurom Mazdom a panovníkom v ňom mala len malý význam. 

</doc>
<doc id="123563" url="https://sk.wikipedia.org/wiki?curid=123563" title="Eleati">
Eleati



</doc>
<doc id="123569" url="https://sk.wikipedia.org/wiki?curid=123569" title="Petr Hapka">
Petr Hapka

Petr Hapka (* 13. máj 1944, Praha – † 25. november 2014) bol český skladateľ, hudobník, dirigent a spevák. Absolvoval konzervatórium. Zložil hudbu pre vyše 60 českých, slovenských a nemeckých filmov a televíznych seriálov (napr. Perinbaba, Tisícročná včela). Skladal taktiež pre viacerých populárnych interpretov ako napríklad Hana Hegerová, Richard Müller či Václav Neckář, ale aj sám pre seba. Dlhodobo spolupracoval tiež s textárom Michalom Horáčkom.

</doc>
<doc id="123581" url="https://sk.wikipedia.org/wiki?curid=123581" title="Alexander Bogorodskij">
Alexander Bogorodskij



</doc>
<doc id="123582" url="https://sk.wikipedia.org/wiki?curid=123582" title="Alexander Andrejevič Čikin">
Alexander Andrejevič Čikin



</doc>
<doc id="123586" url="https://sk.wikipedia.org/wiki?curid=123586" title="Aleksandr Nikolajevič Radiščev">
Aleksandr Nikolajevič Radiščev



</doc>
<doc id="123588" url="https://sk.wikipedia.org/wiki?curid=123588" title="Remek">
Remek



</doc>
<doc id="123589" url="https://sk.wikipedia.org/wiki?curid=123589" title="Durová stupnica">
Durová stupnica

Durové stupnice sú diatonické stupnice, typické pre európsku hudbu. Názov je odvodený z latinského „durum“ - tvrdý.
C dur.
Základnou durovou stupnicou je C dur. Skladá sa z týchto tónov: C,D,E,F,G,A,H,C. Na klavíri sú to iba biele klávesy: 
Na vokálne (hlasové) účely majú tóny C-dur aj svoje slabičné názvy, to je tvz. solmizačná stupnica:
Prvý tón C, je základný tón stupnice. Medzi C/D, D/E, F/G, G/A a A/H je rozdiel (interval) jedného stupňa (na klavíri sa medzi nimi nachádza čierny kláves), kým medzi E/F a H/C je len poltónový rozdiel (na klavíri medzi nimi nie je žiaden kláves). Stupnicu C dur teda tvorí 5 celotónových a 2 poltónové vzdialenosti medzi jej tónmi, pričom poltónové vzdialenosti sú medzi 3./4. a 7./8. tónom.
Ďalšie durové stupnice.
Ostatné durové stupnice sú odvodené od C dur, od ktorého sa líšia svojou tonikou (základným (prvým) tónom), od ktorého je odvodený aj ich názov. Vždy však ostáva zachovaná poltónová vzdialenosť medzi 3./4. a 7./8. stupňom. Názvy durových stupníc píšeme veľkými začiatočnými písmenami. Aby mohli byť zachované rovnaké poltónové rozdiely ako v C-dur, musia byť použité tóny z pomocných klávesov klavíra (čierne klávesy). Aké tóny treba použiť je v notovom zápise vyznačené v predznamenaní na začiatku každého riadku (za kľúčom). Podľa toho hudobníci identifikujú danú stupnicu.
Napr.:
Všetky durové stupnice je možné rozdeliť na dve rovnaké polovice obsahujúce štyri tóny (prvá polovica obsahuje stupne 1-4, druhá 5-8), ktoré nazývame "tetrachordy". Durové tetrachordy majú dve celotónové vzdialenosti a za nimi nasleduje jedna poltónová vzdialenosť.
Durové stupnice s krížikmi.
Durové stupnice s krížikmi odvodzujeme tak, že nasledujúcu stupnicu začneme druhým tetrachordom pôvodnej stupnice a pridáme k nej ďalší tetrachord. Napr. druhý tetrachord C-dur začína notu G (t. j. 5. stupňom v C-dur), preto stupnica nasledujúca po C-dur bude G-dur. Aby ostali poltónové vzdialenosti zachované, každá takto odvodená stupnica bude mať o jeden krížik viac ako predchádzajúca (napr. C-dur nemá žiadny krížik, G-dur má jeden krížik). Tento krížik sa pridá k tretiemu tónu druhého tetrachordu, teda k 7. tónu novej stupnice (7. tón stupnice G-dur je "F", takže po zvýšení bude "Fis").
Durové stupnice s béčkami.
Durové stupnice s béčkami sa odvodzujú tak, že prvý tetrachord pôvodnej stupnice sa stane druhýml tetrachordom novej stupnice. Nasledujúcu stupnicu teda začíname o 4 stupne nižšie. V prípade C-dur to bude F-dur. Každá takto odvodená stupnica bude mať o jedno béčko viac, aby ostali poltónové vzdialenosti zachované. Béčko sa pridá k 3. stupňu prvého tetrachordu (a aj stupnice). Pre F-dur to je "H", takže po znížení to bude "b" (hes).

</doc>
<doc id="123591" url="https://sk.wikipedia.org/wiki?curid=123591" title="Gunnar Myrdal">
Gunnar Myrdal



</doc>
<doc id="123592" url="https://sk.wikipedia.org/wiki?curid=123592" title="Adwa">
Adwa

Adwa môže byť:

</doc>
<doc id="123593" url="https://sk.wikipedia.org/wiki?curid=123593" title="Aabida">
Aabida



</doc>
<doc id="123594" url="https://sk.wikipedia.org/wiki?curid=123594" title="Amoissa">
Amoissa



</doc>
<doc id="123595" url="https://sk.wikipedia.org/wiki?curid=123595" title="Dabita">
Dabita



</doc>
<doc id="123596" url="https://sk.wikipedia.org/wiki?curid=123596" title="Adowa">
Adowa



</doc>
<doc id="123597" url="https://sk.wikipedia.org/wiki?curid=123597" title="Bipolárny tranzistor s izolovaným hradlom">
Bipolárny tranzistor s izolovaným hradlom

Bipolárny tranzistor s izolovaným hradlom (, skrátene "IGBT") je druh tranzistora pre veľmi vysoké spínané výkony (rádovo niekoľko desiatok kW) a frekvenciu spínania do 20kHz. Už s názvu vyplýva, že IGBT využíva výhodu jednoduchého riadenia MOSFET a nízky odpor bipolárnych tranzistorov.
Sú potrebné pri zariadeniach ako napr. meniče (DC/AC, AC/AC).
Pred zhruba 10-20 rokmi bolo pomerne ťažké vytvárať krátke vysokovýkonové impulzy rádu desiatok kW, pretože bipolárne tranzistory a hlavne tyristory boli síce výkonné, ale pomalé. Výkonové MOSFET so schopnosťou blokovať vysoké napätia mali zas veľmi veľký odpor v zopnutom stave a tým vznikali veľké výkonové straty, čo významne znižovalo účinnosť výkonových meničov.
Preto sa vytvorili IGBT. Tie ale boli veľmi drahé a tiež nespoľahlivé. Postupne sa však vyvíjali a ich cena v poslednom čase klesla natoľko, že sú už cenovo dostupné dokonca aj pre hobby.
Výhody:

</doc>
<doc id="123602" url="https://sk.wikipedia.org/wiki?curid=123602" title="Adwa (sopka)">
Adwa (sopka)

Adwa (alebo Aabida, Amoissa, Dabita) je v súčasnosti neaktívny stratovulkán, nachádzajúci sa v južnom Afare v Etiópii, východne od staršej sopky Ayelu. Vrchol sopky je tvorený kalderou s rozmermi 4 × 5 km, prerušenou trachytickým dómom. Jej dno, severozápadné a juhozápadné svahy sú pokryté početnými troskovými kužeľmi. V kaldere sa nachádzajú aj aktívne fumaroly. Mladý bazaltový lávový prúd (vek len niekoľko tisíc rokov) sa rozprestiera na svahoch sopky a planine na juhovýchodnom okraji sopky.

</doc>
<doc id="123603" url="https://sk.wikipedia.org/wiki?curid=123603" title="Afdera">
Afdera



</doc>
<doc id="123604" url="https://sk.wikipedia.org/wiki?curid=123604" title="Binárny vyhľadávací strom">
Binárny vyhľadávací strom

Binárny vyhľadávací strom je dátová štruktúra založená na binárnom strome, v ktorom sú jednotlivé prvky (uzly, vrcholy) usporiadané tak, aby v tomto strome bolo možné rýchlo vyhľadávať danú hodnotu.
Vyhľadávanie v strome.
Hodnoty v uzloch sú usporiadané tak, že pre každý uzol stromu "u" platí:
Potom je možné v tomto strome jednoduchým spôsobom vyhľadať danú hodnotu "h":
Rýchlosť vyhľadávania.
Rýchlosť vyhľadávania závisí od toho, ako je strom vyvážený.
Pre vyhľadanie danej hodnoty v strome ním stačí prejsť raz vyššie uvedeným spôsobom. Časová zložitosť tohto algoritmu je úmerná výške stromu. Ak má binárny strom "n" listov, je jeho výška (a teda aj rýchlosť vyhľadávania) rovná minimálne log2 "n" a maximálne n. Otázka správneho vyváženia je z tohoto pohľadu kritická a rieši ju napríklad AVL strom.

</doc>
<doc id="123607" url="https://sk.wikipedia.org/wiki?curid=123607" title="Afrera Tärara">
Afrera Tärara

Afrera Tärara alebo Afrera (iné prepisy: Afrera Terara, Afdera, po taliansky Afderà) je v súčasnosti neaktívny stratovulkán, ležiaci osamotene v priesečníku troch zlomových systémov medzi masívmi Irta’ale, Alajta a Tat Ali v Etiópii. Sopka je tvorená prevažne ryolitovými horninami. Niektoré zdroje uvádzajú erupciu Afrery v rokoch 1907 a 1915, ale analýzy hornín poukazujú, že tieto sú staršie ako roky uvádzaných erupcií. Pravdepodobnejšie ide o erupcie sopky Alajta na západe. Napriek tomu posledná sopečná činnosť Afrery prebiehala nedávno, čoho dôkazom sú mladé ryolitové dómy na južných svahoch sopky.

</doc>
<doc id="123608" url="https://sk.wikipedia.org/wiki?curid=123608" title="Halda (dátová štruktúra)">
Halda (dátová štruktúra)

Halda je stromová datová štruktúra, ktorá spĺňa dve podmienky:
Lokálna podmienka môže byť položená aj opačne: predok môže reprezentovať prvky väčšie ako potomkovia.

</doc>
<doc id="123609" url="https://sk.wikipedia.org/wiki?curid=123609" title="Edward Albee">
Edward Albee

Edward Franklin Albee III (* 12. marec 1928, Washington, USA† 16. september 2016, Montauk, New York) bol americký dramatik, ovplyvnený európskou absurdnou drámou.
Životopis.
Ako dvojtýždňové bábätko bol adoptovaný a so svojimi rodičmi odišiel do Westchester County v štáte New York. Jeho adoptívny otec, Reed A. Albee, syn magnáta Edwarda Franklina Albeeho II., vlastnil niekoľko divadiel. kde sa Edward prvý raz dôverne zoznámil s divadlom už ako dieťa. Jeho adoptívna matka Frances bola Reedovou treťou manželkou. 
Edward opustil domov až ako teenager. Vzdelanie získaval v Rye Country Day School, potom v Lawrenceville School, kde ho vylúčili zo školy. Navštevoval tiež Valley Forge Military Academy vo Wayne (Pensylvánia), ktorú úspešne ukončil v roku 1945 ako 17-ročný. Ďalej pokračoval v štúdiu na Choate Rosemary Hall, ktorú ukončil v roku 1946, potom navštevoval Trinity College v Hartforde, Connecticut odkiaľ bol v roku 1947 po roku a pol štúdia vylúčený pre záškoláctvo a odmietanie povinných návštev kaplnky. Ako poslednú školu navštevoval Columbia University v roku 1949. Je iróniou, že práve tento študent sa neskôr rozhodol venovať veľa času prednášaniu drámy ako profesor na University of Houston v rokoch 19892003. 
Jeho dlhodobý partner, sochár Jonathan Thomas, zomrel 2. mája 2005 po dvojročnom boji s rakovinou.
Tvorba.
Jeho tvorbu ovplyvnilo viacero európskych absurdných dramatikov, ako boli Jean Genet, Samuel Beckett, alebo Eugène Ionesco. Trikrát získal Pulitzerovu cenu za drámu - za dielo "A Delicate Balance" v roku 1967, "Seascape" v roku 1974 a hru "Three Tall Women" z rokov 1990/1991; v roku 2005 získal špeciálnu Tony Award za celoživotný prínos; the Gold Medal in Drama získal od American "Academy and Institute of Arts and Letters" v roku 1980; a taktiež získal Kennedy Center Honors a National Medal of Arts (obe v roku 1996).

</doc>
<doc id="123620" url="https://sk.wikipedia.org/wiki?curid=123620" title="Zoznam psích článkov/A">
Zoznam psích článkov/A

Tento index bol automaticky vygenerovaný podľa tejto . Obsahuje 22 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
af.
Afganský chrt
ai.
AidiAiredalský teriér
ak.
Akita Inu
al.
AlansAlexander MészárosAljašský malamut
am.
Americká akitaAmerický kokeršpaniel
an.
Anatómia psaAnglický chrtAnglický kokeršpanielAnglický seter
ap.
Appenzellský salašnícky pes
ar.
Ardénsky buviérArgentínska dogaArthur
as.
Asistenčný pes
au.
Austrálsky dobytkársky pesAustrálsky hodvábny teriérAustrálsky ovčiakAustrálsky teriér

</doc>
<doc id="123621" url="https://sk.wikipedia.org/wiki?curid=123621" title="Zoznam psích článkov/C">
Zoznam psích článkov/C

Tento index bol automaticky vygenerovaný podľa tejto . Obsahuje 5 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ca.
CACCACIBCAJCCane CorsoCanisterapia

</doc>
<doc id="123622" url="https://sk.wikipedia.org/wiki?curid=123622" title="Zoznam psích článkov/E">
Zoznam psích článkov/E

Tento index bol automaticky vygenerovaný podľa tejto . Obsahuje 1 článok. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ex.
Exteriér psa

</doc>
<doc id="123623" url="https://sk.wikipedia.org/wiki?curid=123623" title="Zoznam psích článkov/H">
Zoznam psích článkov/H

Tento index bol automaticky vygenerovaný podľa tejto . Obsahuje 4 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ha.
HačikóHandling (kynológia)Havanský psík
ho.
Hovawart

</doc>
<doc id="123624" url="https://sk.wikipedia.org/wiki?curid=123624" title="Zoznam psích článkov/I">
Zoznam psích článkov/I

Tento index bol automaticky vygenerovaný podľa tejto . Obsahuje 2 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
im.
Imprinting
in.
Inteligencia psov

</doc>
<doc id="123625" url="https://sk.wikipedia.org/wiki?curid=123625" title="Zoznam psích článkov/K">
Zoznam psích článkov/K

Tento index bol automaticky vygenerovaný podľa tejto . Obsahuje 9 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
k-.
K-9
ka.
Kanárska dogaKaukazský ovčiak
ke.
Kern teriér
ko.
Koloman SlimákKomondorKonni Polgrejv
ky.
Kynologický Klub Anička KošiceKynológia

</doc>
<doc id="123626" url="https://sk.wikipedia.org/wiki?curid=123626" title="Zoznam psích článkov/M">
Zoznam psích článkov/M

Tento index bol automaticky vygenerovaný podľa tejto . Obsahuje 6 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ma.
Maďarský stavačMalý bradáčMaremansko-abruzský pastiersky pes
me.
Medzinárodná kynologická federácia
mo.
Mops
mu.
Mudi

</doc>
<doc id="123627" url="https://sk.wikipedia.org/wiki?curid=123627" title="Zoznam psích článkov/O">
Zoznam psích článkov/O

Tento index bol automaticky vygenerovaný podľa tejto . Obsahuje 2 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ob.
Obrana (kynológia)
ov.
Ovčiarsky pes

</doc>
<doc id="123628" url="https://sk.wikipedia.org/wiki?curid=123628" title="Zoznam psích článkov/P">
Zoznam psích článkov/P

Tento index bol automaticky vygenerovaný podľa tejto . Obsahuje 16 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
pa.
Pastiersky pesPatron (pes)Patterdale teriér
pe.
Pekinský palácový psíkPerro pila argentinoPes domáciPes v dejinách
po.
Pohlavný život psaPointer (stavač)Poľný španiel
pr.
Pražský krysařík
ps.
PsinkaPsovod
pu.
Pudel
py.
Pyrenejský mastif

</doc>
<doc id="123629" url="https://sk.wikipedia.org/wiki?curid=123629" title="Zoznam psích článkov/S">
Zoznam psích článkov/S

Tento index bol automaticky vygenerovaný podľa tejto . Obsahuje 11 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
sa.
Samojed (pes)
se.
Sebadenitída u psovSeržant Stubby
si.
Sibírsky husky
sl.
Slovenská kynologická jednotaSlovenský čuvačSlovenský hajčiarikSlovenský hrubosrstý stavačSlovenský kopov
st.
Stavač
sv.
Svätobernardský pes

</doc>
<doc id="123635" url="https://sk.wikipedia.org/wiki?curid=123635" title="Detvan (Sládkovič)">
Detvan (Sládkovič)

Detvan je lyricko-epická báseň ("alebo skladba"), ktorú napísal Andrej Sládkovič v rokoch 1845 až 1847, v čase, keď pôsobil ako vychovávateľ v dome Petra Beszegha v Rybároch.
Nasvedčujú tomu jednak úryvky uverejňované v Orle tatranskom v rokoch 1847 až 1848, a jednak najnovšie objavený pôvodný rukopis, ktorý obsahuje pôvodné znenie Detvana.
Pôvodné dielo Detvan je napísané "štúrovským pravopisom", foneticky a má o jednu strofu viac. Je to strofa z piateho spevu "Lapačka". Strofa vypadla samotnému autorovi pri prepisovaní textu, ktorý poslal Jozefovi Miloslavovi Hurbanovi na zverejnenie. Prvýkrát bolo dielo publikované v roku 1853 v almanachu Nitra.
V diele Detvan sa Andrejovi Sládkovičovi podarilo splniť záväzok, že po diele Marína napíše dielo, ktoré by prispelo k pozdvihnutiu národného povedomia Slovákov.
Námet.
Námetom je autobiografický, reálny ľúbostný zážitok - a to láska mladého Sládkoviča k Antónii Júlii Sekovičovej, dcére panského úradníka z Honseku a básnikovej budúcej manželke. Tento príbeh, ktorý oslavuje zmysel pre spravodlivosť, je inšpirovaný jánošíkovskou a korvínovskou folklórnou tradíciou.
Čas a miesto.
Dej Detvana sa odohráva v 15. storočí v období vlády Mateja Korvína v okolí Poľany.
Osnova diela.
Charakteristika diela.
Skladba vznikla ako oslava slovenského ľudu, čomu zodpovedá aj vysoká miera idealizácie slovenského ľudu. V popredí stoja idealizované kladné morálne vlastnosti späté s čistou krásou slovenskej prírody.
Detvan sa skladá z lyrickej a epickej časti:
Postavy.
Martin Hudcovie.
Martin je netradičná romantická postava, bez protikladov a konfliktov. Je ideálnym predstaviteľom slovenského ľudu. Pochádza zo sedliackeho rodu, má láskavých rodičov, ktorým je dobrým synom. Narodil sa v prírode a je s ňou zrastený. Je čestný, statočný, trestá násilie a nespravodlivosť. V citoch je priamy, je verný Elene a kráľovi. Cíti sa byť slobodný, cení si svoj pôvod a v úcte má tradície slovenského ľudu.
Elena.
Elena predstavuje ideál slovenských dievčat a je to ideálna predstaviteľka slovenského ľudu. Je to krásne dievča, poslušná dcéra, milujúca žena. Je verná Martinovi a rázne odmieta dvorenie neznámeho muža (kráľa). Je to menej prepracovaná postava.
Kráľ Matej.
Kráľ Matej je zidealizovaná historická postava, pretože Sládkovič dal kráľovi Matiášovi (Matej Korvín) názory, ktoré vyznievali v prospech Slovákov a to najmä záujem o slovenský ľud a fakt, že smúti nad stratou slovenského územia, ktoré mu zobrali počas sprisahania. Kráľ má blízko k ľudu, vypočuje si jeho názory. Dokáže oceniť statočnosť a čestnosť Martina. Vyskúša vernosť Eleny a za hru na drumbľu jej dá prsteň. Martinovi dovolí ponechať si v čiernom pluku kroj, valašku, vrkoče a hlavne Elenu.
Obsah deja.
Dielo sa skladá z piatich spevov:
Pred samotnou básnickou skladbou sa nachádza krátka báseň "Vrstovníkom". Vyznáva sa v ňom z lásky k národu a kraju a túži po slobode svojho národa. Tiež v nej vyzýva mladých ľudí, aby prejavili záujem o slovenský ľud.
Prvý spev - Martin.
Básnik opisuje krásnu a divú prírodu Poľany a dedinu, ktorá leží pod ňou. Mať porodí syna, ktorého od narodenia obklopuje šum lístia a storočných dubov a piesne žien robiacich na poli. Za dedinou sa zabávajú dievčatá, medzi nimi i švárna Elena. Odrazu zbadajú blížiť sa vyparádeného Martina. Podíde k nim, vyzvŕta ich, uchytí fujaru a valašku a odchádza na starú Poľanu. Elena za ním smutne pozerá. Ako si Martin vykračuje, zrazu vidí, ako nad horou letí sokol a útočí na zajaca. Jeho valaška je však rýchlejšia ako sokol a zajac je zachránený. Martin aj s uloveným sokolom ide ďalej. Zahrá si na fujare, mocne zahvízda a zaspí. Zobudí ho zvuk kamarátových gájd. Vyberie sa za ním a za veselou družinou.
Druhý spev - Družina.
Je večer. Martin prišiel k družine siedmich Detvanov, ktorí sedeli okolo vatry. Piekli barana, hrali na gajdách a tancovali. Skočil medzi nich a začal i on preberať nohami, vyhadzovať valašku do vzduchu, prekrúcať ju pomedzi prsty. Lesom sa ozýva hudba, výskot, piskot a výkriky. V tomto speve je zakomponovaná úvaha o nádeji pre svoj národ:
 "... dúfajme! – rod náš z pomoci Boha velebnou kvitne nádejou“.
Martin v noci neprišiel domov. Matka a otec majú oňho strach. V lese sa blýskajú fakle a počuť, ako sa dvaja muži zhovárajú o švárnej dievčine. Sú to zbojníci. Zrazu uvideli dievčinu. Hľadá mládenca s fujarou a sľubuje im strieborný prsteň, ak jej povedia, kde ho nájde. Zbojníci sa rozhodli vziať ju so sebou. Dievčina prosí, plače, ale nič jej nepomáha. Ťahajú ju na Poľanu. Medzitým už vatra na salaši dohorieva. Janko Zvalovie je zvedavý, akého vtáka priniesol Martin na salaš. Martin mu vyrozprával, ako ulovil sokola. Janko zistí že sokol ma žltú kartičku na nohe a že v takýchto končinách zvykne bojovať kráľ Matiáš. Bojí sa, že Martina za jeho čin potrestá. On sa však nezľakne lebo nevedel aký to je sokol a keď je kráľ spravodlivý, tak Martina nepotrestá. Všetkým oznámi že na druhý deň sa vyberie do Slatiny na jarmok. Rozlúčil sa a odchádza k Detve. O chvíľu uvidel, že sa k nemu blížia dve fakle a počul vzdychať biednu dievčinu. Spoznal v nej svoju milú. Vyskočí na zbojníkov a valaškou jedného z nich hneď zabije. Elena mu vysvetľovala že išla za ním, lebo mala tušenie, že sa mu stane niečo zlé.
Tretí spev - Slatinský jarmok.
V úvodných veršoch tretieho spevu básnik hovorí o hrdinských činoch kráľa Matiáša. Kráľ sa vybral na jarmok aj so svojou družinou. V Slatine sa hneď roznieslo, že panovník sa prišiel pozrieť na obyčajný ľud. Martin sa vybral na Zvolenský zámok. Tu ho chcú zlapať, ale ujde im. Ide za kráľom do Slatiny na jarmok a smelo pred neho predstúpi. Prizná sa k činu a odvážne sa s ním rozpráva, odpovedá na jeho otázky. Aj ľudia sa za neho prihovoria, lebo ich zbavil krutých zbojníkov. Kráľovi sa mládenec veľmi zapáči a daruje mu kantár i koňa. Martin sa vracia domov ako pán.
Štvrtý spev - Vohľady.
Elena sedí pred domom, hrá na drumbli a čaká na Martina. Zrazu sa niekto priblíži. Je to kráľ, no ona ho nespoznáva. Kráľ sa jej prihovorí, spytuje sa na rodičov a dvorí jej. Ona sa však nedá, no zaujmú ju jeho krásne prstene na kráľových rukách. Jeden jej daruje. O chvíľu prichádza Martin a kráľa posiela preč. Elena sa pochváli prsteňom a hovorí Martinovi, že jej neznámy nápadník musí byť bohatý. Martin je smutný, tuší že ich čaká rozlúčka, lebo ho odvedú za vojaka. Elena zosmutnie a nevie si predstaviť život bez Martina. Radí mu aby sa skryl, ale on tvrdí:
 "Skrývať sa ja nejdem – šuhajko vraví – To hodný Detvan nikdy nespraví."
Rozlúči sa s Elenou a smutný odchádza.
Piaty spev - Lapačka.
V poslednom piatom speve vábnici s primášom Pištom chodia po dedine. Sud vína pred hostincom je už pripravený pre zverbovancov. Pokoj v dome Hudcovcov narušia kráľovskí poslovia. Martin sa má hneď poberať na zámok. Užialenú matku utešujú, že bude mať zo syna švárneho vojaka. Na zámku ho prijíma kráľ Matej, oznamuje mu, že bude loviť iných sokolov - vrahov v jeho Čiernom pluku ("Ide o skutočného uhorského kráľa Mateja Korvína a jeho legendárne elitné vojsko Legio Nigro - Čierny pluk"). Martin prisahá vernosť svojmu kráľovi a žiada, aby si mohol ponechať Elenu, valašku, kroj, vrkoče a fujaru, čo sú symboly národnej hrdosti:
 "„Prosím Vás, len mi všetko neberte, keď všetko stratím, tože mi verte, jak trsť sa budem opálať.""
Zostať bez tradícií znamená pre Martina ostať bez koreňov.

</doc>
<doc id="123637" url="https://sk.wikipedia.org/wiki?curid=123637" title="Kostol svätej Anny (Oravská Lesná)">
Kostol svätej Anny (Oravská Lesná)

Kostol svätej Anny je rímskokatolícky kostol v Oravskej Lesnej postavený v secesnom štýle. Začal sa stavať v roku 1910, dokončený bol v roku 1914.
Tento chrám jedinečným spôsobom skĺbuje drevo, kameň, murivo a vytvára tak impozantný jednoloďový kostol v pôdoryse jednoramenného kríža. Je dlhý 47 m. Jeho kapacita je 550 miest na sedenie a pojme spolu aj 1500 ľudí. Jeho vnútorná výzdoba je jednoduchá. Klenby kostola sú drevené. Rebrá sú ozdobené zúbkovaním, spočívajúce na travertínových hlaviciach, na ktorých sú vytesané kríže. Oltáre pochádzajú z pôvodného starého kostola a z tirolských dielní zo začiatku 20. storočia. V roku 1905 veriaci zakúpili krížovú cestu, v 30. rokoch organ, v 70. rokoch miestny rezbár Rudolf Svinčák doplnil do kostola 3 vyrezávané drevené lustre. Koncom 90. rokov kostol prešiel generálnou opravou. 
Pod vedením miestneho farára Jozefa Trstenského (správca farnosti v rokoch 19952004) sa vykonali opravy veže, zvonového mechanizmu, oltárov, kúrenia, zateplenie, ozvučenie, zariadenie interiéru, elektroinštalácie, osvetlenie interiéru a exteriéru, ladenie organu, oprava šindľovej strechy a fasády, vstupnej brány a drevených vchodov do kostola. 
Veža kostola je vysoká 37 metrov. Sú v nej umiestnené 4 zvony. Kostol je zasvätený svätej Anne, matke Panny Márie.
Dejiny.
Kapitolu dejín farnosti obce Oravská Lesná, ktorá je bezprostredne spojená s výstavbou nového kostola sv. Anny v Ústredí obce, začal písať novoťský rodák, veľký kňaz Štefan Mnoheľ. Keď nastúpil do Oravskej Lesnej ako farár, trápil ho úbohý stav pôvodného dreveného kostola. Rozhodol sa tento problém riešiť výstavbou nového kostola v Ústredí obce. Stavba nového kostola sa začala v roku 1910. Projekty boli vypracované inžiniermi z Budapešti. Kostol mal stáť 83 000 rakúsko-uhorských korún. Z toho 50 000 mal uhradiť „Fundus Religionis“ – ako patrón a samotní veriaci mali vyzbierať zvyšok. Na dobrovoľných zbierkach sa vyzbieralo len veľmi málo peňazí, nakoľko obyvatelia boli veľmi chudobní. 
Na stavbe kostola pracovali rôzni odborníci. Drevárske práce robili tesári z južnej Moravy a spracovávali miestne drevo. Murári boli z Liptova. Hlavné kamene na stĺpy boli dovážané vlakom do Oravského Podzámku. Všetci si dávali záležať na tom, aby stavba kostola bola prevedená čo najkvalitnejšie. Výstavba bola dokončená v roku 1914.
Architektúra.
Kostol sv. Anny bol postavený v jedinečnom, na svoju dobu pokrokovom, architektonickom štýle, secesii. Harmonicky spojil ľudové, štýlové a technické prvky a týmto vytvoril hodnotnú architektúru, ktorá prekračuje regionálny význam.
Pôdorys kostola tvorí jednoramenný kríž, ktorý prirodzene rozdeľuje kostol na dvojloďový priestor. Dĺžka hlavnej lode je 47 metrov a jej šírka je 10 metrov. Výška veže je 37,8 m a výška kríža 1,6 m. 
Do kostola vedú dva vchody. Hlavný, ktorý je orientovaný na západ a bočný vchod zo severnej strany. Vstupný portál kostola je celodrevený, postavený na kamenných murovaných základoch. Tvarom pripomína západnú časť hlavnej lode. Nad ním sa nachádza 5 štíhlych vysokých okien so zalomenými oblúkmi. Po oboch stranách západného priečelia kostola sú situované vežičky, ktoré sú polo zapustené do strechy. Nad svätyňou kostola je východne od hlavnej veže nižšia vežička, v ktorej sa nachádza jeden zvon.
Na severnej strane kostola je bočný vstup, nad ktorým je taktiež 5 okien, tvarovo a rozmerovo zhodných s oknami z priečelia. Tieto okná sa taktiež opakujú na južnej strane. Juhovýchodnú stranu kostola tvorí sakristia, ktorá je následne prepojená s budovou fary, prekrytou chodbou. Steny kostola sú z kameňa, ktorý je omietnutý. 
Interiér.
Interiér kostola je vytvorený jedinečným spojením dreva, kameňa, muriva. Konštrukciu preklenutia tvorí krížová klenba so zalomeným poloblúkom, ktorá sa nachádza nad centrálnou časťou kostola. Je vyrobená z borovicového dreva, ktoré je bohato zdobené rôznymi ornamentmi, typickými pre danú dobu tohto regiónu. Spodná časť týchto trámov je rozšírená a ozdobená kvetinovými ornamentmi. Všetky trámy sú položené na stĺpoch, ktoré sú pravidelne rozmiestnené po obvode kostola. Stĺpy tvoria kamenné pätky s obdĺžnikovou základňou a taktiež kamenné hlavice lichobežníkového tvaru, do ktorých je vytesaný krížový ornament v tvare kruhu. Ich stredná časť je postavená z kamenného muriva. 
Nad hlavným vchodom je celodrevený chór, na ktorý sa vystupuje po schodisku z vnútra kostola. Viditeľné nosné ale aj nenosné časti chóru sú taktiež bohato zdobené kvetinovými vzormi. 
Vo svätyni kostola sa nachádza hlavný oltár. Zobrazuje sv. Annu so svojou dcérou Máriou. Po stranách sú sochy sv. Joachima, manžela sv. Anny a sv. Jozefa manžela P. Márie. Klenba svätyne je nižšia ako klenba hlavnej lode a úroveň jej podlažia je vyvýšená oproti úrovni ostatnej časti kostola. Tento výškový rozdiel sa prekonáva troma kamennými stupňami.
V priečnej lodi, sa nachádzajú bočné oltáre. V severnej časti, pri vchode je oltár, ktorý bol premiestnený z pôvodného starého dreveného kostola. Jeho nosnú časť tvorí olejomaľba na plátne s výjavom sv. Anny s Máriou. Po jeho stranách sú sochy dvoch anjelov. Druhý bočný oltár je miestom Božieho hrobu. Zo vzácnejších diel uchovaných v kostole je potrebné spomenúť sochu nanebovzatej Panny Márie, ktorá je umiestnená v blízkosti bočného vstupu. 

</doc>
<doc id="123647" url="https://sk.wikipedia.org/wiki?curid=123647" title="Rovná daň">
Rovná daň

Rovná daň je druh dane, pri ktorej každý daňovník platí rovnakú daň. Ako príklad môžeme uviesť daň z hlavy (podľa teórie utilitaristov), kde si je každý rovný a platí aj rovnú daň, bez ohľadu na svoje príjmy. V praxi sa táto rovná daň často a nesprávne zamieňa s rovnakým percentom zdaňovania všetkých príjmov. V skutočnosti takáto daň znamená lineárne rastúce zdanenie, keďže daňovník, ktorý zarobí viac zaplatí aj väčšiu daň, ako daňovník, ktorý zarobí menej pri rovnakej percentuálnej daňovej sadzbe. Odhliadnuc od ďalších korekcií daňovo odpočítateľných položiek, ktoré umožňujú upraviť daňový základ smerom nadol, resp. nahor, čo robí z tejto nesprávne definovanej „rovnej“ dane regresívne (minimálna mzda), resp. progresívne („milionárska“ daň) zdanenie.

</doc>
<doc id="123649" url="https://sk.wikipedia.org/wiki?curid=123649" title="Secesný kostol v Oravskej Lesnej">
Secesný kostol v Oravskej Lesnej



</doc>
<doc id="123651" url="https://sk.wikipedia.org/wiki?curid=123651" title="JOJ">
JOJ



</doc>
<doc id="123652" url="https://sk.wikipedia.org/wiki?curid=123652" title="Gordonský seter">
Gordonský seter

Gordonský seter je plemeno psa uznané v FCI v 7 skupine pod číslom 6. 
Vzhľad.
Psi tohto plemena majú neprehliadnuteľnú podobnosť s anglickým setrom. Celkovo pôsobia o niečo mohutnejším dojmom, napriek tomu, že ich výška a hmotnosť sa takmer neodlišujú od anglického setra.
Pre gordonského setra je príznačná hovábna dlhá srsť. Je hladká, ale mierne zvlnená. Na ušiach, na hrudi a na chvoste môže byť trochu dlhšia. Je sfarbená tmavočierna so znakmi v svetlo hnedej farbe, ktoré sú umiestnené na tlame, na nohách a povyše očí.
Povaha a temperament.
Tento vnešene pôsobiaci pes má celý rad výborných vlastností. Je považovaný za milého, prítulného a chápavého, nie za nepríjemne podlízavého a podriadeného.
Vhodné prostredie.
Ako poľovný pes, pri adekvátnej výchove a výcviku má mnohostranné využitie.
Vďaka jeho vrodenej trpezlivosti sa dá povedať, že jeho kontakt s deťmi je veľmi dobrý

</doc>
<doc id="123656" url="https://sk.wikipedia.org/wiki?curid=123656" title="Kyselina akrylová">
Kyselina akrylová

Kyselina akrylová je triviálny názov pre kyselinu prop-2-énovú - CH2=CH-COOH. Pripravuje sa oxidáciou propénu s kyslíkom v plynnom prostredí. 
Kyselina akrylová je bezfarebná, číra kvapalina s charakteristickým zápachom. S teplotou vznietenia 440 °C a bodom vzplanutia 48 °C patrí medzi horľavé kvapaliny. Pri vyšších teplotách ľahko polymerizuje, pri teplote menšej ako 13 °C tuhne. Je neobmedzene miešateľná s vodou. Koncentrovaná kyselina akrylová je silná žieravina. Pri priamom styku leptá pokožku a sliznicu. Vo forme aerosólov a pár sa vstrebáva aj neporušenou pokožkou a veľmi silno dráždi pokožku aj sliznicu dýchacích ciest a očí.
Využíva sa na výrobu náterových hmôt, v stavebníctve.

</doc>
<doc id="123658" url="https://sk.wikipedia.org/wiki?curid=123658" title="Romário">
Romário

Romário de Souza Faria (* 29. január 1966, Rio de Janeiro, Brazília), známy ako Romário je bývalý brazílsky futbalista. Romário bol súčasťou tímu Brazílie na Majstrovstvách sveta 1994, ktorá získala zlato. V 90. rokoch patril k najlepším útočníkom, hrával v Európe za PSV Eindhoven a Barcelonu a v Brazílii za Flamengo, Fluminense a Vasco da Gama. Profesionálne hral až do roku 2008, koniec aktívnej kariéry ohlásil vo veku 42 rokov.
Získal ocenenia Hráč roka 1994 a Zlatú loptu Majstrovstiev sveta 1994. 

</doc>
<doc id="123659" url="https://sk.wikipedia.org/wiki?curid=123659" title="Zoznam literárnych článkov/Ó">
Zoznam literárnych článkov/Ó

Tento index bol automaticky vygenerovaný podľa tejto . Obsahuje 3 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ód.
Óda
ón.
Óndra Łysohorský
ór.
Óran Kókó Host-bu

</doc>
<doc id="123660" url="https://sk.wikipedia.org/wiki?curid=123660" title="Kyselina 2-propénová">
Kyselina 2-propénová



</doc>
<doc id="123661" url="https://sk.wikipedia.org/wiki?curid=123661" title="Kyselina propénová">
Kyselina propénová



</doc>
<doc id="123664" url="https://sk.wikipedia.org/wiki?curid=123664" title="NSU">
NSU

NSU môže byť:

</doc>
<doc id="123674" url="https://sk.wikipedia.org/wiki?curid=123674" title="Patent (právo vynálezcu)">
Patent (právo vynálezcu)

Patent je zákonná ochrana vynálezov zaručujúcich vlastníkovi patentu výhradné právo na priemyslové využitie vynálezu. Na Slovensku sa udeľovanie patentov riadi zákonom č.435/2001 Z. z. o patentoch, dodatkových ochranných osvedčeniach (tzv. patentový zákon).
Na určité riešenie (vynález) môže byť autorovi udelený patent, ak riešenie spĺňa nasledovné podmienky:
Patentová ochrana je prísnejšia a oproti autorskej ochrane napríklad nedovoľuje:
Čo môže byť patentom 
Patenty sa udeľujú na vynálezy, ktoré sú nové, zahŕňajú vynálezcovskú činnosť a sú priemyselne využiteľné. Patentovať je možné nielen nové výrobky, zariadenia a technológie, ale aj chemicky vyrobené látky, liečivá, priemyselne produkčné mikroorganizmy, ako aj biotechnologické postupy a produkty získané ich pomocou.
Čo sa za patent nepovažuje

</doc>
<doc id="123675" url="https://sk.wikipedia.org/wiki?curid=123675" title="Forrest Gump (film)">
Forrest Gump (film)

Forrest Gump je adaptácia kresťanského románu amerického spisovateľa Winstona Grooma (kniha vyšla roku 1986). Film mal kinopremiéru v USA 6. júla 1994. Hoci spoločnosť Paramount Pictures zarobila na tomto filme okolo 667 miliónov amerických dolárov, vyhlásila to za komerčný neúspech a nevyplatila Groomovi, autorovi pôvodného diela jeho podiel na zisku. Ten následne nepovolil sfilmovanie pokračovania príbehu z roku 1995 "Gump and Co."
Snímka bola nominovaná na trinásť Oscarov, z čoho šiestich získala a rozpráva príbeh muža, ktorý si kvôli svojmu relatívne nízkemu IQ (75), neuvedomuje významnosť udalostí dejúcich sa okolo neho. Pri jeho ceste životom stretáva mnoho historických osobností, ktoré svojim spôsobom ovplyvňuje.
Film sa natáčal od 8. augusta do decembra 1993 v štátoch USA - Kalifornia, Montana, Severná Karolína, Utah, Maine, Južná Karolína a Georgia.
Najzárobkovejší film Roberta Zemeckisa, štvrť miliardu prekonal v domácich kinách už za 66 dní.

</doc>
<doc id="123677" url="https://sk.wikipedia.org/wiki?curid=123677" title="Forrest Gump">
Forrest Gump

Forrest Gump môže byť:

</doc>
<doc id="123681" url="https://sk.wikipedia.org/wiki?curid=123681" title="Prima">
Prima

Prima (v minulosti Prima Family) je súkromná česká televízna stanica. V súčasnosti je druhou veľkou komerčnou televíznou stanicou v Česku, v sledovanosti sa bije o druhé miesto so štátnou ČT 1. Prevádzkovateľom je FTV Prima, ktorú vlastní FTV Prima Holding.
Sídlo.
Televízia Prima sídli v Prahe 10.
Vinohradská 3217/167
Praha 10, Strašnice
100 00 Praha 10

</doc>
<doc id="123683" url="https://sk.wikipedia.org/wiki?curid=123683" title="TV Nova">
TV Nova

TV Nova je súkromná česká televízna stanica patriaca do skupiny CME. TV Nova bola prvou komerčnou televíziou v Česku a zároveň aj vo Východnej Európe. Jej prvým generálnym riaditeľom bol Vladimír Železný. Jej súčasní riaditelia sú Klára Brachtlová a Jan Vlček. Okrem vysielania samotnej Novy riadi aj televízne stanice (kanály) Nova Cinema, Nova Sport 1, Nova Sport 2, Nova Sport 3, Nova Sport 4, Nova Sport 5, Nova Sport 6, Nova International, Nova Action, Nova Fun, Nova Gold a Nova Lady.
História a majitelia.
V júni 1992 Fedor Gál s Petrom Kršákom, Jozefom Alanom, Petrom Hunčíkom a Vlastimilom Venclíkom založil spoločnosť CET 21 (do obchodného registra bola zapísaná 22. júna 1992), ktorá získala 30. januára 1993 licenciu na celoštátne televízne vysielanie. Televízia Nova TV začala vysielať 4. februára 1994 pod vedením generálneho riaditeľa Vladimíra Železného (ďalší spoločník CET 21). Na zabezpečenie financovania uzavrel CET 21 dohodu s mediálnou skupinou Central European Media Enterprises (CME, ktorú riadil Mark Palmer, bývalý americký veľvyslanec v Maďarsku) a Českou sporiteľňou o zriadení prevádzkovej firmy ČNTS – "Česká nezávislá televizní společnost", v ktorej CME vlastnila 66 %, Česká sporiteľňa 22 % a CET 21 12 %.  V auguste 1996 CME požičala Železnému 4,7 milióna dolárov, aby získal podiely od ostatných spoločníkov v CET 21 a stal sa väčšinovým vlastníkom licencie, čo sa mu aj podarilo. Neskôr postupne aj Železného podiel ovládlo a odkúpilo CME.
28. októbra 2019 sa skupina PPF Petra Kellnera a CME dohodli na prevzatí. PPF zaplatí za prevzatie CME okolo 2,1 miliardy amerických dolárov. Dohodu najprv odsúhlasilo valné zhromaždenie CME a skoro po roku (6. októbra 2020) aj Európska komisia (transakcia bola Komisii oznámená 1. septembra 2020). Dokončenie transakcie sa podľa informácií zverejnených na stránke spoločnosti CME očakáva 13. októbra 2020.
Sídlo televízie Nova.
Kříženeckého námestie 1078/5 
152 00 Praha 5

</doc>
<doc id="123686" url="https://sk.wikipedia.org/wiki?curid=123686" title="Gordon Setter">
Gordon Setter



</doc>
<doc id="123687" url="https://sk.wikipedia.org/wiki?curid=123687" title="Škótsky seter">
Škótsky seter



</doc>
<doc id="123690" url="https://sk.wikipedia.org/wiki?curid=123690" title="TV Prima">
TV Prima



</doc>
<doc id="123691" url="https://sk.wikipedia.org/wiki?curid=123691" title="Jozef Vrablec">
Jozef Vrablec

 
Prof. ThDr. Jozef Vrablec (* 4. marec 1914, Závod – † 20. marec 2003) bol slovenský rímskokatolícky kňaz, teológ v odbore pastorálna teológia a homiletika, profesor na teologickej fakulte Univerzity Komenského v Bratislave.
Gymnázium navštevoval v Nitre v rokoch 1925-1932. Teológiu študoval na bohosloveckej fakulte v Olomouci v rokoch 1932-1937), kde bol 7. júla 1937 vysvätený za kňaza. Doktorát teológie získal na Katolíckej bohosloveckej fakulte Univerzity Komenského v Bratislave v roku 1944. 
Životopis.
Pochádzal zo siedmich detí, má brata biskupa, dve rehoľné sestry a dvaja súrodenci sú laici. Sestra Anička v deň svojho krstu zomrela. Jeho brat Mons. Štefan Vrablec je emeritný pomocný biskup Bratislavsko-trnavskej arcidiecézy a titulárny biskup thasbaltský.. 
Potom zastával tieto funkcie: kaplán a profesor náboženstva v Nitre (1945-1952), defensor vinculi (1945), profesor na Vysokej škole bohosloveckej (1950), správca farnosti Klátova Nová Ves (1952-1973), okresný dekan (1955-1973), cirkevný sudca (1958-1973), advokát Arcibiskupského súdu tretej inštancie v Olomouci (1959-1973), generálny vikár (1973-1988), kanonik Sídelnej kapituly v Nitre (1973), veľprepošt kapituly (1979). Na Cyrilometodskej bohosloveckej fakulte v Bratislave prednášal ako docent kresťanskú filozofiu (1959) a pastorálnu teológiu (od roku 1968). 
V rokoch 1970-1995 účinkoval ako profesor pastorálnej teológie a vedúci katedry, predseda Slovenskej katechetickej komisie (1971), prodekan (1980-1982), dekan teologickej fakulty (1991-1994), konzultor diecézy (1988-1993), pápežský prelát (16.11.1990), profesor homiletiky na Teologickom inštitúte v Nitre (1994-1998). Zameriaval sa predovšetkým na základné otázky z homiletiky a pastorálnej teológie. Vynikol ako výborný kazateľ. Rozsiahla je jeho publikačná činnosť a význačná je aj jeho homiletická tvorba. Mnohé z jeho prác vyšli ako samizdaty.

</doc>
<doc id="123692" url="https://sk.wikipedia.org/wiki?curid=123692" title="Pipin III.">
Pipin III.

Pipin III., nazývaný Krátky alebo Malý (* 715, Jupille, Franská ríša – † 24. september 768, Saint-Denis) bol franský majordóm a neskôr v rokoch 751 až 768 kráľ Frankov. Bol to syn Karola Martela a otec Karola Veľkého.
Otcovo dedičstvo.
Tesne pred svojou smrťou rozdelil Pipinov otec Karol Martel, faktický vládca franskej ríše, merovejské kráľovstvo na dve sféry vplyvu pre svojich synov. Starší Karloman získal Austráziu, Alemaniu a Durínsko, mladší Pipin Neustriu, Burgundsko a Provensalsko. Najskôr ale museli bratia uhájiť svoje dedičstvo pred nevlastným bratom Grifom, ktorého nechali zavrieť do kláštora. Aby ich mocenský vzostup príliš nedráždil okolie, dosadili na trón bábkového merovejovca Childericha. Ten mal ich správcovstvu punc oficiality.Spolupráca oboch bratov bola ukončená odchodom Karlomana do kláštora a odovzdaním jeho území Pipinovi. Nie je ale známe, nakoľko bola bratská spolupráca iba zdanlivá a odchod Karlomana do kláštora dobrovoľným. 
Franský kráľ.
Pipinovi prestal stačiť titul majordóma. Jeho rodina už dlho vládla kráľovskou mocou, kráľovský titul jej však nenáležal. Nárok naňho podložil Pipin odpoveďou pápežovi na otázku, či je správne, aby vo Francúzku bol kráľom ten, kto v skutočnosti moc nedrží. Preto v odpovedi stálo, že správne je, aby kráľom bol ten, kto moc má. Roku 751 sa teda Pipin nechal v Soissons korunovať kráľom ("Rex franconum") a posledného merovejského panovníka poslal i so synom do kláštora. Začiatkom roku 754 pricestoval do Francúzska pápež Štefan II., ohrozovaný v Ríme Longobardmi. 28. júna 754 za prísľub podpory, korunoval v bazilike Saint-Denis pápež Pipina a jeho dvoch synov Karlomana a Karol za kráľa. V rokoch 755-756 potom Pipin Longobardom v severnom Taliansku naozaj porazil a znovudosadil pápeža. Daroval mu tiež rozsiahle územia v strednom Taliansku, ktoré sa stali základom pápežského štátu.
Pred svojou smrťou rozdelil ríšu medzi svojich dvoch synov Karola a Karlomana. Zomrel 24. septembra 768 a bol pochovany v bazilike Saint-Denis.

</doc>
<doc id="123693" url="https://sk.wikipedia.org/wiki?curid=123693" title="Vrablec Jozef">
Vrablec Jozef



</doc>
<doc id="123695" url="https://sk.wikipedia.org/wiki?curid=123695" title="František Trstenský">
František Trstenský

Mons. prof. ThDr. PaedDr. SSLic. František Trstenský, PhD. (* 13. marec 1973, Trstená) je diecézny biskup Spišskej diecézy, vysokoškolský profesor, odborník na biblické vedy, teológ a publicista. Pred biskupskou vysviackou bol farárom vo farnosti Kežmarok, rektorom tamojšej Baziliky svätého Kríža, dekanom Kežmarského dekanátu a dekanom – moderátorom Podtatranských dekanátov Kežmarok, Poprad a Spišský Štiavnik. Ako vysokoškolský profesor zároveň prednáša v kňazskom seminári v Spišskej Kapitule-Spišskom Podhradí, kde je spolugarantom študijného odboru katolícka teológia. V Spišskej diecéze je členom Kňazskej rady, Liturgickej komisie a Komisie pre posvätné rády a ministériá. Je autorom množstva literatúry predovšetkým s biblickým zameraním. Žilinský samosprávny kraj udelil prof. Trstenskému v roku 2019 Pamätnú plaketu za šírenie poznatkov o Biblii medzi mladými ľuďmi. Je hosťom v reláciách katolíckej televízie Lux a katolíckeho rádia Lumen najmä s biblickou tematikou. Na webstránke farnosti Kežmarok pravidelne zverejňuje svoje podcasty "Kairos a Božie Slovo medzi nami". Je taktiež autorom pravidelných zamyslení "Modlitba s evanjeliom".
Životopis.
Rodák z Oravy pochádza z Medvedzia, ktoré je v súčasnosti mestskou časťou Tvrdošína. Pochádza z vety Trstenský – Francek šľachtického rodu Trstenských. Jeho rodičia Viktor (*1934 – †1993) a Helena rod. Medvecká (*1943 – †202?) mali tri deti, Františka a dvoch súrodencov Jána (*1963) a Jozefa (*1967), ktorý je tiež rímskokatolícky kňaz.
Po absolvovaní Gymnázia Martina Hattalu v Trstenej pokračoval v rokoch 1991 – 1997 v štúdiu na Teologickom inštitúte v Spišskej Kapitule – Spišskom Podhradí, ktorý bol v tom čase súčasťou Univerzity Komenského. Kňazskú vysviacku prijal 21. júna 1997 vo Farskom kostole Najsvätejšej Trojice v Tvrdošíne z rúk biskupa Mons. Andreja Imricha a stal sa kňazom pre Spišskú diecézu.
Krátky čas pôsobil ako kaplán v Spišských Vlachoch (júl – september 1997) a potom tri roky ako kaplán v Dolnom Kubíne (október 1997 – jún 2000). Odtiaľ odišiel na ďalšie štúdiá do zahraničia, ktoré v rokoch 2000 – 2004 absolvoval v Jeruzaleme so zameraním na biblické vedy a archeológiu. Študoval na Fakulte biblických vied a archeológie ("Studium Biblicum Franciscanum"). Išlo predovšetkým o štúdium biblických jazykov (hebrejčina, gréčtina, aramejčina), ďalších semitských jazykov (sýrčina, akkadčina), metód exegézy Starého a Nového zákona, biblickej exegézy a teológie Starého a Nového zákona a biblickej archeológie, keď okrem Izraela absolvoval archeologické exkurzie v Egypte, Jordánsku a na Sinaji. Jeden rok prednášok absolvoval taktiež na École biblique et archéologique francaise de Jérusalem, kde študoval ugaritský jazyk, Knihu proroka Jeremiáša, kumránske zvitky a archeológiu lokality Kumránu. Licenciátsku prácu z biblických vied napísal na tému: Exegeticko-teologická analýza Dt 30, 1 – 10. Jeho školiteľom bol Pierbattista Pizzaballa, ktorý je v súčasnosti arcibiskupom a patriarchom Latinského patriarchátu Svätej zeme. Medzi jeho profesorov patrili napr. Michele Piccirillo, Alviero Niccacci, Pietro Kaswalder, Claudio Bottini, Frédéric Manns, Marcello Buscemi, Jean-Baptiste Humbert, Jean-Michel de Tarragon, Émile Puech a ďalší. Do Izraela opakovane prichádza predovšetkým za štúdiom a spoznávaním biblických miest.
Po návrate na Slovensko začal od roku 2004 učiť ako odborný asistent na Teologickom inštitúte v Spišskom Podhradí. Doktorát z katolíckej teológie so zameraním na Sväté písmo získal v Krakove v roku 2006 na terajšej Pápežskej univerzite Jána Pavla II. (predtým Pápežská teologická akadémia). Dizertačnú prácu napísal na tému: „Zmluva v krajine Moab Dt 29-30“. V roku 2008 habilitoval na docenta v odbore katolícka teológia na Teologickej fakulte v Košiciach, ktorá je súčasťou Katolíckej univerzite v Ružomberku. Témou jeho habilitačnej práce bolo: „Rozumieť Matúšovmu evanjeliu“. V roku 2015 bol menovaný za vysokoškolského profesora v odbore katolícka teológia. Prednáša novozákonné evanjeliá, Pavlove listy a biblickú gréčtinu.
V rokoch 2011 až 2014 bol prodekanom Teologickej fakulty Katolíckej univerzity v Ružomberku so zodpovednosťou za oblasť organizácie zahraničných mobilít. V rokoch 2014 až 2018 bol prorektorom pre zahraničné vzťahy Katolíckej univerzity v Ružomberku. V rokoch 2016 až 2019 bol zvolený za člena predsedníctva Federácie katolíckych univerzít Európy (FUCE).
V roku 2016 kázal na Trnavskej novéne na tému: Náboženské poznanie ako predpoklad výchovy mladého človeka k milosrdenstvu.V roku 2022 opäť kázal na Trnavskej novéne na tému: Boží plán stvorenia človeka z lásky a pre lásku.
Diecézny biskup Štefan Sečka vymenoval 2. júna 2020 Františka Trstenského za farára v Kežmarku, rektora tamojšej Baziliky svätého Kríža, dekana Kežmarského dekanátu a dekana – moderátora Podtatranských dekanátov (Kežmarok, Poprad a Spišský Štiavnik). Od 17. januára do 28. februára 2023 Trstenský dočasne spravoval excurrendo farnosť Bušovce. 
Biskup.
8. septembra 2023 ho pápež František vymenoval za diecézneho biskupa Spišskej diecézy. Biskupskú vysviacku prijal 21. októbra 2023 o 10.00h v Katedrále svätého Martina na Spišskej Kapitule. Hlavným svätiteľom bol košický arcibiskup Bernard Bober, spolusvätitelia boli Nicola Girasoli, apoštolský nuncius na Slovensku a Andrej Imrich, emeritný spišský pomocný biskup.
Činnosť.
Je členom viacerých domácich a zahraničných biblických a teologických združení. Odbornej i laickej verejnosti je známy početnými publikáciami s biblickým zameraním. Spolupracuje s rádiom Lumen a televíziou LUX pri príprave relácií s biblickou tematikou. Od roku 2020 publikuje každý týždeň novú epizódu svojho vlastného podcastu, ktorý nesie názov "KAIROS" a ponúka v ňom zamyslenia na témy Svätého písma, tajomstiev viery a Cirkvi.
Spolupodieľa sa na vydávaní časopisu Nové Horizonty, časopisu pre teológiu, kultúru a spoločnosť a pôsobí v redakčnej rade biblického časopisu "Studia biblica slovaca". V rámci Spišskej diecézy pracuje predovšetkým v oblasti šírenia poznania Svätého písma a biblického apoštolátu. Z poverenia diecézneho biskupa je cenzorom pre literatúru s biblickým zameraním. Už niekoľko rokov odborne a tematicky garantuje organizovanie Biblickej olympiády pre žiakov základných a stredných škôl a stojí za vznikom podujatia „Noc čítania Biblie“, ktoré pre farnosti a školy organizuje Katolícke pedagogické a katechetické centrum. Je jedným z autorov tém pre Národné stretnutie mládeže v Poprade (P15) a v Prešove (P18). Od roku 2019 je členom Liturgickej komisie Spišskej diecézy a členom Komisie pre posvätné rády a ministériá Spišskej diecézy.
Absolvoval viaceré zahraničné pobyty, predovšetkým na University of Notre Dame (Indiana, USA) a Saint John's University (Minnesota, USA). Z moderných jazykov ovláda anglický, taliansky, francúzsky a poľský jazyk. Ďalej ovláda biblickú hebrejčinu, biblickú gréčtinu a cirkevnú latinčinu.

</doc>
<doc id="123699" url="https://sk.wikipedia.org/wiki?curid=123699" title="Spotrebná daň z minerálneho oleja">
Spotrebná daň z minerálneho oleja

Spotrebná daň z minerálneho oleja (v rokoch 2002 - 2004 nazývaná "spotrebná daň z minerálnych olejov", do roku 2001 nazývaná "spotrebná daň z uhľovodíkových palív a mazív") je druh spotrebnej dane na Slovensku. Je upravená v zákone č. 98/2004 o spotrebnej dani z minerálneho oleja.
Predmet dane.
Predmetom dane sú minerálne oleje vyrobené na území Slovenska, dodané na územie Slovenska z iného členského štátu alebo dovezené na územie Slovenska z územia tretieho štátu.
Správa dane.
Správu dane vykonáva colný úrad, pričom jeho miestna príslušnosť sa riadi, ak ide o právnickú osobu, jej sídlom a ak ide o fyzickú osobu, jej trvalým pobytom.

</doc>
<doc id="123700" url="https://sk.wikipedia.org/wiki?curid=123700" title="Piccadilly Line">
Piccadilly Line

Piccadilly Line je jedna z liniek londýnskeho metra, na mapách je označená tmavomodrou farbou a prechádza Londýnom v smere severovýchod–západ. V centre sa nachádza hlboko pod zemou, pričom jej úseky v okrajových častiach mesta sa nachádzajú na povrchu. Je to tretia najvyťaženejšia linka v sieti.
Dejiny.
Vznik.
Piccadilly Line vznikla ako Great Northern, Piccadilly &amp; Brompton Railway (GNP&amp;BR), čo bola jedna z viacerých železníc spoločnosti Underground Electric Railways Co of London Ltd, ktorej riaditeľ bol Charles Yerkes, ktorý však zomrel skôr, ako sa jeho plány stali skutočnosťou.
V roku 1902 sa objavilo pred Parlamentom 26 návrhov zákona, ktoré hovorili o dovolení umiestniť železnicu v Londýne hlbšie do podzemia. Viaceré z nich navrhovali konkurenčné trasy a vyžadovalo sa aby Parlamentný výbor o tom rozhodol. Nakoniec to vyhrala dnešná Piccadilly Line.
Odsúhlasený návrh zahrňoval zlúčenie dvoch navrhovaných podzemných železníc – Great Northern and Strand Railway (GN&amp;SR) a Brompton and Piccadilly Circus Railway (B&amp;PCR), a prevzatie plánovaného podzemného úseku medzi stanicami South Kensington a Earl's Court na District Railway (návrh bol schválený v roku 1897, ale nikdy sa nezrealizoval). V návrhu bol zahrnutý aj spojovací úsek medzi stanicami Piccadilly Circus a Holborn.
Prvý úsek Great Northern, Piccadilly &amp; Brompton Railway bol oficiálne otvorený 15. decembra 1906 medzi stanicami Finsbury Park a Hammersmith.
30. novembra 1907 bol otvorený krátky úsek, ktorý sa vetvil od hlavnej trate v stanici Holborn a smeroval do stanice „Strand“ (neskôr Aldwych). Tento úsek bol plánovaný ako posledný na Great Northern, Piccadilly &amp; Brompton Railway pred zlúčením s Brompton and Piccadilly Circus Railway. V roku 1905 (a znova tiež v roku 1965) bolo navrhnuté predĺžiť tento krátky úsek ďalej na juh pod Temžu do stanice Waterloo, ale táto eventualita sa však nikdy nezrealizovala. Hoci mal dva osobitné tunely, od roku 1918 bol východný tunel uzavretý a v západnom začala premávať kyvadlová doprava.
1. júla 1910 schválený zákon zlúčil Great Northern, Piccadilly &amp; Brompton Railway a ďalšie železnice spoločnosti Underground Electric Railways Co of London Ltd (Baker Street &amp; Waterloo Railway, Charing Cross, Euston &amp; Hampstead Railway a District Railway) do jedného celku – London Electric Railway Company.
10. decembra 1928 bola otvorená nová stanica na Piccadilly Circus, ktorá zahŕňala podpovrchový vestibul a 11 eskalátorov. Toto bol začiatok dôležitého vývoja železníc – teda komplexný program rozširovania stanice na základe rozšírenia Piccadilly Circus.
Predĺženie do Cockfosters.
V 20. rokoch sa na vtedajšej konečnej stanici Finsbury Park začalo objavovať vážne zahltenie, pretože cestujúci museli prestúpiť na povrchovú dopravu smer severný a severovýchodný Londýn. Preto bolo navrhnuté čo najskôr predĺžiť trasu buď smerom na Tottenham a Edmonton alebo na Wood Green a Palmers Green. Začiatok 30. rokov bol obdobím hospodárskeho úpadku a tak z dôvodu zníženia nezamestnanosti vláda uvoľnila svoje finančné prostriedky. Hlavný bod návrhu bolo predĺženie smerom na sever do Cockfosters. V pláne bolo taktiež postaviť stanicu medzi dnešnými Manor House a Turnpike Lane na križovatke ulíc Green Lanes a St Ann's Road v Harringay, ale výstavbu zastavil Frank Pick, ktorý sa domnieval, že električková a autobusová doprava je tu dostatočná. Avšak vetracia šachta v podobnom stavebnom štýle ako ostatné stanice v tom čase je viditeľná dodnes. Predĺžená trať meria (7,7 míľ), z toho v tuneli vedie trať len po juh stanice Arnos Grove. Celkové náklady na výstavbu činili 4 milióny libier a trať bola predlžovaná na 3 etapy:
Predĺženie na západ.
Na mnohých staniciach z tohto predĺženého úseku je badateľný stavebný štýl Art Deco navrhnutý Charlesom Holdenom.
Victoria Line.
Počas projektovania trasy Victoria Line bolo navrhnuté, že stanicu Manor House by mala prebrať Victoria Line a ďalej boli plánované nové priame tunely z Finsbury Parku do stanice Turnpike Lane, čím by sa skrátil čas cesty z a do Londýna. Tento návrh bol nakoniec zamietnutý kvôli možnému nepohodliu cestujúcich, ktoré by bolo spôsobené počas prestavby, ako aj kvôli vysokej cene nových tunelov. Avšak, Piccadilly Line bola výstavbou aj tak zasiahnutá, a to najmä v stanici Finsbury Park. Vlaky smerom do centra boli presmerované cez novopostavené tunely, kde využívali nástupište, na ktorom bol umožnený priamy prestup na Victoria Line (predtým nástupištia využívala Northern City Line). Tieto práce definitívne ukončili v roku 1965 a súpravy v smere do centra začali jazdiť v nových tuneloch 3. októbra 1965, tri roky pred otvorením prvého úseku Victoria Line.
Predĺženie na letisko Heathrow.
V roku 1975 bol otvorený nový podpovrchový úsek Hounslow West – Hatton Cross, pričom sa stanica Hounslow West presunula do podzemia. Ďalej, v roku 1977 bola trasa predĺžená na letisko Heathrow, s prvotným názvom stanice Heathrow Central (dnes Heathrow Terminals 1, 2, 3), pretože v roku 1984 bol otvorený jednosmerný okruh na juh do stanice Heathrow Terminal 4.
Od 7. januára 2005 do 17. septembra 2006 trať cez Heathrow Terminal 4 uzavreli, aby mohli prepojiť tunely do budúcej stanice Heathrow Terminal 5, kde bude premávať každý druhý vlak (ostatné pôjdu cez stanicu Heathrow Terminal 4). V lete 2006 bola na krátku dobu Piccadilly Line skrátená do stanice Hatton Cross z dôvodu napojenia tunelov v Heathrow Terminals 1, 2, 3 a náhradná autobusová doprava premávala do obidvoch staníc – Heathrow Terminals 1, 2, 3 a 4. Toto predĺženie je taktiež nazývané "PiccEx" (skrat.: "Piccadilly Line Extension") a novú stanicu spolu s terminálom otvorili 27. marca 2008.
Teroristické útoky 7. júla 2005.
7. júla 2005 sa súprava na trase Piccadilly Line stala terčom samovražedných bombových atentátnikov. Bomba vybuchla vo vrcholiacej rannej špičke o 8.50 BST (British Summer Time – Britský letný čas) medzi stanicami King's Cross St Pancras a Russell Square. Bomba bola súčasťou koordinovaných útokov v Londýne a bola zosynchronizovaná s ďalšími troma bombami – 2 vybuchli na Circle Line a 1 v autobuse na Tavistock Square. Pomerne malá trhavina bola ukrytá v ruksaku a všetci 4 atentátnici pri výbuchu zahynuli. A práve táto bomba mala za následok najviac mŕtvych – 21. Evakuácia sa ukázala ako najzložitejšia, pretože Piccadilly Line sa nachádza hlboko pod zemou a bolo tam ťažké dostať záchranárov. Počas zvyšku dňa bola celá trasa uzavretá. Okrajové časti trasy otvorili nasledujúci deň 8. júla (súpravy nejazdili medzi Hyde Park Corner – Arnos Grove) a plná prevádzka začala 4. augusta, 4 týždne po výbuchu.
"Pozri aj: Výbuchy v Londýne 7. júla 2005"
Vozový Park.
Ako vlastne na takmer všetkých trasách londýnskeho metra, aj na Piccadilly Line premáva len jeden typ súprav a to z roku 1973. Šesťvozňové súpravy sú natreté vo farbách londýnskeho metra – v červenej, modrej a bielej. V špičke je na plnú prevádzku linky potreba 76 súprav z celkového počtu 88 a len jedna súprava bola vážne poškodená pri teroristických útokoch 7. júla 2005. Aj keď bol vozový park nedávno zrekonštruovaný, do roku 2014 sa plánuje úplne vymeniť stávajúce súpravy za nové. V minulosti tu premávali aj súpravy z rokov 1959, 1956, 1938, 1923 a 1906.
Súpravy sú deponované v dvoch depách – v Northfields (prístup zo staníc Northfields a Boston Manor) a v Cockfosters (prístup zo staníc Oakwood a Cockfosters). Odstavné koľaje sa nachádzajú v staniciach South Harrow, Arnos Grove, Rayners Lane, Down Street, Wood Green, Hyde Park Corner, Acton Town a Uxbridge.
Aktuálna obsluha.
Intervaly súprav na Piccadilly Line mimo špičky:
Polovica súprav do Uxbridge sa otáča už v stanici Rayners Lane – interval 10 min. je medzi stanicami Acton Town a Rayners Lane a interval 20 min. medzi Rayners Lane a Uxbridge (tento úsek je dopĺňaný Metropolitan Line).
Neskoro večer zvyknú spoje končiť už v stanici Oakwood namiesto pravidelne konečnej v Cockfosters.
Trasa.
Predĺženie do Hounslow a Uxbridgu.
Linka sa tu rozdeľuje na dve vetvy – do Uxbridgu a na letisko Heathrow.
Zaujímavosti.
Záverečná pieseň skupiny The Feeling na albume "Twelve Steps and Home" z roku 2006 je nazvaná "Blue Piccadilly".

</doc>
<doc id="123704" url="https://sk.wikipedia.org/wiki?curid=123704" title="Trstenský František">
Trstenský František



</doc>
<doc id="123709" url="https://sk.wikipedia.org/wiki?curid=123709" title="Úsek (výroba)">
Úsek (výroba)

Úsek je časť operácie výrobného postupu, v ktorom sa vykonávajú všetky práce spojené so zmenou tvaru alebo stavu súčiastky jedným alebo niekoľkými nástrojmi pri určitých pracovných podmienkach. Úseky sa ďalej členia na úkony.
Príklad.
Pri výrobe hriadeľa sa v operácii sústružiť môžu vyskytnúť nasledovné úseky:

</doc>
<doc id="123710" url="https://sk.wikipedia.org/wiki?curid=123710" title="Úkon (výroba)">
Úkon (výroba)

Úkon je základný pracovný prvok výrobného postupu. Určuje sa jedným druhom výrobného času. Úkon je časť úseku a ďalej sa člení na pohyby.
Príklad.
Pri výrobe hriadeľa sa v úseku "sústružiť na čisto priemer D1" môžu vyskytnúť nasledovné úkony:

</doc>
<doc id="123712" url="https://sk.wikipedia.org/wiki?curid=123712" title="Pohyb (výroba)">
Pohyb (výroba)

Pohyb je krátka samostatná časť úkonu výrobného postupu, na ktorú je ešte možné úkon rozdeliť. Je to jeho najmenšia časovo merateľná zložka.
Príklad.
Pri výrobe hriadeľa sa úkon "zabrať triesku" môžu rozložiť na nasledovné pohyby:

</doc>
<doc id="123716" url="https://sk.wikipedia.org/wiki?curid=123716" title="Elektrická jednotka 680">
Elektrická jednotka 680

Elektrická jednotka 680 (EMU 680) je jediný rad jednotiek s naklápacími skriňami v prevádzke Českých dráh. Je členom „rodiny“ vlakových súprav s aktívnym systémom naklápania (preto je prezývaná Pendolino - tal. "kyvadielko") zo Savigliana.
Chronológia.
V roku 1995 České dráhy vyhlásili súťaž na výrobu vlakových súprav vyšších rýchlostí s naklápacími skriňami. V tej zvíťazilo konzorcium firiem ČKD, MSV Studénka, Fiat Ferroviaria (dnes Alstom Ferroviaria) a Siemens. Desať súprav malo byť dodaných už v roku 2000. Z dôvodov problémov ČKD sa v roku 1998 odložil termín dodávky a zvýšila sa cena. Po krachu ČKD v roku 2000 výrobu súprav po dlhých rokovaniach prevzala talianska spoločnosť Fiat Ferroviaria, člen pôvodného konzorcia. Na rozdiel od pôvodného návrhu mala technológia a dizajn súprav vychádzať zo súprav Pendolino a počet súprav sa znížil na sedem. České dráhy ho prevádzkujú pod označením 680. Prvá súprava bola dodaná v roku 2003.
Vyrába ju firma Alstom Ferroviaria (predtým firma FIAT Ferroviaria, ktorá Pendolino vyvinula) v talianskom Savigliane. České dráhy objednali celkom 7 jednotiek. Prvá dorazila v marci 2003 na skúšobný okruh Výskumného ústavu železničného v Cerheniciach; od roku 2004 bola nasadená v skúšobnej prevádzke na trati Praha – Děčín; od decembra 2005 je zaradená na pravidelný spoj Praha – Ostrava.
Pri testoch na trati Břeclav – Brno vytvorila súprava nový český železničný rýchlostný rekord, keď za špeciálnych podmienok dosiahla rýchlosť 237 km/h.
Pravidelná prevádzka vlakov EMU 680 bola na tratiach Českých dráh spustená 11. decembra 2005 na dvoch trasách, aj keď len ako skúšobná. Na tzv. južnej trati Praha – Pardubice – Česká Třebová – Brno – Břeclav (ďalej Bratislava alebo Viedeň) mali byť súpravy prevádzkované ako bežné vlaky kategórie EuroCity. Pre neukončené skúšobné obdobie súpravy nedostali povolenie na prevádzku na Slovensku ani v Rakúsku, a tak vyšli EMU 680 na južnú trať len v redukovanej podobe. IC 570/571 a EC 134/135 namiesto Bratislavy končili už v Břeclavi a tri páry vlakov EC 70 až 75 boli vedené v celej trase Praha – Viedeň náhradnými súpravami. EMU 680 Českých dráh dostalo úplné povolenie na prevádzku v priebehu r. 2006, následkom čoho v Rakúsku a na Slovensku začali pravidelnú prevádzku až 10. decembra 2006, teda pokračuje až do konečnej železničnej stanice bez nútených prestupov. Vo všetkých 3 krajinách používa označenie SuperCity. Táto značka je označením spoločného projektu Českých dráh a Českých aerolínií. Vlaky SC Pendolino budú mať okrem označenia Českých dráh pridelené aj letecké označenie zo série OK, pričom je možné zakúpiť si „letenku“ na tento vlak i cez rezervačný systém ČSA ako tzv. „Let vo výške nula“. Pribudnú tak dve letecké destinácie, Pardubice a Olomouc a bude možné si zakúpiť jeden lístok napríklad na cestu z Olomouca do Londýna, pričom časť cesty z Olomouca do Prahy bude realizovaná vo výške nula vlakom SC Pendolino a cesta z Prahy do Londýna bežnými lietadlami ČSA.
Zloženie jednotky.
Je zostavená zo siedmich vozňov, z ktorých 4 sú hnacie. Každý hnací trakčný vozeň je vybavený dvomi motormi.
Zloženie jednotky rady 680:
Napájacie sústavy.
Jednotku je možné prevádzkovať na troch napájacích sústavách:
Z dôvodov elektromagnetickej kompatibility je možné však EMU 680 prevádzkovať len na niekoľkých českých tratiach. Elektronika a hlavne frekvenčné meniče sú v EMU 680 voči tratiam Slovenska a Česka zle odrušené a vykazujú veľké rušenie pre koľajové zabezpečovacie obvody, tzv. konduktívne prúdy. Z tohto dôvodu bol do EMU 680 nainštalovaný kompenzátor konduktívnych prúdov, teda aktívny filter, inštalácia tohto kompenzátora však nič nevyriešila, preto boli niektoré trate na prevádzku EMU 680 prispôsobené a EMU 680 môže jazdiť iba na týchto tratiach. EMU 680 spočiatku nemal homologizáciu na jazdu do okolitých štátov. V poslednej dobe sa na EMU 680 vyskytli aj problémy s riadiacim systémom a s ovládaním jednotky, jednotka bola úplne nepojazdná alebo nefungovalo kúrenie.
Pri homologizačných testoch jednotky 680 bolo zistené, že jednotka emituje do spätného trakčného prúdu nadlimitné hodnoty konduktívnych prúdov, čo by v nepriaznivom prípade mohlo viesť k zlej funkcii koľajových obvodov a tým k ovplyvneniu železničných zabezpečovacích zariadení na trati a na stanici. V médiách bol tento problém chybne označovaný ako problémy s elektromagnetickým poľom motorov. Problém s konduktívnymi prúdmi bol koncom roku 2004 provizórne vyriešený úpravou koľajových obvodov na trati Praha – Děčín, kde začala skúšobná prevádzka jednotky s cestujúcimi. Definitívne riešenie spomínaného problému priniesol až kompenzátor ohrozujúcich prúdov, čo je vlastne aktívny filter, ktorý bol nainštalovaný na všetkých siedmich jednotkách v priebehu roku 2005. Niektorí odborníci na zabezpečovacie zariadenia však tvrdia, že problém nevyriešila ani inštalácia kompenzátora a je jednotky stále vykazujú veľké rušenie koľajových obvodov. EMU 680 nemá povolenú jazdu na niektorých tratiach, pretože sa na nich vyskytujú koľajové obvody s nevyhovujúcimi parametrami. Tieto koľajové obvody sa nesmú už 30 rokov projektovať, avšak SŽDC zatiaľ nemá peniaze na ich výmenu. Koncom roka 2005 sa na EMU 680 vyskytli aj problémy s riadiacim systémom a s ovládaním jednotky, jednotka bola úplne nepojazdná alebo nefungovalo kúrenie. Súpravy EMU 680 boli vyradené na krátky čas z prevádzky a po odstránení porúch boli nasadené späť.
Trasa.
Františkovy Lázně – Cheb – Mariánské Lázně – Planá u Mariánských lázní – Stříbro – Plzeň – Praha Smíchov – Praha hlavní nádraží – Pardubice – Olomouc – Ostrava Svinov – Ostrava hlavní nádraží – Bohumín
Prevádzka na Slovensku.
Od 10. decembra 2006 do decembra 2009 jazdila EMU 680 aj na Slovensku, konkrétne na vlaku Českých dráh SC Slovenská strela na trase Bratislava hlavná stanica – Praha. V grafikone na rok 2010 bol tento vlak pre nedostatok záujmu cestujúcich nahradený obyčajnými súpravami, ktoré ako vlak EC 278 Slovenská strela jazdili z Bratislavy do Břeclavi, kde ich pripojili na vlak EC 378 Carl Maria von Weber z Viedne smer Stralsund/Binz. Od 12. decembra 2010 do 10. decembra 2011 znova jazdili pravidelne na vlaku Českých dráh SC Slovenská strela na rovnakej trase ako do decembra 2009 (Bratislava hlavná stanica – Praha). Od 11. decembra 2011 jazdí na dvoch pároch vlakov týždenne na trase Praha – Ostrava – Žilina.
Od GVD 2014/15 premáva jednotka 680 aj na trase Praha-Košice na vlakoch SC 240/241 Pendolino Košičan od GVD 2018/19 jazdí do Košíc aj ďalší pár vlakov SC242/243.
Perspektívne o nákupe obdobných vlakov uvažuje aj ZSSK pre trasu Bratislava – Košice.

</doc>
<doc id="123717" url="https://sk.wikipedia.org/wiki?curid=123717" title="Akcelerácia">
Akcelerácia

Akcelerácia môže byť:

</doc>
<doc id="123718" url="https://sk.wikipedia.org/wiki?curid=123718" title="Zemiaky">
Zemiaky



</doc>
<doc id="123720" url="https://sk.wikipedia.org/wiki?curid=123720" title="HDRI">
HDRI



</doc>
<doc id="123725" url="https://sk.wikipedia.org/wiki?curid=123725" title="High dynamic range imaging">
High dynamic range imaging

High Dynamic Range Imaging (skratka HDRI) je technológia používaná v zobrazovaní, ktorá umožňuje v reprezentácii obrázka ukladať nielen jeho farebné spektrum, ale aj luminiscenciu (jas) pričom využíva vysoké dynamické rozlíšenie ("High dynamic range - HDR") jasu na rozdiel od nízkeho alebo štandardného rozlíšenia. Dva hlavné typy HDRI sú obrázky, ktoré sú výsledkom zlúčenia viacerých fotografií s nízkym alebo štandardným dynamickým rozsahom () alebo softvérovým mapovaním tonality (). Druhou možnosťou ako získať získať HDR je pomocou špeciálnych snímačov obrazu, ako je napríklad oversampled binary image sensor.
Dynamický rozsah.
Dynamický rozsah scény (záberu), z angl. dynamic range, je pomer medzi jej najjasnejším a najtmavším miestom. Dynamický rozsah obrázka je pomer jeho najvyššej a najnižšej jasovej hodnoty. Pre zobrazovacie zariadenie (monitor) je to pomer najnižšej a najvyššej intenzity emitovanej zariadením. V prípade fotoaparátu je to pomer nasýtenia k šumu.
Bežný monitor používa na zobrazenie veľmi nepraktický RGB model, v ktorom je každý pixel reprezentovaný 24 bitmi, ôsmimi na každý kanál (červený, zelený a modrý). Dynamický rozsah takéhoto klasického RGB obrázka je teda pomer medzi najtmavším zobraziteľným pixelom a najsvetlejším, čiže 28 = 256:1. V prírode je bežné pozorovať scénu, ktorá ma dynamický rozsah 100 000:1. 
Problém nastáva už pri zachytení takejto scény fotoaparátom. Fotograf sa musí rozhodnúť, či zachytí svetlejšiu časť (v tom prípade budú tmavšie časti scény na fotografii čierne, podexponované), alebo tmavšiu časť (v tom prípade budú svetlejšie časti scény na fotografii biele, preexponované) Dynamický rozsah čiernobieleho filmu je približne 600:1, farebný film má dynamický rozsah oveľa menší.
História.
História začína pokusmi zachytiť scénu na papier, či už maliarom, alebo fotografom. Ako bolo spomenuté, ten sa musí rozhodnúť, čomu zo scény dá prednosť. Je viacero techník ako toho docieliť. Napríklad použitím rôznych filtrov alebo vyhotovením viacerých snímok s rôznou expozíciou a ich spojením do jedného (to je tiež jedna z techník získania HDRI).
Za zakladateľa HDRImagingu sa považuje Gregory Ward Larson. Dnes pracuje ako nezávislý konzultant v Kalifornii v Spojených Štátoch. Študoval na univerzitách v Berkeley a San Franciscu. Bol výskumníkom v Lawrence Berkeley National Laboratory, pracoval v Silicon Graphics, Inc., a inde. Publikoval množstvo kníh o HDRI, jedna z posledných bola: "Reinhard, Erik, G. Ward, S. Pattanaik, P. Debevec, High Dynamic Range Imaging: Acquisition, Display, and Image-Based Lighting, Morgan Kaufmann Publishers, San Francisco, 2005".
Použitie HDRI v počítačovej grafike bolo spopularizované prácou Paul-a Debevec-a, toho času pracujúcom na University of Southern California. Rovnako ako Ward Larson, aj Debevec študoval na Berkeley. Zaujímal sa aj o fotogrametriu, čo je vlastne získanie 3D-obrazu (modelu) z 2D fotografií zachycujúcich objekt z rôznych uhlov. Debevec vyrobil zariadenia umožňujúce komplexné zachytenie jasu scény. Publikoval množstvo materiálov o HDRI, väčšinou spolu s Ward Larsonom.
Softvér.
Dosiahnutie vysokého HDR počítačom spracovávanej fotografie možno zlúčení/prelínaním viacerých fotografií () alebo mapovaním tonality (). Viaceré moderné fotoaparáty majú možnosť fotiť priamo v HDR. Softvér umožňujúci tvorbu HDR je napríklad:

</doc>
<doc id="123728" url="https://sk.wikipedia.org/wiki?curid=123728" title="Mercedes-Benz">
Mercedes-Benz

Mercedes-Benz je nemecká automobilka. Jej história sa začala v roku 1880 Gottlieb Daimler a Karl Benz položili základy motorizácie cestnej prepravy svojimi vynálezmi vysokootáčkového motora a automobilu, ktoré objavili nezávisle od seba. Následne v roku 1883 založil Karl Benz svoju vlastnú firmu Benz &amp; Cie a v novembri 1890 vznikla firma Daimler-Motoren-Gesellschaft (DMG), ktorú založil Gottlieb Daimler. Obaja zakladatelia slávnej automobilky (ešte nezávislí od seba) hľadali značku pre svoje produkty, ktorá by vyjadrila jedinečnosť a gracióznosť, ktorá už vtedy patrila k ich výrobkom. Spočiatku používali svoje priezviská. Až do roku 1909, kedy ozubené koleso (používané od roku 1903) nahradil vavrínový veniec okolo mena "Benz" (je súčasťou znaku dodnes). 
Pre firmu Gottlieba Daimlera bol zlomový prelom storočí keď začal používať úplne nové obchodné meno "Mercedes". Pri zrode novej obchodnej značky pre firmu DMG hral veľkú úlohu rodák z Lipska Emil Jellinek, ktorého fascinovali autá ako také a bol jedným z prvých majiteľov automobilov od DMG (prvé dostal v roku 1897). Ako obchodník (mimochodom tiež veľký priekopník v ére začínajúceho sa automobilizmu) s dobrými vzťahmi vo vyšších kruhoch vtedajšej spoločnosti začal predávať Daimlerove autá. On sám začal na automobiloch tejto značky v roku 1899 dokonca pretekať. A práve tu sa zrodil názov (budúca značka) Mercedes. Mercedes bola dcéra Emila Jellínka a toto meno používal ako svoj pseudonym pre seba ako jazdca a neskôr aj pre svoj pretekársky tím. Zlom prišiel v roku 1900, keď Jellinek uzavrel so spoločnosťou DMG zmluvu o predaji vozidiel a motorov Daimler. Spoločnosť sa rozhodla vyvinúť nový motor, ktorý mal niesť označenie "Daimler-Mercedes". Jellinekov pseudonym sa tak po prvýkrát stal značkou produktu.
Prvý automobil značky Mercedes (ešte nie Mercedes-Benz) je zároveň považovaný za prvý moderný automobil. Bol to pretekársky automobil pre Jellinka s výkonnom 35 koní a na tú dobu úžasnou radou inovácií ako bolo nízko uložené ťažisko vozidla, lisovaný oceľový rám, ľahký, vysoko výkonný motor a sendvičový chladič. Tento vtedajší zázrak na kolesách vyvinul Wilhelm Maybach, hlavný inžinier DMG.
Osobne automobily.
Úžitkové vozidlá
Nákladné vozidlá
Autobusy

</doc>
<doc id="123737" url="https://sk.wikipedia.org/wiki?curid=123737" title="Rudolf Slánský">
Rudolf Slánský

Rudolf Slánský (* 31. júl 1901, Nezvěstice – † 3. december 1952, Praha) bol československý komunistický politik, dlhoročný člen Ústredného výboru Komunistickej strany Československa (ÚV KSČ) a generálny tajomník ÚV KSČ v rokoch 19451951. Vo vykonštruovanom súdnom procese (proces so Slánským) ho v roku 1952 odsúdili a popravili.
Životopis.
Rudolf Slánský vo voľbách v roku 1935 získal poslanecké kreslo v Národnom zhromaždení ČSR za KSČ. V roku 1938 po okupácii Sudet odišiel kvôli svojmu židovskému pôvodu do Moskvy, kde pracoval vo vysielaní Moskovského rozhlasu pre Česko-Slovensko. Počas Slovenského národného povstania pôsobil v štábe povstalcov ako komunistický delegát. Bol jedným z hlavných tvorcov a organizátorov komunistického teroru panujúceho v Československu koncom 40. a začiatkom 50. rokov 20. storočia. Nakoniec sa sám stal jeho obeťou – v roku 1951 ho zbavili funkcií, zatkli, obvinili z organizácie protištátneho sprisahania vo vykonštruovanom procese ho odsúdili a v roku 1952 popravili. Súd ho rehabilitoval v roku 1963 a komunistická strana v roku 1968.
S manželkou Josefou mal Slánský tri deti, Nadeždu, Rudolfa (19352006, diplomat a disident) a Martu. Nadeždu uniesli roku 1943 v Moskve neznámi páchatelia, keď sa hrala so svojím bratom a nikdy sa nenašla.
Príčiny politického pádu.
Dôvodom prečo vtedajší prezident Gottwald obetoval svojho dlhoročného blízkeho spolupracovníka Slánského bolo viacej. Okrem nátlaku Stalina na procesy, v ktorom boli v komunistických stranách odhaľovaní vnútorní nepriatelia, to bol konflikt Slánského so Zápotockým. Ako generálny tajomník strany mal Slánský hlavne zabezpečovať chod straníckeho aparátu, zároveň však od septembra 1951 pôsobil aj ako námestník predsedu vlády (vicepremiér) vo vláde Antonína Zápotockého. Prvé vážne nezhody zistila rozviedka USA už na jar 1949. „Zápotocký sa viackrát sťažoval na neprípustné zasahovanie Slánského do záležitostí vlády a pohrozil, že podá demisiu, ak bude pokračovať to, čo je nebezpečnou duplicitou,“ napísala CIA. Zápotocký zvlášť protestoval proti Slánského zasahovaniu do riadenia národnej banky, tajnej služby a pasového úradu. Slánský fakticky rozhodoval o tom, kto môže služobne vycestovať do zahraničia, mal moc blokovať finančné prevody v národnej banke. Ovládal špeciálny politický odbor tajnej služby, ktorý svojvoľne začínal alebo zastavoval vyšetrovanie vysoko postavených predstaviteľov. 
Dôkazom sovietskej podpory Slánského boli názory sovietskeho veľvyslanca Michaila Silina, ktorý podporoval jeho nomináciu na predsedu vlády, aby nahradil Zápotockého. Sovietske vedenie sa v sfére svojho vplyvu snažilo udržiavať napätie medzi vrcholnými komunistickými predstaviteľmi, aby podľa potreby mohlo využiť jedno zo súperiacich krídel. Moskva potrebovala mať záruku, že sa v Československu zvýši priemyselná výroba, z ktorej chcela profitovať importom a zároveň zásobovaním ostatných krajín Východného bloku. Vďaka zlepšovaniu ekonomiky aj vďaka Gottwaldovi, ktorý podržal Zápotockého na poste predsedu vlády (a žiadal odvolanie veľvyslanca Silina) si Sovieti uvedomili, že nemôžu riskovať ďalšie hospodárske problémy, pod ktoré by sa podpísalo faktické dvojvládie zapríčinené Slánským.
Je paradoxom, že Slánský bol informovaný o príprave politického procesu riadeného sovietskymi poradcami. Dokonca niektoré politické procesy sám inicioval. V októbri 1950 bol zatknutý krajský politický tajomník KSČ v Brne (Otto Šling) a v priebehu januára a februára 1951 boli zatknutí ďalší ôsmi významní komunistickí funkcionári. Vyšetrovatelia ŠtB, riadení sovietskymi poradcami, vytvorili koncepciu prepojeného sprisahania v KSČ, ktoré malo mať dve vetvy – českú a slovenskú. Cieľom českej vetvy malo byť odstrániť práve R. Slánského a A. Zápotockého z funkcií a izolovať K. Gottwalda. Slovenské sprisahanie, na čele s V. Clementisom, G. Husákom a L. Novomeským, malo rozvrátiť, resp. priamo rozbiť republiku oddelením Slovenska. Vo februári roku 1951 boli zatknutí aj Husák a Novomeský, avšak tí boli vtedy relatívne nízko postavení lokálni politici (na rozdiel od Clementisa). Navyše Husák bol právnik a odmietal vypovedať pod nátlakom.
Keďže medzi zatknutými osobami aj naďalej chýbali funkcionári z najvyšších pozícií v strane a v štáte, neboli sovietski poradcovia a vedenie rezortu bezpečnosti spokojní ani s takouto koncepciou vyšetrovania. Tieň podozrenia tak postupne padol na úplne najvyššie postaveného predstaviteľa straníckeho aparátu – generálneho tajomníka ÚV KSČ R. Slánského. Čoraz viac sa množili tajné vyšetrovacie protokoly (výpovede zatknutých), v ktorých sa objavovalo jeho meno. Začalo sa hovoriť o druhom centre moci, ktoré vzniklo v ústrednom sekretariáte strany a ktoré bolo pod jeho vedením. R. Slánský postupne strácal dôveru strany a 6. septembra 1951 bol odvolaný z najvyššej straníckej funkcie. Podozrenia boli podľa viacerých zdrojov priživené aj provokáciami západných tajných služieb (operácie Splinter Factor a Velký metař). Pokyn k jeho prípadnému zatknutiu však mal prísť od samotného J. V. Stalina. 23. novembra 1951 v neskorých večerných hodinách bol zatknutý v Zápotockého vile a odovzdaný do ruzynskej väznice. Dožadoval sa stretnutia s Gottwaldom, ale nebolo mu umožnené. To bol začiatok Slánského politického pádu, ktorý po procese skončil jeho popravou.
Proces.
Po mesiacoch fyzického nátlaku a nekonečných výsluchov sa obžalovaní prvýkrát zišli pred Štátnym súdom, ktorého pojednávanie sa konalo v hlavnej pražskej súdnej sieni na Pankráci. Súd sa konal od 20. do 27. novembra 1952, teda rok po zatknutí Slánského. Boli obvinení zo špionáže, trockizmu, titoizmu, sprisahania proti republike a záškodníctva a opísaní ako nepriatelia československého ľudu a sionistickí, buržoázno-nacionalistickí zradcovia. Jedenásť zo štrnástich obžalovaných bolo označených ako osoby židovského pôvodu. Clementis bol Slovák, Šváb a Frank Česi bez židovských koreňov. Hlavným prokurátorom bol Josef Urválek.
Vypočúvaní boli podrobovaní fyzickému a psychickému násiliu až do vynútenia priznania. Tento prístup mal za následok úplné psychické zrútenie vyšetrovaných. Počas pojednávania zaznievali z úst obžalovaných naučené a vynútené odpovede presne podľa detailne pripraveného scenára. Senát za predsedníctva JUDr. Jaroslava Nováka uznal všetkých obžalovaných vinnými. 11 ľudí bolo odsúdených na trest smrti a traja na doživotie. Rudolf Slánský, Bedřich Geminder, Ludvík Frejka, Josef Frank, Vladimír Clementis, Bedřich Reicin, Karel Šváb, Rudolf Margolius, Otto Fischl, Otto Šling a André Simone boli odsúdení na trest smrti obesením; Artur London, Vavro Hajdů a Evžen Löbl boli odsúdení na trest doživotného väzenia.
S cieľom zabezpečiť propagandistické využitie procesu bol zhotovený zvukový a filmový záznam. Vybrané časti zvukového záznamu priebežne vysielal Československý rozhlas. V marci 2018 nájdené filmové a zvukové pásky približujú atmosféru vykonštruovaného súdneho procesu.

</doc>
<doc id="123738" url="https://sk.wikipedia.org/wiki?curid=123738" title="Eurostar">
Eurostar

Eurostar sú elektrické jednotky z rodiny vysokorýchlostných vlakov TGV prevádzkované na tratiach spájajúcich Londýn s Parížom a Bruselom, zachádzajú však aj na juh Francúzska - v lete do Avignonu, v zime do Bourg-St-Maurice v Alpách. Vlaky na svojej ceste využívajú Eurotunel. Cestovná doba 2:15 h do Paríža a 1:51 h do Bruselu. 
Na európskej pevnine využívajú vlaky už od 14. novembra 1994 vysokorýchlostnú trať (LGV) od Eurotunelu od Calais cez Lille po triangel pri Frétine, kde časť časť vlakov pokračuje na juh do Paríža a ostatné na severovýchod do Bruselu. Na anglickom brehu bol až septembri 2003 sprevádzkovaný 1. úsek vysokorýchlostnej trate HSL 1 (High Speed Line 1) Dollands Moors (britský portál Eurotunelu) - Ebbsfleet (predmestie Londýna) - vlaky Eurostar prichádzali v Londýne na stanicu Waterloo International s použitím tretej napájacej koľajnice po štandardnej trati. Od 14. novembra 2007 po dokončení 2. úseku HSL 1 medzi stanicou London St. Pancras a Ebbsfleetom bol cestovný čas skrátený o 20 minút.
Jednotky sú vo vlastníctve britskej spoločnosti Eurostar (11 ks + 7 ks 14-vozňových pre vnútroštátnu prevádzku), francúzskych železníc SNCF (16 ks, z toho 6 ks upravených i na napájanie 1,5 kVss) a belgických železníc SNCB/NMBS (4 ks). Jednotky sú tvorené dvomi štvornápravovými hnacími vozidlami a dvomi skupinami po 9 osobných vozňov vybavenými Jakobsovým podvozkom, vždy s jedným hnacím podvozkom na strane hnacieho vozidla. Toto usporiadanie je zvolené z bezpečnostných dôvodov, aby v prípade potreby bolo možné jednotku uprostred rozpojiť a odísť každej z týchto 2 častí samostatne.

</doc>
<doc id="123741" url="https://sk.wikipedia.org/wiki?curid=123741" title="Úrad priemyselného vlastníctva Slovenskej republiky">
Úrad priemyselného vlastníctva Slovenskej republiky

Úrad priemyselného vlastníctva Slovenskej republiky (skratka ÚPV SR) je ústredným orgánom štátnej správy pre oblasť priemyselného vlastníctva, na základe zákona č. 575/2001 Z. z. o organizácii činnosti vlády a organizácii ústrednej štátnej správy.
Vykonáva štátnu správu v oblasti ochrany vynálezov, úžitkových vzorov, topografií polovodičových výrobkov, dizajnov, ochranných známok, označení pôvodu výrobkov a zemepisných označení. Ročne registruje približne 3 000 ochranných známok a 600 vynálezov.
Vedie ústredný fond patentovej a známkovej dokumentácie, sprístupňuje ho verejnosti a pôsobí ako špecializované stredisko patentových informácií na Slovensku (iné strediská zriadené úradom).
Je gestorom medzinárodných zmlúv na ochranu priemyselného vlastníctva, ktorými je Slovenská republika viazaná. Podporuje rozvoj technickej tvorivosti a ochranu jej výsledkov, vzdelávanie a popularizáciu v oblasti duševného vlastníctva.
Úlohou úradu je nielen rozhodovať o poskytovaní ochrany na vynálezy, technické riešenia, dizajny a označenia výrobkov a služieb, ale aj zabezpečovať komplexné služby týkajúce sa sprístupňovania patentových a známkových informácií a metodicko-poradenskej činnosti pri práci s informáciami tohto druhu a vykonávania patentových a známkových rešerší.

</doc>
<doc id="123742" url="https://sk.wikipedia.org/wiki?curid=123742" title="Vestník Úradu priemyselného vlastníctva Slovenskej republiky">
Vestník Úradu priemyselného vlastníctva Slovenskej republiky

Vestník Úradu priemyselného vlastníctva Slovenskej republiky vychádza mesačne a obsahuje informácie o zverejnených patentových prihláškach, udelených patentoch, zapísaných úžitkových vzoroch, zverejnených prihláškach ochranných známok, zapísaných ochranných známkach, zapísaných dizajnoch, dodatkových ochranných osvedčeniach, topografiách polovodičových výrobkov a označeniach pôvodu výrobkov. Vo vestníku sú uverejňované oznamy o zápise zmeny vlastníctva predmetov priemyselných práv, zmeny mena prihlasovateľa či majiteľa, licencie, predĺženie a ukončenie ochrany a ďalšie dôležité úradné oznamy týkajúce sa predmetov priemysleného vlastníctva.

</doc>
<doc id="123747" url="https://sk.wikipedia.org/wiki?curid=123747" title="Swissmetro">
Swissmetro

Swissmetro je projekt bezdotykovej magneticky uloženej vysokorýchlostnej dráhy, spočiatku na území Švajčiarska, neskôr aj Európy, na ktorej by súpravy jazdili v tuneloch zbavených vzduchu až k technicky možnej hranici vákua.
Tým by bolo možné dosiahnuť cestovnú rýchlosť vyššiu než pri dnešných pozemných rýchlodráhach, až /h, pri zachovaní jednoduchej dostupnosti staníc v centre miest. Vlakové súpravy Swissmetra by jazdili v minimálnych intervaloch 5 až 10 minút, ako pri metre.
Podzemné spojenie by malo radikálne skrátiť čas cestovania medzi centrami aglomerácií, letiskami a dopravnými uzlami. Centrá Zürichu a Ženevy by sa priblížili na niečo cez pol hodiny, vrátane zastávok v Berne a Lausanne. Dnes to diaľnicou trvá okolo 3 hodín, lietadlom podobne. Cesta zo Zurichu do Bazileja by mala trvať niečo cez 10 minút, dnes je to asi hodina.
Podzemná poloha má výhodu aj v tom, že dráhu by nebolo počuť a bolo by možné vyhnúť sa dlhodobým politickým procesom a vysokým finančným odškodneniam na zaistenie trasy. Ochrana pred hlukom a ochrana majetku, zakotvená v zákonoch, je v husto obývanom Švajčiarsku z hľadiska prevádzkovateľov dopravných systémov jedným z hlavných problémov.
V rokoch 2004 a 2005 bol na ETH Lausanne projektom Histar (High Speed Train Aerodynamic Rig) začatý výskum a testy, ktoré majú za cieľ pripraviť prvú etapu realizácie okolo roku 2020.
Technológia.
Swissmetro je koncipované ako magnetická dráha vo dvojici jednosmerných tunelov, každý s priemerom iba 5 metrov. Problém odporu vzduchu by bol vyriešený technicky zvládnuteľným zriedením vzduchu v tuneloch. Tým by bola umožnená vysoká rýchlosť a nižšia spotreba energie, asi polovica oproti tradičnej železničnej dráhy.
Vozne Swissmetra by boli poháňané lineárnymi elektrickými motormi, ktoré by spolu s magnetickým nosným a riadiacim systémom zaručovali bezdotykový let na vankúši magnetického poľa rýchlosťou 500/h vo vákuu tunelov.
Sieť.
Projekt predpokladá spočiatku dve hlavné linky. Spojenie východ-západ, St. Gallen–Ženeva a sever–juh, Bazilej–Bellinzona (jedna z tradičných križovatiek Európy). V druhej etape by prišli spojenia do Sionu a Churu (turizmus a rozvoj regiónov).
Ako pilotná trasa je plánované spojenie Bazilej–Zurich, s počiatočnou skúšobnou prevádzkou prvých 20 kilometrov, ktoré by mali byť realizované v roku 2020.
Eurometro.
Ďalšou víziou, pokračovaním Swissmetra, je Eurometro. Cesta Bazilej-Hannover 1 a pol hodiny (dnes lietadlom 3 hodiny, InterCity Expresom 5 hodín).
Hlavne by išlo o dnes ešte zanedbávané spojenie na osi západ-východ. Priame spojenie, s cestovnou rýchlosťou okolo /h, Lyon–Mníchov by sa skrátilo na 1 hodinu 20 minút (dnes dráhou 9 a 1/2 hodiny), Lyon–Viedeň na 2 1/4 hodiny (dnes dráhou 15 hodín). Pomalšie spojenie so zastávkami vo všetkých dôležitých mestách s cestovnou rýchlosťou okolo /h by bolo Lyon–Mníchov 2 hodiny 10 minút, Lyon–Viedeň 3 1/2 hodiny.
Ďalšie osi Eurometra by boli Madrid–Viedeň a Paríž–Rím.
Externé odkazy.
http://swissmetro.com – portál Swissmetra

</doc>
<doc id="123750" url="https://sk.wikipedia.org/wiki?curid=123750" title="Lausanne">
Lausanne

Lausanne je mesto vo frankofónnej časti Švajčiarska pri brehu Ženevského jazera v blízkosti Évian-les-Bains s Jurskými horami na severe vo vinohradníckej oblasti. Nachádza sa asi severovýchodne od Ženevy a je to hlavné mesto kantónu Vaud a okresu Lausanne. V meste sídli Medzinárodný olympijský výbor.

</doc>
<doc id="123756" url="https://sk.wikipedia.org/wiki?curid=123756" title="Dizajn (výrobok)">
Dizajn (výrobok)

Dizajn je výtvarné riešenie priemyselného výrobku.
Dizajnom sa (podľa zákona o dizajne) rozumie vonkajšia úprava výrobku alebo jeho časti spočívajúca v znakoch, ktorými sú najmä línie, obrysy,farby, tvar, štruktúra alebo materiál samého výrobku alebo jeho zdobenia. Nemusí ísť nutne o výtvarné alebo grafické dielo. Dizajn môže podliehať právnej ochrane a dá sa registrovať ako predmet duševného vlastníctva najdlhšie na dobu 25 rokov.

</doc>
<doc id="123759" url="https://sk.wikipedia.org/wiki?curid=123759" title="InterCityExpress">
InterCityExpress

Intercity-Express – v Rakúsku a Švajčiarsku, InterCityExpress v Nemecku (skrátene ICE) je označenie vysokorýchlostných vlakov, prevádzkovaných spoločnosťami DB, ÖBB a NS na území Nemecka a v niektorých priľahlých krajinách (Švajčiarsko, od 29. V. 1998 Rakúsko (Viedeň, Innsbruck), Holandsko, Belgicko, od 10. 6. 2007 aj Francúzsko, od 9. 12. 2007 aj Dánsko).
Výrobcom jednotiek je nemecké konzorcium vedené firmou Siemens AG. Okrem zákaziek pre DB vyrobilo vlaky aj pre Španielske železnice RENFE a Čínu, prebieha výroba pre RŽD.
Typy súprav.
Od počiatku výroby v 80. rokoch bolo vyvinutých niekoľko sérií:
- * verzie vyvážané do krajín nesusediacich s Nemeckom sú označované ako Velaro xxx
- ** rady 411 + 415 spolu 70 súprav

</doc>
<doc id="123762" url="https://sk.wikipedia.org/wiki?curid=123762" title="Acela Express">
Acela Express

Acela Express je americký vysokorýchlostný vlak s aktívnym naklápaním vozňovej skrine prevádzkovaný národnou železničnou spoločnosťou Amtrak. Jednotky sú nasadzované na tzv. Severovýchodnom koridore medzi mestami Washington, D.C. a Boston. Sú vyrábané v spolupráci kanadskej spoločnosti Bombardier Inc. a francúzskej Alstom.
Technické informácie.
V celej dĺžke koridoru sú tri napájacie sústavy: 12kV/25Hz (Washington, D.C.-New York City); 12kV/60Hz (New York City-New Haven); 25kV/60Hz (New Haven-Boston). Vlaky Acela Express sú so všetkými kompatibilné. Konštrukčná rýchlosť je 265 km/h. Na trati je však maximálna povolená rýchlosť iba 240 km/h.
Jednotka sa skladá z 2 hnacích vozidiel a 6 hnaných (vložené). 8 asynchrónnych motorov (na každom hnacom vozidle 4) vydáva celkový výkon 9200kW. Súprava je naklápacia.
Iné projekty.
 

</doc>
<doc id="123764" url="https://sk.wikipedia.org/wiki?curid=123764" title="Zvetralinový plášť">
Zvetralinový plášť



</doc>
<doc id="123766" url="https://sk.wikipedia.org/wiki?curid=123766" title="Tokijská univerzita">
Tokijská univerzita

Tokijská univerzita (, skrátene ako: 東大"Tódai") je jedna z popredných výskumných univerzít v Japonsku. Univerzita má desať fakúlt s celkovým počtom okolo 30-tisíc študentov, pričom okolo 2100 z nich je zo zahraničia a päť oddelení sa nachádza v tokijských častiach Hongo, Komaba, Kašiwa, Širokane and Nakano.

</doc>
<doc id="123770" url="https://sk.wikipedia.org/wiki?curid=123770" title="Cisalpino">
Cisalpino

Cisalpino bola švajčiarska-talianska firma poskytujúca služby na poli železničnej dopravy na tratiach Talianska a Švajčiarska. Jazdí z Zurichu, Bazileja a Ženevy do Milána, Florencie, Benátok a Terstu (do 9.12. 2006 aj do Stuttgartu v Nemecku). Používa jednotky s naklápacími skriňami typu ETR 470, ktoré sú členom radu Pendolino ako aj štandardné vlaky s rušňom ťahajúcim vozne. ETR 470 sú talianskej výroby, vyrobila ich firma Fiat Ferroviaria v severotalianskom Savigliane, od r. 2000 Alstom Ferroviaria. Spoločnosť Cisalpino objednala 14 nových vlakov Pendolino ETR 610, ktoré sa vyznačujú moderným dizajnom. Majú byť nasadené do prevádzky od 13. decembra 2009.

</doc>
<doc id="123777" url="https://sk.wikipedia.org/wiki?curid=123777" title="Bod (geometria)">
Bod (geometria)

Bod je bezrozmerný základný geometrický útvar.
Značenie.
Bod sa v geometrii podľa všeobecného úzu označuje veľkým tlačeným písmenom latinskej abecedy v základnom typografickom reze písma a graficky sa najčastejšie znázorňuje znakom plus formula_1 alebo znakom krát formula_2, ktoré tvarom pripomínajú prienik dvoch priamok. Takto sa označujú hlavne samostatne stojace body. Menej často, napríklad ako bod, v ktorom sa dotýkajú priamky a iné geometrické objekty, sa používa ako znak bodu malý kruh formula_3 alebo formula_4. 
Algebrický zápis.
Algebricky je každý bod pevne určený formula_5 súradnicami, kde formula_5 je rozmer priestoru, v ktorom sa nachádza. Napríklad v trojrozmernom priestore je bod pevne daný troma súradnicami, v dvojrozmernom priestore je bod určený dvoma súradnicami.
Vlastnosti.
Všetky geometrické útvary sú definované ako množina bodov.
Bod môžeme tiež považovať za úsečku s nulovou dĺžkou.
Bod v euklidovskej geometrii.
V euklidovskom priestore formula_7 (bod), ktorý je bezrozmerný a bezsúradnicový, vypĺňa bod celý takýto priestor.
V priestore formula_8 (priamka) je bod definovaný jednou súradnicou formula_9, ktorá môže mať zápornú, nulovú alebo kladnú hodnotu v intervaleformula_10. Priestor je rozdelený bodom so súradnicou formula_11 na dve časti, kladnú a zápornú. Vzdialenosť dvoch bodov je potom
formula_12.
V priestore formula_13 (rovina) je bod definovaný usporiadanou množinou dvoch súradníc formula_9 a formula_15, ktoré môžu nadobúdať záporné, nulové alebo kladné hodnoty v intervale formula_10. Priestor je rozdelený x-ovou a y-ovou osou na štyri časti, kvadranty I. až IV. Vzdialenosť dvoch bodov je potom
formula_17.
V priestore formula_18 (objem) je bod definovaný usporiadanou množinou troch súradníc formula_9, formula_15 a formula_21, ktoré môžu nadobúdať záporné, nulové alebo kladné hodnoty v intervale formula_10. Priestor je rozdelený rovinami na osem častí, oktanty I. až VIII. Vzdialenosť dvoch bodov je potom
formula_23.
Pre priestory formula_24 sa bod definuje analogicky ako v predchádzajúcich rozmeroch.

</doc>
<doc id="123781" url="https://sk.wikipedia.org/wiki?curid=123781" title="Základný geometrický útvar">
Základný geometrický útvar

Základné geometrické útvary sú útvary, z ktorých sú odvodené ostatné geometrické útvary.
V euklidovskej geometrii sú základné geometrické útvary bod, priamka, rovina a (trojrozmerný) priestor.

</doc>
<doc id="123783" url="https://sk.wikipedia.org/wiki?curid=123783" title="William Louis Stern">
William Louis Stern



</doc>
<doc id="123784" url="https://sk.wikipedia.org/wiki?curid=123784" title="Súradnice">
Súradnice



</doc>
<doc id="123785" url="https://sk.wikipedia.org/wiki?curid=123785" title="Donna Summer">
Donna Summer

Donna Summer, pôvodným menom LaDonna Andrea Gainesová (* 31. december 1948, Boston, Massachusetts, USA – † 17. máj 2012, Naples, Florida, USA), bola americká speváčka známa predovšetkým vďaka tanečným hitom zo 70. rokov 20. storočia, ktorými si vyslúžila titul „kráľovná diskoték“. Taktiež je to jedna z mála disko speváčok, ktorá sa udržala v hitparádach až do neskorých 80. rokov. 
Hoci je známa hlavne ako jedna z najlepších speváčok disko éry, obsiahla aj žánre ako R&amp;B, rock a gospel, čo sú kategórie, v ktorých získala ceny Grammy. Predpokladá sa, že dokopy sa predalo vyše 120 miliónov jej albumov a singlov, čím sa zaraďuje medzi najpredávanejších umelcov. 
Zomrela 17. mája 2012 na rakovinu. V roku 2013 bola posmrtne uvedená do Rock and Roll Hall of Fame.

</doc>
<doc id="123786" url="https://sk.wikipedia.org/wiki?curid=123786" title="Regolit">
Regolit

Regolit (alebo zvetralinový plášť), z gr. "rhegos" - "pokrývať" + "lithos" - "kameň", je nespevnený heterogénny materiál, pokrývajúci povrch Zeme, Mesiaca, niektorých asteroidov, ako aj iných planét.
Na Zemi je súčasťou regolitu pôdna vrstva, nespevnené úlomky hornín (aluviálne sedimenty), pochádzajúce zo zvetrávacích procesov. Vo všeobecnosti je to "„všetko medzi nezvetranými skalami a vzduchom“".
Mesiac.
Prakticky celý povrch Mesiaca je pokrytý regolitom, zvaným aj "„mesačný prach“", holá skala sa nachádza iba v niektorých strmých kráterových stenách. Zvetralinová vrstva sa vytvorila počas 4,6 mld. ročnej histórie Mesiaca dopadmi meteoritov a mikrometeoritov. Vrstva zvetralín má v priemere 4-5 m, v starých horských regiónoch aj 10-15 m. Priemer jednotlivých zŕn je približne 100 µm.
Asteroidy.
Dôsledkom dopadov meteoritov na povrch asteroidov je tiež vznik regolitovej vrstvy, čoho dôkazom sú snímky povrchu asteroidu Eros, prípadne misia japonskej sondy Hayabusa na planétku Itokawa.

</doc>
<doc id="123787" url="https://sk.wikipedia.org/wiki?curid=123787" title="Všeobecne záväzné nariadenie">
Všeobecne záväzné nariadenie

Všeobecne záväzné nariadenie alebo skrátene nariadenie, skratka VZN, je právna norma vydávaná orgánom samosprávy vo veciach územnej samosprávy a prenesenej štátnej správy, ktorá je všeobecne záväzná pre všetky osoby a subjekty pôsobiace na území daného samosprávneho celku.
Všeobecne záväzné nariadenie môže vydávať obec s pôsobnosťou na území danej obce, mesto s pôsobnosťou na území daného mesta a samosprávny kraj s pôsobnosťou na území daného samosprávneho kraja. Všeobecne záväzné nariadenie schvaľuje zastupiteľstvo. Na jeho prijatie je potrebný súhlas kvalifikovanej väčšiny poslancov zastupiteľstva (v prípade samosprávneho kraja je to trojpätinová väčšina všetkých poslancov, v prípade obce a mesta trojpätinová väčšina prítomných poslancov). Všeobecne záväzné nariadenie musí rešpektovať ústavu a zákony Slovenskej republiky a musí byť v súlade s princípmi právneho štátu.

</doc>
<doc id="123789" url="https://sk.wikipedia.org/wiki?curid=123789" title="Autorské právo">
Autorské právo

Autorské právo () je výlučne právo, ktoré parlament zveril najmä autorom za účelom ochrany ich morálnych a materiálnych záujmov plynúcich z ich tvorivej činnosti. 
Autori a výkonní umelci, získavajú vďaka autorskému právu predovšetkým ekonomické výlučne práva ako formu ochrany proti imitácií aby tým mohli ekonomicky zhodnotiť svoju tvorivú činnosť na trhu prostredníctvom licencovania. Zároveň autori a výkonní umelci získavajú právo na ochranu svojich morálnych záujmov ako napríklad garanciu svojho autorstva a do istej miery ochranu nedotknuteľnosti diela. Popri autoroch autorské právo zveruje výlučne práva aj investorom do tvorivej činnosti, ako napríklad vydavateľom periodík (§ 129a a nasl. AutZ), výrobcom zvukových záznamov (§ 107 a nasl. AutZ), vysielateľom (§ 124 a nasl. AutZ). Tieto takzvané súvisiace práva patria v praxi predovšetkým firmám ako investorom a nie jednotlivcom.
Autori aj investori sa zvyknú spoločne označovať pojmom držitelia autorských práv. 
Druhy autorských práv na Slovensku.
Súčasné slovenské autorské právo zahŕňa výhradné osobnostné práva a výhradné majetkové práva. Osobnostné práva autora sú neprevoditeľné, autor sa ich nemôže vzdať a neprechádzajú na dedičov, ale zanikajú smrťou autora. Výhradné majetkové práva sú tiež neprevoditeľné, autor sa ich nemôže vzdať a nedajú sa postihnúť súdnym výkonom rozhodnutia ani exekúciou (s výnimkou pohľadávok vzťahujúcich sa na tieto práva). Na rozdiel od osobnostných sú majetkové práva predmetom dedičstva.
V iných krajinách.
Autorské práva napríklad v v Spojených štátoch podliehajú obmedzeniam založených na prednosti verejného záujmu, ako je napríklad doktrína fair use (použitia s dobrým úmyslom).
Voľné dielo.
Dielo sa stane voľným, ak
Majetkové práva trvajú, ak nie je ustanovené inak, počas autorovho života a 70 rokov po jeho smrti. Pri diele spoluautorov a pri spojených dielach vytvorených na účel použitia v takomto spojení majetkové práva trvajú počas života posledného z autorov a 70 rokov po jeho smrti. Pri spoločnom diele majetkové práva trvajú 70 rokov po jeho zverejnení. Ak bolo dielo označené menami autorov, ktorí dielo vytvorili, majetkové práva trvajú počas života posledného z autorov a 70 rokov po jeho smrti.
Pri audiovizuálnom diele majetkové práva trvajú počas života hlavného režiséra, autora scenára, autora dialógov a autora hudby, ktorá bola osobitne vytvorená pre toto dielo, a 70 rokov po smrti posledného z nich; ustanovenia odsekov 2 a 3 sa nepoužijú. Pri diele zverejnenom pod pseudonymom alebo pri anonymnom diele majetkové práva trvajú 70 rokov po jeho zverejnení. Ak je na trvanie majetkových práv k dielu vydanému vo zväzkoch, po častiach, pokračovaniach alebo epizódach rozhodujúce jeho zverejnenie, majetkové práva trvajú ku každému takémuto zväzku, časti, pokračovaniu alebo epizóde osobitne.
Ak dielo, pri ktorom sa počítanie trvania majetkových práv neviaže na smrť autora alebo autorov, nebolo zverejnené počas 70 rokov po jeho vytvorení, majetkové práva uplynutím tejto lehoty zanikajú. Trvanie majetkových práv sa počíta od prvého dňa roka nasledujúceho po skutočnosti rozhodujúcej na toto trvanie.
Dielo s povolením na použitie.
Public domain (doslova „verejná oblasť“) je pojem (najmä) z anglosaského právneho systému, ktorý okrem iného znamená, že niektoré veci sú vo verejnom vlastníctve Spojených štátov alebo jednotlivých štátov USA na rozdiel od vecí v osobnom vlastníctve. Ide napríklad diela vytvorené štátnym zamestnancom Spojených štátov amerických v rámci svojich pracovných povinností (a štátnych zamestnancov iných iných krajín) sú vyňaté zo zákona o autorských právach, a preto sa môžu považovať za voľné diela v ich príslušných krajinách. 
Venovanie diel do verejného vlastníctva.
Vydanie bez upozornenia na autorské práva.
Pred rokom 1988 v USA mohli byť diela jednoducho zverejnené bez výslovného upozornenia na autorské práva. Podľa zákona o implementácii Bernského dohovoru z roku 1988 (a skoršieho zákona o autorských právach z roku 1976, ktorý nadobudol účinnosť v roku 1978), boli všetky diela (v USA) štandardne chránené autorskými právami a bolo potrebné ich aktívne odovzdať do verejnej vlastníctva špeciálnym verejným povolením na kopírovanie (Anti-copyright notice).
Pomocou licencie pre verejné použite.
Je možné aby držitelia autorských práv vydali povolenie (licenciu), ktoré neodvolateľne prizná čo najviac práv verejnosti. Skutočná verejná doména robí licencie nepotrebnými, pretože žiadny vlastník/autor nie je povinný udeľovať žiadne povolenia (čo naopak požaduje "kultúra povolení"). Existuje viacero licencií, ktorých cieľom je uvoľniť diela ako public domain.
Napríklad aj licencie Creative Commons, ktoré vznikli v roku 2002 umožňujú autorom venovať dielo pre verejné použitie. Existuje viacero možností licencií najmä čo sa týka opätovného použitia diela.
Aj autorské diela (umelecké diela), vydané oprávneným autormi s takými licenciami, ktoré podporujú vyššie spomenuté práva majú postavenie verejného vlastníctva, verejného majetku, čiže ich ľubovoľné použitie nie je v rozpore s (autorským a iným) právom.
Príkladom môže byť samotná Wikipédie, ktorej text je sprístupnený za podmienok "Creative Commons Attribution/Share-Alike License 3.0 Unported"; prípadne za ďalších podmienok. Podrobnejšie informácie nájdete na stránke Podmienky použitia (v angličtine).
Ďalším príkladom na Slovensku je Web umenia. K obrazom, sochám a výtvarným dielam sa viažu aj vlastnícke a autorské majetkové práva. Nadobudnutím vlastníckeho práva k veci, ktorej prostredníctvom je dielo vyjadrené (napr. kúpou konkrétneho obrazu galériou), sa nestáva jeho nový majiteľ nositeľom autorských práv k dielu. Na to, aby galéria mohla dielo použiť, musí získať súhlas autora alebo jeho dedičov prostredníctvom licenčnej zmluvy, ktorá rieši autorské výhradné majetkové práva. Na Slovensku sa autor nemôže vzdať svojich autorských (osobnostných) práv a tie sa nedajú ani kúpiť. (Tieto práva zabezpečujú ochranu autorstva a integrity diela. Ide napr. o právo označiť svoje dielo menom a právo na nedotknuteľnosť diela). K obrazom, sochám a výtvarným dielam sa viažu aj vlastnícke a autorské majetkové práva. Nadobudnutím vlastníckeho práva k veci, ktorej prostredníctvom je dielo vyjadrené (napr. kúpou konkrétneho obrazu galériou), sa nestáva jeho nový majiteľ nositeľom autorských práv k dielu. Na to, aby galéria mohla dielo použiť, musí získať súhlas autora alebo jeho dedičov prostredníctvom licenčnej zmluvy, ktorá rieši autorské výhradné majetkové práva. 
Vyhotovenie rozmnoženiny.
Rozmnoženinu zverejneného diela môže fyzická osoba vyhotoviť bez súhlasu autora pre svoju osobnú potrebu a na účel, ktorý nie je priamo ani nepriamo obchodný; za také použitie nevzniká povinnosť uhradiť autorovi odmenu. Rozmnoženinu zverejneného diela prenesením tohto diela na papier alebo na podobný podklad prostredníctvom reprografického zariadenia alebo iného technického zariadenia môže fyzická osoba alebo právnická osoba vyhotoviť bez súhlasu autora; túto rozmnoženinu možno verejne rozširovať predajom alebo inou formou prevodu vlastníckeho práva. Za tieto použitia nevzniká povinnosť uhradiť autorovi odmenu. Autor diela, ktorého rozmnoženinu možno vyhotoviť a verejne rozširovať podľa odseku 2, má právo na náhradu odmeny.
Použitie symbolu ©.
K použitiu symbolu © nie je potrebná žiadna registrácia. Tento symbol len upozorňuje na to, že dielo je chránené autorskými právami. Autorské práva má autor bez ohľadu na to, či svoje dielo označí alebo neoznačí týmto symbolom a či si svoje autorské práva registruje alebo nie. Registrácia slúži väčšinou len v prípade súdnych sporov ako doklad o autorstve. Pri spore je samozrejme rozhodujúci dátum, kedy mal daný človek dielo k dispozícii (predpokladá sa, že autor mal dielo ako prvý).
Požiadavka na ochranu je splnená, ak je vo všetkých exemplároch publikácie uvedená na tento účel poznámka pod názvom poznámka o copyrighte, ktorá má informovať verejnosť o tom, že príslušné dielo je chránené autorským právom.
Táto značka sa používa spolu s menom nositeľa autorského práva a s uvedením roku prvého zverejnenia diela.
Plagiátorstvo.
So samotnou tvorbou súvisí aj potreba pojmového vymedzenia plagiátu ako protiprávneho úkonu. Každá tvorba totiž predpokladá určité osvojenie si výsledkov predchádzajúcej tvorby iných autorov; nie každé použitie cudzích výsledkov tvorby možno pokladať za plagiátorstvo. Za plagiát považujeme v najširšom vyjadrení neoprávnené prisvojovanie si pôvodcovstva akéhokoľvek tvorivého výsledku.
Najväčšou obavou vlastníkov autorských práv je porušenie ich práv formou pirátstva a falšovania. Aj súčasné polemiky týkajúce sa napríklad sietí peer-to-peer a zdieľania súborov sú v podstate o porušovaní autorského práva a pirátstve, keďže v mnohých prípadoch vlastníci autorských práv nedostávajú kompenzáciu za šírenie svojich diel.
Pozri aj.
__BEZOBSAHU__

</doc>
<doc id="123790" url="https://sk.wikipedia.org/wiki?curid=123790" title="Supravodivosť">
Supravodivosť

Supravodivosť je makroskopický kvantový jav, pri ktorom materiál kladie nemerateľne malý elektrický odpor pri prechode elektrického prúdu, neuvoľňuje sa žiadne joulové teplo a materiál sa stáva ideálnym diamagnetikom, čím kompenzuje vonkajšie magnetické pole.
História.
Počiatky myšlienky poklesu elektrického odporu pri nízkych teplotách siahajú do druhej polovice 19. storočia, keď škótsky chemik a fyzik James Dewar spolu s Angličanom Johnom Ambrose Flemingom predpovedali, že v absolútnej nule bude odpor čistých kovov taktiež nulový (aj keď Dewar neskôr svoje tvrdenie poopravil s tým, že odpor nezanikne úplne, len sa bude blížiť k nule). Praktický výskum vodivosti kovov pri nízkych teplotách začali Poliaci Zygmunt Florenty Wróblewski a Karol Olszewski a približne v roku 1880 aj zdokumentovali tento jav. Tragická nehoda Wróblewskeho v roku 1888 (zomrel na následky popálenia petrolejom) však pokusy ukončila.
Skutočnú supravodivosť pozoroval až Heike Kamerlingh Onnes v roku 1911, ktorý uskutočnil sériu meraní elektrickej vodivosti čistých kovov pri veľmi nízkych teplotách. Onnes spočiatku experimentoval s platinou a zlatom, ktoré ponáral do tekutého hélia (sám v roku 1908 objavil proces jeho skvapalňovania), no neskôr oba kovy nahradil ortuťou (lepšie sa čistila). Pri teplote pod 4,19 K pozoroval náhle "„zmiznutie“" odporu ortuti, ktorého hodnota sa obvykle blížila k tisícke, no po ochladení pod túto teplotu neboli prístroje schopné zaznamenať žiaden elektrický odpor. Onnes publikoval na tému straty odporu viacero článkov, zaviedol termín supravodivosť a za tento objav bol ocenený Nobelovou cenou za fyziku v roku 1913.
Od Onnesovho objavu bola postupne objavená supravodivosť u ďalších približne 30 prvkov. Výška kritickej teploty sa postupne zvyšovala (1913 to bolo 7 K pre olovo a v roku 1941 už 16 K pre nitrid nióbu). Vývoj pokračoval a dnes (3. máj 2014) má rekordná kritická teplota hodnotu 338 K. (65 °C) 
Jedná sa však o zložité chemické zlúčeniny (Tl7Sn2Ba2TiCu10O20+), ktorých štruktúra je navyše v pelete usporiadaná sendvičovo s veľmi nízkym objemovým podielom Titánu, čo si vyžaduje veľmi citlivé testovacie zariadenia.

</doc>
<doc id="123791" url="https://sk.wikipedia.org/wiki?curid=123791" title="Vysokorýchlostná železnica">
Vysokorýchlostná železnica

 
Vysokorýchlostná železnica je „druh verejnej železničnej dopravy s rýchlosťou minimálne /h“ - bolo pôvodné znenie normy UIC. Neskôr bola zrušená, čoho následkom je, že si každá krajina tento pojem vysvetľuje "po svojom" . Železničná trať pre vysokorýchlostnú železnicu sa nazýva vysokorýchlostná trať.
Svetový rekord v oblasti konvenčných koľajových vlakov je z 3. apríla 2007 a drží ho francúzsky TGV POS č. 4402, ktorý dosiahol rýchlosť /h. V oblasti magneticky nadľahčovaných vlakov je to japonský JR-Maglev MLX01, ktorý dosiahol 2. decembra 2003 rýchlosť /h.
S jej vývojom začalo Japonsko, ktoré vybudovalo (a naďalej buduje) hustú sieť vysokorýchlostných tratí, ale neskôr začal ich rozvoj aj v Európe, kde sa vlaky skupiny TGV (krátke obdobie i ICE) dostali do mierneho "vedenia" a držia svetové rýchlostné rekordy. 
Trate - výskyt a projekty.
Výskyt tratí v Európe.
Vysokorýchlostné trate (&gt;/h) - výskyt v európskych krajinách:
Výskyt tratí mimo Európy.
Vysokorýchlostné trate (&gt;/h) - výskyt mimo Európy:
Trate vyšších rýchlostí (200 - /h) - výskyt mimo Európy:
Výskyt projektov tratí v európskych krajinách.
V rôznych štádiách sú rozpracované projekty vysokorýchlostných tratí v európskych krajinách (okrem krajín, ktoré už takéto trate prevádzkujú):
Výskyt projektov tratí mimo Európy.
V rôznych štádiách sú rozpracované projekty vysokorýchlostných tratí v krajinách mimo Európy (okrem krajín, ktoré už takéto trate prevádzkujú):
Austrália - projekt bol zastavený.

</doc>
<doc id="123792" url="https://sk.wikipedia.org/wiki?curid=123792" title="Aerotrain">
Aerotrain

Aerotrain bol experimentálny druh vlaku na princípe vznášadla, vyvíjaný vo Francúzsku v rokoch 19651977. Projekt bol vedený inžinierom Jeanom Bertinom. Išlo o jednokoľajový systém (monorail). Vlaku sa podarilo dosiahnuť 5. marca 1974 rekordnú rýchlosť až 417 km/hod. Projekt bol zastavený po vyčerpaní financií, smrti hlavného inžiniera a rozhodnutí vlády podporovať naďalej projekt TGV.
Princípom bolo vytvorenie tenkej vrstvy vzduchu, po ktorej by sa vozidlo pohybovalo prakticky s nulovým trením (výsledok podobný ako pri magnetickej levitácii).

</doc>
<doc id="123794" url="https://sk.wikipedia.org/wiki?curid=123794" title="Vznášadlo">
Vznášadlo

Vznášadlo je dopravný prostriedok pohybujúci sa na pretlakovanej vrstve vzduchu tesne nad povrchom (vodná hladina, zem, ľad).
Vzduchový pretlak je vytváraný prúdom vzduchu vháňaným pod vznášadlo ventilátormi cez otvory na dne trupu. Väčšina vznášadiel má po celom obvode pružnú manžetu, ktorá sa naplní vzduchom, bráni rýchlemu unikaniu vzduchu vháňaného pod vznášadlo a zabezpečuje jeho rovnomerné rozvádzanie pod dnom stroja. Vďaka tomu vzniká pod vznášadlom trvalý pretlak, ktorý udržiava celý stroj nad povrchom. Pohyb vznášadla zabezpečujú vrtule, ktoré sú inštalované v zadnej časti stroja. Stroj sa teda nedotýka povrchu. Riadenie smeru zatáčanie je zabezpečené zmenou smeru ťahu pohonných vrtúľ.
Väčšiemu rozšíreniu vznášadiel v minulosti bránili ich vysoké prevádzkové náklady a vysoká spotreba paliva a tým obmedzený dosah. Vývoj moderných pohonných jednotiek s vysokým výkonom pri nižšej spotrebe paliva, a rozsiahle použitie nových ľahkých materiálov, hlavne kompozitov, pri výrobe vznášadiel umožnilo ich nový rozmach.
Hlavnou výhodou vznášadla je schopnosť presunu po akomkoľvek povrchu, vrátane vody, ľadu, trávy, miernych terénnych vyvýšenín a pod. bez akejkoľvek zmeny konštrukcie. Vznášadlo teda dokáže plynule prechádzať rôznorodými povrchmi.
Hlavnou nevýhodou je vysoká hlučnosť, vírenie prachu a kamienkov, obmedzené možnosti riadenia a nutnosť plynulej dodávky vzduchu na vznášanie. Vznášadlá používané na vode musia byť najviac pre prípad poruchy vybavené plavákmi.
Hlavné využitie je vo vojenstve, doprave a v športe.

</doc>
<doc id="123795" url="https://sk.wikipedia.org/wiki?curid=123795" title="Rovina (geometria)">
Rovina (geometria)

Rovina je základný geometrický útvar, plocha (čiže dvojrozmerný útvar) určená troma bodmi alebo priamkou a jedným bodom ležiacim mimo tejto priamky. Pojem roviny ako geometrický pojem vznikol abstrakciou z napätých blán alebo koží, pokojnej vodnej hladiny, ľadovej vrstvy, rovných častí zemského povrchu. Euklides uviedol, že rovina má len dĺžku a šírku.
Rovina je teda dvojrozmerný geometrický útvar, ktorý si môžeme predstaviť ako neobmedzenú dokonale rovnú plochu. Algebraicky povedané, ide o množinu bodov izomorfných s dvojrozmerným lineárnym priestorom.
Označovanie.
Rovina je buď plocha, na ktorú sa kreslí (nárysňa), alebo sa znázorňuje niektorým rovinným útvarom pomocou niektorej z metód geometrického premietania. Rovina sa označuje malým písmenom z gréckej abecedy.
Vzájomná poloha dvoch rovín.
Dve rôzne roviny formula_1 v trojrozmernom priestore, ktoré majú spoločnú priamku formula_2, sa nazývajú rôznobežné a značíme formula_3. Priamka formula_2 predstavuje priesečnicu oboch rovín formula_5 a formula_6.
Dve rôzne roviny formula_5 a formula_6, ktoré nemajú v priestore žiaden spoločný bod, sa nazývajú rovnobežné a značíme formula_9. Ak sú si roviny formula_6 a formula_6 rovné, označujeme ich (totožné).
Rovinný rez.
Rovinným rezom geometrického útvaru formula_12 rovinou formula_5 sa nazýva prienik roviny formula_5 a útvaru formula_12.

</doc>
<doc id="123796" url="https://sk.wikipedia.org/wiki?curid=123796" title="Cestný vlak">
Cestný vlak

Cestný vlak (V Austrálii ako "road train", v USA a Kanade ako "triples") je jazdná súprava tvorená tahačom a niekoľkými, často tromi až štyrmi návesmi alebo prívesmi. Takéto súpravy sa používajú v odľahlých miestach Argentíny, Austrálie, Mexika, USA a Kanady kvôli zefektívneniu nákladnej dopravy.
Použitie.
Austrália.
Austrália má najväčšie a najťažšie vozidlá v legálnej doprave na svete, pričom niektoré konfigurácie dosahujú hmotnosť okolo 200 ton. Prevládajú však súpravy s hmotnosťou od 80 do 120 ton.
Double (dva návesy) kombinácia je povolená vo väčšine oblastí Austrálie aj v Adelaide a Perthe. Double kombinácia však nemá nič spoločné z kombináciou EuroCombi, ktorá sa používa vo väčšine krajín sveta.
Triple (tri návesy) kombinácie sa používajú v západnom Novom Južnom Walese, západnom Queenslande, Južnej Austrálii, Západnej Austrálii a v Severnom teritóriu. Darwin je jediné hlavné mesto na svete, v ktorom je povolená jazda súprav triple a quad s obmedzením 1 kilometrer od centrálnej obchodnej štvrti mesta.
Cestné vlaky sa používajú na dopravu všetkých druhov materiálu, najbežnejšie sú to dobytok, palivo, minerálne rudy apod.

</doc>
<doc id="123800" url="https://sk.wikipedia.org/wiki?curid=123800" title="El Sexto Sentido">
El Sexto Sentido

El Sexto Sentido (v preklade "šiesty zmysel") je jedenásty album mexickej popovej speváčky Thalíe. Bolo vydaný v Spojených štátoch amerických vo vydavateľstve EMI Music 19. júla 2005.
Album.
"El Sexto Sentido" je naspievaný kompletne v španielčine, okrem troch posledných piesni v angličtine. Album obsahuje cover-verziu hitu „Amor Prohibido“, ktorého pôvodnú verziu naspievala latinskoamerická speváčka Selena.
"El Sexto Sentido" prináša piesne známych skladateľov a je produkovaný Estéfanom. "El Sexto Sentido", je vo všeobecnosti dobre navrhnutý, veľmi skutočný a naspievaný s citom. Album bol tiež nominovaný v súťažiach 2006 Latin Billboard Awards a Latin Grammy.
Vydania.
The Sixth Sense.
"The Sixth Sense" je iné vydanie CD/DVD iba pre Japonsko, ktoré vyšlo 13. septembra 2005 vo vydavateľstve Toshiba EMI.
Obsahuje: 
Zoznam stôp DVD:
El Sexto Sentido: Re+Loaded.
13. februára 2006 Thalía znovuvydala svoj album "El Sexto Sentido" s formálnym názvom: "El Sexto Sentido Re+Loaded" v Mexiku (29. mája v Španielsku, 6. júna v USA).
Obsahuje 4 nové skladby: 
Externé odkazy.
Hudobné videoklipy

</doc>
<doc id="123801" url="https://sk.wikipedia.org/wiki?curid=123801" title="Alajta">
Alajta

Alajta je masívny štítový vulkán, nachádzajúci sa v Danakilskej preliačine v Etiópii, juhozápadne od jazera Afrera. Vulkán sa rozkladá na ploche 2 700 km2 a je tvorený prevažne bazaltovo-trachytickými horninami. Mladé lávové prúdy, ktoré sa vyliali z trhlinovej zóny na východných svahoch sopky v roku 1915, boli mylne určené ako produkty sopečnej činnosti blízkej sopky Afrera Tärara. Na dvoch lokalitách južnej časti sopečného komplexu Alajta sú aktívne fumaroly.

</doc>
<doc id="123805" url="https://sk.wikipedia.org/wiki?curid=123805" title="JR-Maglev">
JR-Maglev

JR-Maglev, MLX01 (X znamená "experimentálny"), je magnetický železničný systém vyvinutý Japonským železničným technologickým výskumným inštitútom, zložený z maximálne 5 vozňov prevádzkovaný na testovacej dráhe Jamanaši. 2. decembra 2003 tvojvozová súprava dosiahla maximálnu rýchlosť 581 km/h na dráhe s posádkou. Patrí medzi najnovšie série maglev vo vývoji v Japonsku od 70. rokov.

</doc>
<doc id="123807" url="https://sk.wikipedia.org/wiki?curid=123807" title="Transrapid">
Transrapid

Transrapid je nemecký systém monorail používajúci magnetické nadľahčovanie (magnetickú levitáciu). Je založený na patente z roku 1934, plánovanie súčasného systému sa začalo v roku 1969. Testovacia prevádzka bola dokončená v roku 1987 a 17. júna 1993 Transrapid TR-07 dosiahol rekordnú rýchlosť 450 km/h. Dnešná maximálna konštrukčná rýchlosť presiahla 500 km/h a v súčasnosti je okolo 550 km/h s najrýchlejšou a v súčasnosti jedinou pravidelnou prevádzkou s cestujúcimi rýchlosťou 430 km/h medzi Longyang Road station a Pudong International Airport v meste Šanghaj, Čína.
India - Indický premiér Manmohan Singh prerokuváva so spoločnosťou Transrapid a americkou výrobnou spoločnosťou možnosť vybudovania trate pre vlak typu Maglev medzi mestami Bombaj a Dillí, Bombaj-centrum a Bombaj-medzinárodné letisko a inými veľkými mestami ako Kalkata, Madras a Bangalúr .
Vzhľadom na značne vysoké náklady na výstavbu trate - i keď nízke prevádzkové náklady - si ťažko razí cestu k svojmu rýchlejšiemu rozšíreniu.

</doc>
<doc id="123811" url="https://sk.wikipedia.org/wiki?curid=123811" title="2D">
2D

2D či 2-D je skratka výrazu „dvojdimenzionálny“, „dvojrozmerný“ a označuje priestor, ktorý je možné popísať dvoma rozmermy; predmety v dvojrozmernom priestore majú obsah a napr. dĺžku alebo šírku, ale nemajú objem.
V 2D sú základné geometrické útvary:

</doc>
<doc id="123812" url="https://sk.wikipedia.org/wiki?curid=123812" title="Zoznam geovedných článkov/Ť">
Zoznam geovedných článkov/Ť

Tento index bol automaticky vygenerovaný podľa tejto . Obsahuje 2 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ťa.
Ťanšan
ťi.
Ťing-po (sopka)

</doc>
<doc id="123813" url="https://sk.wikipedia.org/wiki?curid=123813" title="Zastupiteľstvo">
Zastupiteľstvo

Zastupiteľstvo je zastupiteľský zbor samosprávneho celku zložený z poslancov zvolených v priamych voľbách obyvateľmi samosprávneho celku.
Podľa toho o aký samosprávny celok ide poznáme obecné zastupiteľstvo, mestské zastupiteľstvo a zastupiteľstvo samosprávneho kraja. 

</doc>
<doc id="123814" url="https://sk.wikipedia.org/wiki?curid=123814" title="Obecné zastupiteľstvo">
Obecné zastupiteľstvo



</doc>
<doc id="123815" url="https://sk.wikipedia.org/wiki?curid=123815" title="Mestské zastupiteľstvo">
Mestské zastupiteľstvo



</doc>
<doc id="123816" url="https://sk.wikipedia.org/wiki?curid=123816" title="Zastupiteľstvo samosprávneho kraja">
Zastupiteľstvo samosprávneho kraja



</doc>
<doc id="123818" url="https://sk.wikipedia.org/wiki?curid=123818" title="Interval (hudba)">
Interval (hudba)

Interval v hudbe znamená vzdialenosť medzi dvomi tónmi (t. j. pomer ich výšky). Najmenšia vzdialenosť medzi dvoma tónmi v európskej hudbe je poltón. Vzdialenosť dvoch poltónov je celý tón. Tón, od ktorého sa meria vzdialenosť k inému tónu sa nazýva základný tón. Tón, ku ktorému sa interval meria, sa nazýva intervalový tón. Podľa toho, či je intervalový tón nižšie alebo vyššie ako základný tón, sa rozlišuje vrchný interval (interval meraná nahor od zakladeného tónu k intervalovému tónu, ktorý je vyššie ako základný tón) a spodný interval (interval meraný nadol od základného tónu k intervalovému tónu, ktorý je nižšie ako základný tón).
Ak dva tóny znejú naraz, ide o harmonický interval, ak znejú po sebe, ido o melodický interval. Ľubozvučné intervaly (ktoré lahodia nášmu sluchu) nazývame konsonantné tie sú tercia, kvarta, kvinta, sexta a oktáva, ostatné sú disonantné a to sekunda a septima. Aj keď ľubozvučnosť intervalov môže byť do istej miery subjektívna, vo všeobecnosti väčšinou platí, že čím jednoduchším zlomkom je možné vyjadriť frekvencie dvoch tónov, tým sú pociťované ako ľubozvučnejšie. (Preto napr. kvinta s pomerom frekvencií 3:2 zvykne byť považovaná za ľubozvučnejšiu ako malá sekunda s pomerom 16:15).
Základným intervalom je oktáva, ktorá má podiel frekvencií tónov 2 : 1, t. j. vyšší tón má frekvenciu dvojnásobnú ako nižší. Oktáva je považovaná za najkonsonantnejší interval. V európskej hudbe je rozdelená na dvanásť poltónov.
Názvy intervalov.
Názvy intervalov sú odvodené od toho, o koľko stupňov stupnice sú jednotlivé tóny od seba vzdialené. Názvy sú prevzaté z latinských poradových čísloviek. Sú to:
Druhy intervalov.
Keďže európska diatonická stupnica má sedem tónov (v prípade C-dur sú to: C, D, E, F, G, A, H) ale až 12 poltónov, označenie „prima“ až „oktáva“ je nedostatočné. Na popis všetkých 12 poltónových vzdialeností existuje doplnkové označenie „čistá“, „zväčšená“ a „zmenšená“. prima, kvarta, kvinta a oktáva sú vždy čisté, kým sekunda, tercia, sexta a septima sú buď malé, alebo veľké. Dôvod tohoto delenia je najlepšie viditeľný na klávesnici klavíra. V stupnici C-dur majú intervaly prima, kvarta, kvinta a oktáva rovnaký počet poltónov bez ohľadu na to, či hráme stupnicu zhora nadol, alebo zdola nahor. Na druhej strane intervaly sekunda, tercia, sexta a septima sú v stúpajúcom smere stupnice veľké a klesajúcom smere malé (v stúpajúcom smere narátame o jeden poltón viac, ako v klesajúcom). Toto pravidlo platí pre všetky intervaly tvorené pomocou durových stupníc. Prehľad týchto intervalov je v nasledujúcej tabuľke na príklade C-dur:
Všetky intervaly uvedené v tabuľke sú vrchné, pretože druhý tón je vyšší ako východiskový tón (v tomto prípade C). Ak tvoríme intervaly smerom nadol (t. j. druhý tón je nižší ako východiskový), ide o intervaly spodné.
Intervaly väčšie ako oktáva sa označujú ďalšími latinskými radovými číslovkami (napr. nóna, decima ...). Sú to takzvané rozšírené intervaly. 
Obraty intervalov.
Obraty intervalov (len menších ako oktáva) robíme tak, že východiskový tón intervalu posunieme o oktávu. Vrchný tón intervalov posúvame o oktávu nižšie, spodný/východiskový o oktávu vyššie. Napr. ak z vrchnej tercie C-dur , posunutím spodného tónu o oktávu vyššie dostaneme sextu: 

</doc>
<doc id="123820" url="https://sk.wikipedia.org/wiki?curid=123820" title="Otto Skorzeny">
Otto Skorzeny

Otto Skorzeny (* 12. jún 1908, Viedeň – † 6. júl 1975, Madrid) bol SS-obersturmbannführer Waffen-SS počas druhej svetovej vojny. Velil komandu, ktoré oslobodilo Benita Mussoliniho z Gran Sasso, podieľal sa na uskutočnení viacerých významných diverzných akcií, ktoré mali podstatný vplyv na priebeh celej vojny.
Život.
Narodil sa vo Viedni 12. júna 1908 v rodine rakúskeho dôstojníka. V 20. rokoch sa aktívne venoval šermu, pri jednom zo súbojov utŕžil zranenie tváre, po ktorom mu zostala výrazná jazva na líci. Okrem rodnej nemčiny aktívne ovládal i francúzštinu a angličtinu. V roku 1931 vstúpil do rakúskej nacistickej strany a čoskoro i do SA. Počas anšlusu Rakúska sa Skorzeny pričinil o záchranu rakúskeho prezidenta Wilhelma Miklasa pred likvidáciou nacistami.
Po začiatku druhej svetovej vojny neuspel pri vstupe do Luftwaffe a pre to sa rozhodol pre vstup do Waffen SS. Stal sa príslušníkom 1. divízie SS Leibstandarte Adolf Hitler a v jej radoch bojoval v rokoch 1941 a 1942 na východnom fronte, kde si vyslúžil Železný kríž za odvahu. V roku 1942 bol ranený a v decembri sa vrátil do Nemecka. Vďaka odporúčaniu priateľa sa Skorzeny po uzdravení zo zranení uchádzal o miesto veliteľa zvláštnej jednotky, ktorá sa v lete 1943 vytvárala pod dohľadom samotného Hitlera. Cieľom jednotky malo byť vyslobodenie Mussoliniho zo zajatia, do ktorého ho umiestnila talianska vláda. Po dvoch mesiacoch sa Nemcom podarilo lokalizovať Mussoliniho väzenie a 12. septembra 1943 ho Skorzenyho jednotka v Hoteli Campo Imperatore na Gran Sasso bez jediného výstrelu oslobodila. Menej známym faktom zostáva, že Skorzeny odletel z miesta len s Mussolinim a zvyšok jednotky bol ponechaný napospas osudu.
25. mája 1944 bol poverený vedením operácie Rösselsprung, namierenej na likvidáciu juhoslovanského partizánskeho veliteľa Tita. Napriek tomu že sa im podarilo jeho veliteľstvo lokalizovať a napadnúť ho, zlikvidovať sa im ho nepodarilo. 20. júla 1944 sa podieľal na potlačení vzbury proti Hitlerovi, ktorá nastala po neúspešnom atentáte. V októbri viedol ďalšiu špeciálnu operáciu Panzerfaust, ktorej úlohou bolo uniesť Horthyho syna Nicolasa aby prinútil jeho otca k abdikácii z funkcie regenta krajiny a tým prerušil rokovania o prímerí s Červenou armádou. Prechod Maďarska na stranu Spojencov by znamenal odrezanie asi milióna nemeckých vojakov v Grécku a Juhoslávii.
21. októbra 1944 sa nechal Hitler inšpirovať spojeneckým nasadením nemeckých tankov pri Aachene a vypracoval pre Skorzenyho novú úlohu. Tou bol prienik spojeneckých línií v amerických uniformách a na amerických ukoristených vozidlách s cieľom spôsobovať zmätok zatiaľ, čo budú nemecké jednotky viesť úspešnú ofenzívu v Ardenách. Jeho jednotke sa skutočne podarilo spôsobiť ustupujúcim Američanom určité starosti, ale to najmä pre snahu o ich polapenie. Väčšina jeho mužov sa neskôr spojila s nemeckými jednotkami. V tej dobe rozšírili niektorí z jeho zajatých mužov, že je Skorzeny na ceste do Paríža aby zlikvidoval generála Eisenhowera. Aj vďaka tomu získal prívlastok „najnebezpečnejšieho muža v Európe.“
Koncom roku 1944 bol poverený vytvorením takzvaných stíhacích zväzov SS (SS-Jagdverbänd). Tieto zvláštne oddiely mali uskutočňovať protipartizánske akcie a rôzne druhy sabotážnych akcií za nepriateľskými líniami. Na Slovensku a Morave od jari 1945 pôsobil stíhací zväz SS Juhovýchod. Jeho súčasťou bola stíhacia skupina SS Slovensko, ktorá sa skladala z jednotiek Edelweiss, Schneewittchen a Josef. Tieto jednotky sa podieľali na vypalování obcí a masakrách civilného obyvateľstva na Slovensku a Morave. 21. a 24. januára 1945 tieto jednotky vypálili obce Ostrý Grúň a Kľak. 8.13. novembra sa jednotka Josef podieľala na masakri v obci Šípkov, 19. apríla 1945 v obci Ploština a 23. apríla 1945 v Prlove.
Neskôr na sklonku vojny viedol pravidelné jednotky v bojoch o Prusko a Pomoransko, za čo bol vyznamenaný najvyšším nemeckým vyznamenaním Rytierskym krížom s dubovými listami. V máji 1945 sa vzdal západným spojencom.
Po skončení druhej svetovej vojny bol internovaný v zajateckom tábore. Na súde pre vojnové zločiny v Dachau obhajoval svoje akcie v bitke o Ardeny tým, že podobné praktiky používali v niektorých zvláštnych operáciach i spojenci, menovite napríklad F.F.E. Yeo-Thomas z SOE. Rozsudku sa však nedočkal, 27. júla 1948 utiekol do Španielska, kde pracoval ako inžinier. Neskôr pôsobil ako konzultant pre egyptského prezidenta Násira, či argentínskeho diktátora Juana Peróna. Od roku 1952 mal povolené navštevovať Nemecko aj Rakúsko. Zomrel na následky rakoviny 7. júla 1975 v Madride.

</doc>
<doc id="123822" url="https://sk.wikipedia.org/wiki?curid=123822" title="Svetové mesto">
Svetové mesto

Svetové mesto alebo zriedkavo globálne mesto je mesto, ktoré spĺňa nasledovné požiadavky:
Medzi najvýznamnejšie svetové mestá patria mestá Londýn, New York, Paríž a Tokio.

</doc>
<doc id="123824" url="https://sk.wikipedia.org/wiki?curid=123824" title="IGBT">
IGBT



</doc>
<doc id="123825" url="https://sk.wikipedia.org/wiki?curid=123825" title="Trachyt">
Trachyt

Trachyt je výlevná vyvretá hornina sivej farby. Štruktúra horniny je pórovitá, sklovitá. Chemicky je pre trachyty charakteristický nižší obsah SiO2.
Názov horniny zaviedol roku 1822 R. J. Haüy
Zloženie.
Mineralogicky sú tvorené prevažne živcami (prevládajú draselné živce nad plagioklasmi) a foidmi (zástupcami živcov) - nefelínom, sodalitom a leucitom. Kremeň je prítomný v menšom množstve, skôr sa vyskytuje tridymit. V starších trachytoch však býva prítomný vo väčšom množstve, čo je spôsobené rekryštalizíciou tridymitu. Z tmavých minerálov sú prítomné augity, amfiboly a biotit - prevažne v akcesorickom množstve. Amfiboly sú často skorodované a lemované sekundárnymi minerálmi - magnetitom a pyroxénmi. Je efuzívnym ekvivalentom syenitu.
Výskyt.
Trachyty sa vyskytujú prevažne v treťohorných a mladších vulkanitoch - v rímskej vulkanickej provincii, na ostrove Ischia a v Taliansku. Recentné trachytické lávové prúdy sa nachádzajú na Islande, Azorských ostrovoch a vo východnej Afrike. Na Slovensku sa vyskytujú v treťohorných východoslovenských vulkanitoch Vihorlatu a Slanských vrchov.

</doc>
<doc id="123826" url="https://sk.wikipedia.org/wiki?curid=123826" title="Diagram TAS">
Diagram TAS

Diagram TAS je petrologický klasifikačný diagram tých vyvretých hornín, kde sa nedá použiť klasifikácia na základe minerálneho zloženia (QAPF diagram), teda u mikrokryštalických výlevných hornín a vulkanických skiel.
Je založený na pomere celkového obsahu (v hm. percentách) oxidu kremičitého (SiO2) voči celkovému obsahu alkálií – oxid sodný (Na2O) a oxid draselný (K2O). Od tohto pomeru je odvodený aj názov diagramu (z angl.) Total Alkali Silica. Jednotlivé polia diagramu boli definované IUGS.
Súčasná verzia grafu je definovaná v práci Le Maitre a kol (1989). Klasifikácia je založená na 24 000 analýzach hornín.
Je vhodná na klasifikáciu čerstvých nezvetralých hornín. Zároveň nie je vhodné aby boli horniny alterované alebo metamorfované, pretože tieto procesy môžu mobilizovať alkálie a spôsobovať posun. Horniny bohaté na horčík a draslík nie sú vhodné na klasifikáciu pomocou tohto typu diagramu. Zároveň je potrebné rekalkulovať výsledky na 100% zvyšok bez H2O a CO2.

</doc>
<doc id="123827" url="https://sk.wikipedia.org/wiki?curid=123827" title="Jednobožstvo">
Jednobožstvo



</doc>
<doc id="123828" url="https://sk.wikipedia.org/wiki?curid=123828" title="Globálne mesto">
Globálne mesto



</doc>
<doc id="123830" url="https://sk.wikipedia.org/wiki?curid=123830" title="Vysokorýchlostný vlak">
Vysokorýchlostný vlak

Vysokorýchlostný vlak je vlak, ktorého konštrukcia umožňuje dosahovať rýchlosť najmenej 250 km/h, je prioritne určený pre prevádzku na vysokorýchlostnej trati. Spravidla sa môže pohybovať po konvenčných tratiach (teda tam, kde polomer smerového oblúka je najmenej 150 m). Výnimku tvoria nekonvenčné systémy (Maglev, opustený Aérotrain), alebo rozdielny rozchod (Japonsko, čiastočne Španielsko).
Smernica európskeho parlamentu a rady 2008/57 / ES o interoperabilite systému železníc v Spoločenstve pracuje s definíciou:
Systém transeurópskych vysokorýchlostných železníc zahŕňa vozidlá určené pre prevádzku:
Vysokorýchlostné vlaky (systémy) podľa krajín.
Európa.
Francúzsko - V sedemdesiatych rokoch bol testovaný prototyp TGV 001, poháňaný plynovou turbínou. Na neho priamo nadviazali elektrické súpravy TGV (Train a Grande Vitesse). Tie sú dnes hlavnou časťou vozového parku SNCF a držiteľom svetového rýchlostného rekordu koľajového adhézneho vozidla (574,8 km/h). Niektoré rady sú vyrábané špeciálne pre nadnárodné spoločnosti (Eurostar, Thalys). Začína prevádzku najnovšieho AGV. Jazdia sem už aj vlaky ICE z Nemecka, v najbližších rokoch tiež ETR 500 z Taliansko a AVE zo Španielska.
Nemecko - Vysokorýchlostnú dopravu zaisťujú jednotky ICE (InterCityExpress). Experimentovalo sa s naklápacími a dieselovými jednotkami. Tie sa však neosvedčili. Zo susedných krajín môžu do Nemecka jazdiť tiež vlaky Cisalpino a Thalys. Jazdia sem už aj vlaky TGV z Francúzsko. V Emslande je vyvíjaný nekonvenčný Transrapid na magnetickej báze, v Nemecku však ekonomicky neuspel.
Taliansko - Talianska spoločnosť Trenitalia prevádzkuje prevažne naklápacie súpravy s označením Eurostar Italia (na hlavných tratiach ETR 500). Taktiež sú odtiaľto vypravované vlaky Cisalpino. Do Milána jazdí TGV z Francúzska. Spoločnosť Nuovo TRANSPORT Viaggatori začala v apríli 2012 s prevádzkou 25 jednotiek AGV pod názvom Italo.
Španielsko - Pozri AVE, Euromed, Alaris, Talgo. Najnovšie však Španieli nakúpili jednotky ICE 3, označovaný ako Velaro E. Prekážku pre jazdu väčšiny vysokorýchlostných vlakov na bežných tratiach predstavuje široký rozchod (1 668 mm) týchto tratí. Meniteľný rozchod majú iba (takmer všetky) súpravy Talgo.
Spojené kráľovstvo - Okrem vlakov Eurostar, ktoré svoju jazdu z Francúzska a Belgicka končia v Londýne, je možné vidieť naklápacie súpravy spoločnosti Virgin Trains Class 390 alebo InterCity 225 prevádzkované spoločnosťou GNER.
Rusko - Pre trať Moskva - Petrohrad bol v Rusku vyrobený vlak Sokol. Projekt úplne stroskotal. Namiesto toho boli nakúpené jednotky ICE 3, označované ako Velaro RUS. Avšak boli tradične zasa pomenované Sapsan (Sokol).
Ázia.
Japonsko - Šinkansen začal v šesťdesiatych rokoch písať históriu vysokorýchlostnej dopravy. Dodnes je japonský železničný systém veľmi vysoko cenený. Vlaky majú štandardný rozchod (na rozdiel od konvenčných tratí, ktoré majú rozchod 1 067 mm), preto sa môžu pohybovať len po vysokorýchlostných tratiach.
Čína - Tu sa vysokorýchlostné vlaky dlho nevyrábali, napriek tomu Čína patrí medzi priekopníkov. V roku 2002 bola v Šanghaji prvýkrát spustená doprava Maglev, pozri Maglev v Šanghaji. Ďalej bola 26. decembra 2009 v Číne otvorená 968 km dlhá Vysokorýchlostná trať Wu-chan – Kanton s maximálnou rýchlosťou 350 km/h. Ide sa tak o najrýchlejšie železničné spojenie v komerčnej prevádzke na svete, pretože cestovná rýchlosť vlaku je 313 km/h (najbližším konkurentom je Francúzsko s najvyššou cestovnou rýchlosťou 272 km/h v úseku Lorraine - Champagne). Jazdia tu jednotky CRH3 (odvodené od Siemens Velaro) a CHR2 (odvodené od Kawasaki Šinkansen série E2-1000). Čína má tiež najrozsiahlejšiu vysokorýchlostnú sieť na svete, ktorá rýchlo rastie a podobne rastie počet a parametre jednotiek jednotlivých radov CRH (1, 2, 3 , 5, 6, 380). Jedna z nich je držiteľom svetového rekordu neupravených jednotiek (pozri nižšie).
Južná Kórea - Pre vysokorýchlostné trate na Kórejskom polostrove vyrába francúzsky Alstom (výrobca TGV) jednotky KTX, ktoré vynikajú svojou dĺžkou a dosahujú cestovných rýchlosťou okolo 300 km/h.
Uzbekistan - Prvá čiastočne vysokorýchlostná trať v strednej Ázii spája uzbecké mestá Taškent a Samarkand.
Severná Amerika.
USA - Predovšetkým plány. V súčasnej dobe dosiahne Acela Express idúci po trati severovýchodného koridoru (z Bostonu cez New York, Philadelphiu a Baltimore do Washingtonu D.C.) na dvoch krátkych úsekoch 240 km/h, priemerná rýchlosť je však iba 109 km/h.
Kanada - Iba plány. Výrobcom bude pravdepodobne Bombardier.
Najvyššie rýchlosti dosiahnuté vysokorýchlostnými vlakmi.
V tomto prehľade sú uvádzané aj vlaky s magnetickým pohonom, nie sú tu ale iné koľajové alebo magnetické zariadenia (katapulty).

</doc>
<doc id="123832" url="https://sk.wikipedia.org/wiki?curid=123832" title="Základné geometrické útvary">
Základné geometrické útvary



</doc>
<doc id="123833" url="https://sk.wikipedia.org/wiki?curid=123833" title="Obrazoborectvo">
Obrazoborectvo

Obrazoborectvo alebo ikonoborectvo či ikonoklazmus (z gréckeho εἰκῶν "eikón" obraz + κλάστειν "klastein" lámať) označuje pôvodne hnutie, snažiace sa v náboženstve (predovšetkým v kresťanstve) odstrániť náboženské obrazy – (ikony). V širšom zmysle sa ako obrazoborecká označuje kultúra, ktorá je nepriateľská voči obrazom (napr. osvietenstvo).
Ničenie, znesväcovanie a odstraňovanie cudzích obrazov a symbolov sa v úzkom slova zmysle neoznačuje ako ikonoklazmus, ale ako kultúrne barbarstvo či vandalizmus. Býva typický pre každú politickú moc, ktorá sa ujala moci násilím či silou. Toto počínanie je však dnes často označované ako obrazoborectvo vzhľadom na to, že už nie je spojované čisto s náboženskými hnutiami.
Odporcovia obrazov sú označovaní ako ikonoklasti či obrazoborci, ich zástancovia či ctitelia ako ikonoduli.
Obrazoborectvo v Byzancii.
Prvé obrazoborecké obdobie (730 – 787).
Niekedy medzi rokmi 726 a 730 byzantský cisár Lev III. nariadil odstránenie obrazu Ježiša Krista, ktorý zdobil bránu konštantínopolského paláca. Niektorí z tých, ktorí boli úlohou poverení, boli zavraždení skupinou ikonodulov. Dochované pramene poukazujú na pravdepodobný motív, ktorý cisára viedol k vydaniu tohoto rozkazu – zvrat v bojoch s moslimami a erupcia na vulkanickom ostrove Thera, v ktorých Lev videl prejav Božieho hnevu. Lev zakázal úctu k náboženským obrazom ediktom v roku 730, ten však nesankcionoval iné druhy umenia než umenie náboženské; nevzťahoval sa na obraz cisára ani na náboženské symboly (napr. kríž). Uctievanie obrazov označil za formu modloslužobníctva. Pri svojej aktivite otázku nekonzultoval s cirkvou a zrejme bol veľmi prekvapený širokou opozíciou, s ktorou sa stretol.
Germanos I., konštantínopolský patriarcha, ktorý sa zastával uctievania náboženských obrazov, v náväznosti na edikt buď rezignoval, alebo bol zosadený. Na Západe zvolal kvôli vyriešeniu otázky do Ríma pápež Gregor III. dve synody, ktoré odsúdili Levovo konanie. V reakcii na to Lev zabral niektoré územia, ktoré spadali pod pápežovu jurisdikciu. Na začiatku sporu nešlo o teologické otázky, skôr o praktické dôsledky. V uctievaní obrazov videl cisár prekročenie biblického prikázania Desatora, ktoré zakazuje zobrazovanie Boha.
Lev III. umiera v roku 740, ale zákaz ikon dogmaticky potvrdil jeho syn Konštantín V. (741-775), ktorý zvolal v roku 754 do Hierie tzv. ikonoklastický koncil, ktorého sa zúčastnilo asi 330 biskupov. Koncil nebol neskôr cirkvou uznaný ako ekumenický, pretože ho nepotvrdil ani druhý nicejský koncil ani pápež. Koncil však záležitosť neukončil, začal však obdobie teologických argumentov pre a proti používanie ikon. Pevnosťami zástancov obrazov sa stali kláštory, najdôležitejším protagonistom ikonodulov sa stal Ján Damaský, ktorý vo svojich dielach ako prvý podáva ucelenú náuku o uctievaní obrazov. Ján Damaský rozlišuje, že ak uctieva kresťan Ježišov obraz, Panny Márie alebo svätých, nejde o modloslužbu, pretože sa neklania obrazu, pretože ten sa vždy vzťahuje k tomu, koho obraz zobrazuje. 
V reakcii na list Theodora Studitu, ktorý napísal pápežovi Paschalovi I. a v ktorom kritizoval cisárove konanie, Konštantín V. pristúpil k zásahom proti kláštorom, v rámci ktorých prebiehalo ničenie a znehodnocovanie ostatkov svätých (v pravosláví označovaných ako "mošči") a konfiškovanie kláštorného majetku. Konštantínov syn Lev IV. (775 – 780) bol v tejto otázke viac naklonený vzájomnej dohode, ale krátko pred smrťou začal vystupovať veľmi tvrdo proti ikonodulom. Medzitým však zomrel a Irena sa ujala vlády namiesto jeho syna Konštantína VI. (780 – 797) ako regentka. 
Irena zvolala nový ekumenický koncil, známy ako 2. nicejský, ktorý sa zišiel už v roku 786 v Konštantínopoli, ale ktorého jednanie bránili vojenské jednotky verné obrazoboreckým snahám cisárov. Koncil sa presťahoval do Nicei a zmenil rozhodnutia predchádzajúcich ikonoklazistických synód. Uznesenie koncilu potvrdil pápež a pravoslávni považujú tento koncil za posledný z ekumenických koncilov. Pre ikonodulov nastala priaznivá doba, ktorá trvala až do nástupu cisára Leva V. v roku 813.
Druhé obrazoborecké obdobie (814 – 842).
Lev V. (813 – 820) začal novú fázu prenasledovania ikony. Motívom mu boli opäť vojenské neúspechy vykladané ako prejav Božieho nesúhlasu. Po ňom nastúpil na trón Michal II., ktorý si v roku 824 sťažuje v liste Ľudovítovi Pobožnému na to, že sa v chrámoch vyskytujú ikony. Michal II. potvrdil platnosť záverov ikonoklastického koncilu v Hierei z roku 754.
Po Michalovi II. sa cisárom stal jeho syn Teofilos, po ktorého smrti jeho manželka Teodora vládla ako regentka za neplnoletého syna Michala III. Podobne ako pred päťdesiatimi rokmi Irena, aj Teodora roku 843 opätovne povolila uctievanie ikon a zvrátila rozhodnutie príslušných koncilov, ktoré sa k uctievaniu ikon vyjadrovali. Od tejto doby sa v byzantskom obrade oslavuje v prvú nedeľu Veľkého pôstu sviatok triumfu ortodoxie a táto nedeľa sa nazýva Nedeľa ortodoxie (alebo "Nedeľa pravoslávia" či "Nedeľa o úcte svätých ikon").
Teologická stránka obrazoborectva.
Ikonoklasti odsudzovali výrobu neživých obrazov (malieb či sôch), ktoré mali zobrazovať Ježiša alebo svätých. Jediným skutočným náboženským obrazom pre nich mohol byť obraz, ktorý by bol zhodný so svojím prototypom – to ale zároveň považovali za nemožné. Jedinou povolenou Ježišovou „ikonou“ pre nich bola eucharistia, v ktorej je podľa kresťanskej náuky Ježiš skutočne prítomný. V zobrazovaní Ježiša videli tiež obrazoborci nejasnosť v tom, čo sa týka Ježišovej božskej a ľudskej prirodzenosti. Používanie obrazov (ikon) pre náboženské potreby považovali za novotu v cirkvi a za diabolský vynález, ktorý mal priviesť kresťanov späť k pohanstvu. 
Hlavným teologickým oponentom obrazoborcov bol sýrsky mních Ján Damaský. Ten tvrdil, že neuctieva hmotu, ale „Stvoriteľa hmoty“. Zároveň však píše, že „má úctu k hmote, skrze ktorú ku mne prišla spása, naplnené mocou a milosťou“. Za takúto hmotu považuje atrament, ktorým boli napísané evanjeliá i farby na obrazoch, drevo kríža a Ježišove telo a krv.
Ikonoduli tvrdili, že starozákonný biblický zákaz zobrazovania Boha bol prekonaný vtelením Ježišovým, ktorým sa druhá osoba neviditeľného Boha stala viditeľnou hmotou. Obraz teda nenapodobňuje neviditeľného Boha, ale Boha v podobe, v ktorej na seba prijal telo. Modly na rozdiel od kresťanských obrazov podľa ikonodulov zobrazujú osoby bez podstaty čiže skutočnosti, nie reálne postavy. Úcta k obrazu bola prirovnávaná ku starozákonnym obetiam, ktoré bolo možné priniesť Hospodinovi, ale súčasne nebolo prípustné prinášať tieto obete cudzím božstvám.
Obrazy tiež považovali ich ctitelia za súčasť ústnej tradície (παράδοσις "paradosis" podanie). Celý spor sa však tiež výrazne týkal vzťahu cirkvi a štátu, ktorá v tejto dobe v Byzancii bola veľmi aktuálna – kontroverzia bola zároveň zápasom cirkvi o nezávislosť vo vlastných záležitostiach a v otázkach viery.
V prvej fáze byzantského ikonoklazmu (8. storočie) bolo význačnejšie obvinenie z idolatrie, v druhej fáze (9. storočie) stála viac v popredí christologická formulácia.
Obrazoborectvo v časoch husitstva a protestantskej reformácie.
Na začiatku 15. storočia, okolo roku 1420 zasiahlo obrazoborectvo husitské Čechy, keď husitom padla za obeť pri plienení kostolov a kláštorov väčšina starých gotických pamiatok na území Čiech.
Niektorí protestantskí reformátori povzbudzovali svojich stúpencov k ničeniu umeleckých diel, pretože ich považovali za modly. Ulrich Zwingli a Ján Kalvín zvolili obrazoborecký prístup po prevzatí katolíckych kostolov vo Švajčiarsku. V Nemecku a v Holandsku sa odmietanie katolíckeho kultu obrazov radikalizovalo od roku 1522 pod vedením Andreasa Karlstadta, ktorý v neprítomnosti Martina Luthera vo Wittenbergu začal s odstraňovaním obrazov svätých. Martin Luther postupoval miernejšie a obrazy pripúšťal, pokiaľ samé neboli objektom uctievania. Obrazoborecké nepokoje prepukali postupne i v daľších rokoch a miestach, kam kalvinizmus prenikol – v Zürichu (1523), Kodani (1530), Münsteri (1534), Ženeve (1535), Augsburgu (1537) a v Škótsku (1559). Roku 1562 boli takto v Lyone zničené kalvínmi ostatky sv. Ireneja, ktorý bol pod oltárom kostola pochovaný od roku 202. 
Holandsko zasiahli obrazoborecké nepokoje v lete 1566, keď začína zápas holandských provincií o nezávislosť na španielskej korune. Česko kalvínske obrazoborectvo postihlo počas vlády „zimného kráľa“ Fridrich Falcký (1619-1620), keď bol napr. zničený vzácny gotický mobiliár pražského chrámu sv. Víta. anglikánsky biskup Joseph Hall popisuje udalosti v Anglicku v roku 1643, keď vojsko i občania povzbudení Parlamentom zničili veľké množstvo umeleckých pamiatok.
Obrazoborectvo v islame.
V islame platí zákaz zobrazovania živých tvorov, a to hlavne v mešitách. Tento zákaz je v zásade totožný s jedným z prikázaní Desatora, ktoré Boh (Alah) dal Mojžišovi (Musa) a ktoré platia i pre judaizmus a kresťanstvo. Príležitostne islamské ikonoklastické skupiny ničia posvätné obrazy iných náboženstiev; poslednou významnou udalosťou tohoto druhu je zničenie fresiek a monumentálnych sôch Budhu v afganskej provincii Bamijan v roku 2001 stúpencami Talibanu.

</doc>
<doc id="123835" url="https://sk.wikipedia.org/wiki?curid=123835" title="Ikonoklazmus">
Ikonoklazmus



</doc>
<doc id="123838" url="https://sk.wikipedia.org/wiki?curid=123838" title="Sínus">
Sínus

Sínus patrí medzi goniometrické funkcie. V pravouhlom trojuholníku je definovaný ako pomer dĺžky protiľahlej odvesny k uhlu a dĺžky prepony trojuholníka. Graf funkcie "sínus" sa nazýva "sínusoida" alebo "sínusovka".
Pôvod slova.
Latinské slovo „Sinus“ znamená „ohyb, zakrivenie, alebo prsia“. V tomto význame bolo slovo prevzaté od arabských matematikov, ktorí si slovo „jiba“ (جيب) „vrecko, záhyb látky“ požičali od indických matematikov (Sanskrit „jiva“ ‘tetiva‘ - odvodené od zakriveného priebehu vlákna, ktoré je navinuté na palici vo forme závitu.).
Vlastnosti.
Funkcia formula_1 má nasledujúce vlastnosti (kde "k" je ľubovoľné celé číslo):
Sínus v komplexnom obore.
Funkcia sínus je v komplexných číslach definovaná súčtom radu
formula_13
ktorý konverguje na celej komplexnej rovine. Pre každé dve komplexné čísla "z"1,"z"2 platí:
formula_14
formula_15
formula_16
Tieto vzorce vyplývajú priamo z príslušných definičných mocninových radov daných funkciou. Sínus je na celej komplexnej rovine jednoznačná holomorfná funkcia.
Sínus ako riešenie diferenciálnej rovnice.
Niekedy je výhodné definovať funkciu sínus ako riešenie Cauchyho úlohy
 formula_17

</doc>
<doc id="123840" url="https://sk.wikipedia.org/wiki?curid=123840" title="Priemyselný vzor">
Priemyselný vzor



</doc>
<doc id="123849" url="https://sk.wikipedia.org/wiki?curid=123849" title="Okolie (matematika)">
Okolie (matematika)

Okolie bodu je podmnožina topologického priestoru, ktorej otvorená podmnožina obsahuje tento bod. Okolie bodu je taká množina, že aj "blízke" body ležia stále v tejto množine. Pomocou okolia bodu sa dajú definovať pojmy uzáver a vnútro množiny, spojité zobrazenie, limita postupnosti a podobne.
Okolie v množine reálnych čísel.
V množine reálnych čísel je ε-okolie (ε &gt; 0) bodu x otvorený interval (x-ε, x+ε).
Prstencové ε-okolie bodu "x" je potom okolie, ktoré neobsahuje bod "x", teda zjednotenie intervalov formula_1.
Okolie komplexného bodu.
"formula_2-okolím komplexného bodu" formula_3 označujeme všetky body z komplexnej roviny, pre ktoré platí formula_4, tzn. body ležiace na komplexnej rovine vo vnútri kružnice so stredom v bode formula_3 a polomerom formula_2.
Okolie v metrických priestoroch.
V metrickom priestore formula_7 máme pomocou metriky formula_8 definovanú vzdialenosť bodov a zavádzame formula_9-okolie bodu formula_10 ako 
formula_11
Všeobecná definícia.
Podmnožinu formula_12 topologického priestoru formula_13 nazveme okolím bodu formula_10, ak existuje otvorená podmnožina formula_15 taká, že formula_16. Okolie bodu formula_10 označujeme formula_18.
Pretože vnútrajšok množiny je jej najväčšia otvorená podmnožina, je množina formula_18 okolím bodu formula_10 práve vtedy, keď formula_10 leží v jej vnútri.

</doc>
<doc id="123850" url="https://sk.wikipedia.org/wiki?curid=123850" title="Made in Heaven">
Made in Heaven

Made in Heaven je posledný štúdiový album britskej skupiny Queen v pôvodnej zostave. Bol vydaný v roku 1995 po smrti Freddieho Mercuryho v roku 1991. Na album boli použité skôr nahrané Mercuryho vokály. 
Tento album bol nahrávaný inak, ako ostatné. Mercury nahral pred svojou smrťou toľko, čo mu dovolil zdravotný stav. Neskôr kapela finalizovala skladby na základe jeho inštrukcií k nim. Brian May, Roger Taylor a John Deacon sa nakoniec rozhodli siahnuť po starších piesňach od Mercuryho a prerobiť ich na Queen piesne. 
Názov "Made in Heaven" je totožný s piesňou z tohto albumu, ktorá sa najskôr objavila na sólo albume Mercuryho "Mr. Bad Guy" v roku 1985. 

</doc>
<doc id="123851" url="https://sk.wikipedia.org/wiki?curid=123851" title="Koncert na počesť Freddieho Mercuryho">
Koncert na počesť Freddieho Mercuryho

Koncert na počesť Freddieho Mercuryho bol usporiadaný na Veľkonočný pondelok 20. apríla 1992 na londýnskom štadióne Wembley. Tento „open air“ koncert bol holdom spevákovi skupiny Queen Freddiemu Mercurymu, ktorý 24. novembra 1991 podľahol AIDS. Výťažok bol venovaný výskumu tejto choroby. 
Bol to posledný koncert Johna Deacona so skupinou Queen (Brian May a Roger Taylor).

</doc>
<doc id="123852" url="https://sk.wikipedia.org/wiki?curid=123852" title="The Works (album)">
The Works (album)

The Works je album britskej skupiny Queen vydaný v roku 1984. Queen sa vrátil do nahrávacieho štúdia po dvojročnej odmlke po tom, ako predošlý album "Hot Space" nezaznamenal väčší úspech a ako sa členovia skupiny venovali vlastným projektom. 
Skupina rozviazala spoluprácu s Electra Records pre USA a podpísala spoluprácu s EMI na celosvetovú distribúciu. 
Je to jediný album, z ktorého sú všetky skladby použité aj na singloch – spolu s ďalšími dvoma skladbami „I Go Crazy“ a „Thank God It's Christmas“.

</doc>
<doc id="123853" url="https://sk.wikipedia.org/wiki?curid=123853" title="Hana Hegerová">
Hana Hegerová

Hana Hegerová, vlastným menom Carmen Mária Štefánia (Beatrix) Farkašová (* 20. október 1931, Bratislava – † 23. marec 2021, Praha), známa aj ako Hana Čelková, bola slovenská speváčka – šansonierka a herečka. Hegerová býva nazývaná nekorunovaná kráľovná šansónu.
Životopis.
Rodina, vzdelanie, manželstvo.
Jej otec Ján Farkaš bol bankovým úradníkom. Z matkinej strany pochádza zo starej a významnej zemianskej rodiny z obce Čelkova Lehota, ktorá sa nachádza na severozápadnom Slovensku, v okrese Považská Bystrica. Nevlastný brat Ramón je z prvého manželstva jej otca Jána. Druhý nevlastný brat Peter Pažitný je z druhého manželstva jej mamy Margity s JUDr. Rudolfom Pažitným. 
V roku 1950 zmaturovala na gymnáziu v Komárne. Bývala v Hurbanove, kde má dnes udelené čestné občianstvo. Chcela pokračovať v štúdiu na vysokej škole, no z kádrových dôvodov jej to nebolo umožnené. Krátko chodila do baletnej prípravky SND v Bratislave. Potom navštevovala súkromné hodiny spevu u profesora R. Rosnera. Krátko pracovala ako účtovníčka v Škodových závodoch v Komárne i ako pedagóg na miestnom odbornom učilišti. V rokoch 19511953 absolvovala dramatický odbor na Konzervatóriu v Bratislave. Učil ju aj Ladislav Chudík.
V roku 1954 sa vydala za Dalibora Hegera, dramaturga a prekladateľa, ktorý bol o. i. aj riaditeľom bratislavského SND – Nová scéna a synovcom básnika Pavla Országha Hviezdoslava. V roku 1955 sa rodine narodil syn Matúš. Manželstvo vydržalo len tri roky do roku 1957. Syna Matúša (1955 - 2015) nakoniec vychovával otec, lebo Hegerová sa venovala kariére a bývala v podnájme. 
Na prelome 70. a 80. rokov strávila pol roka vo väzení. Na jej účet omylom prišla vyššia finančná čiastka, ktorá v skutočnosti patrila Karlovi Gottovi. Hegerová sa podľa vlastných slov domnievala, že ide o honorár z Nemecka a nechala si ho, súd to vyhodnotil ako spreneveru.
Umelecká kariéra.
V rokoch 19531958 mala angažmán v Divadle Petra Jilemnického v Žiline. V roku 1957 si ju všimol Juraj Berczeller, kapelník orchestra legendárnej bratislavskej Tatra revue. Ponúkol jej post speváčky a tak ju vlastne objavil pre túto scénu. Potom prišiel konkurz do pražského divadla Rokoko, kde pôsobila v rokoch 19581961. Ako divadelná a filmová herečka využívala šansón tak od domácich ako aj zahraničných autorov, ako boli napríklad Édith Piaf, Jacques Brel a ďalší. Jej dramatická interpretácia piesní zaujala nielen publikum, ale aj odbornú kritiku.
V rokoch 19611966 pôsobila v pražskom divadle Semafor. V roku 1965 mala s Miroslavom Horníčkom recitál H &amp; H´65. Po skončení angažmánu v divadle sa venovala sólovým koncertom najmä v zahraničí (Belgicko, SRN, Švajčiarsko). V roku 1963 v čitateľskej ankete Zlatý slávik, ktorú každoročne vyhlasoval český hudobný mesačník Melodie, sa umiestnila na druhom mieste, hneď za Evou Pilarovou. V roku 1964 účinkovala v legendárnom českom muzikálovom filme Kdyby tisíc klarinetů, ktorý režíroval Ján Roháč.
V rokoch 19671969 vystupovala v parížskej Olympii. V nasledujúcich rokoch mala koncerty napríklad v Argentíne, Kanade, Poľsku i Sovietskom zväze. Ako pozoruhodná stálica šansónu je uznávaná hlavne v nemecky hovoriacich krajinách, kde často koncertovala. V čase československej komunistickej normalizácie jej koncertná činnosť bola obmedzovaná. Začiatkom 80. rokov sa dokonca ocitla na šesť mesiacov vo väzení. Na koncertné pódiá sa vrátila v roku 1983. 
11. augusta 2011 Hana Hegerová oznámila médiám, že končí so svojou speváckou kariérou. Krátko predtým zrušila všetky svoje plánované koncerty vrátane oslavy svojich 80. narodenín v Divadle Hybernia v Prahe. I keď sa v médiách špekulovalo o tom, že je herečka vážne chorá, ona sama tieto chýry vyvrátila.
Úmrtie.
Hegerová zomrela 23. marca 2021 vo veku 89 rokov v Nemocnici na Homolce, kde bola hospitalizovaná po zlomenine stehennej kosti.
Diskografia.
Štúdiové albumy.
Poznámka:
Filmová hudba.
Poznámka:
Detailná diskografia Hany Hegerovej na

</doc>
<doc id="123855" url="https://sk.wikipedia.org/wiki?curid=123855" title="The Game (album)">
The Game (album)

The Game je album britskej skupiny Queen vydaný v roku 1980. Je to jediný album tejto skupiny, ktorý sa umiestnil na prvej priečke v Británii a zároveň v USA. 
Album obsahuje skladby, ktoré majú často jednoduchšiu úpravu než tie z predošlých albumov. 
Za zmienku stoja skladby ako rytmická skladba „Another One Bites the Dust“ od Deacona, rokovejšia „Crazy Little Thing Called Love“ od Mercuryho alebo balada od Briana Maya „Save Me“.
"The Game" je prvý album, kde skupina viac či menej úspešne použila syntetizátory.

</doc>
<doc id="123856" url="https://sk.wikipedia.org/wiki?curid=123856" title="Lebesgueova miera">
Lebesgueova miera

Lebesgueova miera predstavuje v matematike štandardný postup, ktorým je podmnožine Euklidovho priestoru priradená dĺžka, obsah plochy alebo objem. Lebesgueova miera je zovšeobecnením pojmu objem (popr. obsah alebo dĺžka).
Lebesgueova miera sa uplatnila pri definícii Lebesgueovho integrálu. 
Označuje sa podobne ako miera, napr. formula_1, popr. formula_2. Ak je potrebné zdôrazniť, že ide o Lebesgueovu mieru, možno symbol formula_3 nahradiť symbolom formula_4.
Množiny, ktorým možno priradiť lebesgueovu mieru sa označujú ako "lebesgueovsky merateľné".
Lebesgueova miera bola zavedená francúzskym matematikom Henri Lebesguem.
formula_16
formula_21
formula_23
formula_26
Merateľná množina.
Merateľná funkcia.
Funkciu formula_27, ktorá je definovaná na (ohraničenej) merateľnej množine formula_13 označíme ako "(lebesgueovsky) merateľnú", ak je množina všetkých bodov formula_29 spĺňajúcich formula_30 merateľná pri ľubovoľnej voľbe čísla "C".
Každá spojitá alebo po častiach spojitá funkcia je tiež merateľná.

</doc>
<doc id="123857" url="https://sk.wikipedia.org/wiki?curid=123857" title="Jazz (album)">
Jazz (album)

Jazz je album britskej skupiny Queen vydaný v roku 1978. Je siedmym štúdiovým albumom skupiny a obsahuje pestrý mix rozmanitých hudobných štýlov, od disko-funku („Fun It“), cez kabaret („Dreamer's Ball“), rock and roll („Dead On Time“), po country zafarbenie („Fat Bottomed Girls“). Zaujímavé je, že džez nemožno identifikovať v žiadnej skladbe, možno s výnimkou halového swingu v „Dreamer's Ball“.
Ako promo k „Fat Bottomed Girls“ Queen natočil klip so 65timi nahými dievčatami na bicykloch (ako odkaz jednak na „Fat Bottomed Girls“ ako aj „Bicycle Race“ z druhej A strany – single totiž vyšiel s označením Strana A na oboch stranách). Napriek zámeru sa tento námet na obálku nedostal, v USA sa album nakoniec predával len poštou. 
Producentom albumu bola skupina Queen a Roy Thomas Baker.

</doc>
<doc id="123858" url="https://sk.wikipedia.org/wiki?curid=123858" title="News of the World (album)">
News of the World (album)

News of the World je album britskej skupiny Queen vydaný v roku 1977. Producentom s asistenciou Mika Stona bola skupina Queen.
Album obsahuje také hity, ako „We Will Rock You“ a „We Are the Champions“, oba často počuť na športových podujatiach, a „Spread Your Wings“. Len v USA sa štyrikrát stal platinovým. Na prvé miesto sa dostal v Kanade, Francúzsku, Holandsku a Portugalsku.
Skladby.
Singel „We Will Rock You“ bol vydaná ako druhá "A" strana k piesni „We Are the Champions“. Brian May sa rozhodol, že pieseň bude mať jednoduchý rytmus (4/4 takt, dup – dup – tlesk - pauza), aby sa publikum mohlo cítiť vtiahnutejšie do show počas živých vystúpení. 
Skladba „We Are the Champions“ bola napísaná už v roku 1975, ale do roku 1977 nebola nahraná. Freddie Mercury ju pôvodne napísal pre futbal a pri natáčaní promo klipu boli futbaloví fanúšikovia, ktorým potom Queen spravila 6.októbra 1977 v New London Theatre koncert zadarmo. 

</doc>
<doc id="123859" url="https://sk.wikipedia.org/wiki?curid=123859" title="A Day at the Races">
A Day at the Races

A Day at the Races je album britskej skupiny Queen vydaný v roku 1976. Producentom bola skupina Queen, na rozdiel od predošlých albumov bez Roya Thomasa Bakera.
Názov albumu bol referenciou na predošlý album "A Night at the Opera". "A Night at the Opera" aj "A Day at the Races" boli názvy filmov od Marx Brothers.
Album sa umiestnil na 1. mieste v Británii, Japonsku a Holandsku. V USA sa umiestnil na 5. mieste ("US Billboard album chart").
Skladby.
Hitovou skladbou albumu je rocková balada „Somebody to Love“. Je to Mercuryho skladba, ktorá inovatívne využíva multi tracking. Chór naspievali len členovia skupiny, aj keď sa môže zdať, že sú v piesni aj zborové vokály. 
V Británii sa pieseň umiestnila na 2. mieste. V roku 1993 sa opäť stala hitom po tom, ako ju na koncerte v roku 1992 spieval George Michael a Queen.
„Tie Your Mother Down“ bola napísaná na Tenerife, kým Brian May v 1975 pracoval na svojom PhD. v astronómii. S Mercurym ju neskôr upravili a hrali ešte pred zaradením na album.
Sklada „Teo Torriatte (Let Us Cling Together)“ od Briana Maya je poctou japonským fanúšikom. Názov je skomoleninou „Te(w)o toriatte“, čo po japonsky znamená „držať ruky“. Okrem textu v angličtine obsahuje aj päť veršov v japončine.
Zoznam skladieb.
LP verzia.
Strana 1
Strana 2

</doc>
<doc id="123861" url="https://sk.wikipedia.org/wiki?curid=123861" title="Lebesgueov integrál">
Lebesgueov integrál

Lebesgueov integrál alebo L-integrál označuje v matematike definíciu určitého integrálu, založenú na teórii miery, konkrétne tzv. Lebesgueovej miery.
Lebesgueov integrál je všeobecnejší než integrál Riemannov, čo v praxi znamená, že ak existuje Riemannov integrál, tak existuje tiež Lebesgueov integrál, pričom hodnoty oboch integrálov sú zhodné. Ak Riemannov integrál neexistuje, môže existovat integrál Lebesgueov. Opačné tvrdenie však neplatí (napr. Dirichletova funkcia, ktorej funkčná hodnota je 1 ak je argument racionálne číslo a je rovná 0 ak je argumentom iracionálne číslo, má Lebesgueov integrál, ale nemá Riemannov integrál).
Lebesgueov integrál je pomenovaný po francúzskom matematikovi Henri Lebesgueovi.
Konštrukcia integrálu.
Pri konštrukcii Lebesgueova integrálu postupujeme tak, že rozdelíme obor hodnôt ohraničenej funkcie formula_1 na malé intervaly. Už tu je vidieť rozdiel oproti Riemannovmu integrálu, pri ktorého konštrukcii sa delí definičný obor. Na intervale formula_2 teda zvolíme body formula_3, ktoré určujú určité delenie tohoto intervalu, ktoré označíme "d" . Ako formula_4 označíme množinu bodov formula_5, pre ktoré platí formula_6. Pre výpočet Lebesgueovho integrálu potrebujeme poznať Lebesgueovu mieru každej množiny formula_4, ktorú označíme formula_8. "Horný integrálny súčet" pri danom delení "d" potom vyjadríme vzťahom
formula_9
"Dolný integrálny súčet" pri rovnakom delení "d" bude mať tvar
formula_10
Pre každú ohraničenú funkciu, ktorá je na intervale formula_11 merateľná, je infimum množiny horných integrálnych súčtov, ktoré získame pre všetky možné delenia "d" intervalu formula_2, rovné supremu množiny všetkých dolných integrálnych súčtov, tzn.
formula_13
Spoločnú hodnotu infima horných a suprema dolných integrálnych súčtov nazýváme Lebesgueovým integrálom funkcie formula_1 a zapisujeme formula_15, kde formula_16, prípadne formula_17. Pre zdôraznenie použitia miery možno tiež písať formula_18. Ak je nutné odlíšiť Lebesgueov integrál od integrálu Riemannovho, potom Lebesgueov integrál zapisujeme ako formula_19.
Ak existuje Lebesgueov integrál funkcie formula_1, potom o funkcii formula_1 hovoríme, že je "integrovateľná v Lebesgueovom zmysle". Ak je funkcia formula_1 integrovateľná v Riemannovom zmysle, je integrovateľná tiež v Lebesgueovom zmysle, pričom hodnoty oboch integrálov (Riemannovho a Lebesgueovho) sú si rovné. Opačné tvrdenie však neplatí, tzn. funkcia integrovateľná v Lebesgueovom zmysle nemusí byť integrovateľná v zmysle Riemannovom.
Lebesgueov integrál je všeobecnejší než integrál Riemannov, pretože integrovať možno na ľubovolnej merateľnej množine. Je možné dokázať tvrdenie, že každá ohraničená merateľná funkcia je integrovateľná v Lebesgueovom zmysle.
Lebesgueov integrál možno rozšíriť tiež na funkcie, ktoré nie sú ohraničené.
Máme funkciu formula_1, ktorá je merateľná na ohraničenej merateľnej množine formula_24, pričom táto funkcia môže byť neohraničená. Ak na formula_24 platí formula_26, potom môžeme zvoliť ľubovoľné formula_27 a definovať novú funkciu formula_28 takto
formula_29
formula_30
Funkcia formula_28 je merateľná, pretože tiež funkcia formula_1 je podľa predpokladu merateľná, a navyše je tiež ohraničená, takže je integrovateľná v Lebesgueovom zmysle. Lebesgueov integrál (neohraničenej) funkcie formula_1 potom môžeme definovať vzťahom
formula_34
Ak limita na pravej strane existuje, hovoríme, že integrál "konverguje". Ak je nevlastná alebo neexistuje, potom hovoríme, že integrál "diverguje".
Funkciu formula_1 môžeme tiež rozložiť na formula_36, kde 
formula_37
formula_38
Pomocu tohto rozkladu možno vyjadriť Lebesgueov integrál merateľnej funkcie formula_1.
Názorný príklad rozdielu medzi Lebesgueovým a Riemannovým integrálom.
Máme za úlohu sčítať peniaze, ktoré sme dostali od jednotlivých ľudí. Môžeme postupovať dvomi spôsobmi.

</doc>
<doc id="123866" url="https://sk.wikipedia.org/wiki?curid=123866" title="Haré Krišna">
Haré Krišna

Haré Krišna alebo (v sanskrite) Haré Kršna alebo Mahámantra ("Veľká mantra") je višnuistická mantra, na Západe známa vďaka Medzinárodnej spoločnosti pre Krišnovo vedomie.
Mantra.
Mantra pozostáva zo 16 slov, ktoré sú opakovaním božských mien vo vokatíve (oslovenie). Ráma a Krišna sú 7. a 8. avatáry (vtelenia) Boha Višnu, Haré môže byť vokatív od Hari, 650. z 1000 mien boha Višnu, alebo vokatív od Hará, jedného z mien Krišnovej družky menom Rádhá, ktorá bola avatárou bohyne Lakšmí (Višnuovej družky či manželky).
Mantra sa objavuje v jednej z upanišád ("Kali Santárana Upanišád"), avšak s prehodenými veršami, takže začína veršami "Haré Ráma Haré Ráma" / "Ráma Ráma Haré Haré". Až uctievači avatáry Krišnu, ktorý je až 8. avatárou po Rámovi, prehodili poradie a preniesli 3. a 4. verš na 1. a 2. miesto.

</doc>
<doc id="123868" url="https://sk.wikipedia.org/wiki?curid=123868" title="Pratítjasamutpáda">
Pratítjasamutpáda

Pratítjasamutpáda (-sanskritský kmeň; sanskritský nominatív: pratítjasamutpádah; pálijský kmeň: patičasamuppáda; doslova: "podmienené vznikanie") je dôležitý pojem budhistickej metafyziky, označujúci kauzálny nexus, ktorý je príčinou strastiplného reťazca znovuzrodení. Tento reťazec má 12 členov (preto sa nazýva aj dvanásťčlenná reťaz podmieneného vznikania, skt. "dvádašángapratítjasamutpáda"), ich vzájomnú podmienenosť objavil Gautama Budha.

</doc>
<doc id="123869" url="https://sk.wikipedia.org/wiki?curid=123869" title="Hare Kršna">
Hare Kršna



</doc>
<doc id="123871" url="https://sk.wikipedia.org/wiki?curid=123871" title="Otvorenie">
Otvorenie

Otvorenie môže byť:

</doc>
<doc id="123877" url="https://sk.wikipedia.org/wiki?curid=123877" title="Poi (žonglovanie)">
Poi (žonglovanie)

Poi je forma žonglovania, pri ktorej sa točením guličiek pripevnených na špagátoch tvoria kruhy rôznych tvarov a rozmerov. Prvýkrát túto zábavu predvádzali Maoriovia, obyvatelia Nového Zélandu. V ich jazyku poi znamená "lopta". Túto techniku používali ženy na zväčšenie ohybnosti zápästia a rúk a muži na spevnenie ramien a zlepšenie koordinácie. Rozvoj techniky k umeniu je zväčša zásluhou žien.
Moderné Poi.
Poi je populárne aj v dnešnej dobe. V Európe sa tomuto umeniu venuje množstvo mladých ľudí vo voľnom čase ale aj profesionálne, pri čom sa používajú rôzne typy poi.
Tréningové poi.
Tréningové poi sú ideálne pre začiatočníkov. Ide o jednoduché pripevnenie loptičiek na špagát. Výhodou je jednoduchosť a nízka náročnosť výroby. Ešte jednoduchšie zvyknú byť ponožkové poi.
Ponožkové poi.
Pre väčší efekt najmä pri UV svetle sa používajú ponožkové poiky. Na výrobu stačí loptičku, alebo iné mäkké závažie vložiť do dlhých ponožiek. Okrem tréningu a UV vystúpeniach sa používajú pre ťažšie zvládnuteľné triky. Okrem ponožiek sa používaju najrôznejšie fluorescenčné materiály pre krajší efekt točenia pri UV svetle.
Svetelné poi.
Najmä v noci najviac vyniknú svetelné poiky, ktoré vyžarujú svetlo z vlastnej LED diódy s batériou. Môžu svietiť, blikať, preblikávať medzi viacerými farbami. Technicky ide o guľu alebo rúrku z umelej hmoty, v ktorej je vložená dióda s riadením a napájaním, a vyplnená silikónom.
Ohňové poi.
Najefektnejšie sú však ohňové poi. Vyrábajú sa z nehorľavého materiálu, zväčša kevlaru, ktorý sa následne namočí do horľaviny (lampový olej, petrolej, v žiadnom prípade horľavina prvej triedy - napr. benzín, kvôli vysokej výbušnosti) a pripevnené sú na reťaziach. Vidieť ich na každom vystúpení ohňovej show. Tento druh vystúpení je dnes veľmi rozšírený na najrôznejších kultúrnych, firemných, ale aj súkromných akciách. Vystúpenie sa kombinuje s točením s horiacimi palicami a fúkaním ohňa. Ide ale o najnebezpečnejšiu formu točenia s poi, preto si treba vždy dávať pozor.
Výroba ohňových poi.
Materiál.
Materiál je najdôležitejšia časť, nielen kvôli správnemu efektu ale hlavne kvôli bezpečnosti. Nesmie sa trhať, rýchlo horieť, po zhorení odlietavať, preto najlepším materiálom pre výrobu ohňových poi je kevlar. Je mierne drahý (meter stojí 300-500 Sk podľa kvality a obchodu), preto ako náhrada je pre začiatky vhodné použiť plachtovú látku / riflovinu / froté.
Budeme potrebovať:
Postup.
Rúrky navŕtame asi 5mm od oboch koncov úplne skrz. Do vzniknutých otvorov na jednej strane rúrky navlečieme menšie krúžky na kľúče. Na rúrky ďalej namotáme pásy látky. Z drôtu odcvakneme asi dva pol metrové kusy a prevlečieme cez otvory na spodných častiach rúrok. Striedavým omotávaním drôtu pripevníme látky k rúrkam. Na konci prevlečieme drôt cez otvory v ktorých už máme krúžky a zatočíme (spojíme konce), prebytočný drôt odstránime.
Na krúžky navlečieme konce reťazí a na opačnú stranu reťazí vo vhodnej vzdialenosti navlečieme kožené úchytky (príp. väčšie krúžky na kľúče). Mali by byť v takej vzdialenosti že ak máte ruky v pravom uhle s telom tak máte poi dostatočne nad zemou.
Použitie.
Poiky namočíme na pár minút do nádoby s "nevýbušnou horľavinou", napr. lampový olej, petrolej. Po vytiahnutí pár krát točením odstránime odstredivou silou prebytočné palivo. Poiky budú pripravené na zapálenie.
Bezpečnosť.
Dôležité je uvedomovať si možné riziko ktoré práca s ohňom prináša. Pokiaľ si nieste istý že presne viete ako sa poiky správajú, cvičte s nezapálenými, tréningovými, až dovtedy kým budete vedieť že na to máte (pre efekt je možné točiť pri UV svetle, prípadne so svietiacimi guličkami).
Oblečenie musí byť bavlnené pretože odoláva dotyku s ohňom. Umelé vlákna sa začnú topiť a horieť. Hlavne v začiatkoch treba mať čo najviac miest na tele zakrytých. Samozrejmosťou je šatka na hlave.
Vždy by mal byť niekto pri vás. Nikdy netočte so zapálenými poi sami.

</doc>
<doc id="123878" url="https://sk.wikipedia.org/wiki?curid=123878" title="Os occipitale">
Os occipitale



</doc>
<doc id="123881" url="https://sk.wikipedia.org/wiki?curid=123881" title="Gara Alutu">
Gara Alutu

Gara Alutu alebo Alutu je v súčasnosti neaktívny stratovulkán, nachádzajúci sa asi 120 km južne od hlavného mesta Etiópie - Adis Abeby, medzi jazerami Ziwaj Hajk (Zway) a Mirrga. Vrchol sopky je tvorený niekoľkými krátermi, zoradenými pozdĺž severovýchodno-juhozápadnej zlomovej zóny a úbočia sú pokryté desiatkami troskových kužeľov, lávových prúdov, hydrotermálnych roztookov. Prvé evidencie vulkanizmu v oblasti sopky pochádzajú spred 155 000 rokov. Najmladšia aktivita nemá viac ako 2 000 rokov.

</doc>
<doc id="123882" url="https://sk.wikipedia.org/wiki?curid=123882" title="Godfrey Newbold Hounsfield">
Godfrey Newbold Hounsfield

Sir Godfrey Newbold Hounsfield (* 28. august 1919, Nottinghamshire, Spojené kráľovstvo – † 12. august 2004) bol anglický inžinier, ktorý v roku 1979 získal spolu s Allanom Cormackom Nobelovu cenu za fyziológiu a medicínu za svoj podiel na vývoji počítačovej tomografie.
Je po ňom pomenovaná tzv. Hounsfieldova jednotka (HU), bezrozmerné čislo, ktoré kvantifikuje stupeň absorpcie rtg žiarenia látkou pri vyšetrení počítačovou tomografiou. Vzduch má hodnotu -1000 HU, voda 0 HU.
Výskum.
Na základnú myšlienku počítačovej tomografie prišiel Hounsfield počas prechádzky. Podstatou bol nápad, že vnútornú štruktúru predmetu by bolo možné zistiť tak, že sa pod rôznymi uhlami "presvieti" zdrojom rtg žiarenia a následne sa matematicky analyzujú jednotlivé hodnoty absorpcie. Následne začal pracovať na konštrukcii počítača, ktorý by dokázal z týchto hodnôt zrekonštruovať rez predmetom. Praktická aplikácia tohoto nápadu viedla k pravdepodobne najväčšiemu prevratu v medicíne od objavu penicilínu Flemingom.
Hounsfield netušil, že Allan Cormack už v tom čase vypracoval potrebnú matematickú teóriu na rekonštrukciu takého obrazu. Postavil prototyp hlavového tomografu a otestoval ho najskôr na anatomickom preparáte ľudského mozgu, potom na čerstvom kravskom mozgu a neskôr na sebe samom. V septembri roku 1971 vstúpila počítačová tomografia do klinickej praxe - prvý počítačový tomograf (EMI Mark I) v Atkinson Morley's Hospital v Londýne úspešne zobrazil cystu v mozgu pacienta. Prvý celotelový počítačový tomograf (ACTA) skonštruoval Hounsfield v roku 1974.
Životopis.
Hounsfield sa narodil v Anglicku, v Nottinghamshire roku 1919. Navštevoval Magnus Grammar School (dnes Magnus Church of England School) v Newark-on-Trent. Bol najmladším z piatich detí. 
Ako dieťa ho fascinovali všetky elektrické prístroje a mechanizmy, ktoré sa hojne vyskytovali na farme jeho rodičov. Údajne bol ako tínedžer veľmi zvedavý a realizoval množstvo niekedy dosť nebezpečných experimentov: skonštruoval elektrický nahrávací prístroj, skákal zo stohov sena na vlastnoručne vyrobenom vetroni a takmer sa zabil, keď použil vodou naplnené sudy od asfaltu a acetylén, aby zistil ako vysoko ich prúd vody vystrelí.
V škole vynikal vo fyzike a matematike.
Krátko pred začiatkom II. svetovej vojny, vstúpil do Kráľovského letectva ako dobrovoľný záložník, kde sa naučil základy elektroniky a radaru. 
Po vojne pokračoval v štúdiu vo Faraday House Electrical Engineering College v Londýne. Táto škola, založená v roku 1890, poskytovala univerzitné vzdelanie v odbore elektrické inžinierstvo v čase, kedy sa na univerzitách podobné odbory neobjavovali. Bola tiež priekopníkom štúdia kombinujúceho praktické cvičenia s teoretickou výukou. Preto názor, že Hounsfieldovi chýbalo formálne technické vzdelanie neberie do úvahy stav tohoto typu vzdelávania v časoch, kedy bol študentom, ani to, akú vážnosť v príslušných kruhoch požívala škola, ktorú absolvoval.
V roku 1951 začal Hounsfield pracovať v spoločnosti EMI Ltd., kde vyvíjal riadené zbraňové a radarové systémy. Tu vznikol jeho záujem o počítače, a v roku 1958 sa podieľal na konštrukcii prvého tranzistorového počítača vo Veľkej Británii - EMIDEC 1100.
Krátko potom začal pracovať na myšlienke počítačového tomografu. Po svojom úspechu pokračoval v jeho vylepšovaní a v roku 1975 predstavil prvý prístroj na vyšetrenie celého tela. Pracoval ako vedúci výskumník a konzultant až do roku 1984, kedy odišiel na odpočinok.
Nikdy sa neoženil.
Ocenenia.
Hounsfield okrem Nobelovej ceny obdržal za svoj život veľké množstvo ocenení svojej práce: v roku 1975 bol uvedený do Kráľovskej spoločnosti, v roku 1976 obdržal Rad britského impéria (CBE - Commander of the British Empire) v 1976 a v roku 1981 bol povýšený do rytierskeho stavu.

</doc>
<doc id="123885" url="https://sk.wikipedia.org/wiki?curid=123885" title="Poi">
Poi



</doc>
<doc id="123886" url="https://sk.wikipedia.org/wiki?curid=123886" title="L-integrál">
L-integrál



</doc>
<doc id="123887" url="https://sk.wikipedia.org/wiki?curid=123887" title="Malária">
Malária

Malária (staršie: bahenná horúčka) je jedna z najzávažnejších infekčných chorôb. Ročne na ňu ochorie približne 300 – 500 miliónov ľudí, pričom až 1 – 3 milióny z nich zomrie. Až 90 % smrteľných prípadov sa vyskytuje v subsaharskej Afrike. Prevažná väčšina ochorení je u detí do 5 rokov. Nebezpečným formám malárie je vystavených až 40 % svetovej populácie. Priebeh ochorenia môže v niektorých prípadoch byť veľmi rýchly, keď dochádza k životunebezpečným stavom – zlyhávajú životne dôležité orgány (obličky) a nastáva kóma. Veľmi rizikový je priebeh ochorenia u detí, ktoré sú hlav
Názov.
"Mala aria" v stredovekej taliančine znamená "zlý vzduch". Občas sa (kvôli typickým prejavom) označuje aj ako "zimnica".
Prenos.
Malária je spôsobená plazmódiami, parazitickými prvokmi kmeňa Výtrusovcov ("Apicomplexa") a ich prenášačom na človeka je komár rodu "Anopheles," kde patrí až 60 rôznych druhov. Najznámejší vektor je komár maláriový ("Anopheles maculipenis"). Nákazu prenášajú len samice, pretože len ony cicajú krv.
Maláriu je možné dostať aj pri transfúzii krvi mimo rozvinutý svet (u nás prebieha testovanie darovanej krvi na prítomnosť plazmódií). Ďalším možným spôsobom infekcie plazmódiami je zdieľanie injekčných ihiel u drogovo závislých. Následkom rozšírenia leteckej dopravy je rozširovanie komárov "Anopheles" aj mimo teritóriá jeho prirodzeného výskytu, preto sa objavujú aj prípady "letiskovej malárie", keď sa infikuje pozemný personál letiska.
Malária je vyvolaná prvokom z rodu "Plasmodium" kmeňa "Apicomplexa". U človekavyvolávajú maláriu druhy "Plasmodium falciparum", "Plasmodium malariae", "Plasmodium ovale", "Plasmodium vivax". Až 80%-nú morbiditu a 90%-nú mortalitu spôsobuje "Plasmodium falciparum". Parazitické plazmódiá tiež infikujú plazy, vtáky, hlodavce, opice a šimpanzy. 
Boli zaznamenané prípady infekcie človeka druhmi malárie, ktoré infikujú iné vyššie primáty, napr. "Plasmodium knowlesi", "Plasmodium inui", "Plasmodium cynomolgi", "Plasmodium simiovale", "Plasmodium braziliarum", "Plasmodium schwetzi" a "Plasmodium simium", ale s výnimkou "P. knowlesi" sa im nevenuje zvýšená pozornosť. Vtáčia malária zabíja hydinu, nespôsobuje však vážne ekonomické straty. Vyhubila však mnohé z endemických vtákov na Havaji, pretože nemali žiadnu prirodzenú imunitu.
Príznaky.
Jej prvými príznakmi sú pravidelne sa opakujúce záchvaty (maláriový syndróm): horúčka, triaška, silné potenie, anémia, bolesť kĺbov, brucha, hlavy, zvracanie, zväčšenie pečene a sleziny (hepatosplenomegália). Môže sa objaviť aj pocit mravenčenia v pokožke, najmä u malárie spôsobenej "Plasmodium falciparum".
Životný cyklus.
Životný cyklus plazmódií prebieha v dvoch hostiteľoch: v komárovi a v človeku. Počas cicania krvi samička infikovaná plazmódiami v štádiu sporozoitov vpustí do hostiteľa sporozoity (1) a sama sa infikuje plazódiami v štádiu gametocytov (8). Sporozoity sa krvou dostávajú do pečene, kde vstupujú do hepatocytov (2), čím začína extraerytrocytárna fáza životné cyklu plazmódií (A), čo je nepohlavné rozmnožovanie v pečeni. Sporozoity v hepatocytoch dozrejú do štádia schizontov (3). Mnohojadrové schizonty sa rozpadnú na jednojadrové merozoity (4), ktoré infikujú červené krvinky (erytrocyty). Je nutné dodať, že u druhov plazmódií "P. ovale" a "P." "vivax" sporozoity sú schopné vytvoriť hypnozoity, ktoré predstavujú dormantné (spiace) štádium, hypnozoity zotrvávajú bez aktivity v hepatocytoch po dlhú dobu a spôsobujú znovuobjavenie malárie tým, že sa prebudia, invadujú krvný obeh po niekoľkých týždňoch, dokonca rokoch. Extraerytrocytárna fáza sa nazýva aj exoerytrocytická schizogónia.
Napadnutie ertrocytov merozointami (5) vedie na nepohlavné rozmnožovanie v krvi za tvorby trofozoitov. Nezrelé trofozoity (kruhové štádium) dospejú do štádia schizontov, ktoré prasknú za tvorby merozointov (6), ktoré znova infikujú ďalšie červené krvinky. Merozoity sa dostávajú z vnútra červených krviniek praskaním červených krviniek, čo vyvoláva typické horúčky (maláriový syndróm, malarický syndróm). Jednotlivé druhy plazmódií sa líšia v dĺžke trvania erytrocytárnej fázy (B), preto rozlišujeme:
Niektoré nezrelé trofozoity prejdú do štádia gametocytov (7), čiže pohlavných buniek s haploidným počtom chromozómov. Pohlavné bunky sú samčie (mikrogametocyty s bičíkmi) a samičie (makrogametocyty bez bičíkov): pri satí krvi sa komár infikuje od človeka gametocytmi, ktoré v komárovi splynú v procese oplodnenia: samčí mikrogametocyt vstúpi do samičieho makrogametocytu (9). Tým začína sporogónická cyklus v komárovi (C). Po oplodnení makrogametocytu vznikne zygota (nezobrazené), ktorá sa stane pohyblivou a natiahnutou ookinetou (10), ktorá sa dostane do steny stredného čreva komára, kde sa vyvinie na oocystu (11). Oocysta ďalej rastie, praská a uvoľňuje sporozoity (12), ktoré sa pri cicaní krvi dostávajú do krvi človeka (1).
Infikovaná samička komára "Anopheles" prenáša pohyblivé infekčné štádium výtrusovca "Plasmodium" vo svojich slinných žľazách. K uštipnutiu a infekcii dochádza väčšinou po zotmení, keď sú samičky komárov najaktívnejšie a cicajú krv teplokrvných živočíchov. 
Parazit je relatívne chránený voči obranným aktivitám imunitného systému, pretože zostáva v pečeňových bunkách a červených krvinkách. Cirkulujúce infikované krvné bunky sú síce likvidované v slezine, ale plazmódiá veľmi rýchlo menia svoje povrchové proteíny, takže dokážu imunitnej reakcii účinne unikať. Hneď ako ľudský imunitný systém rozozná povrchový proteín a začne produkovať špecifické protilátky, parazit si vytvorí inú formu proteínu.
Priľnavosť červených krviniek je hlavnou príčinou komplikácií z krvácania, najväčšmi je výrazná u malárie spôsobenej typom "Plasmodium falciparum".
Nobelove ceny za výskum malárie.
Za objav pôvodcu malárie získal francúzsky lekár Charles Louis Alphonse Laveran v roku 1907 Nobelovu cenu.
V roku 2015 dostala čínska farmakologička Tchu Jou-jou Nobelovu cenu za fyziológiu alebo medicínu za objav artemisinínu, najúčinnejšieho antiprotozoika proti malárii.
Rozšírenie.
Malária spôsobí ročne 500 až 900 miliónov ochorení a 1 až 3 milióny úmrtí. To predstavuje dve úmrtia každú minútu. Veľmi ohrozené sú aj tehotné ženy. Ak bude rozširovanie malárie pokračovať súčasným tempom, počet úmrtí sa v nasledujúcich 20-tich rokoch zdvojnásobí. Štatistiky sú nepresné, pretože mnoho prípadov sa vyskytuje vo vidieckych oblastiach, kde ľudia nemajú prístup k zdravotnej starostlivosti alebo si ju nemôžu dovoliť.
Spoločná nákaza HIV a maláriou zapríčiňuje vyššiu mortalitu, je to však menší problém ako pri koinfekcii HIV a tuberkulózy, pretože obe infikujú rôzne vekové skupiny. Hoci HIV a malária spoluprodukujú menej závažné symptómy ako interakcia HIV a TBC, HIV a malária dokopy prispievajú k rýchlejšiemu šíreniu každej z chorôb. Tento efekt spôsobuje to, že malária zväčšuje mieru infekcie a HIV zvyšuje vnímavosť na maláriu.
Endemickými oblasťami malárie sú krajiny v páse okolo rovníka v Amerike, Ázii a Afrike. Je to však hlavne subsaharská Afrika, kde sa vyskytuje 90 % všetkých prípadov. Distribúcia malárie vo veľkom meradle je veľmi komplexný problém, pretože oblasti bez nej resp. s ňou sú často blízko vedľa seba. V suchších oblastiach je možné predpovedať vypuknutie malárie na základe mapovania zrážok. Malária je bežnejšia vo vidieckych oblastiach. Horúčka Dengue zas v mestách. Napr. mestá v Laose, Vietname či Kambodži sú v podstate bez malárie, ale v okolitých regiónoch sa vyskytuje. Zasa v Afrike je malária prítomná tak v rurálnych ako aj urbanizovaných aglomeráciách, hoci vo veľkých mestách je riziko nižšie. Endemické oblasti neboli do roku 1960 vôbec mapované. Neskôr Wellcome Trust, UK, financoval Malaria Atlas Project, aby zistil súčasný a budúci dopad malárie na región.
Sociálno ekonomické dôsledky.
Malária nie je len chorobou spojenou s chudobou, ale je často príčinou chudoby a hlavnou prekážkou ekonomického rozvoja. Má spojitosť s negatívnymi ekonomickými javmi v regiónoch jej výskytu. Ak porovnáme priemerný HDP na obyvateľa v krajinách s maláriou a bez nej, tak je to 1526 k 8268 USD, čo je asi 1 : 5,42 (rok 1995). Navyše v krajinách kde je malária bežná, vzrástol priemerný HDP na obyvateľa od r. 1965 do r. 1990 iba o 0,4 % za rok, oproti 2,4 % za rok v ostatných krajinách. Ale rozsah nekoreluje úplne s týmito dátami a prevalencia je rôzna, pretože mnoho regiónov nemá financie na prevenciu malárie. V konečnom dôsledku, ekonomický dopad malárie v Afrike bol odhadnutý na 12 miliárd USD ročne. Zahŕňa náklady na zdravotnícku starostlivosť, pracovnú neschopnosť, absencie v dochádzke do školy, zníženú produktivitu v dôsledku poškodenia mozgu z cerebrálnej malárie a straty investícií resp. straty v turizme. V krajinách s veľkou intenzitou a rozsahom ochorenia, tvoria náklady na elimináciu dôsledkov až 40 % režijných nákladov na zdravotníctvo, malária predstavuje 30 až 50 % hospitalizácií a až 50 % z ambulantných ošetrení.
Symptómy.
Symptómy malárie sú: horúčka, triaška, bolesti kĺbov, zvracanie, anémia (spôsobená hemolýzou), hemoglobinúria a kŕče. Tiež sa objavuje pocit pálenia pod kožou. Medzi klasické príznaky patrí zimnica, horúčka a následné potenie trvajúce 4 až 6 hodín. Tento cyklus sa opakuje každých 48 hodín, "Plasmodium vivax" a "Plasmodium ovale" ("malaria tertiana"), resp. 72 hodín, "Plasmodium malariae" ("malaria quartana"). "Plasmodium falciparum" spôsobuje cykly s periódou 36 až 48 hodín alebo s malou prevalenciou aj kontinuálnu horúčku. Zatiaľ z neznámych príčin, pravdepodobne možno kvôli vysokému intrakraniálnemu tlaku, sa u detí objavujú abnormálne flexie svalov, ktoré indikujú ťažké poškodenie mozgu. Malária tiež spôsobuje zhoršenie kognitívnych funkcií, najmä u detí. Zapríčiňuje tiež anémiu počas etapy rýchleho vývoja mozgu a tiež priame poškodenie mozgu. Tieto neurologické poškodenia má na svedomí cerebrálna malária, na ktorú sú deti zvlášť exponované.
Tažké prípady malárie sú vyvolané predovšetkým "Plasmodium falciparum" a prepuknú asi 6 až 14 dní po infekcii. Najťažšie prípady končia kómou alebo smrťou, predovšetkým u neliečených detí alebo tehotných žien, ktoré sú najzraniteľnejšie. Tiež sa objavuje zväčšená slezina, silné bolesti hlavy, cerebrálna ischémia, zväčšenie pečene, hypoglykémia a hemoglobinúria s renálnou insuficienciou. Môže sa objaviť aj čierna horúčka, keď sa hemoglobín z rozložených červených krviniek dostáva do moču. Ťažká malária môže progredovať veľmi rýchlo a spôsobiť smrť v intervale niekoľkých hodín či dní. V najťažších prípadoch je prevalencia mortality až 20 %, aj pri intezívnej lekárskej opatere. V endemických oblastiach je liečba menej uspokojivá a celková mortalita je 10 %. Z dlhodobého hľadiska je možné pozorovať vývojovú zaostalosť u detí, ktoré trpeli na ťažkú formu malárie.
Chronickú maláriu spôsobujú "Plasmodium vivax" a "Plasmodium ovale", nie však "Plasmodium falciparum". V tejto forme môže nastať relaps až po niekoľkých mesiacoch či rokoch od expozície parazitmi, pretože zotrvávajú v latentnej forme v pečeni. Preto nie je možné považovať neprítomnosť parazitov v krvi za znak vyliečenia. Bol zaznamenaný prípad s inkubačnou dobou 30 rokov. V jednom z piatich prípadov infekcie "P. vivax" v miernom pásme "prezimujú" parazity vo forme hypnozoitov a relaps nastane asi rok po pichnutí komárom.
Liečba.
Aktívna malária (najmä typu "falciparum") si okamžite žiada hospitalizáciu pacienta. Pri včasnom a vhodnom dávkovaní liekov je možné pacienta celkom uzdraviť. Kedysi veľmi účinný chlorochín, používaný v rámci prevencie i liečby už v súčasnosti v mnohých oblastiach nezaberá, kvôli získanej rezistencii plazmódií. Maláriu je možné liečiť linkozamínovým antibiotikom klindamycínom, resp. tetracyklínovým antibiotikom doxycyklínom, antimalarikami ako chinín, hydroxychlorochín a chlorochín, artemisinín a jeho syntetické deriváty.
Prevencia.
Pri pobyte v oblastiach s výskytom malárie je potrebné užívať účinné profylaktiká (používa sa doxycyklínová postexpozičná profylaxia, ktorá obsahuje antibiotikum doxycyklín, ďalej sa preventívne užíva chinín, respektíve jeho deriváty hydroxychlorochín a chlorochín. V rámci prevencie je nutné nosiť dlhé rukávy a nohavice, počas spánku používať sieťku proti komárom. Účinná očkovacia látka v súčasnosti (2008) neexistuje, istá nádej existuje v rozšírených možnostiach skúmania genómu plazmódií. V roku 2022 boli vyvinuté dve vakcíny založené na mRNA, ktoré ešte neboli schválené príslušnými liekovými agentúrami na klinické použitie. Prirodzená odolnosť proti malárii je spojená s ochorením s názvom kosáčikovitá anémia (ovalocytóza). 

</doc>
<doc id="123888" url="https://sk.wikipedia.org/wiki?curid=123888" title="Sasu Hovi">
Sasu Hovi

Sasu Hovi (* 12. august 1982, Toijala, Fínsko) je bývalý fínsky hokejový brankár. V sezóne 2015/16 pôsobil ako asistent trénera Tureckého národného tímu. Od roku 2020 pracuje ako skaut v tíme Seattle Kraken hrajúcom v NHL.
Klubový hokej.
Niekoľko rokov odchytal v rodnom Fínsku, za klub SM-liigy Tappara Tampere, nikdy sa však nestal brankárskou jednotkou. Sezónu 2005/06 strávil v českom klube Vsetínská hokejová, po jej skončení ho kontaktoval manažér Slovana Bratislava Róbert Pukalovič a dohodli sa na kontrakte. V novom klube sa stal miláčikom publika, v štyroch semifinálových zápasoch play-off s HKm Zvolen zaznamenal štyri víťazstvá a dovolil súperovi streliť len tri góly, vo finále proti Dukle Trenčín takisto neokúsil prehru a vybojoval majstrovský titul.
V sezóne 2007/08 bol brankárom s najlepšou percentuálnou úspešnosťou zásahov v základnej časti aj v play-off, Slovan obhájil majstrovský titul. V semifinálovej sérii s Trenčínom dokonca skóroval, bol to prvý gól, ktorý strelil brankár v slovenskej extralige.
V ročníku 2009/10 bol na ročnom hosťovaní v Komete Brno. Po sezóne, v ktorej sa stal brankárom s najlepším percentom zásahov a získal Zlatú helmu za najužitočnejšieho hráča sa jeho hosťovanie v Brne zmenilo na prestup a Hovi podpísal s Kometou dvojročný kontrakt. V sezóne 2011/12 sa s Kometou dostal až do finále extraligy, kde robil dvojku Jiřímu Trvajovi. Finálovú sériu s Pardubicami však prehrali v pomere 2:4. Keďže zmluvu v roku 2012 nepredĺžil, stal sa voľným hráčom.
V nasledujúcej sezóne však nikde nehral, doma vo Fínsku si chcel dokončiť štúdium na univerzite a psychicky si odpočinúť. Po roku sa však k hokeju vrátil, letnú prípravu pred sezónou 2013/14 absolvoval s fínskym klubom Ilves Tampere. Krátko po začiatku sezóny sa však dohodol na zmluve do konca sezóny s českým klubom Orli Znojmo hrajúcim v rakúskej nadnárodnej EBEL Lige. V klube sa stal suverénnou brankárskou jednotkou. Po sezóne svoju hráčsku kariéru definitívne ukončil.
Reprezentačná kariéra.
Hovi bol raz nominovaný na jednu z reprezentačných akcií ako tretí brankár, za fínsky národný tím si však nikdy nezachytal. Počas jeho úspešného pôsobenia v Slovane ho oslovil vtedajší tréner slovenského národného mužstva Július Šupler. V tom období bol u nás problém s brankárskym postom a preto chceli Hovimu vybaviť slovenské občianstvo, aby mohol chytať za Slovensko. Po dlhom premýšľaní sa však Hovi rozhodol ponuku neprijať, pretože by nasledujúce dva roky nemohol chytať za tú fínsku.
Inline hokej.
Hovi je však úspešným reprezentantom v inline hokeji. Na majstrovstvách sveta v roku 2007 a 2015 získal spolu s fínskym národným tímom striebro a v roku 2014 sa stal majstrom sveta.

</doc>
<doc id="123890" url="https://sk.wikipedia.org/wiki?curid=123890" title="Karl Benz">
Karl Benz



</doc>
<doc id="123891" url="https://sk.wikipedia.org/wiki?curid=123891" title="Karol Dierenberger">
Karol Dierenberger

Karol Dierenberger (* 27. október 1731 – † ?) bol slovenský astronóm, vedúci Univerzitného observatória v Grazi. Písal o mesiacoch Jupitera.

</doc>
<doc id="123892" url="https://sk.wikipedia.org/wiki?curid=123892" title="Terrassa">
Terrassa

Terrassa je štvrté najľudnatejšie mesto Katalánska v provincii Barcelona.

</doc>
<doc id="123894" url="https://sk.wikipedia.org/wiki?curid=123894" title="Herbert Dingle">
Herbert Dingle

Herbert Dingle (* 2. august 1890 – † 4. september 1978) bol anglický astrofyzik, prezident Kráľovskej astronomickej spoločnosti.

</doc>
<doc id="123896" url="https://sk.wikipedia.org/wiki?curid=123896" title="4400">
4400

4400 je americký sci-fi seriál natáčaný od roku 2004 vo Vancouveri a vysielaný na stanici USA Network. Na Slovensku ho vysiela TV JOJ.
Dej.
Za posledných šesťdesiat rokov bolo z rôznych oblastí Zeme a času unesených štyritisíc štyristo ľudí. Všetci zmizli náhle, v lúči bieleho svetla. Unesení nemajú nič spoločné – niektorí sú mladí, iní zase starí, sú medzi nimi muži, ženy aj deti, nespája ich rasa ani náboženstvo. Niektorí zmizli, keď im išlo o život, iní zase keď šli nakupovať. Niekoľkí zmizli na šesťdesiat rokov a druhí boli preč pár dní. Ale všetci sa vrátili náhle a spoločne, v mimozemskej guli svetla. Nikto si nepamätá, kde boli alebo čo sa s nimi stalo, ale každý z nich je nejakým spôsobom zmenený. Svet sa teraz musí vysporiadať s nimi a ich novonadobudnutými schopnosťami, kým sa oni musia vyrovnať so svetom, ktorý pokračoval ďalej bez nich. Sú obdarení zvláštnymi schopnosťami a môžu zmeniť kolobeh sveta – ale všetko čo chcú, je pokračovať v živote, ktorý bol prerušený ...
Postavy.
Seriál sleduje osudy agentov NTAC (Národné centrum pre hodnotenie hrozieb), poverených vyšetrovaním fenoménu "navrátených". Hlavnými hrdinami sú agenti Diana Skouris (Jacqueline McKenzie) a Tom Baldwin (Joel Gretsch), ktorého synovec bol taktiež unesený, čo spôsobilo kómu jeho syna. Aj keď tematizácia, podobne ako štylizovanie hlavných hrdinov – skeptická Diana a "veriaci" Tom – a "zlej" vládnej organizácie vo veľkej miere pripomínajú Akty X, seriálu sa v priebehu druhej sezóny veľmi úspešne podarilo opustiť tieň svojho predchodcu a vytvoriť kvalitný príbeh plný konšpirácií, zrád a tajomstiev.
Tvorcovia.
Veľkú zásluhu na úspechu majú hlavne tvorcovia - Scott Peters a René Echevarria. Hlavne druhý menovaný obohatil seriál nielen o svoje dlhoročné skúsenosti s kvalitným sci-fi v podobe a , ale aj o svojho kolegu a spoluscenáristu týchto seriálov Íra Stevena Behra, ktorý má na konte niekoľko z najoceňovanejších častí Star Treku. Seriál je v USA vysielaný počas letných mesiacov (od júna do augusta) v zodpovedajúcej dĺžke – prvá sezóna má iba 6 častí, kým druhá a tretia majú po 13 – ako aj kvalite. Na letné pomery je 4400 vynikajúci seriál, v preplnenej hlavnej sezóne by však pravdepodobne padol za obeť nízkej sledovanosti.

</doc>
<doc id="123897" url="https://sk.wikipedia.org/wiki?curid=123897" title="Kostol Panny Márie Ružencovej (Černová)">
Kostol Panny Márie Ružencovej (Černová)

Kostol Panny Márie Ružencovej je rímskokatolícky kostol v Černovej, mestskej časti Ružomberka. Viaže sa k osobnosti černovského rodáka Andreja Hlinku, ktorý inicioval výstavbu kostola. Pri pokuse o jeho posvätenie 27. októbra 1907 došlo k tragickej udalosti známej ako černovská tragédia.
Objekt reprezentuje neogotickú sakrálnu tvorbu slovenského architekta Milana Michala Harminca. Architektúra kostola je urbanisktickou a krajinárskou dominantou sídla Černová, dotvára jeho charakteriskickú siluetu. 
História kostola a farnosti.
Na výstavbu filiálneho kostola bola uskutočnená zbierka v Černovej. Koncom decembra 1905 bol vypísaný verejný súbeh na výstavbu Kostola Panny Márie Ružencovej v Černovej. Práca bola zadaná začínajúcemu mladému slovenskému architektovi Milanovi Michalovi Harmincovi. Práce na stavbe sa začali v roku 1906 a trvali necelé dva roky. Posviacka nového kostola bola určená na nedeľu 27. októbra 1907. Vzhľadom k sporom medzi Andrejom Hlinkom a spišským biskupom Alexandrom Párvym, ktoré vyústili do Hlinkovej suspendácie, nesmel černovský rodák osobne posvätiť kostol. Dedinčania sa snažili zabrániť príchodu kňazov, ktorí boli určení posvätiť kostol a pri následnom zákroku žandárov bolo usmrtených 15 osôb.
Kostol bol požehnaný až v roku 1910 Andrejom Hlinkom. V roku 1929 bola v Černovej zriadená samostatná farnosť a kostol sa stal farským kostolom.
Opis.
Kostol je situovaný na miernej vyvýšenine, východne od stredu obce Černová. Vstup do kostola je zo západnej strany. Chrám je jednoloďová stavba s transeptom s polygonálnym uzáverom presbytéria. Na západnom priečelí je situovaná mohutná hexagonálna veža.
Pôdorys kostola je tvaru latinského kríža. Jeho kapacita je asi 250 miest na sedenie. Presbytérium je polygonálne, päťuholníkové, zaklenuté rebrovou klenbou, dosadajúcou na konzoly s rastlinnou ornamentikou. Klenba kríženia transeptu je hviezdicová, po bokoch valená s lunetami. Loď je zaklenutá dvomi poľami krížovej klenby. Klenby dosadajú na hlavice združených prípor. Vstavaná empora, prístupná vnútorným schodiskom má drevený parapet, je nesená stĺpmi s rastlinnými hlavicami, situovaná je v hĺbke ½ hlavnej lode kostola. Empora mala pôvodne drevenú konštrukciu, v roku 1983 bola staticky a stavebne upravená. Dva stĺpy empory, nachádzajúce sa v lodi kostola majú kruhový prierez.
Fasády v interiéri objektu sú hladké, bez plastického členenia, členené sú len okennými otvormi a príporami. Vonkajšie fasády sú hladké, delené len okennými a dverovými otvormi. Okenné a dverové otvory hlavného vstupu a vstupu do veže majú lomený, prevýšený oblúk. Otvory okien majú šikmé ostenia, otvory v lodi a vo svätyni sú lancetové. Okenné otvory transeptu, orientované na južnej a na severnej stene sú združené, rozdelené medziokenným pilierom na dve časti (bifórium). Hlavný vstup do kostola zo západnej strany má profilovaný neogotický portál. V redukovanej podobe je realizovaný i portál bočného vstupu zo západnej strany transeptu. Kordónovú rímsu tvoria trojuholníkové tympanóny so zuborezom. Vo vrcholoch tympanónov je umiestnená krížová kytica.
Okolo celého objektu obieha sokel prerušený vstupnými otvormi. Pred hlavným vstupom bolo vybudované predložené priamočiare schodisko. Strecha veže, ako i zastrešenie oktogonálnej hmoty schodiska je ihlanová s trojuholníkovými tympanónmi v spodnej časti. Bočné fasády sú členené neogotickými oknami, opornými piliermi a podstrešnou rímsou so zuborezom.
Z južnej strany je k objektu pristavná sakristia. Zo severnej strany je novo pristavaná plynová kotolňa v rovnakej hmote.
Výmaľba interiéru z roku 1913 je od Jozefa Hanulu. Vnútorné zariadenie (mobiliár) je pôvodné, neogotické.
Na hlavnom oltári sa nachádza socha patrónky kostola Panny Márie na rukách s dieťatkom Ježiškom podávajúca ruženec sv. Dominikovi a Kataríne Sienskej. Po stranách hlavného výjavu sú sochy sv. pápeža Klementa a sv. Vendelína. Na dvoch bočných oltároch sa nachádzajú výjavy Božského Srdca Ježišovho s apoštolmi Petrom a Pavlom a Sv. Ondreja apoštola s vierozvestami sv. Cyrilom a sv. Metodom. Na troch oknách v lodi sú vitráže zobrazujúce svätcov a v ich dolnej časti biskupa Jána Vojtaššáka a Andreja Hlinku. Nástenné fresky znázorňujú vybraných svätcov, ako napr. sv. František z Assisi, sv. Ľudmila, sv. Andrej-Svorad a Benedikt a pod. V 50-tych rokoch namontovali vežové hodiny.
Dlažby v lodi sú keramické, ktoré nahradili nevkusné predchádzajúce keramické, po inštalácii podlahového vykurovania. V sanktuáriu je kamenná dlažba, ktorá bola realizovná v roku 1984. V roku 2006 a 2007, veriaci pod vedením miestneho farára Jozefa Trstenského (správca farnosti v rokoch 2004-2018), vykonali rozsiahlu opravu interiéru kostola, pri ktorej bolo inštalované podlahové kúrenie, vytvorená spovedná miestnosť, vymenené lavice a vstupné dvere do kostola, obnovená sakristia, obnovená fasáda kostola, vymenené okná a upravený areál kostola. Zároveň bola pristavená kotolňa s prípojkou vody, WC a skladovými priestormi. V roku 2010, pri príležitosti 100 rokov jeho požehnania, bol kostol 29.júna 2010 slávnostne konsekrovaný biskupom Mons. Andrejom Imrichom.

</doc>
<doc id="123898" url="https://sk.wikipedia.org/wiki?curid=123898" title="Krišna">
Krišna

Krišna môže byť:

</doc>
<doc id="123901" url="https://sk.wikipedia.org/wiki?curid=123901" title="Kostol v Černovej">
Kostol v Černovej



</doc>
<doc id="123908" url="https://sk.wikipedia.org/wiki?curid=123908" title="Greatest Hits (Thalía)">
Greatest Hits (Thalía)

Greatest Hits je kompilácia najväčších hitov od latino speváčky Thalía, vydaný 10. februára 2004.

</doc>
<doc id="123911" url="https://sk.wikipedia.org/wiki?curid=123911" title="Thalía’s Hits Remixed">
Thalía’s Hits Remixed

Thalía's Hits Remixed je kolekcia remixov Thalíinych hitov.

</doc>
<doc id="123914" url="https://sk.wikipedia.org/wiki?curid=123914" title="Thalía (album z 2002)">
Thalía (album z 2002)

Thalía je deviaty štúdiový album mexickej speváčky Thalíe, vydaný v EMI Latin v roku 2002 (pozri 2002 v hudbe). Bol ocenený platinou od RIAA. Bol nominovaný na Latin Grammy v kategórii Najlepší ženský album v roku 2003. 

</doc>
<doc id="123919" url="https://sk.wikipedia.org/wiki?curid=123919" title="S.H.A.R.P.">
S.H.A.R.P.



</doc>
<doc id="123922" url="https://sk.wikipedia.org/wiki?curid=123922" title="Präsident">
Präsident



</doc>
<doc id="123923" url="https://sk.wikipedia.org/wiki?curid=123923" title="Arrasando">
Arrasando

Arrasando je siedmy album mexickej speváčky Thalíe. Bol vydaný 25. apríla 2000 v Severnej Amerike. Stal sa hitovým albumom Thalíe. Získal nomináciu na 2. ročník Latin Grammy v kategórii Najlepší ženský album. Novšia verzia bola vydaná v roku 2005, s bonusovými stopami. Znovuvydaná edícia obsahuje „Arrasando [Versión Banda]“, „Entre el Mar y una Estrella [Pablo Flores Club Mix]“ a „Entre el Mar y una Estrella/Arrasando“.

</doc>
<doc id="123924" url="https://sk.wikipedia.org/wiki?curid=123924" title="Flash-OFDM">
Flash-OFDM

Flash-OFDM (skratka z "Fast Low-latency Access with Seamless Handoff - Orthogonal Frequency Division Multiplexing") je jeden z variantov mobilného širokopásmového internetového prístupu. Prvá plošná komerčná prevádzka siete Flash-OFDM bola spustená na Slovensku v októbri 2005, firmou T-Mobile. 
Technológia OFDM je univerzálna prenosová technika, ktorá sa datuje do 60. rokov minulého storočia. Musela si však počkať na realizáciu 40 rokov, pretože v čase jej uvedenia neboli k dispozícii lacné elektronické obvody.
Bezdrôtová technológia prenosu dát FLASH-OFDM pracuje na Slovensku v pásme 450 MHz, ktoré bolo predtým využívané pre technológiu NMT. Na tejto frekvencii má bezdrôtový signál dobré podmienky na šírenie cez prekážky, ako sú terénne nerovnosti, budovy, steny a podobne. Technológia navyše umožňuje komunikáciu aj pri nízkej úrovni signálu, rovnomernú deľbu prenosovej rýchlosti medzi užívateľmi ako aj uplatňovanie systému priorít.
Prenosové rýchlosti v praxi dosahujú pri optimálnych podmienkach pre jedného používateľa až 5,3 Mb/s (download) / 1,8 Mb/s (upload) , v závislosti od intenzity a kvality signálu v mieste pripojenia a od počtu užívateľov v danej lokalite. Nová technológia zároveň zaručuje veľmi nízku latenciu (prenosové oneskorenie) do 50 milisekúnd, čo ju výrazne odlišuje od technológií GPRS a EDGE, u ktorých je tento parameter na úrovni približne 300 - 400 milisekúnd. Vďaka nízkej latencii je služba vhodná nielen na prenos hlasu prostredníctvom internetu ale aj na hranie hier online a pod.

</doc>
<doc id="123926" url="https://sk.wikipedia.org/wiki?curid=123926" title="FLASH-OFDM">
FLASH-OFDM



</doc>
<doc id="123927" url="https://sk.wikipedia.org/wiki?curid=123927" title="Buková (vodná nádrž)">
Buková (vodná nádrž)

Buková je vodná nádrž na západnom Slovensku na potoku Hrudky. Nachádza sa v Bukovskej kotline neďaleko obce Buková v strednej časti Malých Karpát. Vodná nádrž slúži najmä na zavlažovanie nižšie položených dedín (Plavecký Peter, Plavecký Mikuláš atď.) Okrem toho je v letných mesiacoch veľmi obľúbená ako turistické centrum, no najmä však slúži na rybárčenie. Okolie priehrady je obsypané chatami. Severovýchodné brehy nádrže boli v roku 1988 vyhlásené za rovnomennú prírodnú rezerváciu.
Priamo nad priehradou sa vypína najvyšší vrch Malých Karpát Záruby. Hneď vedľa najvyššieho vrcholu Malých Karpát sa nachádza zrúcanina Ostrý Kameň, ktorá v minulosti slúžila ako letné sídlo grófa Pálfyho.

</doc>
<doc id="123929" url="https://sk.wikipedia.org/wiki?curid=123929" title="Amor a la Mexicana">
Amor a la Mexicana

Amor a La Mexicana je siedmy album mexickej superstar Thalíe. 
Vydania.
Argentínska verzia.
Táto verzia obsahuje niektoré remixy z hitov tohto albumu.
Brazílska verzia (3 portugalské skladby).
Obsahuje tri nové verzie, ktoré Thalía naspievala v portugalčine. 
"Por Amor".
V Európe bol album vydaný ako "Por Amor", obsahuje 2 bonusové stopy, ktoré boli prerobené špeciálne pre túto verziu. Konkrétne piesne „Piel Morena“ a „Amor A La Mexicana“. Skladba „Amor A La Mexicana (remix)“ sa stala hlavným singlom tohto albumu.

</doc>
<doc id="123930" url="https://sk.wikipedia.org/wiki?curid=123930" title="Dirichletova funkcia">
Dirichletova funkcia

Dirichletova funkcia je funkcia, ktorá je definovaná na obore všetkých reálnych čísel a pritom nie je spojitá v žiadnom bode.
Definícia.
Dirichletova funkcia D(x) je definovaná následujúcim predpisom:
formula_1
Skutočný graf tejto funkcie nemožno žiadnym spôsobom nakresliť ani si ho predstaviť, čo viedlo mnohých matematikov hlavne v 19. storočí k pochybnostiam, či je Dirichletova funkcia skutočne funkciou či akousi „príšerou“, ktorá nepatrí do matematiky. Dnes už matematika celkom bez námietok uznáva aj omnoho zvláštnejšie funkcie.
Vlastnosti.
Vlastnosti Dirichletovej funkcie: 
Lebesgueov integrál Dirichletovej funkcie.
Môžeme ho uviesť napr. na intervale formula_2, podľa teórie Lebesgueovho integrálu má byť interval cez ktorý integrujeme lebesgueovsky merateľný. Interval formula_2 je podmnožina množiny reálnych čísel, teda je to zjednotenie množiny racionálnych čísel a množiny iracionálnych čísel (teda množina iracionálnych čísel je rovná množinovému rozdielu reálne čísla – racionálne čísla :formula_4.Podľa teórie Lebesgueovej miery je miera množiny :formula_5 (racionálne čísla) rovná 0, :formula_6, pretože ide o spočítateľnú množinu, teda príspevok všetkých racionálnych čisel k integrálu je 0. Podľa teórie Lebesgueovej miery je miera množiny :formula_7 ( na intervale formula_2 ). V iracionálnych čislach je však formula_9, teda aj príspevok iracionálnych je rovný 0.
Teda platí, že formula_10.

</doc>
<doc id="123939" url="https://sk.wikipedia.org/wiki?curid=123939" title="Nandito Ako">
Nandito Ako

Nandito Ako je piaty album od Thalíe. Bol vydaný výhradne na Filipínach, kde sa Thalía stala veľkou hviezdou vďaka telenovele Marimar. Album pozostáva z 10 piesní vrátane singlu „Nandito Ako“. „Nandito Ako“ bol nahraný po jej hlavnom koncerte na Filipínach. Tiež uviedol tagologské verzie piesní „Maria La Del Barrio“, „El Venao“ a „Juana“ a anglickú verziu piesne „Quiero Hacerte El Amor“ a „Gracias A Dios“. Thalia naspievala aj vlastné verzie piesní „Tell Me“ a „Hey, It's Me“. Album bol ocenený platinou už týždeň po jeho vydaní.

</doc>
<doc id="123941" url="https://sk.wikipedia.org/wiki?curid=123941" title="En Éxtasis">
En Éxtasis

En Éxtasis je oficiálne štvrtý štúdiový album od mexickej speváčky Thalíe, ale prvý, ktorý bol vydaný mimo Mexika. Obsahuje hity ako „Piel Morena“, „Gracias a Dios“, „Amándote“ alebo „Quiero Hacerte el Amor“.
Zoznam skladieb.
Japonská verzia.
Bol vydaný v Japonsku (1995) v Toshiba EMI. 
"Bailando én extasis".
Je to remixový album vydaný v roku 1997.

</doc>
<doc id="123942" url="https://sk.wikipedia.org/wiki?curid=123942" title="Love (album Thalíe)">
Love (album Thalíe)

Love je tretí štúdiový album, ktorý speváčka Thalía vydala u firmy Televisou vlastnenej hudobným vydavateľstvom Melody/Fonovisa, ktoré teraz patrí do skupiny Univision Music Group. Album má 14 skladieb vrátane dvoch bonusových: „Maria Mercedes“ a „Nunca Sabras“. 

</doc>
<doc id="123943" url="https://sk.wikipedia.org/wiki?curid=123943" title="Mundo de cristal">
Mundo de cristal

Mundo de cristal je Thalíin druhý album, ktorý produkoval Alfredo Diaz Ordaz. Vyšiel v Mexiku vo vydavateľstve Fonovisa v roku 1991.

</doc>
<doc id="123948" url="https://sk.wikipedia.org/wiki?curid=123948" title="Otvorená hra">
Otvorená hra

Do skupiny otvorených hier patria otvorenia v šachu, v ktorých obe strany otvárajú dvojkrokom kráľovských pešiakov. Na stránke sú tieto otvorenia zapísané pomocou algebraického zápisu.
Gunderamova obrana.
Dnes sa toto otvorenie prakticky nevyskytuje.
Hra dvoch jazdcov v obrane.
Hra dvoch jazdcov v obrane vzniká po ťahoch:
Otvorenie známe od 19. storočia. V minulosti bolo najpopulárnejšie pokračovanie 4. Jg5, čo nútilo čierneho obetovať pešiaka:
Vznikala ostrá taktická hra. V tomto variante je namiesto 4. ... d5 zaujímavý ťah 4. ... Sc5 (Traxlerov variant), ktorého autorom je český šachista Karel Traxler.
V súčasnosti však dáva biely vo štvrtom ťahu prednosť ťahom 4. d3 alebo 4. d4 s pokojnejšou hrou.
Hra štyroch jazdcov.
Hra štyroch jazdcov vzniká po ťahoch:
Je to staré otvorenie, ktoré bolo populárne v 19. storočí. Vyskytuje sa však aj v súčasnosti. Toto otvorenie vedie k pokojnej hre, partie sa často končia nerozhodne.
Biely najčastejšie pokračuje 4. Sb5 alebo 4. d4. Veľmi výnimočne biely hrá tzv. Halloween gambit, 4. Jxe5. Tento gambit je však nekorektný a čierny pri správnej hre vyhrá.
Kráľovský gambit.
Kráľovský gambit vzniká po ťahoch:
Otvorenie bolo populárne v 19. storočí. Používa sa aj dnes, hlavne hráčmi nižšej úrovne. Najčastejšou odpoveďou čierneho je prijatie gambitu ťahom 2. ... exf4. Plánom bieleho je (ako vo väčšine gambitov) za cenu obete pešiaka pripraviť útok proti súperovmu kráľovi. Obvykle hrá biely 3. Jf3 (ťahy 3. Sc4 a 3. Jc3 sa používajú oveľa menej). Čierny má tri dobré možnosti: 3. ... g5 (klasický variant), 3. ... d6 a 3. ... d5 (moderný variant)
Kráľovský gambit možno aj odmietnuť ťahmi 2. d5 (Falkbeerov protigambit), asi najlepšou možnosťou je 2. ... Sc5.
Nórsky (severský) gambit.
Nórsky gambit Vzniká po ťahoch:
Biely obetoval dvoch pešiakov za veľký náskok vo vývine figúr a útočné vyhliadky. Hrávalo sa tak v druhej polovici 19. a na začiatku 20. storočia. S postupne sa zlepšujúcou technikou hry v obrane sa toto otvorenie vytráca. Dnes sa vyskytuje iba zriedkavo.
Philidorova obrana.
Philidorova obrana vzniká po ťahoch:
Je to staré, aj v súčasnosti používané otvorenie. Biely má v ňom obvykle dobré útočné vyhliadky. Najpoužívanejšie a aj najaktívnejšie pokračovanie je 3. d4. Dá sa hrať aj 3. Sc4 alebo 3. Jc3.
Ruská hra.
Ruská hra vzniká po ťahoch:
Staré, aj v súčasnosti pomerne populárne otvorenie. V angličtine sa často nazýva "Petrovova obrana" (Petroff defence), podľa ruského šachistu Alexandra Petrova (17941867), ktorý toto otvorenie často analyzoval.
Najčastejšie sa používa variant:
Čierny má na výber niekoľko možností: 6. ... Jc6, 6. ... Sd6, 6. ... Se7, 6. ... Sg4
Inou možnosťou bieleho v treťom ťahu je "Moderný (Steinitzov) útok":
Treťou zaujímavou možnosťou je dodnes pomerne málo preskúmaný Cochranov gambit:
Ruskú hru obvykle používajú hráči zbehlí v pozičnej hre a v obrane.
Škótska hra a Škótsky gambit.
Škótska hra vzniká po ťahoch:
Toto staré otvorenie zažíva v posledných dvadsiatich rokoch renesanciu aj u hráčov najvyššej úrovne.
Ak Biely zahrá namiesto 4. Jxd4 ťah 4. Sc4, vzniká Škótsky gambit, ktorý sa hráva zriedkavo.
Talianska hra.
Talianska hra vzniká po ťahoch:
Otvorenie známe niekoľko storočí. Vrchol popularity zažilo (podobne, ako väčšina otvorených hier) v 19. storočí. Dnes je pomerne obľúbené u hráčov nižšej úrovne.
Dve hlavné možnosti sú:
Biely môže hrať buď gambitové 7. Jc3 s ostrou hrou alebo pokojnejšie 7. Sd2.
Viedenská hra.
Viedenská hra vzniká po ťahoch:
Dnes sa toto otvorenie vyskytuje zriedkavo.

</doc>
<doc id="123952" url="https://sk.wikipedia.org/wiki?curid=123952" title="Polootvorená hra">
Polootvorená hra

Polootvorené hry sú hry, v ktorých biely otvorí dvojkrokom kráľovského pešiaka a čierny odpovedá iným ťahom, ako je dvojkrok kráľovského pešiaka.
Alechinova obrana.
Alechinova obrana vzniká po ťahoch:
Caro-Kannova obrana.
Caro-Kannova obrana vzniká po ťahoch
Francúzska obrana.
Francúzska obrana vzniká po ťahoch
Pirc-Ufimcevova obrana.
Pirc-Ufimcevova obrana (obvykle sa však používa názov Pircova obrana) vzniká po ťahoch
Sicílska obrana.
Sicílska obrana vzniká po ťahoch:
Škandinávska obrana.
Škandinávska obrana vzniká po ťahoch:

</doc>
<doc id="123953" url="https://sk.wikipedia.org/wiki?curid=123953" title="Zatvorená hra">
Zatvorená hra

Zatvorené hry sú otvorenia v šachu, v ktorých biely otvorí iným ťahom, ako je dvojkrok kráľovského pešiaka.
Anglická hra.
Anglická hra sa začína ťahom
Občas sa tak hralo už v 19. storočí, ale súčasnú podobu získalo otvorenie až pod vplyvom predstaviteľov hypermodernej školy v 20. rokoch 20. storočia.
Birdova hra.
Birdova hra hra vzniká po ťahu
Bogoľubovova indická obrana.
Bogoľubovova indická obrana vzniká po ťahoch
Autorom je ruský veľmajster, ktorý žil neskôr v Nemecku, Jefim Bogoľubov.
Budapeštiansky gambit.
Budapeštiansky gambit vzniká po ťahoch
Dámsky gambit.
Dámsky gambit vzniká po ťahoch:
Dámska indická obrana.
Dámska indická obrana vzniká po ťahoch
Grünfeldova indická obrana.
Grünfeldova indická obrana, skrátene Grünfeldova obrana, vzniká po ťahoch
Holandská obrana.
Holandská obrana vzniká po ťahoch
Hra dámskym pešiakom.
Ako Hra dámskym pešiakom sa označujú otvorenia po 1. d4, ktoré sa nedajú zaradiť do iných otvorení.
Hromádkova indická obrana.
Hromádkova indická obrana, často nazývaná aj "Moderný benoni systém", vzniká po ťahoch
Často sa hráva aj iné poradie ťahov:
V tomto prípade má však biely pestrejší výber pokračovaní. Ak zvolí čierny toto poradie ťahov, obvykle prechádza do "Volžského gambitu".
Katalánska hra.
Katalánska hra sa dá rozohrať (podobne ako väčšina zatvorených hier) viacerými spôsobmi.
Napr.
alebo
Kráľovská indická obrana.
Kráľovská indická obrana vzniká po ťahoch
Kudischewitsch gambit.
Kudischewitsch gambit vzniká po ťahoch
Nimcovičova indická obrana.
Nimcovičova indická obrana vzniká po ťahoch
Nimcovičov-Larsenov útok.
Nimcovičov-Larsenov útok vzniká po ťahu
Otvorenie často prechádza do iných otvorení, napr. "Rétiho hry", "Anglickej hry".
Rétiho hra.
Úvodným ťahom Rétiho hry je
Rétiho hra je typickým otvorením "hypermodernej školy" z 20. rokov 20. storočia. Ťah 1. Jf3 sa hrával už aj v 19. storočí. Hrávali tak napríklad Wilhelm Steinitz a Johannes Hermann Zukertort. Potom však obsadzovali centrum šachovnice pešiakmi. Veľmajster Richard Réti (po 1. svetovej vojne žil v ČSR) presadzoval inú taktiku: Snažil sa kontrolovať centrum hlavne figúrami. V "Rétiho hre" sa obvykle používa bočný vývin strelca ("fianchetto") na g2 ťahom c4 sa napáda čierny d-pešiak, postup bieleho d- a e- pešiaka sa odkladá na neskôr.
Staroindická obrana.
Staroindická obrana vzniká po ťahoch
Sokoľského hra (Orangutan).
Sokoľského hra, iný názov je "Orangutan", vzniká po ťahu
Volžský gambit.
Volžský gambit, používa sa aj názov "Benköov gambit" vzniká po ťahoch

</doc>
<doc id="123957" url="https://sk.wikipedia.org/wiki?curid=123957" title="Počítačový tomograf">
Počítačový tomograf

Počítačový tomograf je diagnostický prístroj, ktorý umožňuje rádiologické vyšetrenie známe ako počítačová tomografia (CT).
História.
"Otcom" prvého počítačového tomografu bol Godfrey Newbold Hounsfield, ktorý zaň a za vyšetrovaciu metódu, ktorú prístroj umožnil, v roku 1979 získal spolu s Allanom Cormackom Nobelovu cenu za fyziológiu a medicínu.

</doc>
<doc id="123960" url="https://sk.wikipedia.org/wiki?curid=123960" title="Španielska hra">
Španielska hra

Španielska hra vzniká po ťahoch:
Toto otvorenie je známe už niekoľko storočí. Aj v súčasnosti má značnú popularitu. V Španielskej hre, na rozdiel od iných otvorených hier, často prevládajú strategické prvky nad taktickými.
Berlínska obrana (C65-C66).
Berlínska obrana je jedným z najstarších spôsobov rozohrávania Španielskej hry. Bola rozšírená na prelome 19. a 20. storočia. Potom sa na dlhý čas z turnajov stratila, ale v posledných rokoch opäť prišla do módy. S úspechom ju používa napríklad majster sveta Vladimír Kramnik.
Takto sa hráva najčastejšie. Teraz má biely dve možnosti, ako vyrovnať počet pešiakov.
Je to jednoduchší, ale menej populárny spôsob. Čierny ľahko vyrovná hru.
Aktívny postup, po ktorom to čierny nemá také jednoduché. Teraz nie je veľmi dobré
To je jediný ťah, ktorý zabraňuje prehre čierneho. Vzniká tzv. "Rižský variant".
Po 9. Kxh2 Dh4+ čierny remizuje "večným šachom".
Teraz je hra materiálne približne vyrovnaná. Biely má dve ľahké figúry proti čiernej veži a dvom pešiakom. Dvojica bielych strelcov však vyvinie veľkú aktivitu a navyše čierni pešiaci na kráľovskom krídle môžu byť po prípadných ťahoch bieleho g4 a Kg3 zablokovaní.
Namiesto "Rižskéhu variantu" má čierny dve dobré pokračovania.
Birdov variant (C61).
Autorom je Angličan Henry E. Bird(1830 - 1908). Variant sa používa málo. Biely pokračuje 
Čierny má na výber viacero možností, môže skúsiť priame "6. … d6" po čom biely najlepšie urobí, ak sa bude snažiť dobiť čierneho pešiaka na poli d4. Biely najčastejšie pokračuje "7. c3 c6 8. d3 0-0" a hra je vyrovnaná. Čierny môže v 6. ťahu skúsiť aj priame "6. … Dh4!?". Biely pokračuje: "7. d3 Je7 8. Jd2 0-0" s rovnomernou pozíciou pre obe strany.
Breyerov variant (C94-C95).
Autorom je Maďarský šachista, žijúci v Bratislave Július (Gyula) Breyer (1893 - 1921). Variant bol podrobne rozpracovaný hlavne v bývalom ZSSR a používa sa aj dnes.
Čigorinov variant (C96-C99).
Autorom je ruský veľmajster Michail Čigorin. Jeden z najobľúbenejších variantov Španielskej hry. V polovici 20. storočia sice upadol do nemilosti, ale v 70. rokoch znovu prišiel do módy. Čierny v tomto variante vsádza hlavne na pevnú obranu.
Jänischov gambit (C63).
Biely má niekoľko dobrých možností: 4. d3, 4. Jc3, 4. d4, 4. Sxc6, 4. exf5, 4. De2
Zvyčajne vedie Jänischov gambit k obojstranne ostrej hre. Používa sa aj dnes, hlavne medzi hráčmi nižšej úrovne.
Existuje aj "odložený variant" Jänischovho gambitu:
Používa sa pomerne málo.
Marshallov útok (C89).
Autorom je americký veľmajster Frank Marshall. Marshallov útok bol voľakedy obávanou zbraňou čiernych v Španielskej hre. Biely sa mu často vyhol hrajúc namiesto 8. c3 ťah 8. a4 (tzv "Anti-marshall"). Plánom čierneho je za cenu obete pešiaka rozvinúť silný útok proti bielemu kráľovi. So zlepšujúcou sa technikou obrany sa Marshallov útok začal hrať viac pozične, ako útočne. V súčasnosti sa moc často nepoužíva.
Otvorený variant (C80-C83).
Najčastejšie pokračovanie:
Teraz má biely tieto dobré možnosti: 9. c3, 9. Jbd2, 9. De2, 9. Se3.
Otvorený variant Španielskej hry vedie obvykle k živej, figúrovej hre. Bol populárny hlavne v prvej polovici 20. storočia. Ukázalo sa však, že biely má obvykle lepšie výhliadky na úspech a záujem oň poklesol.
Steinitzova obrana (C62).
Klasickú Steinitzovu obranu:
Zaviedol do praxe 1. majster sveta v šachu Wilhelm Steinitz. V tomto variante má čierny dosť stiesnenú a pasívnu pozíciu.
Pre čierneho nádejnejšia a aj používanejšia je Moderná (alebo odložená) Steinitzova obrana(C71-C76), ktorá vzniká po ťahoch:
Výmenný variant (C68-C69).
Jeden z najstarších variantov Španielskej hry. Teraz nie je dobré 5. Jxe5, pretože príde 5. ... Dd4! a čierny získa výhodu.
Vo výmennom variante sa výrazne prejavujú dva strategické činitele. Čierny má na c-stĺpci dvojpešiaka, čo je hlavne v koncovke veľká výhoda pre bieleho. Zároveň má čierny aj dvojicu strelcov a to je výhoda preňho. Plánom bieleho je pomocou výmien figúr čo najviac zjednodušiť pozíciu. čierny sa zasa musí snažiť využiť svoju dvojicu strelcov k aktívnej a útočnej hre.
Zajcevov variant (C92).
Moderný a v súčasnosti populárny variant. Je veľmi podrobne rozpracovaný, niektoré varianty sú analyzované až nad 30. ťah.
Rižský variant (C80).
Kde čierny môže pokračovať 6. ... exd4!?. 
Rižsky variant môže viesť k množstvu divokých kombinačných zápletok, avšak ak biely volí podľa teórie presné ťahy, dosiahne rýchlej remízy, alebo lepšej koncovky.

</doc>
<doc id="123965" url="https://sk.wikipedia.org/wiki?curid=123965" title="Computational Engineering">
Computational Engineering

CES je skratka pre Computational Engineering Science (alebo jednoducho Computational Engineering), v roku 1997 v Nemecku zavedený študijný odbor. Tento odbor ponúka interdisciplinárne vzdelanie a ponúka prepojenie troch disciplín - inžinierstva, matematiky a informatiky. Hlavným cieľom tohto programu je modelovanie a simulácia inžinierskych problémov pomocou výpočtovej techniky. Riešenie týchto inžinierskych problémov si vyžaduje aplikáciu teórie numerického riešenia parciálnych diferenciálnych rovníc.
Ponuka štúdia.
CES je možné študovať na nasledovných univerzitách:
Nemecko

</doc>
<doc id="123966" url="https://sk.wikipedia.org/wiki?curid=123966" title="Sicílska obrana">
Sicílska obrana

Sicílska obrana vzniká po ťahoch:
V klasifikácii ECO má kódy od B20 do B99.
Toto otvorenie je známe od konca 16. storočia. V 19. storočí považoval ruský šachista "Carl Jänisch" ťah 1. ... c5 za najlepšiu odpoveď na 1. e4. Naopak Siegbert Tarrasch nemal o Sicílskej obrane príliš dobrú mienku. Po 2. svetovej vojne bola teória tohto otvorenia široko rozpracovaná. Už mnoho rokov je Sicílska obrana najpopulárnejšie šachové otvorenie.
Sicílska obrana vedie obvykle k veľmi komplikovanej a ostrej hre. Hráči často robia rošádu na opačné strany, čo vedie k obojstranne útočnej hre.
Alapinov variant.
Jeden z variantov, po ktorom vzniká pokojná, manévrovacia hra.

</doc>
<doc id="123967" url="https://sk.wikipedia.org/wiki?curid=123967" title="Dámsky gambit">
Dámsky gambit

Dámsky gambit je šachové otvorenie, ktoré patrí do skupiny zatvorených hier a vzniká po ťahoch:
Albinov protigambit (D08-D09).
Albinov protigambit uviedol v 19. storočí rumunský šachový majster Adolf Albin. Toto otvorenie sa nikdy netešilo veľkej popularite u silnejších hráčov, pretože biely môže pomerne jednoducho odraziť útočné pokusy čierneho a jeho pešiak navyše sa prejaví. Biely si však musí dávať pozor na chybu.
Správne je fxe3 -/+
Správne pokračovanie bieleho je:
A teraz má biely tri dobré ťahy: 5. g3, 5. a3 a 5. Jbd2.
Cambridge-springský variant (D52).
Variant sa objavil začiatkom 20. storočia a rýchlo sa rozšíril. Od polovice minulého storočia záujem oň výrazne poklesol, ale v 80. rokoch znovu prichádza do módy a hráva sa aj v súčasnosti.
Biely má k dispozícii tri populárne pokračovania.
Tak sa hrávalo v minulosti pravidelne.
Biely má na výber 10. Se2, 10. Vc1, 10. Sd3, 10. g3, 10. a3.
Modernejšie a aktívnejšie pokračovanie.
To je najlepší ťah. po 7. ... exd5 alebo 7. cxd5 získa biely prevahu.
Okrem Sb4 má čierny v 8. ťahu aj inú možnosť.
Za obetovaného pešiaka má biely značnú iniciatívu. Ak sa chce biely tomuto variantu vyhnúť, môže hrať:
Tu však nemá čierny žiadne problémy.
Pre čierneho najmenej nebezpečné pokračovanie.
A teraz 9. Dc2 alebo 9. Db3. V 8. ťahu môže hrať biely ešte 8. Dc2 alebo 8. a3.
Čigorinova obrana (D07).
Pochádza od ruského veľmajstra Čigorina, ktorý ho často (ale veľmi neúspešne) skúšal v zápase o titul majstra sveta so Steinitzom v roku 1889. Variant sa hráva aj v súčasnosti. Obvykle vedie k živej figúrovej hre.
Najpoužívanejšie sú tieto možnosti:
V treťom ťahu má čierny aj iné možnosti: 3. ... e6, 3. ... Jf6, 3. ... e5, 3. ... dxc4.
alebo 3. ... Jf6, 3. ... e6, 3. ... e5
Laskerov variant (D56-D57).
Cieľom čierneho je, podobne ako v "Capablancovom variante ortodoxného Dámskeho gambitu" vymeniť dva páry ľahkých figúr. Variant bol dosť rozšírený v medzivojnovom období a krátko po 2. svetovej vojne. V súčasnosti sa používa pomerne zriedka.
A teraz 14. Se2, 14. Dc3 alebo 14. O-O.
Čierny má na výber 13. ... e5 alebo 13. ... b6.
alebo
Ortodoxný dámsky gambit (D60-D69).
Až do 2. svetovej vojny to bol najobľúbenejší variant Dámskeho gambitu. Potom ho však vytlačili iné modernejšie varianty. Hlavným problémom u čierneho je pasívny bielopoľný strelec.
Biely má tieto hlavné pokračovania.
Autorom tohto „odľahčujúceho“ manévra je José Raúl Capablanca. Čierny ponúka výmenu dvoch ľahkých figúr.
A teraz sa najviac hráva 13. dxe5 alebo 13. Dc2.
Okrem 11. O-O má biely v tomto variante ešte druhú možnosť, ktorej autorom je Alexander Alechin.
A teraz 12. Jg3 alebo 12. Jxf6+.
Biely má množstvo možností: 12. Je5, 12. Vce1, 12. h3, 12. a3, 12. Vfe1, 12. Ja4, 12. Sxf6.
A opäť viacero možností: 11. a3, 11. Sb1, 11. De2, 11. dxc5, 11. Sf5, 11. Ve1, 11. Je5, 11. Dc2.
Obvykle vedie k ostrejšej hre, ako 7. Vc1, biely hrá často dlhú rošádu.
Teraz má biely viac možností: 8. Vd1, 8. Vc1, 8. Sd3, 8. cxd5, 8. a3, 8. O-O-O.
alebo ostrý variant
A teraz 8. ... c6, 8. ... c5, 8. ... b6 alebo 8. ... a6.
Okrem 8. Sh4 sa hráva aj ostré pokračovanie
Čierny nesmie hrať 8. ... hxg5, lebo po 9. hxg5 by rýchlo podľahol útoku.
A teraz 9. ... Da5 alebo 9. ... cxd4.
Poloslovanská obrana (D43-D49).
Poloslovanská obrana je známa od začiatku 20. storočia. Hra je v nej obvykle ostrejšia, ako v Slovanskej obrane. Toto otvorenie si drží značnú popularitu dodnes.
Jungeho (Botvinnikov) variant (D44).
Tento variant hrával počas 2. svetovej vojny mladý nemecký veľmajster Klaus Junge (19241945). Po vojne ho podrobne rozoberal sovietsky veľmajster Michail Botvinnik.
Biely teraz môže hrať 11. exf6 alebo 11. g3. Obidva ťahy vedú k ostrým a neprehľadným postaveniam so striedavými úspechmi pre obe strany. Tretia možnosť 11. Df3 sa hráva iba občas.
Meránska obrana (D48-D49).
Variant sa začal hrávať v polovici 20. rokov 20. storočia a hráva sa aj v súčasnosti. Biely má teraz dve hlavné pokračovania.
Prijatý dámsky gambit (D20-D29).
Tento spôsob rozohrávania Dámskeho gambitu bol známy už v 16. storočí. Už vtedy bolo známe, že čierny získaného pešiaka neubráni (3. Da4+ a 4. Dxc4), napriek tomu toto otvorenie pomenovali "Dámsky gambit" a názov zostal dodnes. Hoci sa nejedná o typický gambit. Biely však obvykle odkladá branie pešiaka c4 na neskôr. Ťah Da4+ sa občas hráva aj v súčasnosti. Väčšinou v takejto podobe:
Čierny má teraz na výber 4. ... c6, 4. ... Jc6, 4. ... Jbd7, 4. Dd7.
Ťah 3. Jf3 je v Prijatom dámskom gambite jednoznačne najobľúbenejší. Sú však aj iné možnosti.
Biely chce vziať na c4 strelcom. Čierny teraz nesmie brániť pešiaka.
Biely teraz získa figúru a stojí na výhru.
Ťah 3. e3 však pre bieleho nie je príliš dobrý. Čierny môže využiť, že biely jazdec ešte nestojí na f3 a zahrá
Teraz nie je dobré:
Čierny urobí dlhú rošádu a nemá žiadne problémy.
Po 3. ... e5 je správne
A teraz 8. ... Jc6 alebo 8. ... Sg4.
Pomerne obľúbeným variantom je:
Aj teraz je pre čierneho najlepšie
A teraz 5. ... Jc6 alebo 5. ... Sb4+.
Voľakedy bol pomerne populárny Alechinov variant.
Teraz má biely na výber 6. h3, 6. Db3, 6. Jc3 alebo 6. O-O.
Hlavný variant (D27-D29).
Okrem 4. e6 môže čierny hrať aj 4. ... g6 - Smyslovov variant. Hra má potom charakter "Grünfeldovej obrany". Tento ťah sa moc často nepoužíva.
Teraz má čierny na výber 11. ... Jd5, 11. ... Jb4, 11. ... Dc7, 11. ... Ja5 alebo 11. ... Sd7.
Teraz okrem 10. exd4, môže hrať biely aj
A teraz 14. Dxd4 alebo 14. Dxd6.
Namiesto 9. De2 môže biely hrať 9. dxc5, 9. Je5 alebo 9. b3.
Čierny má na výber 10. ... Db8, 10. ... Db6, 10. ... Dc7, 10. ... Sd6. Aj biely môže hrať inak, napr. 8. Sb3, 9. Jc3, 9. a4.
Čierny má na výber 7. ... Jc6, 7. ... b5, 7. ... cxd4, 7. ... Jbd7.
A teraz 9. Jbd2, 9. a3, 9. b3, 9. Se2, 9. Jc3
Inou možnosťou čierneho je:
Čierny môže hrať 8. ... Jc6, 8. ... b5, 8. ... O-O, 8. ... Jbd7, 8. Dc7.
Teraz vedie 8. Sb3 a 8. Sd3 obvykle k predchádzajúcim variantom, samostatný význam má pokračovanie
A teraz 11. a3 alebo 11. b3.
11. Vc1, 11. a3 alebo 11. Ve1.
Ďalšie menej hrávané pokračovania bieleho sú: 7. b3, 7. e4, 7. a3 a 7. Dc2.
Slovanská obrana (D10-D19).
Otvorenie známe od 19. storočia. Niekedy sa nazýva aj Česká obrana. Je to jeden z najpopulárnejších systémov v Dámskom gambite.
Najčastejšie pokračovanie je
Okrem toho sa častejšie používajú ťahy 3. Jc3, 3. cxd5 a 3. e3. Hra často prechádza do variantov vznikajúcich po 3. Jf3 Jf6 alebo do iných otvorení ("Poloslovanská obrana, Katalánska hra...").
Najdôležitejšie varianty Slovanskej obrany sú:
Po 4. e3 je to asi najspoľahlivejšia odpoveď čierneho.
A čierny má na výber 6. ... Sg6, 6. ... Se4 a 6. ... Sg4.
Ďalšou možnosťou bieleho v 6. ťahu je
A teraz 8. ... Sb4, 8. ... Se7 alebo 8. ... Sd6.
S prechodom do variantu a1.
Okrem 5. ... Sxd3 môže hrať čierny aj
A teraz 6. Jc3, 6. c5, 6. Dxb6 alebo 6. cxd5.
Biely má na výber 5. h3, 5. Jc3, 5. Db3, 5. cxd5, 5. Jbd2, 5. Sd3 a 5. Se2.
Variant je hybridom Slovanskej a Grünfeldovej indickej obrany.
Teraz má biely dve pokračovania, ktoré sa často používajú.
alebo
Okrem 7. ... Sg4 môže čierny hrať aj 7. ... Jbd7, 7. ... dxc4, 7. ... a6 alebo 7. ... Sf5.
A teraz má čierny na výber množstvo ťahov: 7. ... Jbd7, 7. ... Sg4, 7. ... dxc4, 7. ... a6, 7. ... Se6, 7. ... e6, 7. ... b6, 7. ... Sf5.
Okrem ťahov 6. Sd3 a 6. Se2 má biely v 6. ťahu ešte iné, menej používané možnosti: 6. Db3, 6. Cxd5, 6. h3, 6. Sd2 a 6. Dc2.
Obvykle vzniká pokojná hra. Pozície sú často symetrické a partie sa často končia nerozhodne.
A teraz 8. Sd3, 8. Sb5, 8. Db3, 8. Je5 alebo 8. Se2. Čierny sa môže symetrickej hre vyhnúť, hrajúc
Hra často prejde s prehodením ťahov k predchádzajúcim pozíciám.
Čierny má na výber 7. ... Sd6, 7. ... Se7, 7. ... a6, 7. ... Jh5 alebo 7. ... Sb4.
Okrem 6. ... e6 a 6. ... Sf5 môže čierny hrať aj
a teraz 9. ... Sd6 alebo 9. ... Se7.
V súčasnosti populárny variant.
A teraz 6. Sg5, 6. e3 alebo 6. g3.
Obvykle prechádza do Výmenného variantu. Možná odbočka:
„Prijatá“ Slovanská obrana (D16-D19).
Najčastejší spôsob rozohrávania Slovanskej obrany.
Zabraňuje ťahu b5, po čom by už mal biely problém s dobytím pešiaka c4. Iné ťahy ako 5. e4 ("Slovanský gambit") alebo 5. e3 ("Alechinov variant") sa používajú zriedka. Obvykle vedú k dvojsečnej hre, v ktorej má čierny lepšie vyhliadky, ako v hlavných variantoch.
Vedie k ostrejšej hre.
A teraz 15. ... O-O alebo 15. ... O-O-O. Čierny má o figúru menej, má však za ňu troch pešiakov.
alebo
a teraz 9. f3 alebo 9. g3
alebo
Okrem 5. ... Sf5 má čierny v 5. ťahu ešte dve Ďalšie možnosti.
Biely má teraz na výber 7. f3, 7. g3, 7. Jxc4 a 7. h3
Tarraschova obrana (D32-D34).
Semi-Tarraschova obrana (D40-D42)
Tartakowerov systém (D58-D59).
Tento variant Dámskeho gambitu sa objavil v 20. rokoch 20. storočia. Často ho čiernymi hrával veľmajster Savielly Tartakower, podľa ktorého dostal pomenovanie. Po 2. svetovej vojne si variant získal veľkú popularitu, lebo čierny má v ňom pohodlnejšiu hru, ako v "Ortodoxnom Dámskom gambite".
8. Se2.
Toto pokračovanie sa začalo hrávať v 70. rokoch 20. storočia. Veľkú popularitu si získalo vďaka zápasom o titul majstra sveta medzi Karpovom a Kasparovom, kde sa často hrávalo.
Takto sa hráva najčastejšie.
alebo
Ďalšia možnosť:
Biely má na výber 12. Da4, 12. dxc5, 12. Dc2, 12. Sb5.
Ďalšie pokračovania bieleho v 9. ťahu - 9. O-O a 9. cxd5 - vedú obvykle s prehodením ťahov k predchádzajúcim pozíciám.
Okrem 8. ... Sb7 má čierny v tomto variante ešte dve ďalšie možnosti. 8. ... dxc4 a 8. Jbd7. Tieto ťahy sa však hrajú zriedka a často vedú k predchádzajúcim pozíciám.
8. Sd3.
alebo
Po 8. Sd3 má čierny, okrem 8. ... Sb7, ešte ďalšie možnosti.
Po tomto ťahu vznikajú často pozície "Ortodoxného Dámskeho gambitu".
alebo
8. Cxd5.
Tento ťah bol voľakedy považovaný za najsilnejší. To však platí iba po odpovedi čierneho
po ktorej má čierny dosť obtiažnu hru.
alebo
Lepšie pokračovanie za čierneho objavil ruský veľmajster "Igor Bondarevskij".
Teraz sa vymenia 2 páry ľahkých figúr, čo čiernemu značne uľahčí situáciu. Čierny v tomto variante vyvinie bielopoľného strelca na e6, kde stojí aktívnejšie, ako na b7.
alebo
8. Vc1.
Okrem toho sa hráva aj 11. Sd3 a 11. Se2.
Iné pokračovania.
alebo
Teraz môže hrať biely okrem už známych ťahov, ako 10. Se2, Sd3, Vc1, Db3 aj
Po tomto pokračovaní hrá biely často dlhú rošádu, čo vedie k ostrejšej hre, ako v iných variantoch.
Alebo
Toto pokračovanie sa objavilo iba nedávno. Zatiaľ sa používa iba občas. Čierny môže hrať 8. ... Sb7 alebo 8. ... Jbd7.
Variant s výmenou na f6 (D55).
Variant sa začal hrávať v medzivojnovom období. Výraznejšie sa presadil až v 60. rokoch 20. storočia. V tom čase čierny s úspechom používal "Tartakowerov systém" (7. Sh4 b6) a tak biely začal hľadať iné možnosti získania prevahy.
V 8. ťahu má biely na výber niekoľko možností.
Používa sa najčastejšie.
Tento ťah vedie obvykle k ostrejšej hre, biely hrá často dlhú rošádu.
Najaktívnejšie pokračovanie. Po iných ťahoch, napr. 8. ... Jc6, 8. ... c6, 8. ... b6 má čierny pasívnejšiu hru.
alebo
Biely má teraz na výber 10. cxd5, 10. Se2, 10. Vd1, 10. O-O-O.
Čierny môže v 8. ťahu hrať ešte 8. ... Jc6 alebo 8. ... b6. Biely zahrá 9. O-O-O a začne útok na kráľovskom krídle postupom h- a g-pešiaka.
Po týchto ťahoch hra často prechádza do "Výmenného variantu Dámskeho gambitu".

</doc>
<doc id="123968" url="https://sk.wikipedia.org/wiki?curid=123968" title="2,5G">
2,5G

2.5G je štandard bezdrôtovej telefónnej technológie mobilného telefónu, na pol ceste medzi 2G a 3G štandardmi. Pojem "dva a poltá generácia" sa používa na opísanie systému 2G, ktorý je rozšírený o dátovú komunikáciu používajúcu prepínanie paketov.
Pojmy "2G" a "3G" sú oficiálne, zato "2,5G" nie je. Začal sa používať na účely marketingu, ale je možné sa s ním stretnúť aj v odbornej literatúre. Poskytuje čiastočnú podporu 3G (používa prepínanie paketov) a môže používať niektorú z existujúcich 2G infraštruktúr v GSM a CDMA sieťach.
Všeobecne známou technológiou 2,5G je GPRS. Niektoré protokoly, ako napr. EDGE pre GSM a CDMA2000 1x-RTT pre CDMA sa síce oficiálne zaraďujú do služieb "3G" (pretože majú prenosovú rýchlosť väčšiu ako 144 kbit/sekundu), ale v praxi sa väčšina z nich považuje za služby 2,5G (občas sa v spojitosti s EDGE stretnete s označením 2,75G), a to pretože sú niekoľkokrát pomalšie ako služby 3G.
V praxi teda existujú dve siete - hlasová GSM a dátová GPRS. To je rozdiel oproti sieťam tretej generácie (3G), v ktorých existuje jediná sieť používaná pre prenos hlasu i dát.

</doc>
<doc id="123969" url="https://sk.wikipedia.org/wiki?curid=123969" title="2.5G">
2.5G



</doc>
<doc id="123972" url="https://sk.wikipedia.org/wiki?curid=123972" title="Medúzy">
Medúzy



</doc>
<doc id="123973" url="https://sk.wikipedia.org/wiki?curid=123973" title="Ábádán">
Ábádán

Ábádán (perz. "Ábádán"), alebo po slovensky aj Abadan, je prístavné mesto na juhozápade Iránu, ležiace na rieke Šatt al-Arab, od ústia do Perzského zálivu. Je administratívnym centrom provincie Chúzistán. V roku 2005 malo 415 139 obyvateľov.
Dejiny.
Mesto bolo založené v 8. storočí nášho letopočtu. Na začiatku 20. storočia po vzostupe významu ropy a objaveniu jej veľkých nálezísk jeho význam značne stúpol a Abadan zaznamenal rýchly rozvoj. Počas vojnového konfliku s Irakom v rokoch 1980 – 1988 bolo mesto značne poškodené.
Aj v súčasnosti je centrom spracovania ropy, nachádza sa tu medzinárodné letisko.

</doc>
<doc id="123974" url="https://sk.wikipedia.org/wiki?curid=123974" title="Zatvorené hry">
Zatvorené hry



</doc>
<doc id="123975" url="https://sk.wikipedia.org/wiki?curid=123975" title="Abaja (jazero)">
Abaja (jazero)

Abaja (Hajk) (iný prepis "Abaya (Häyq)"; amharským písmom አባያ ሐይቅ ; hajk znamená po amharsky jazero) je sladkovodné jazero v južnej Etiópii. Leží v nadmorskej výške , má rozlohu a hĺbku až .

</doc>
<doc id="123977" url="https://sk.wikipedia.org/wiki?curid=123977" title="Abakan">
Abakan

Abakan (, do roku 1931 "Usť-Abakanskoje") je hlavné mesto Chakaskej republiky v Rusku. Má 165 000 obyvateľov (2010). Bolo založené v roku 1675.
Poloha.
Abakan je prístavné mesto ležiace pri ústí rovnomennej rieky do Jeniseja, nachádzajúce sa v Krasnojarskom kraji. Leží v Minusinskej kotline pri juhosibírskej magistrále.
História.
Pôvodne malá osada, ktorá sa začala významne rozvíjať po stavbe Sajanskej hydroelektrárne. V jej blízkosti sa vybudoval veľký priemyselný komplex, zameraný na výrobu hliníka a ťažké strojárstvo. V súčasnosti v meste dominuje spotrebný, drevospracujúci a potravinársky priemysel.

</doc>
<doc id="123980" url="https://sk.wikipedia.org/wiki?curid=123980" title="Magdalena Abakanowiczová">
Magdalena Abakanowiczová

Marta Magdalena Abakanowiczová-Kosmowská (* 20. jún 1930, Falenty, Poľsko – † 20. apríl 2017, Varšava) bola poľská sochárka. Spočiatku sa venovala tkaniu veľkých nástenných kobercov, od 60-tych rokov 20. storočia sa venovala štylizovaným ľudským torzám vyjadrujúcim zraniteľnosť človeka, jeho nedokonalosť a všeobecnú pominuteľnosť ľudského bytia. Tieto plastiky vytvárala pôvodne z bronzu, neskôr uprednostňovala prírodné materiály. Je držiteľkou viacerých ocenení.

</doc>
<doc id="123986" url="https://sk.wikipedia.org/wiki?curid=123986" title="Asavjo">
Asavjo

Asavjo je najjužnejšie položený vulkán z trojice masívnych sopiek v Danakilskom chrbáte (Asavjo, Sork Ale a Mallahle), ako jediný z nich sa nachádza na území Etiópie. Vrchol približne 1 200 m vysokej štítovej sopky je ukončený kalderou so šírkou 12 km. Postkalderové štádium vulkanizmu prinieslo vytvorenie viacerých troskových kužeľov v kaldere, ako aj na jej svahoch. Vek poslednej erupcie nie je známy, ale odhaduje sa na približne 2 000 rokov.

</doc>
<doc id="123990" url="https://sk.wikipedia.org/wiki?curid=123990" title="Sait Faik Abasıyanık">
Sait Faik Abasıyanık

Sait Faik Abasıyanık (* 23. november 1906, Adapazarı† 11. máj 1954, Istanbul) bol turecký básnik a prozaik, priekopník moderných psychologických poviedok. Významný predstaviteľ modernej tureckej literatúry.
Je pochovaný na cintoríne Zincirlikuyu Mezarlığı.

</doc>
<doc id="123991" url="https://sk.wikipedia.org/wiki?curid=123991" title="Hajli Gubbi">
Hajli Gubbi

Hajli Gubbi (po amharsky ሃይሊ-ጉቢ, "Haylē-Gubi") je najjužnejší vulkán pohoria Irta’ale v Etiópii. Sopku tvorí starší štítový vulkán, ktorý je pokrytý mladšími lávovými prúdmi a vysokým troskovým kužeľom, ukončeným širokým kráterom s pretrvávajúcou fumarolickou aktivitou.

</doc>
<doc id="123992" url="https://sk.wikipedia.org/wiki?curid=123992" title="Amarti">
Amarti



</doc>
<doc id="123994" url="https://sk.wikipedia.org/wiki?curid=123994" title="Claudio Abbado">
Claudio Abbado

Claudio Abbado (* 26. jún 1933, Miláno, Taliansko – † 20. január 2014, Bologna) bol taliansky dirigent a klavirista. Patril k najvýznamnejším žijúcim dirigentom veľkých symfonických a operných orchestrov. 
Životopis.
Pochádzal z rodiny hudobníkov: otec bol profesorom hry na husliach, matka klaviristka. Hru na klavír študoval v Miláne, dirigovanie vo Viedni. Ako dirigent debutoval v roku 1958, v roku 1963 zvíťazil v dirigentskej súťaži Dmitria Mitropoulousa v New Yorku. Jeho úspešná kariéra pokračovala najskôr získaním miesta dirigenta a v roku 1971 umeleckého riaditeľa opery La Scala v Miláne. Súčasne pôsobil ako stály dirigent Viedenského filharmonického orchestra a hlavný hosťujúci dirigent Londýnskeho symfonického orchestra. Z jeho iniciatívy vznikol v roku 1986 Mládežnícky orchester Gustava Mahlera (nem. Gustav Mahler Jugendorchester). Od roku 1988 dirigent a umelecký riaditeľ Viedenskej štátnej opery (Wiener Staatsoper), v rokoch 1989 - 2002 pôsobil ako šéfdirigent svetoznámych Berlínskych filharmonikov. 
Spolupracoval so Slovenským filharmonickým zborom pri inscenovaní operných predstavení.

</doc>
<doc id="123995" url="https://sk.wikipedia.org/wiki?curid=123995" title="Borawli">
Borawli

Borawli (alebo Amarti) je názov v súčasnosti neaktívneho menšieho stratovulkánu, nachádzajúceho sa na východnom brehu jazera Afrera v Etiópii. Stavba sopky je tvorená prevažne trachytickými a bazaltovými horninami, pričom trachytické lávy sú mladšie. Absolútne najmladšie sú obsidiánové dómy na južnej strane vulkánu, ktoré sú zdrojom obliakov pemzy, nachádzajúcich sa v okolí jazera Afrera.

</doc>
<doc id="123997" url="https://sk.wikipedia.org/wiki?curid=123997" title="Krtovité">
Krtovité

Krtovité () je čeľaď hmyzožravcov.
Ich najznámejším zástupcom je krt obyčajný, žijúci aj na Slovensku. 
Krty žijú v podzemných chodbách, živia sa bezstavovcami, ktorých vyhľadávajú pomocou sluchu a čuchu.

</doc>
<doc id="123998" url="https://sk.wikipedia.org/wiki?curid=123998" title="Thomas Digges">
Thomas Digges

Thomas Digges (* 1546 – † 24. august 1595) bol anglický matematik a astronóm, syn Leonarda Diggesa, vynálezca teodolitu a známy popularizátor vedy.V roku 1576 upravil Kopernikovský systém odstránením vonkajšej sféry hviezd a nahradením hviezdami vypĺňajúcimi neohraničený vesmír.

</doc>
<doc id="123999" url="https://sk.wikipedia.org/wiki?curid=123999" title="Tat Ali (sopka)">
Tat Ali (sopka)

Tat Ali je dominantný vulkán pohoria Tat Ali, ktoré sa nachádza východne od jazera Afrera v Etiópii.Štítový vulkán holocénneho veku je tvorený rôznorodými horninami, prevažne však bazaltami a pórovitými sklami (tzv. "pantelleritmi"). Sopku pretína severozápadno-juhovýchodný zlomový systém, ktorý je pôvodcom posledných erupcií. Najmladšie lávové prúdy sa nachádzajú na vrchole sopky, taktiež je tam prítomná aj fumarolická aktivita.

</doc>
<doc id="124000" url="https://sk.wikipedia.org/wiki?curid=124000" title="Mat Ala">
Mat Ala

Mat Ala je najjužnejšie umiestnený vulkán pohoria Tat Ali v Etiópii. Sopka je ukončená kalderou s rozmermi 2,5 × 3,5 km a výškou stien 300 m. Kaldera je popretkávaná početnými zlomami v línii sever-juh. Sopka bola aktívna počas holocénu, zvyšková fumarolická aktivia pretváva v zlomovom pásme juhozápadne od sopky.

</doc>
<doc id="124001" url="https://sk.wikipedia.org/wiki?curid=124001" title="Arnošt Dittrich">
Arnošt Dittrich

Arnošt Dittrich (* 23. júl 1878, Dubá, Rakúsko-Uhorsko – † 15. december 1959, Lomnice nad Lužnicí, Česko-Slovensko) bol český astronóm. V roku 1934 bol vymenovaný za mimoriadneho profesora na pražskej univerzite. Vo svojich prácach sa okrem astronomickej tematiky venoval aj otázkam teórie relativity a gravitácie. 
Životopis.
Arnošt Dittrich študoval matematiku a fyziku na univerzitách v Prahe a vo Viedni. Potom 18 rokov vyučoval na strednej škole. V roku 1920 sa habilitoval na pražskej univerzite pre kozmickú fyziku a začal pracovať na observatóriu v Starej Ďale (Hurbanovo), kde sa zaoberal skúmaním zemského magnetizmu. V roku 1927 sa stal riaditeľom tohto observatória.

</doc>
<doc id="124003" url="https://sk.wikipedia.org/wiki?curid=124003" title="Ma Alalta">
Ma Alalta

Ma Alalta alebo Pierre Pruvost je v súčasnosti neaktívny stratovulkanický komplex, nachádzajúci sa západne od Danakilskej preliačiny v Etiópii. Komplex je tvorený prevažne trachytickými a ryolitovými horninami a pozostáva z masívneho stratovulkánu a dvoch kaldier s rozmermi 8 × 5 km a 5 × 2,5 km. Posledná aktivita vyprodukovala niekoľko obsidiánových dómov na južných svahoch. Na niektorých dómoch pretrváva fumarolická aktivita.

</doc>
<doc id="124004" url="https://sk.wikipedia.org/wiki?curid=124004" title="Pierre Pruvost">
Pierre Pruvost



</doc>
<doc id="124006" url="https://sk.wikipedia.org/wiki?curid=124006" title="Abbás">
Abbás

Abbás alebo Abbáss môže byť:
Abbas môže byť:

</doc>
<doc id="124007" url="https://sk.wikipedia.org/wiki?curid=124007" title="Oleg Vasilievič Dobrovoľskij">
Oleg Vasilievič Dobrovoľskij

Oleg Vasilievič Dobrovoľskij (* 12. december 1914 – † 1989) bol ruský astronóm, ktorý sa venoval fyzike komét a meteorov, štatistike hviezd, kvazarom a dvojhviezdam.

</doc>
<doc id="124011" url="https://sk.wikipedia.org/wiki?curid=124011" title="Adam Mickiewicz">
Adam Mickiewicz

Adam Mickiewicz, celým menom Adam Bernard Mickiewicz, (* 24. december 1798, Zaosie, Bielorusko – † 26. november 1855, Istanbul, Turecko) bol poľský básnik, dramatik a publicista. Hlavný predstaviteľ poľského romantizmu. V roku 1824 bol deportovaný do Ruska, od roku 1829 žil v západnej Európe.
Diela.
Poľský romantizmus je spojený s národným bojom za samostatnosť a jeho duchovným vodcom sa stal Adam Mickiewicz.
Počas univerzitných štúdií sa stal členom tajného študentského spolku, ktorého cieľom bola vlastenecká výchova, vzdelávanie a družnosť. Idey tejto skupiny vyjadril v "Óde na mladosť" (1820). Veril, že mládež privedie svet k vzájomnej láske a priateľstvu. Báseň ovplyvnila aj štúrovcov. Po odhalení tajného spolku Mickiewicza odsúdili do vyhnanstva v Rusku. Tu napísal historický epos "Konrad Wallenrod" (1828). Hrdina, ako člen porobeného litovského národa, môže bojovať proti nepriateľovi len tak, že sa uchýli k pretvárke a zrade. Získa dôveru križiakov, ba stane sa ich veľmajstrom. Ich vojská pošle do záhuby a sám tragicky zomiera. Základnou myšlienkou diela je, že silný jednotlivec preberá zodpovednosť za osudy vlasti a má právo použiť všetky prostriedky na jej záchranu. V roku 1829 odišiel Mickiewicz do emigrácie, kde pôsobil ako publicista. V Paríži napísal národný epos "Pán Tadeáš" (1834). Dejový rámec tvorí spor dvoch šľachtických rodín o starý zámok. Roztržku ukončí láska mladých, Tadeáša a Zošky a boj proti spoločnému nepriateľovi, cárskemu vojsku. Dielo sa končí optimisticky, príchodom poľských légií Napoleonovej armády.
Epos je obrazom poľského života, zvykov a mravov vidieckej šľachty. Počas krymskej vojny odišiel Mickiewicz do Turecka, kde organizoval poľské oddiely proti Rusku. Zomrel v Carihrade počas morovej epidémie.
Adam Mickiewicz sa stal na západe reprezentantom slovanského sveta, stelesňujúc myšlienky národnooslobodzovacieho boja. 

</doc>
<doc id="124015" url="https://sk.wikipedia.org/wiki?curid=124015" title="Bertil Lindblad">
Bertil Lindblad

Bertil Lindblad (* 26. november 1895, Örebro, Švédsko – † 25. jún 1965, Saltsjöbaden) bol švédsky astronóm.
V roku 1914 promoval na Uppsala universitet, kde sa stal v roku 1920 docentom. Od roku 1927 bol profesorom a astronómom Kráľovskej švédskej akadémie vied a riaditeľom "Stockholms observatorium".
Lindblad priniesol dôležité poznatky o svietivosti hviezd. Skúmal najmä rotačný pohyb našej Mliečnej cesty a štruktúru galaxie. V roku 1925 zverejnil hypotézu o rotácii našej galaxie, ktorú v roku 1927 potvrdil Jan Oort a jeho kolegovia.
Ocenenia.
Boli po ňom pomenované kráter na Mesiaci a planétka 1448 Lindbladia.

</doc>
<doc id="124017" url="https://sk.wikipedia.org/wiki?curid=124017" title="Thalía (album)">
Thalía (album)

Thalía je eponymný debutový sólový album Thalíe. Album produkoval Alfredo Diaz Ordaz a vyšiel v Mexiku vo vydavateľstve Fonovisa v roku 1990. Album pozostáva zo skladieb v štýle rocku a popu 80. rokov a balád. Single „Saliva“ a „Un Pacto Entre Los Dos“" boli veľmi kontroverzné kvôli ich šteklivým témam, ale napriek tomu veľmi úspešné, a dnes sú považované za Thalíinu klasiku spolu s piesňou „Amarillo Azul“.

</doc>
<doc id="124020" url="https://sk.wikipedia.org/wiki?curid=124020" title="Space Shuttle Solid Rocket Booster">
Space Shuttle Solid Rocket Booster

Space Shuttle Solid Rocket Booster je druh solid rocket boostera (skr. SRB). Boli to štartovacie motory amerického raketoplánu v programe Space Shuttle. Ich úlohou bolo udeliť raketoplánu počiatočný impulz pri štarte. Išlo o dva identické motory na pevné pohonné hmoty, ktoré sa symetricky pripájali k hlavnej palivovej nádrži External Tank a oddeľovali sa od nej približne 2 minúty po štarte vo výške asi 45 kilometrov. Podobne ako družicový stupeň, aj motory SRB boli znovu použiteľné. Išlo o prvé znovupoužiteľné rakety v pilotovanej kozmonautike. Obidva motory spoločne poskytovali pri štarte a v priebehu prvej fázy výstupu 71,4 % ťahu celej zostavy. 
SRB sa prevážali po železnici z Floridy do ich výrobnej firmy Thiokol v Utahu kvôli rozmerom demontované. Tam sa naplnili liatím a následnou polymerizáciou heterogénnych tuhých pohonných látok. Po naplnení a prevezení späť na Floridu sa znova zmontovali dohromady. Segmenty rozličných motorov bolo možné vzájomne kombinovať. SRB boli prvé raketové motory na svete, ktoré sa použili ako štartovacie motory pri pilotovaných letoch, a v čase zavedenia do prevádzky boli tiež najväčšie raketové motory na tuhé pohonné hmoty na svete.
Vývoj.
Štartovacie stupne a ich motory vyvinula a vyrába firma Thiokol (teraz Morton Thiokol, súčasť koncernu Alliant Techsystems, Inc.), Brigham City, Utah (USA). Prvé návrhy konštrukcie raketoplánu počítali s družicovým a štartovacím stupňom. Z finančných dôvodov však bol tento návrh zmenený a štartovací stupeň nahradili dva motory na tuhé pohonné látky. Technické požiadavky na realizáciu SRB napísalo v roku 1973 Marshallove výskumné stredisko NASA. Z ekonomických dôvodov bolo potrebné, aby sa motor dal niekoľkonásobne použiť. Z tohoto dôvodu bolo rozhodnuté, že po oddelení motorov od ET a ukončení ich funkcie budú motory pristávať za pomoci padákov na morskú hladinu, aby mohli byť vytiahnuté a pripravované na nové použitie. Každý motor mal mať zaručene desaťnásobnú použiteľnosť. 
Jednotlivé segmenty spaľovacej komory sa odlievali z oceľozliatiny D6AC. Po odliatí sa valcovali a tepelne spracovali, aby sa dosiahli požadované vlastnosti.
Popis motora.
Každý zo štartovacích stupňov SRB (Solid Rocket Booster) má dĺžku , priemer a vzletovú hmotnosť 590 ton (prázdna hmotnosť 87 ton). Pôvodný návrh obmedzoval priemer motora na 3,66 metra. 
Motor SRB z väčšej časti tvorí raketový motor SRM (Solid Rocket Motor) spaľujúci tuhé pohonné látky (zmes tvorenú 12,04 % polybutadienakrylátu, 16,00 % práškového hliníka a 69,6 % chloristanu amónneho; ďalej potom 0,40 % oxidu železitého ako katalyzátora a 1,96 % epoxidového vytvrdzovača). Po zážihu už nebolo možné horenie tohto paliva zastaviť. Ťah motora sa počas činnosti motora menil vďaka tvaru zrna pohonnej látky, ktorý zaisťoval maximálny ťah pri štarte. V čase približne T+50 sekúnd sa ťah znižoval asi o tretinu, aby nedošlo k preťaženiu lode vyššiemu ako 3 g v čase maximálneho aerodynamického namáhania. Potom začal ťah opäť stúpať. Pohonná hmota mohla horieť pri vonkajšej teplote medzi 432 °C, s optimom pri 15,5 °C. Prázdna hmotnosť SRM je 67,5 tony.
Stavebne sa motory skladajú z piatich segmentov, ktoré boli zostavované dohromady v raketovej montážnej hale Vehicle Assembly Building. Medzi segmentmi sú tesniace krúžky. Pôvodne boli používané dva tesniace krúžky, po havárii Challengera (pozri nižšie) sa začali používať tri, pretože práve netesnosť týchto krúžkov spôsobila haváriu. Horný segment obsahoval iniciačnú a zážihovú zložku, k spodnému je pripojená vychyľovateľná ablatívne chladená expanzná dýza (expanzný pomer 1:11,3, vychyľovateľnosť 8°). Hmotnosť dýzy je 10,8 ton. Doba činnosti motorov SRB, pevne daná množstvom pohonnej látky, je približne 120 sekúnd. Každý z motorov SRB v okamihu vzletu raketoplánu vyvíjal ťah 11,8 MN. Prierez stredového kanálu palivového zrna mal tvar jedenásťcípej hviezdy; po ohorení cípov, zhruba v T +50 s po štarte, sa ťah motoru samovoľne znižoval.
Na povrchu spaľovacej komory SRM boli lineárne nálože, ktoré mohli byť odpálené v prípade havárie raketoplánu počas štartu, rozpoliť spaľovaciu komoru a tým ukončiť činnosť motora, aby nedopadol na obývané miesta. Ak by sa tak stalo ešte pri spojení motorom s nádržou ET, znamenalo by to nielen zničenie motora, ale aj celej štartovacej zostavy a teda aj istú smrť posádky. V praxi však boli motory SRB týmto autodeštrukčným mechanizmom zničené len v jedinom prípade, pri havárii raketoplánu Challenger, keď už zvyšok štartovacej zostavy zničili aerodynamické sily a zostali iba neovládateľné SRB.
Každý SRB mal dve integrované elektronické sústavy, jednu v prednej časti a jednu v zadnej. Nad horným segmentom bola pod kužeľovým aerodynamickým krytom umiestená časť riadiacej elektroniky, fázovač, predné oddeľovacie motory, systém oddeľujúci kužeľovitý nos, návratný maják a svetlá, parašutistický fotoaparát a padákový systém. Tento systém umožňoval bezpečné pristátie vypotrebovaných motorov na morskú hladinu. Ďalšia časť elektroniky bola umiestnená v priestore okolo expanznej dýzy, kde bolo tiež umiestnené turbočerpadlo hydrauliky na vychyľovanie dýzy motora. Každá dýza sa mohla vychýliť o 8° vo všetkých osiach. Po oddelení od ET systém prechádzal na vlastnú batériu. V hornom a spodnom prístrojovom úseku boli tiež umiestnené vždy štvorice malých raketových motorov na rýchle oddelenie SRB od externej palivovej nádrže ET. Na niekoľkých miestach boli motory chránené tepelnou ochranou, ktorá chránila motor pred zahrievaním sa pri prelete atmosférou, aj pred plameňmi z motorov SSME.
Na SRB boli dve nezávisle uložené hydraulické energetické sústavy. Každá sa skladala z pomocnej energetickej jednotky, modulu pre zásobu paliva, hydraulického čerpadla, hydraulickej nádrže a hydraulickej tekutej rôznorodej sústavy. Pomocné energetické jednotky (APU) vyrábali mechanickú energiu pre hydraulické čerpadlo. 
Stupne SRB boli zboku pripojené k externej nádrži ET prostredníctvom troch rúrkových konštrukcií, jednej v prednej a dvoch v zadnej časti SRB. Spodný (zadný) spoj bol tvorený dvoma výkyvnými svorkami a diagonálnym pripevnením. Horný (predný) spoj bol pripevnený k prednému koncu vonkajších nádrží predným „lemom“ motora. Pred štartom bol každý motor pripevnený k pohyblivej štartovacej plošine štyrmi skrutkami a maticami, ktoré sa v okamihu štartu rozpolili malým výbuchom. Detonáciu matíc spúšťali príkazy vysielané palubným počítačom cez hlavný kontrolný systém do kontrolného pyrotechnického systému na mobilnej plošine.
Priebeh činnosti motorov.
K zážihu motorov SRB mohlo dôjsť len vtedy, keď bol zadaný ručný blokovací pin každého SRB a odstránili sa oporné prostriedky. Pozemský tím zadával tento pin v priebehu predštartovných operácií. V čase T-5 minút sa bezpečnostné príchytné zariadenie presunulo do odistenej polohy. Príkazy pre zážih raketových motorov boli zadané až vtedy, keď tri SSME, hlavné motory raketoplánu, dosiahli 90 % alebo vyššiu úroveň ťahu a nedošlo k žiadnemu zlyhaniu SSME nebo iným problémom. 
Po dokončení práce SRM vo výške sa výbušnými skrutkami oddelili spoje s nádržou ET a zapálili sa dve štvorice pomocných raketových motorov, ktoré SRB vzdialili do bezpečnej vzdialenosti od raketoplánu. SRB zotrvačnosťou vystúpali do výšky približne . Potom sa voľným pádom vracali na zem. Približne 225 s po oddelení od ET vo výške na povel barorelé sa odhodil predný aerodynamický kryt a vypustil sa výtažný a potom aj stabilizačný padák s priemerom . Vo výške sa odhodil stabilizačný padák a otvorili sa tri hlavné padáky, každý s priemerom . Tie zaistili pristátie SRB rýchlosťou /s, približne od miesta štartu. Vzduch vo vnútri spaľovacej komory zaistil, že sa nepotopili. Potom boli odvlečené záchrannými loďami do Port Canaveral a odovzdané na demontáž, prípadnú opravu a opätovné naplnenie tuhými pohonnými látkami. Motor mal plánovanú životnosť 20 štartov, jeho padákový systém iba 10.
Havária raketoplánu Challenger.
Chyba na tesnení medzi segmentmi SRB bola príčinou havárie raketoplánu Chalenger. Spoje medzi segmentmi museli zaistiť tesnosť proti prenikaniu rozžeravených spalín. Boli dvoch typov: stále, ktoré sú kompletované už vo výrobnom závode a prevádzkové, kompletované až na kozmodróme. Spoj bol tesnený dvakrát: vnútorná tepelná izolácia bola zaliata špeciálnym tmelom a plášť mal osobitný spoj. Dolná časť prevádzkového spoja mala na priereze tvar písmena U, do ktorého zapadala vrchná časť v tvare I. Vo vnútri spoja na strane bližšej k palivu boli obe časti tesnené dvojicou o-krúžkov s priemerom a s hrúbkou . Pri návrhu konštruktéri predpokladali, že tlakom plynov bude vnútorné rameno spodnej časti U pritláčané k zapadajúcej časti vrchného segmentu. V praxi sa ale ukázalo, že viac sa rozpína slabšia zapadajúca vrchná časť. Tesnenie, pôvodne navrhnuté na zaťaženie tlakom, muselo teda vyrovnávať naopak rozpínanie. Materiál tesniacich krúžkov ale nebol schopný dostatočne rýchlo reagovať pri nízkych teplotách. To sa stalo práve pri tragickom poslednom štarte Chalengera, ktorý prebehol pri mrazoch -14 °C. Tesniace krúžky pri tejto teplote nevyrovnali rozpínanie obalu a nezadržali tlak plynov, ktoré prenikli izolačným tmelom. Unikajúce spaliny postupne prepálili spoj medzi SRB a hlavnou palivovou nádržou ET. Motor SRB visiaci voľne na hornom spoji narazil špicou do hlavnej palivovej nádrže a rozrazil ju. Z nádrže začal vytekať vodík a kyslík, ktorý sa okamžite vznietil. 73 sekúnd po štarte raketoplán explodoval. Zahynulo všetkých sedem astronautov na palube.
Opatrenia na zvýšenie bezpečnosti SRB.
Po nehode Challengera boli vykonané detailné štruktúrne analýzy na rizikových dieloch SRB. Analýzy boli primárne zamerané na oblasti, kde boli zistené anomálie v priebehu poletovej inšpekcie hardvéru.
Pomocné motory SRB, ktoré nehodu zapríčinili, prešli 155-timi zmenami. Najvýraznejšou z nich bolo to, že medzi segmentmi motoru sa namiesto dvoch tesniacich krúžkov začali používať tri. Objavili sa aj návrhy na úplne novú konštrukciu motorov, či dokonca na úplne nové pomocné motory, ale z finančných dôvodov boli tieto návrhy zamietnuté a ostalo sa pri motoroch SRB. Za ďalšie krízové oblasti bol označený pripevňovací prstenec, ktorým je vonkajšia palivová nádrž spojená so SRB. Krízové miesta boli nájdené taktiež v oblasti niektorých uzáverov, ktorými je prstenec pripevnený k „schránke“ motoru. Príčiny týchto porúch boli pripisované silnému nárazu na vodnú hladinu. Aby sa dané javy eliminovali a zaistila sa vyššia sila a odolnosť motorov, bol pripevňovací prstenec prestavaný, aby obklopoval celú schránku motora. Pôvodne prstenec tvaru písmena C obklopoval len 270° schránky. 
Dodatočne boli vykonané aj testy na zadnom „leme“. V priebehu prestavby boli pripevnené spevňovacie priehradky a kovanie do zadného prstenca lemu. Tieto dve úpravy pridali cca k váhe každého SRB.
SRB po skončení programu raketoplánov.
Po skončení programu raketoplánov v roku 2011 sa počítalo s čo najväčším využitím letového hardvéru raketoplánov v programe Artemis. V novovyvinutej rakete SLS plnia exempláre motorov SRB, ktoré majú za sebou štarty s misiami raketoplánov, znova úlohu pomocných štartovacích motorov. Tak ako v prípade štartovacej zostavy raketoplánu, aj pri rakete SLS sa pripájajú symetricky po dvojiciach k centrálnemu stupňu. Na rozdiel od programu raketoplánov však každý motor netvoria štyri segmenty, ale päť. Okrem toho už nie sú viac znovupoužiteľné. Po vyčerpaní paliva nebrzdene padajú do oceánu. Keď sa zásoby starých SRB minú, začnú rakety SLS používať nové vylepšené sady motorov vyvinuté špeciálne pre ne. O začiatku ich používania sa počíta najneskôr od deviateho letu a zvýšia nosnosť celej rakety.

</doc>
<doc id="124021" url="https://sk.wikipedia.org/wiki?curid=124021" title="SRB">
SRB

SRB môže byť:
Srb môže byť:

</doc>
<doc id="124022" url="https://sk.wikipedia.org/wiki?curid=124022" title="Hlava XXII (román)">
Hlava XXII (román)

Hlava XXII () je protivojnový román amerického spisovateľa Josepha Hellera. Prvýkrát bol vydaný v novembri roku 1961. Román, v ktorom je použitá irónia a satira na vojnu a vojakov sa stal bestsellerom.
Heller v románe využil vlastné skúsenosti, pretože sám slúžil v druhej svetovej vojne ako príslušník bombardovacej letky. Na románe pracoval až 8 rokov, práce začal v roku 1953, jedna z kapitol bola vydaná už v roku 1955 v zborníku "New World Writing".
V rozhovore pre SME v máji roku 1997, Joseph Heller, ktorý bol hosťom pražského medzinárodného knižného veľtrhu Svet knihy, povedal: „A viete o tom, že (kniha) vznikla náhodou? Vydavateľ ma presvedčil, aby som svoje osobné zážitky z II. svetovej vojny napísal na papier. Začiatkom šesťdesiatych rokov vyšlo v Spojených štátoch veľa kníh s vojnovou tematikou, a keďže knihy kupujú najmä ženy, "Hlava XXII" nemala spočiatku veľký úspech. Spolu s vydavateľom sme však verili, že ide o výnimočnú knihu, a naozaj - postupne sa o ňu začal dvíhať záujem.“
O tejto brilantnej čiernej komédii, ktorá sa zapísala na listinu bestsellerov, sa písalo v recenziách po celom svete: „Najlepší americký román, ktorý vyšiel o druhej svetovej vojne…“ (The Nation), „…apokalyptické majstrovské dielo…“ (Chicago Times). Merle Miller, americký spisovateľ, napríklad napísal: „Je to jedna z najhumornejších kníh, aké som čítal, jedna z najsmutnejších, v každom prípade je to kniha naskrz pravdivá, plod zdravého rozumu.“
Obsah.
Hlavná postava je Yossarian, dôstojník americkej armády vyslanej do druhej svetovej vojny. Dej sa odohráva na ostrove Pianosa v Stredozemnom mori, v bližšie nešpecifikovanej leteckej bombardovacej jednotke, z ktorej lietadlá útočia na Taliansko.
Kniha je členená na kapitoly, každá kapitola nesie názov osoby, poväčšine vojaka, sama kapitola však iba pokračuje nezmyselným rozprávaním o vojne. Názov knihy je odvodený z vojenského predpisu (hlava XXII), ktorá hovorí, že vojaci, ktorí odlietajú požadovaný počet náletov, sú z vojny odvelení. Avšak hovorí aj to, že vojak musí za každých okolností poslúchnuť svojho nadriadeného. Problém je v tom, že nikto z letky nikdy nemôže ísť domov, pretože plukovníci im neustále zvyšujú počet náletov. Jediná možnosť ako sa z letky dostať je byť bláznom. Podľa knihy sú blázni asi všetci čo sú zaangažovaní vo vojne, stačí si len vybrať koho vy sami považujete za najväčšieho blázna, Aarfyho, navigátora, ktorý si za náletu namiesto študovania mapy bafkal fajku a upozorňoval pilotov na zábavné momenty na oblohe, alebo Orra, ktorý si do úst vkladal plánky, aby mal okrúhlejšie líca, alebo sexuchtivú ženu poručíčku Scheisskopfovú, ktorá mala pomer s každým len nie so svojím manželom, pretože on po nociach myslel iba na pochodovanie svojej jednotky na prehliadke. Lenže je tu háčik: citát:
„Vari nemôžete preradiť blázna k pozemnej službe?“
„Ale áno. Práve, že musím. Existuje predpis, podľa ktorého musím preradiť každého, kto je blázon.“
„Tak prečo nepreradíte mňa? Ja som predsa blázon. Spýtajte sa Clevingera.“
„Clevingera? A kde je Clevinger? Nájdite mi ho a ja sa ho spýtam.“
„Tak sa spýtajte, koho chcete. Všetci vám povedia, aký som blázon.“
„Oni sú blázni.“
„Tak prečo ich nepreradíte?“
„A prečo ma o to nepožiadajú?“
„Pretože sú blázni, to je predsa jasné.“
„Pravdaže sú blázni,“ zopakoval doktor Daneeka. „Veď vám to predsa hovorím, či nie? A predsa by ste nenechali bláznov rozhodovať o tom, či ste blázon, alebo nie, nemám pravdu?“
Yossarian sa naňho vážne pozrel a skúsil to z iného konca. „Je Orr blázon?“
„Pravdaže je,“ prisvedčil doktor Daneeka.
„Môžete ho preradiť?“
„Pravdaže môžem. Ale najprv ma musí o to požiadať. To je predpis.“
„Tak prečo vás o to nepožiada?“
„Pretože je blázon,“ vysvetľoval doktor Daneeka. „Musí byť blázon, keď doteraz neprestal s bojovými letmi, hoci toľkokrát vyviazol len o vlások. Pravdaže, môžem Orra preradiť. Ale najprv musí o to požiadať.“
„To je všetko, čo musí urobiť, aby ho preradili?“
„Všetko. Stačí o to požiadať.“
„A potom ho už preradíte?“ spýtal sa Yossarian.
„Nie. To nemôžem urobiť.“
„Chcete povedať, že je v tom nejaký háčik?“
„Pravdaže je v tom háčik,“ prisvedčil doktor Daneeka. „Hlava XXII. Každý, kto sa chce vyhnúť bojovému nasadeniu, nie je ozajstný blázon.“
Tento citát ukazuje dokonalosť vojenského predpisu hlavy XXII, v knihe sa spomínajú aj rôzne metafory ako napr. „hlave XXII nikto neprejde cez rozum“.
Bláznovstvo posádky vidíme napríklad v časti, kde vojaci s maximálnou vážnosťou diskutujú o tom, že jeden z nich má v očiach muchy. Citát:
„Môžeš si byť stopercentne istý, že ich tam má,“...„hoci o tom zrejme ani nevie. A preto nevidí veci tak, ako sú.“
„Ako to že o nich nevie?“ čudoval sa Yossarian.
„Pretože má v očiach muchy,“...„Ako môže zbadať, že ich tam má, keď má v očiach muchy?“
„Appleby, máš v očiach muchy,“...
„Čože?“...
„Máš v očiach muchy,“ zopakoval Yossarian. „Asi preto ich nevidíš.“
„Havermayer, mám v očiach muchy?“
Havermayer nedôverčivo zažmurkal. „Čo?“
„Muchy.“
Havermayer opäť zažmurkal. „Muchy?“
„V očiach.“
„Čo ti šibe?“ spýtal sa Havermayer.
„Nie, mne nie. To Yossarianovi šibe. Len mi povedz, či mám v očiach muchy alebo nie. Môžeš mi to smelo povedať. Znesiem to.“
Yossarian a vojaci sa často zamýšľajú nad vecami, ktoré sa nám javia úplne absurdné a opisujú vojnu z pohľadu obyčajného človeka. Absurdnosť vojny je vykreslená v rôznych detailoch, napríklad niektorým letcom je úplne jedno či zasiahli, alebo nezasiahli cieľ.
Historický kriticizmus a "Hlava XXII".
Významné diela literatúry sú väčšinou inšpirované životnými skúsenosťami autorov tak ako aj udalosťami v obdobiach, v ktorých boli napísané. Výnimkou nie je ani "Hlava XXII", ktorá obsahuje fragmenty autorovej minulosti a taktiež poukazuje na udalosti, ktoré sa diali v čase, keď na nej pracoval. Nie je žiadnych pochýb o tom, že toto dielo je akousi ukážkou absurdity vojny. Ale treba si uvedomiť, že aj keď sa jej dej odohráva v roku 1943 a teda v čase 2. svetovej vojny, napísaná bola až v 50. rokoch 20. storočia.
Toto obdobie, ako ho nazval Bernard Baruch, multimilionár, finančník a poradca vtedajšieho prezidenta Spojených štátov amerických, sa zapísalo do dejín ako studená vojna. Vo svojej reči poukázal na to, že: „Nenechajme sa oklamať, dnes sme uprostred studenej vojny. Naši nepriatelia sú za hranicami, ale aj doma.“ Tento termín výstižne opisuje stav medzi USA a ZSSR po 2. svetovej vojne.
Strach Američanov z komunizmu mal za následok vznik politickej paranoje, ktorá je tak zjavná v "Hlave XXII". Táto paranoja viedla k obviňovaniu zo sympatizovania ku komunizmu vo vlastných radoch. Najvýraznejšie sa o to pričinil senátor USA Joseph Raymond McCarthy, ktorý v roku 1950 obvinil Ministerstvo zahraničných vecí USA, že zamestnáva komunistov aj keď sa to nikdy nepotvrdilo. Jeho činy dali za vznik McCarthizmu, prúdu, známemu tiež ako Hon na komunistov.
Rovnako aj v "Hlave XXII" je najciteľnejší strach. Hrdina novely pociťuje neovládateľný strach zo smrti a má utkvelé predstavy, že sa ho stále pokúša niekto zabiť. „Nepriateľ,“ odsekol Yossarian a pozorne formuloval myšlienku, „je každý, kto ťa chce pripraviť o život, bez ohľadu na to, ku ktorej strane patrí, a to platí aj o plukovníkovi Cathcartovi.“
Ďalšia ukážka strachu a nedôvery vo vlastných ľudí je tá, kde sa kapitán Black bez akýchkoľvek dôkazov nechal počuť, že major Major je komunista. „...a keď podotkli, že s majorom Majorom nie je čosi v poriadku, kapitán Black im oznámil, že major Major je komunista. Pchajú sa všade (komunisti),“ vyhlásil rebelantsky. „Vy sa, chlapci, možno mienite nečinne prizerať, ale ja to tak nenechám. Niečo proti tomu urobím. Odteraz musí každý lump, ktorý vkročí do môjho spravodajského stanu, podpísať prísahu oddanosti. A tomu mamľasovi majorovi Majorovi ju podpísať nedám, aj keby ma o to prosil.“
Postavy v tomto románe si navzájom nedôverovali a žili v neustálom strachu zo zrady. Nakoniec sa ukázalo, že nebojujú ani tak s nepriateľmi ako skôr medzi sebou.

</doc>
<doc id="124023" url="https://sk.wikipedia.org/wiki?curid=124023" title="Boyna">
Boyna

Boyna môže byť:

</doc>
<doc id="124024" url="https://sk.wikipedia.org/wiki?curid=124024" title="Dabbahu">
Dabbahu

Dabbahu (iné názvy: Boyna, Boina, Moina) je masívny stratovulkán, nachádzajúci sa asi južne od sopky Alayta v Afarskej depresii v Etiópii. Sopka je tvorená obsidiánovými dómami a lávovými prúdmi a pemzovými troskovými kužeľmi, prekrývajúcimi staršie horniny, prevažne bazaltovo-trachytického zloženia. Početné fumaroly sa tiahnu po chrbáte vulkánu severovýchodným smerom, až k vulkánu Alayta. Erupcia z roku 2005 si vyžiadala evakuáciu asi 6 000 ľudí z okolitých dedín.

</doc>
<doc id="124025" url="https://sk.wikipedia.org/wiki?curid=124025" title="Zrodenie tragédie z ducha hudby">
Zrodenie tragédie z ducha hudby

Zrodenie tragédie z ducha hudby () je kniha Friedricha Nietzscheho, ktorá vyšla začiatkom roka 1872.
Obsah.
Nietzsche vo svojej knihe predstavuje intelektuálnu dichotómiu dvoch elementov: "apolónskeho" a "dionýzskeho". Prvý predstavuje, zjednodušene povedané, formálne diferencovanú realitu, druhý zasa formálne nerozlíšenú realitu. Apolónske je šifrou pre rozum, rozlíšenosť, krásu, dokonalosť, realizuje sa vo výtvarnom umení. Dionýzske je zasa stelesnením nerozlíšenosti, hudby, tanca, opojnosti, prekračovania hraníc a orgiastickej vášne. Podľa Nietzscheho tieto dva elementy bojujú o kontrolu nad ľudskou existenciou.
Antická tragédia bola podľa Nietzscheho najvyššou formou umenia, pretože spájala oba tieto elementy do kompaktného celku, čím divákovi umožnila zažívať širokú škálu životných situácií. Dionýzsky element sa nachádzal v hudbe zboru, zatiaľ čo apolónsky element bol prítomný v dialógu. Apolónsky duch tak prepožičiaval dionýzskej abstraktnosti formu.
Rozvoj antickej tragédie podľa Nietzscheho prerušil až nástup Sokratovej racionalistickej filozofie. Rovnováha apolónskeho a dionýzskeho elementu v modernom umení sa podľa neho dá dosiahnuť "znovuzrodením tragédie" z hudby, ako sa oň vo svojich operách pokúšal Richard Wagner.
Klasickí filológovia Nietzscheho doby knihu odmietli.

</doc>
<doc id="124028" url="https://sk.wikipedia.org/wiki?curid=124028" title="Dabbajra">
Dabbajra

Dabbajra je v súčasnosti neaktívny štítový vulkán, nachádzajúci sa v západnej časti Afarskej depresie v Etiópii. Je to najzápadnejšie umiestnený vulkán Afarskej depresie. Sopka je tvorená prevažne bazaltovými horninami. Viac prekremenené (horniny s vyšším obsahom SiO2) sú vulkanické produkty (dómy a lávové prúdy), sústredené pozdĺž chrbáta sopky.

</doc>
<doc id="124029" url="https://sk.wikipedia.org/wiki?curid=124029" title="Gestaltistická metodológia">
Gestaltistická metodológia

Gestaltistická metodológia vznikla ako reakcia na Wundta.
Založil ju Max Wertheimer v roku 1912 spolu s Koffkom a Kohlerom.
Tvarová psychológia je postavená na holistickom princípe, celok považuje za viac ako súčet častí a jednotlivé vníma skôr ako tvary (nemecky gestalt) celku, než ako samostatné, oddeliteľné časti.
Snažili sa vysvetliť, ako vnímame tvar, rýchlosť, hĺbku a čas.
Tvarová psychológia (tiež gestalt psychológia, gestalt princípy alebo gestaltismus) presadzuje zásadu tzv. celistvosti.

</doc>
<doc id="124030" url="https://sk.wikipedia.org/wiki?curid=124030" title="Hararu Tärara">
Hararu Tärara

Hararu Tärara (iný prepis: Hararu Terara, iné názvy: Hararu, Hararo, Manda Hararo) je vulkanický komplex , pozostávajúci z viacerých štítových sopiek ("Manda Hararo", "Unda Hararo", "Gablajtu") a trhlinových zón ("Gumatmali"), nachádzajúci sa na južnom okraji Afarskej depresie v Etiópii. Komplex má šírku 105 km a dĺžku 20-30 km. Predstavuje v podstate vyzdvihnutú časť riftovej zóny. V historickej dobe nie je doložená žiadna erupcia, ale vek podložných sedimentov pod lávovými prúdmi komplexu má približne 8 000 rokov, čo indikuje jeho pomerne mladý vek. To že komplex nie je vyhasnutý, dokladajú aj hydrotermálne pramene a aktívne fumaroly. V auguste 2007 komplex obnovil aktivitu, keď došlo k výlevu láv z viacerých trhlín.

</doc>
<doc id="124031" url="https://sk.wikipedia.org/wiki?curid=124031" title="Pruská akadémia vied">
Pruská akadémia vied

Pruská akadémia vied (po nemecky "Preußische Akademie der Wissenschaften") bola založená 11. júla 1700 brandenburským kurfirstom Friedrichom III. podľa plánov Gottfrieda Wilhelma Leibniza v Berlíne ako "Kurfirstská brandenburská spoločnosť vied". Za jej prvého prezidenta bol vymenovaný Gottfried Wilhelm Leibniz.

</doc>
<doc id="124032" url="https://sk.wikipedia.org/wiki?curid=124032" title="Groppo (sopka)">
Groppo (sopka)

Groppo je menší, 930 m vysoký neaktívny stratovulkán, nachádzajúci sa v Etiópii, severovýchodne od mesta Däse (Dese, Dase, Dessie). Sopka je tvorená prevažne ryolitovými horninami. Predpokladaný, ale nepotvrdený vek poslednej erupcie je asi pred 2 000 rokmi.

</doc>
<doc id="124033" url="https://sk.wikipedia.org/wiki?curid=124033" title="Kurub Tärara">
Kurub Tärara

Kurub Tärara (iný prepis: Kurub Terara) alebo Kurub alebo po taliansky Monte Corub je menšia štítová sopka, nachádzajúca sa približne v strede spojnice medzi sopkami Manda Hararo a Borawli v Etiópii. Stavba sopky je tvorená prevažne bazaltovými horninami. S výnimkou pozorovanej fumarolickej aktivity v 30. rokoch 20. storočia nie je doložená žiadna sopečná aktivita vulkánu.

</doc>
<doc id="124034" url="https://sk.wikipedia.org/wiki?curid=124034" title="Hlava XXII">
Hlava XXII



</doc>
<doc id="124035" url="https://sk.wikipedia.org/wiki?curid=124035" title="Däma’ali Tärara">
Däma’ali Tärara

Däma’ali Tärara (iný prepis: Dema’ali Terara; iný názov: Sira’äri Isatä Gämora; talianske názvy: (Monte) Dama(i) Ali, Monte Dhamalil) je v súčasnosti neaktívny, rozľahlý štítový vulkán, nachádzajúci sa na severozápadnom brehu jazera Abbé vo východnej Etiópii. Prevládajúce horniny stavby vulkánu sú bazalty, no severné, západné a južné svahy sú pokryté reťazou ryolitových dómov a lávových prúdov. Hlavný kráter sopky je obkolesený prstencom satelitných kráterov, kopírujúcich steny staršej kaldery. Posledná erupcia sopky bola zaznamenané v roku 1631, odvtedy sú aktívne iba fumaroly a hydrotermálne pramene, sústredené v okolí krátera.

</doc>
<doc id="124042" url="https://sk.wikipedia.org/wiki?curid=124042" title="ČT">
ČT



</doc>
<doc id="124043" url="https://sk.wikipedia.org/wiki?curid=124043" title="Zoznam matematických článkov/2">
Zoznam matematických článkov/2

Tento index bol automaticky vygenerovaný podľa tejto . Obsahuje 6 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
2.
2 (číslo)2 147 483 647
22.
22 (číslo)
27.
273 (číslo)
29.
29 (číslo)
2d.
2D

</doc>
<doc id="124080" url="https://sk.wikipedia.org/wiki?curid=124080" title="Andrej Andrejevič Vlasov">
Andrej Andrejevič Vlasov

Andrej Andrejevič Vlasov () (* 14. september 1901, Lomakino, Nižnonovgorodská oblasť – † 2. august 1946, Moskva) bol sovietsky generál ruského pôvodu, ktorý sa v priebehu 2. svetovej vojny počas bojov o Leningrad dostal do nemeckého zajatia a začal spolupracovať s nacistami. Stal sa veliteľom Ruskej oslobodeneckej armády, ktorá bola nasadená do boja na strane nacistov.
Život.
Raná kariéra v armáde.
Vlasov vstúpil do Červenej armády v roku 1919 a bojoval proti bielogvardejcom. Vyznamenal sa ako dôstojník a aj po skončení občianskej vojny rýchlo postupoval v rebríčku vojenských hodností. V roku 1930 vstúpil do komunistickej strany. Od roku 1935 študoval na Frunzeho vojenskej akadémii. Stalinove čistky v armáde prežil ako člen vojenského súdu. Medzi 1937 - 1938 rokom si následne získal dôveru sovietskeho vodcu. V rokoch 1938 - 1939 bol vojenským poradcom v Číne, za čo obdržal od Čankajška Rad zlatého draka. Čoskoro nato mu boli udelené aj sovietske vyznamenania (Rad červenej zástavy, Rad Lenina). V predvečer druhej svetovej vojny velil ako generálmajor 4. mechanizovanému zboru Kyjevského vojenského okruhu. 
Druhá svetová vojna.
Začiatok vojny.
Po napadnutí Sovietskeho zväzu nacistickým Nemeckom sa vyznamenal v bojoch pri Ľvove a bol menovaný za veliteľa 37. armády brániacej Kyjev. Pri ústupe z Ľvova sa musel prizerať, ako jednotky NKVD pobili ukrajinských politických väzňov, ktorých už nemali možnosť evakuovať, namiesto toho, aby ich prepustili alebo použili v boji proti Nemcom. Niektorí považujú práve túto skúsenosť so skutočnou tvárou Stalinovho režimu za prvú, ktorá ho viedla na dráhu neskoršieho boja po boku nacistov. 37. armáda bola jedna z najsilnejších sovietskych armád (mala asi 100 000 mužov), ktorej bola zverená veľmi dôležitá úloha - obrana západne od Kyjeva. V dôsledku chybných rozhodnutí sovietskeho najvyššieho velenia však bolo mesto po nemeckých obchvatných manévroch stratené. Rozkaz na ústup prišiel neskoro a sovietske jednotky neboli schopné bez prípravy organizovane ustupovať na čiaru k mestu Romny. Naviac jeho armáda ako najzápadnejšie dislokovaná mala najmenšiu šancu prebiť sa na východ. Po ťažkých bojoch, v ktorých bol ranený, sa napokon s nepatrnými zvyškami svojich jednotiek dokázal prebiť na východ k svojim ako jeden z posledných. Po doliečení ho Stalin v novembri 1941 poveril sformovaním 20. armády určenej na obranu Moskvy. Začiatkom januára 1942 viedol úspešné protiútoky svojej armády pri Volokolamsku asi 100 km na severozápad od metropoly. Vlasov úspešne splnil vytýčené ciele a okrem ďalších vyznamenaní sa dočkal i povýšenia na generálporučíka.
Pokus o prelomenie blokády Leningradu.
V marci 1942 sa stal zástupcom veliteľa Volchovského frontu, ktorého cieľom bolo preraziť do obkľúčeného Leningradu. Namiesto vedenia útoku však Vlasovovu 2. údernú armádu čakali ťažké obranné boje a hroziace obkľúčenie. 27. marca prerazil so sibírskymi údernými brigádami od západu závoru pri prieseku Erika. Napriek tomu, že bola široká iba 2 km, predsa len to bola medzera, ktorou bolo možné viesť aspoň nejakým spôsobom zásobovanie. Medzi jednotkami nemeckej 58. pešej, policajnej divízie SS a Vlasovovými vojskami sa rozpútali úporné boje, ako sa ich Nemci snažili vytlačiť z prieseku. Prvý nemecký pokus o útok sa nepodaril, až druhý útok, ktorý po dôkladnej príprave uskutočnila posilnená 58. pešia divízia, viedol začiatkom mája 1942 k úspechu, čo malo za následok pevné spojenie s policajnou divíziou SS, ktorá bojovala severne od lesného prieseku. Vtedy sa Vlasov rozhodol z močaristého pekla na Volchove uniknúť. Ale jeho ťažko skúšané pluky už nemohli postupovať cez rozmrznuté močiare a v tichosti sa pohybovať naprieč lesmi. Podmáčaná lesná pôda a močiare vyháňali sovietskych vojakov na cesty. Z pekla, v ktorom sa ocitli jeho vyčerpaní vojaci existovala iba jedna cesta, bola vyrobená z guľatiny a viedla cez priesek Erika. Koncom mája už ťažké boje na Volchove doznievali. Tie jednotky Vlasovovej 2. údernej armády, ktorým sa nepodarilo prebiť z obkľúčenia sa ocitli v pasci. 9 streleckých divízií, 6 streleckých brigád a časti jednej tankovej brigády boli stratené. Ich koniec bol strašný. 32 000 mužov padlo do nemeckého zajatia. Desiatky tisíc mŕtvych červenoarmejcov ležali v lesoch a močiaroch - utopili sa, zomreli od hladu či na následky zranení. V chaose ktorý vypukol po zničení údernej armády sa vo vnútornej časti volochovského kotla pohybovalo ešte množstvo sovietskych vojakov, ktorí sa nemienili vzdať. Medzi nimi sa nachádzal aj Vlasov so svojím štábom. Nemci zhodili nad dedinami tisíce letákov so zatykačom na Vlasova aj s jeho fotografiou. Za jeho dolapenie bola vypísaná vysoká odmena. 
11. júla 1942 bol zajatý nemeckými vojskami. Ako k tomu presne došlo sa pramene rozchádzajú. Podľa prvej verzie sa vzdal dobrovoľne, podľa druhej ho vydali miestni obyvatelia. Akékoľvek už boli okolnosti jeho dolapenia, v zajateckom tábore pre vyšších dôstojníkov prijal nemecké návrhy a začal spolupracovať. Podmienky zajatých sovietskych vojakov a dôstojníkov v nemeckom zajatí boli zložité. Boli vystavení veľkému psychickému nátlaku, jednak pre zlé podmienky, hlad a choroby ako i pre nedôveru po prípadnom úspešnom úteku zo zajatia.
Vytvorenie Ruskej oslobodzovacej armády.
Keď Vlasov ponúkal Hitlerovi svoje služby, hovoril o tom, že chce „bojovať po boku Nemecka za socialistické Rusko a zbaviť svoju vlasť Stalinovho systému krutovlády.“ Jeho vyjednávanie však prebiehalo v období bitky o Stalingrad, keď situácia v očiach nacistických pohlavárov vyzerala tak, že je Červená armáda na kolenách. A keďže v obdobiach, kedy nemecké armády víťazili, Hitlera skôr zaujímali rasové čistky, Vlasov pochopil, že Nemci ho využívajú na oslabenie Červenej armády a propagandu. Vytváranie čisto Ruskej oslobodeneckej armády (ROA) pod vedením generála Vlasova však po celý čas narážalo na množstvo prekážok a ROA nikdy nebola plne sformovaná a bojaschopná vojenská sila. V priebehu roku 1943 sa však Vlasovovi bez vedomia Nemcov podarilo zostaviť jadro generálneho štábu, ktorý mal riadiť jeho novú miliónovú armádu. Na Vlasova poľovalo niekoľko sovietskych diverzných skupín s rozkazom zabiť ho ale nakoniec stratil aj Hitlerovu podporu. Bezpečne sa mohol cítiť len na nemeckom území pod ochranou svojich vojakov ROA. Zmena nastala, keď Stalin vyhlásil všetkých vojnových zajatcov za vlastizradcov. Istota vojakov sa nalomila a ani nasadenie do boja proti sovietom neprichádzalo. Do hry vstúpil Himler a Hitlera presvedčil, že vytvorenie oslobodeneckej armády z ruských zajatcov bude prospešné. Tak sa sformovali 2 divízie. Začiatkom augusta 1944 bol generál Sergej Kuzmič Buňačenko, ktorý bojoval za Nemcov na západnom fronte prevelený a od 10. novembra 1944 velil 1. pešej divízii ROA, ktorú sa mu podarilo zostaviť, plne vystrojiť a vyzbrojiť. V marci 1945, už v hodnosti generálmajora, dostal rozkaz presunúť divíziu na východný front, kde bola 13. apríla 1945 nasadená proti sovietskemu predmostiu na Odre 33. armády 1. bieloruského frontu pri Erlenhofe (pri Frankfurte nad Odrou). Druhý deň ale vydal pokyn na ústup z frontu a napriek nemeckým rozkazom rozhodol o presune južným smerom - do Čiech. Aj napriek nátlaku nemeckého poľného maršala Ferdinanda Schörnera odmietol nasadenie svojej divízie na fronte pri Brne.
Pražské povstanie a smrť.
Vlasovove jednotky ustupovali cez územie Čiech na západ spoločne s oddielmi Waffen-SS, aby nepadli do rúk Červenej armády. Dve divízie ROA sa nachádzali koncom apríla 1945 pri obci Suchomasty (asi 50 km od Prahy). Vlasovci v tej dobe už odmietali bojovať po boku nemeckých vojsk proti Sovietom, stŕhali si z uniforiem nemecké distinkcie a v armáde zavládla anarchia. Po vyhláseniach, že budú bojovať proti Sovietom i Nemcom, vyrazili jednotky pod velením Buňačenka na pomoc Čechom, ktorí začali povstanie v Prahe, cestou útočiac na Nemcov. Povstanie pritom podporili v najkritickejšej chvíli. 6. mája 1945 už bolo povstanie na lopatkách, ale Buňačenko podnikol útok na Nemcov a už nasledujúci deň povstanie ožilo. S ohľadom na negatívnu reakciu Českej národnej rady, postup Červenej armády aj zastavenie postupu americkej armády v západných Čechách sa však z Prahy čoskoro stiahol. Povstalcom ponechal na pomoc jeden delostrelecký oddiel, ktorý aktívne proti skupinám SS bojoval až do 9. mája 1945. 30. apríla 2020 bol na námestí obce Řeporyje (súčasť Prahy) odhalený trojmetrový pomník ROA a krátky text na jeho tabuli pripomína Pražské povstanie a 300 vlasovcov, ktorí pri ňom padli.
Ostatným Buňačevského jednotkám sa cez Příbram podarilo ustúpiť až k americkým líniám, rokovania s Američanmi o prechode do ich zajatia neviedli k úspechu. Buňačenko na poludnie 12. mája 1945 preto rozpustil divíziu a vyzval svojich vojakov k úteku do západnej zóny. Buňačenka aj Vlasova odovzdali Američania NKVD. (Vlasov bol odovzdaný 12. mája 1945.) Po prvých výsluchoch u kontrarozviedky „SMERŠ“ boli prepravení do Moskvy, kde boli ešte v máji 1945 obvinili z vlastizrady. Ostatných zajatých dôstojníkov Sovieti postrieľali, čiastočne na Olšanských cintorínoch a čiastočne mimo Prahy aj v obci Suchomasty. Radoví vojaci, ktorí prežili vojnu a nachádzali sa v sovietskej zóne boli vrátení do Sovietskeho zväzu, kde boli ako zradcovia buď popravení alebo odsúdení k ťažkému žaláru a núteným prácam v gulagoch. Andrej Andrejevič Vlasov bol výrokom Vojenskej rady Najvyššieho súdu odsúdený za vlastizradu a nakoniec popravený 2. augusta 1946 v Moskve. 

</doc>
<doc id="124088" url="https://sk.wikipedia.org/wiki?curid=124088" title="Postlúdium">
Postlúdium



</doc>
<doc id="124091" url="https://sk.wikipedia.org/wiki?curid=124091" title="Greatest Hits">
Greatest Hits

Greatest Hits je bežné označenie pre album, na ktorom sú najpopulárnejšie umelcove skladby.

</doc>
<doc id="124092" url="https://sk.wikipedia.org/wiki?curid=124092" title="Involúcia">
Involúcia

Involúcia môže byť:

</doc>
<doc id="124095" url="https://sk.wikipedia.org/wiki?curid=124095" title="Abbas">
Abbas



</doc>
<doc id="124096" url="https://sk.wikipedia.org/wiki?curid=124096" title="Involúcia (matematika)">
Involúcia (matematika)

Involúcia alebo involutívne zobrazenie na množine formula_1 je každé také zobrazenie formula_2 ktoré je svojim vlastným inverzom, čiže pre každé formula_3 platí
formula_4.
Ekvivaletne, zobrazenie formula_5 je involutívne, ak
formula_6.
Unárnej operácii na množine formula_1 sa hovorí involutívna operácia ak je involutívna ako funkcia vo vyššie vymedzenom zmysle.

</doc>
<doc id="124097" url="https://sk.wikipedia.org/wiki?curid=124097" title="Ľahká železnica">
Ľahká železnica

Ľahká železnica alebo ľahké metro (light rail) je forma mestskej koľajovej dopravy, ktorá používa menej masívne vybavenie a infraštruktúru ako podzemná rýchlodráha, s modernými ľahkými koľajovými vozidlami. Najviac sa ľahká železnica využíva v Spojených štátoch, kde sú to systémy rôznej koncepcie medzi regulárnym metrom a štandardnou modernou električkou.

</doc>
<doc id="124098" url="https://sk.wikipedia.org/wiki?curid=124098" title="Ľahké metro">
Ľahké metro

Ľahké metro je druh mestskej hromadnej dopravy podobný metru alebo iným mestských dráham, napríklad VAL. Na vybudovanie ľahkého metra stačia menšie náklady ako na klasické metro, má však nižšiu prepravnú kapacitu pri použití rovnakého počtu vlakov.
Ľahké metro, podobne ako rýchlodrážna električka alebo podpovrchová električka je alternatíva mestskej hromadnej dopravy predovšetkým pre mestá s približne pol miliónom obyvateľov, kde by bolo klasické metro príliš veľké, nákladné alebo nevyťažené. V niektorých prípadoch sú tieto systémy aj vo väčších mestách, a to kvôli nedostatku financií alebo v snahe vyhnúť sa prípadnej predimenzovanej dopravnej stavbe.
Nevýhodou ľahkého metra je nízka kapacita vlakov, pretože súpravy sú kratšie, užšie a podobne alebo menšie stanice z úsporných dôvodov. Ľahké metro je často nadzemné, ako napríklad v Istanbule. Ak je vedené v podzemí, je založené plytko a vďaka menším parametrom sa môžu trasy lepšie prispôsobiť geologickým podmienkam miest, napríklad menšie polomery oblúkov a pod.

</doc>
<doc id="124099" url="https://sk.wikipedia.org/wiki?curid=124099" title="Podzemná rýchlodráha">
Podzemná rýchlodráha



</doc>
<doc id="124101" url="https://sk.wikipedia.org/wiki?curid=124101" title="Krt">
Krt

Krt môže byť:
KRT môže byť:

</doc>
<doc id="124104" url="https://sk.wikipedia.org/wiki?curid=124104" title="Gambit">
Gambit

Gambit je šachové otvorenie, v ktorom hráč obetuje materiál (najčastejšie pešiaka), aby získal nejakú výhodu (náskok vo vývine figúr, útok na súperovho kráľa...). Gambitové otvorenia boli najpopulárnejšie v 19. storočí. Postupne však záujem o ne klesal, lebo technika hry v obrane sa zlepšovala, stále sa však hrávajú. Najznámejšie gambity sú: "Kráľovský gambit, Evansov gambit, Budapeštiansky gambit, Volžský gambit, Marshallov útok v Španielskej hre".
Dámsky gambit.
Hoci Dámsky gambit má v názve toto slovo, nejedná sa o gambit v pravom zmysle slova. Ak čierny vezme pešiaka (1. d4 d5 2. c4 dxc4), biely môže okamžite nastoliť materiálnu rovnováhu, hrajúc 3. Da4+ a 4. Dxc4.
Ak hráč zvolí gambitové otvorenie, súper má 3 možnosti:
V prípade prijatia obetovaného materiálu má hráč tieto možnosti hry:

</doc>
<doc id="124107" url="https://sk.wikipedia.org/wiki?curid=124107" title="Abadan">
Abadan



</doc>
<doc id="124109" url="https://sk.wikipedia.org/wiki?curid=124109" title="Štvorcové číslo">
Štvorcové číslo

Štvorcové číslo je také číslo formula_1, ktoré sa dá vyjadriť ako druhá mocnina nejakého celého čísla formula_2, čiže ak platí formula_3. Príkladom štvorcového čísla je číslo 16, keďže formula_4 a 4 je celé číslo. Naopak 15 nie je štvorcové šíslo, keďže toto číslo podobnú reprezentáciu nepripúšťa. Prvých 23 štvorcových čísel tvorí postupnosť
 0, 1, 4, 9, 16, 25, 36, 49, 64, 81, 100, 121, 144, 169, 196, 225, 256, 289, 324, 361, 400, 441, 484...
Vo všeobecnosti, formula_5-tý člen tejto postupnosti je číslo formula_6 (pre formula_7).
Príklady.
Štvorcové čísla pod 602 sú:
02 = 0
12 = 1
22 = 4
32 = 9
42 = 16
52 = 25
62 = 36
72 = 49
82 = 64
92 = 81
102 = 100
112 = 121
122 = 144
132 = 169
142 = 196
152 = 225
162 = 256
172 = 289
182 = 324
192 = 361
202 = 400
212 = 441
222 = 484
232 = 529
242 = 576
252 = 625
262 = 676
272 = 729
282 = 784
292 = 841
302 = 900
312 = 961
322 = 1024
332 = 1089
342 = 1156
352 = 1225
362 = 1296
372 = 1369
382 = 1444
392 = 1521
 
402 = 1600 
412 = 1681 
422 = 1764
432 = 1849
442 = 1936
452 = 2025
462 = 2116
472 = 2209
482 = 2304
492 = 2401
 
502 = 2500
512 = 2601 
522 = 2704
532 = 2809
542 = 2916
552 = 3025
562 = 3136
572 = 3249
582 = 3364
592 = 3481

</doc>
<doc id="124110" url="https://sk.wikipedia.org/wiki?curid=124110" title="María Mercedes">
María Mercedes

María Mercedes je mexická telenovela, ktorú vyrobila a odvysielala Televisa v roku 1992. Hlavnú úlohu hrá Thalía. Táto telenovela je prvá zo série úspešnej trilógie telenoviel (tiež známej ako "María Trilogy"). Hlavná postava je chudobné mladé dievča menom María.
Dej.
Chudobná a nevinná María Mercedes sa musí starať sama o svoju rodinu. Jej otec pije a matka ju opustila, keď bola ešte malá (ale aj tak na ňu nemôže zabudnúť). Aj keď robila rôzne huncúctva, nikdy nedopustila, aby na stole chýbalo jedlo a vždy zabezpečila strechu nad hlavou svojej rodiny nedbajúc o to, ako veľmi sú nevďační. Santiago del Olmo je veľmi bohatý a má prekrásnu vilu v najbohatšej štvrti mesta. Hoci zomiera, nemá pokoj, pretože vie, že jeho ničomná a po peniazoch bažiaca švagriná Malvina bude jeho jediný dedič. Jedného dňa, keď je v záhrade, zahliadne Meche. Ponuka k sobášu, manželstvo, posledná vôla a potmehúdsky plán bláznivej Malviny otočí životy každého v dome del Olmo hore nohami - obzvlášť život Jorgeho Luisa, Malvininho utrápeného syna, do ktorého sa Meche zaľúbi.
Poznámka.
María Mercedes sa stala absolútnym hitom a získala najvyššie podiely v Mexiku . Aj vďaka nej dostala Thalía titul "kráľovná telenoviel".

</doc>
<doc id="124113" url="https://sk.wikipedia.org/wiki?curid=124113" title="Sicílska obrana (šach)">
Sicílska obrana (šach)



</doc>
<doc id="124115" url="https://sk.wikipedia.org/wiki?curid=124115" title="Tokio Hotel">
Tokio Hotel

Tokio Hotel je nemecká rocková skupina, pochádzajúca z Magdeburgu. Kapela funguje už od počiatku v rovnakom zložení: Bill Kaulitz – spev, Tom Kaulitz – gitara (klavír), Georg Listing – basgitara (klávesy) a Gustav Schäfer – bicie. Skupina vznikla v roku 2001 pod názvom Devilish. V roku 2005 vyšlo ich prvé štúdiové CD s názvom Schrei a kapela sa premenovala na Tokio Hotel. Od tej doby stále pôsobia na hudobnej scéne a vydali dosiaľ tri nemecké albumy: "Schrei", "Zimmer 483", "Humanoid" a štyri anglické: "Scream", "Humanoid", "Kings of Suburbia", "Dream Machine" a rozšírenú prerobenú verziu albumu "Schrei" s názvom "Schrei: So laut du kannst".
História skupiny.
Začiatky (2001 – 2004).
Štvorica chlapcov sa stretla v roku 2001 na živej šou v Magdeburskom klube, kde Georg a Gustav sledovali Billa a Toma pri vystúpení. Rozhodli sa vytvoriť skupinu, ktorej dali názov Devilish. Tento názov vznikol vďaka Tomovi, keď jeden miestny recenzent označil jeho hru na gitare za „diabolsky dobrú“ („"devilishy good"“) a Tom bol tak nadšený, že navrhol, aby sa kapela volala práve Devilish. Hrávali na školských koncertoch a rôznych talentových súťažiach. V roku 2003 sa Bill prihlásil do detskej súťaže Star Search, kde si ho všimol producent Peter Hoffmann. Devilish zmenili svoj názov na Tokio Hotel: "Tokio" – živé, pulzujúce mesto, ako je sama skupina a mesto v ktorom nikdy neboli. V čase, kedy názov vymýšľali si neboli celkom istí svojou budúcnosťou, bola pre nich veľkou neznámou, ako exotické mesto. "Hotel" je symbolom neustáleho cestovania za koncertami a prespávania mimo domova.
Peter Hoffmann neskôr do tímu priviedol Davida Josta – ktorý sa stal manažérom kapely – a Pata Benznera, s ktorými napísal prevažnú väčšinu skladieb na prvý album Tokio Hotel (vrátane singlov „Schrei“ a „Rette Mich“). Jedine skladba „Unendlichkeit“ bola zložená chlapcami z kapely. Krátko pred vydaním prvého albumu Sony zrušilo kontrakt so skupinou.
"Schrei" (2005 – 2006).
V roku 2005 ponúklo Tokio Hotel zmluvu vydavateľstvo Universal Music Group a vytvorili pre nich marketingový plán. Ich prvý singel „Durch den Monsun“ sa stal okamžite hitom a 26. augusta 2005 sa v Nemecku stal číslom jedna a nakoniec dosiahol prvé miesto aj v rakúskom hudobnom rebríčku. Druhým singlom sa stala pieseň „Schrei“, ktorá sa v Nemecku dostala do Top 5. Ich debutový album "Schrei" bol vydaný 19. septembra 2005 a v roku 2006 bol certifikovaný trojnásobnou zlatou platňou za viac ako 300 000 predaných kópií v Nemecku. V roku 2006 vyšli ďalšie single „Rette Mich“ a „Der letzte Tag“. Obe skladby dosiahli v Nemeckej hitparáde prvé priečky.
"Zimmer 483" (2007 – 2008).
Prvý singel z druhej štúdiovej dosky niesol názov „Übers Ende der Welt“ a bol vydaný 26. januára 2007. V Nemecku a Rakúsku dosiahol prvú priečku takmer okamžite, vo Francúzsku skončil na druhom mieste. Album "Zimmer 483" v Nemecku vyšiel 23. februára 2007, spolu s Deluxe edíciou albumu, obsahujúcou DVD. Druhým singlom bola skladba „Spring nicht“, vyšla 7. apríla. Album bol sprevádzaný aj turné, Zimmer 483 Tour, ktoré skupina odštartovala v marci 2007, ale bolo oneskorené o dva týždne, kvôli vysokým nárokom členov kapely na konečnú vizualizáciu a pódium. 16. novembra vydali tretí singel „An deiner Seite“, ktorý obsahoval aj B-stranu s názvom „1000 Meere“, ku ktorému tiež natočili videoklip. 28. apríla 2008 vydali ešte jeden singel s názvom „Heilig“, ale táto skladba sa kvôli nabitému rozvrhu kapely nedočkala videoklipu.
"Scream" (2007 – 2008).
Prvý anglický album Tokio Hotel vyšiel 4. júna 2007 v celej Európe. V Nemecku bol vydaný pod názvom Room 483 s cieľom zvýrazniť kontinuitu s ich nemeckým albumom Zimmer 483. Anglický album obsahoval skladby z oboch ich predošlých nemeckým CD-čiek. „Monsoon“ (anglická verzia skladby „Durch den Monsun“) bola prvým singlom z albumu. „Ready Set Go“ bola druhým singlom a tretím sa napokon stala skladba „Don't Jump“. Videoklip pre skladbu „Scream“ skupina uverejnila na iTunes začiatkom mája 2008.
19. júna 2007 sa odohral prvý koncert skupiny v Anglicku. Pieseň „Ready Set Go“ skupina vydala v Anglicku ako svoj prvý singel 27. augusta 2007 a v UK Singels Chart skladba obsadila 77. priečku.
1. novembra 2007 Tokio Hotel vyhrali MTV EMA v kategórii Best InterAct a boli tiež nominovaný v kategórii najlepšia skupina. Počas večera zahrali svoj dosiaľ najväčší hit „Monsoon“.
Ich prvý americký singel mal jednoducho názov „Tokio Hotel“ a obsahoval skladby „Scream“ a „Ready Set Go“ a bol k dostaniu exkluzívne v obchodoch Hot Topic Stores. Ich druhý singel „Scream America“ bol vydaný 11. decembra 2007. Vo februári 2008 odštartovala kapela minitour v Amerike obsahujúce päť koncertov. Štartovali v Kanade a končili v New Yorku. Po ich vystúpení na MuchMusic, počas koncertovania v Kanade, sa singel „Ready Set Go“ dostal do MuchOnDemand Daily 10, kde zotrval týždeň. 8. apríla vyšiel v Kanade singel „Scream“ a v Spojených štátoch napokon 6. mája.
The 1000 Hotels European Tour začalo 3. marca 2008 v Bruseli a pokračovalo ďalej v Holandsku, Luxembursku, Francúzsku, Španielsku, Portugalsku, Taliansku a Škandinávii a malo končiť 9. apríla. 14. marca, počas koncertu v Marseille začali Billove problémy s hlasivkami. Nechával publikom spievať častejšie, než bolo u neho zvykom a miesto naplánovaných 21 skladieb odohrali napokon len 16. Bill sa publiku ospravedlnil a vysvetlil, že má zdravotné problémy. O dva dni neskôr kapela zrušila koncert v Lisabone pár minút pred tým, ako mal začať. Zvyšok naplánovaných koncertov kapela zrušila, pretože Bill musel podstúpiť operáciu.
Billove ťažkosti začali kvôli tlaku, ktorý sám na seba vyvíjal, keď bez prestávky odspieval 43 koncertov a na tomto probléme sa podpísalo aj neliečené prechladnutie. 30. marca sa podrobil operácii hrtana, pri ktorej mu odstránili cystu z hlasiviek. Nasledujúcich dvanásť dní nesmel rozprávať a ďalšie štyri týždne chodil na rehabilitácie. Ak by Bill pokračoval v turné, jeho hlasivky by sa mohli nadobro poškodiť. Znovu začali hrať v máji 2008 a pokračovali v prerušenom The 1000 Hotels European Tour a pridali aj mnoho Open Air koncertov. Turné skončilo 13. júla v Belgicku.
"Humanoid" (2009 – 2012).
V auguste 2008 sa Tokio Hotel vydali na druhé turné po Severnej Amerike a vystúpili na Bamboozled festival v New Jersey. Ich videoklip „Ready Set Go“ bol v tom istom roku nominovaný za najlepšie video na MTV Video Music Awards, kde tiež vyhrali cenu ako najlepší nováčikovia na scéne. V decembri 2008 vyšlo ich DVD s názvom "Tokio Hotel – Caught on Camera". Obsahuje zábery z Tokio Hotel TV, zo zákulisia koncertov, ktoré sa nachádzali na disku s názvom „História – to najlepšie z Tokio Hotel TV“ a druhý disk niesol názov „Budúcnosť – cesta k novému albumu“, kde je kapela zachytená pri propagácii svojho pripravovaného CD-čka.
2. októbra 2009 vyšlo v Nemecku tretie štúdiové CD s názvom "Humanoid" a 6. októbra v Amerike. Album vyšiel po celom svete v dvoch jazykoch – angličtine a nemčine. Dňa 10. augusta oznámili na stanici MTV, že prvý singel sa bude volať „Automatisch“, po anglicky „Automatic“. Videoklip s nemeckou verziou skladby vyšiel 20. augusta 2009 a s anglickou verziou napokon 3. septembra.
2. novembra 2009 oznámil Tom na svojom blogu, že druhým singlom bude skladba „World Behind My Wall“, v nemčine „Lass uns laufen“. Videoklipy pre obe verzie skladby vyšli 14. a 15. decembra 2009. V Európe odohrali k CD Humanoid Tour, ktoré zahrňovalo 32 miest. Začalo 22. februára a skončilo 14. apríla 2010.
24. júna 2010 kapela na svojich stránkach uverejnila živé hudobné video ku skladbe „Dark Side of the Sun“.
20. júla 2010 vydali svoje druhé živé DVD s názvom "Humanoid City Live from Milan", ktoré bolo nahrané 22. novembra 2010. Na gréckej rozhlasovej stanici "Mad Radio" mala premiéru ich nová skladba „Hurricanes and Suns“. Táto skladba bola bonusovou piesňou na ich výberovke "Tokio Hotel: Best Of". Tento album tiež obsahoval „Mädchen aus dem All“ – prvú skladbu, ktorú kapela nahrala v štúdiu.
13. decembra 2010 vyšla výberovka v Nemecku a celosvetovo bola vydaná nasledujúci deň. 2. decembra bola celosvetová premiéra videa k skladbe „Hurricanes and Suns“ na ich webovej stránke.
Ich prvý koncert odohrali v Ázii (s výnimkou koncertu v Izraeli) na Audi Showcase v Singapure. O niekoľko mesiacov neskôr vystúpili na MTV World Stage v Malajzii. 15. decembra odohrali koncert v Tokiu. Vo februári 2011 sa do Japonska znova vrátili, aby skompletizovali svoje promo tour. Rozhovory a vystúpenia sa konali v rozmedzí 8. – 11. februára.
28. apríla 2011 boli fanúšikovia Tokio Hotel vyhlásení za najlepších fanúšikov na MTV O Music Awards. Ďakovné video Billa a Toma bolo prehrané po vyhlásení víťaza.
24. júna 2011 odohrali v Japonsku „The Next Premium Night Tokio Hotel in Tokyo“. Táto udalosť bola prezentovaná Audi A1 a 150 fanúšikov vyhralo vstupenky a zúčastnilo sa šou. 25. júna 2011 skupina hrala na MTV Video Music Aid Japan v Tokiu. Prehliadka – predtým známa pod názvom Video Music Awards Japan – bola použitá k vybieraniu peňazí pre japonský Červený kríž, na pomoc ľuďom, ktorých životy boli ovplyvnené nedávnym zemetrasením.
Krátko po skončení Welcome To the Humanoid City Tour sa Bill a Tom presťahovali do Los Angeles, kde žijú dodnes. 18. mája 2012 Far East Movement vydali album obsahujúci skladbu „If I Die Tomorrow“ feat. Bill Kaulitz.
"Kings of Suburbia" (2013 – súčasnosť).
Po dlhom tichu zo strany kapely sa prostredníctvom "BTK app" Tom vyjadril, že nový album bude vydaný v roku 2013. Na MTV's Musical March Madness 2013 Tournament sľúbili, že nový album vyjde, ak znova vyhrajú. Kapela napokon nevyhrala, no podarilo sa im zhromaždiť značné množstvo podpory zo strany fanúšikov. A opäť oznámili vydanie singla na 27. októbra 2013, no ani skladba, ani CD napokon v tom čase svetlo sveta neuzreli. 22. januára 2014 producent kapely Peter Hoffmann oznámil, že album je hotový a v súčasnosti sa kapela zaoberá výberom zoznamu skladieb. Uviedol, že dátum vydania stanovený nemajú, no album vyjde určite v roku 2014.
15. apríla 2014 Bill odštartoval svoj účet na sieti Instagram a zvyšní členovia kapely nasledovali jeho príklad. Vytvorili aj oficiálny účet kapely. Po obnovení Tokio Hotel TV v auguste 2014 skupina informovala prostredníctvom sociálnej siete Twitter, že album je hotový a je v rukách vydavateľstva. 3. septembra 2014 Bill cez svoj Instagram zverejnil obal nového albumu a tiež informoval o termíne vydania albumu.
12. 9. 2014 mala na youtube kanáli kapely premiéru prvá skladba z nového albumu spolu s videoklipom s názvom „Run, Run, Run“. Druhá promo skladba s názvom „Girl Got a Gun“ vyšla 19. septembra 2014. 26. septembra 2014 vyšiel pilotný singel albumu s názvom „Love Who Loves You Back“, ktorého videoklip mal premiéru 30. septembra 2014. Album s názvom "Kings of Suburbia" napokon vyšiel 3. októbra v troch rôznych verziách a umiestnil sa na 1. mieste v 27 krajinách a v TOP 5 v ďalších 15 krajinách.
Nové turné kapely, Feel It All World Tour, začalo 6. marca v Londýne s prvou časťou, ktorá dostala oficiálny názov: „Part 1: Club Experience“. Pre fanúšikov to bola špeciálna možnosť, kedy si mohli užiť koncert v intímnejšej atmosfére – kapela na tieto koncerty vyberala kluby s približnou kapacitou 2000 miest. 27. júla 2015 bude turné pokračovať s druhou časťou v USA a ďalej bude nasledovať turné po Latinskej Amerike. Na jeseň sa kapela vráti do Európy s pre nich typickými halovými šou. Počas európskeho turné kapela vydala aj druhý oficiálny singel z albumu, ktorým sa stala skladba „Feel It All“. Videoklip ku skladbe vyšiel 27. marca 2015 a "Feel It All" EP prišlo do predaja o niekoľko dní neskôr, presnejšie 3. apríla 2015.
Iná práca.
19. januára 2010 Bill spolupracoval s dvojčatami Deanom a Danom Catenovými, návrhármi značky DSquared a v Miláne pre nich predvádzal na móle. Okrem toho dvakrát vystúpil na módnej šou "Pánska jeseň / zima 2010" a skladbami "Scream" a "Screamin" otvoril a uzavrel program.
Automobilová spoločnosť Audi si najala Billa a Toma do svojej kampane v roku 2010, na prilákanie pozornosti mladých. Obaja sa objavili v reklame a v rámci Tokio Hotel TV urobili testovaciu jazdu modelu A1.
4. augusta 2010 podpísal Tom kontrakt so značkou Reebok a stal sa modelom tenisiek. Sám sa priznal, že je od obuvi priam závislý. "Doma som si vytvoril malý priestor, čosi ako skladisko," vyjadril sa na margo svojej obuvi.
Bill a Tom špeciálne pre fanúšikov vydali aplikáciu s názvom "BTK Twins". Aplikácia pre Android vyšla 19. decembra 2011 a pre iOS 16. januára 2012. Vytvorili ju preto, aby mohli zostať v kontakte so svojimi fanúšikmi aj v čase, v ktorom sa vytratili zo scény. Na aplikáciu Bill a Tom prispievali fotografiami, rôznymi statusmi a fanúšikovia im mohli zanechávať správy, na ktoré im aj často odpovedali. V novembri 2013 bola aplikácia z Android aj iOS odstránená, kvôli blížiacemu sa vydaniu nového albumu.
V 10. sezóne nemeckej superstar Bill a Tom zasadli na porotcovské kreslá. Program sa vysielal od 5. januára do 11. mája 2013
Ocenenia.
Od roku 2005 vyhrali Tokio Hotel viac ako 110 rôznych ocenení.

</doc>
<doc id="124117" url="https://sk.wikipedia.org/wiki?curid=124117" title="Štvorec (rozlišovacia stránka)">
Štvorec (rozlišovacia stránka)

Štvorec môže byť:

</doc>
<doc id="124120" url="https://sk.wikipedia.org/wiki?curid=124120" title="Sapporo">
Sapporo

Sapporo () je piate najväčšie mesto v Japonsku podľa počtu obyvateľov a tretie najväčšie podľa rozlohy. Je to hlavné mesto prefektúry Hokkaidó. Má rozlohu 1 121,12 km² a asi 1,9 milióna obyvateľov.
Je známe ako hostiteľské mesto Zimných olympijských hier v roku 1972 a vďaka každoročnému snežnému festivalu, ktorý priláka viac ako 2 milióny turistov z celého sveta.
História.
Mesto Sapporo vzniklo roku 1868 nariadením japonskej vlády, ako budúce hlavné mesto novovytvorenej provincie Hokkaido a už od svojho založenia začalo lákať prisťahovalcov z iných častí Japonska. Roku 1870 sa začala výstavba nového mesta. Roku 1880 bolo Sapporo spojené s ostatnými časťami Japonska železnicou. Roku 1907 bola v Sappore založená Poľnohospodárska univerzita a v roku 1910 boli okolité obce, kvôli rýchlemu rastu mesta pripojené k Sapporu. Roku 1918 vznikol v meste systém mestskej električkovej dopravy. V roku 1972 bolo mesto hostiteľom zimnej olympiády. V súčasnosti patrí mesto medzi najväčšie a najdôležitejšie urbanistické sídlo na ostrove Hokkaidó.
Hospodárstvo.
Hospodárstvo Sappora je charakterizované dominantným postavením sektora služieb v štruktúre ekonomiky mesta. Najväčšie priemyselné odvetvia podľa množstva zamestnancov sú informačné technológie, obchod a turizmus. Veľká časť turistickej atraktívnosti mesta spočíva v postavení Sappora, ako centra zimných športov s množstvom dobre vybavených a kvalitných zimných stredísk v blízkom okolí mesta. Mesto je centrom výrobného priemyslu celej oblasti Hokkaida. V meste sa vyrába oceľ, mechanické stroje, papier. Mesto je aj významným centrom potravinárskeho a pivovarníckeho priemyslu. Pivo vyrobené v pivovare Sapporo je známe a obľúbené v celom Japonsku.
Mestské časti.
Sapporo je rozdelené na 10 štvrtí ("ku"):

</doc>
<doc id="124134" url="https://sk.wikipedia.org/wiki?curid=124134" title="Adriana Kohútková">
Adriana Kohútková

Adriana Kohútková (* 6. jún 1966, Bratislava) je slovenská operná speváčka. Študovala spev na Vysokej škole múzických umení v Bratislave u profesorky Hany Štolfovej-Bandovej.
Kariéra.
V roku 1993 sa stala sólistkou opery Slovenského národného divadla v Bratislave, kde stvárnila množstvo rolí svetového repertoáru (Gildu v "Rigolettovi", Konstanzu v "Únose zo serailu", Donnu Annu v "Don Giovannim", Neddu v "Komediantoch", Aminu v Belliniho "Námesačnej", Violettu v "La traviate", "Luciu di Lammermoor", Máriu v "Dcére pluku", Tatianu v "Eugenovi Oneginovi" a ďalšie).
So súborom opery Slovenského národného divadla tiež hosťovala v Paríži (Olympia – "Hoffmannove poviedky") a v Japonsku ("Musetta" - "Bohéma"). Roku 1996 naspievala titulnú postavu vo svetovej premiére CD nahrávky opery E. Chabriera – "Gwendoline" pod taktovkou Jeana Paula Penina. Pre spoločnosť HNH International nahrala dve Respighiho opery. Za stvárnenie postáv "Melisandy" (1996), Šemachánskej cárovnej (2002) a "Tatiany" (2006) jej bola udelená cena Slovenského literárneho fondu. V lete 2002 spievala s veľkým úspechom "Konstanzu" v "Únose zo serailu" na opernom festivale v Budapešti. 
V zime roku 2003 sa predstavila ako "Mařenka" v "Predanej neveste" v divadle G. Verdiho v Terste, na jeseň v ďalšej produkcii v Zürichu. V októbri 2004 hosťovala so Slovenským národným divadlom v Japonsku ako "Violetta" (opera "La traviata" od Giuseppe Verdiho). Potom nasledovali koncerty v Tokiu s Českou filharmóniou (Janáčkova "Glagolská omša", Dvořákova "Stabat Mater") pod taktovkou Z. Mácala. 
V roku 2005 do jej repertoáru pribudli postavy "Armgard" v opere "Rýnske nymfy" Jacquesa Offenbacha, ktorej produkcia sa konala v Ljubljane ako svetová premiéra, "Rusalka" (7. mája - premiéra v Štátnej opere Praha) a Tatiana v "Eugenovi Oneginovi" (v legendárnej réžii Petra Konwitschneho). V júli sa predstavila ako Violetta na opernom festivale v Ljubljane pod taktovkou L.Voltoliniho a v októbri na festivale v Salzburgu. V decembri sa Adriana Kohútková po prvý raz predstavila publiku ako operetná speváčka v Lehárovej "Veselej vdove" (Hana Glawari). 
Adriana Kohútková je stálym hosťom Národního divadla Praha, Štátnej opery v Prahe, spolupracuje s orchestrami: Slovenská filharmónia, Symfonický orchester Slovenského rozhlasu, Orchester Suisse Romande, Symfonický orchester Düsseldorf, Janáčkova filharmónia Ostrava, Bamberskí symfonici, Česká filharmónia, Symfonický orchester hl.mesta Prahy FOK, a dirigentmi ako O. Lenárd, J. Bělohlávek, P. Maag, Z. Mácal, S. Cambrelling, Y. Darlington, O. Dohnányi, R. Weikert, J. Kovatchev, J. Judd, F. Haider, S. Baudo, P. Altrichter, V. Válek, R. Štúr a ďalší.

</doc>
<doc id="124136" url="https://sk.wikipedia.org/wiki?curid=124136" title="Maliar (umelec)">
Maliar (umelec)

Maliar je umelec, ktorý vytvára obrazy, dvojrozmerné umelecké diela, nanášaním farbiva na povrchy ako je papier, plátno, drevo, sklo, či glazúru keramických a porcelánových nádob. Používa efekt kompozície a ďalších estetických hľadísk na vyjadrenie výrazu, myšlienky vytvoreného umeleckého diela. 
Umelecké maľby sú využívané ako spôsob prezentácie, dokumentujúce a vyjadrujúce rôznorodé pohnútky, témy v škále tak širokej aká je myšlienková pestrosť a praktická zručnosť umelca. Maľby môžu by naturalistické, popisné, môžu vypovedať určitý príbeh, môžu využívať symboly, emócie môžu byť aj presnými portrétmi konkrétnych osôb. V histórii maliarskych diel dominujú duchovné témy a myšlienky zobrazené na dekoráciách hlinených nádob po biblické scény na stenách interiérov chrámov, v ktorých sa na vyobrazenie božstiev využívajú ľudské postavy.

</doc>
<doc id="124138" url="https://sk.wikipedia.org/wiki?curid=124138" title="Mariah Careyová">
Mariah Careyová

Mariah Carey (* 27. marec 1969, Huntington, New York, USA) je americká speváčka, skladateľka, herečka a hudobná producentka. Slávnou sa stala po tom, čo v roku 1990 vydala úspešný debutový album "Mariah Carey". Bola vôbec prvým interpretom, ktorého prvých päť singlov sa dostalo na vrchol amerického rebríčka Billboard Hot 100.
Jej debutový album bol vydaný pod vedením šéfa Columbia Records Tommyho Mottolu, za ktorého sa o tri roky neskôr vydala. Celosvetový úspech dosiahla s albumami "Music Box" (1993), "Merry Christmas" (1994) a "Daydream" (1995), ktoré obsahovali single ako „Hero“, „Without You“, „All I Want For Christmas Is You“, „Fantasy“, „Always Be My Baby“ a „One Sweet Day“, ktoré sa taktiež umiestnili na vrchole rebríčka Billboard Hot 100. Po odlúčení od Mottolu sa Carey ujala nového imidžu a do svojej tvorby začala pridávať prvky hip-hopu, čo je vidieť v jej nasledujúcom albume "Butterfly" (1997). Billboard ju vymenoval za umelca desaťročia a World Music Awards ju vymenovali za najpredávanejšiu popovú interpretku milénia.
V roku 2001, po niekoľkoročnom konflikte s vydavateľstvom Columbia (vyplývajúcom najmä zo samotného rozvodu s Mottolom), Carey uzavrela nahrávací kontrakt s Virgin Records na rekordných 100 miliónov dolárov. Speváčka utrpela fyzické a emocionálne zrútenie, kvôli ktorému bola hospitalizovaná len niekoľko týždňov pred vydaním jej filmu "Glitter" (2001) a sprevádzajúceho soundtracku. Po neúspechu projektu bol jej kontrakt zo strany vydavateľstva vypovedaný a nasledujúci rok uzavrela zmluvu s Island Records. Po menej úspešnom období sa Carey vrátila na čelo hitparád s albumom "The Emancipation of Mimi" (2005), ktorý bol najpredávanejším albumom roka v Spojených štátoch a druhým najpredávanejším celosvetovo. Druhý singel z albumu „We Belong Together“ zaznamenal enormný úspech a Billboard ho označil za najúspešnejšiu skladbu dekády. V roku 2009 sa speváčke podarilo úspešne preraziť aj na filmovom plátne, kedy si zahrala v snímke Precious. Jej herecký výkon jej vyniesol aj ocenenie na Filmovom festivale v Palm Springs. Medzi jej nasledujúce projekty patrili porotcovanie v šou "American Idol", pôsobenie v reality šou "Mariah's World" a účinkovanie v snímkach "The Butler" (2013), "A Christmas Melody" (2015) a "The Lego Batman Movie" (2017). V roku 2020 publikovala svoj memoár "The Meaning of Mariah Carey".
Počas svojej kariéry predala celosvetovo vyše 220 miliónov nahrávok, čím sa radí medzi najpredávanejších umelcov všetkých čias. Na prvej priečke rebríčka Billboard Hot 100 sa umiestnilo až devätnásť jej skladieb. Je držiteľkou rekordu za najväčší počet hitov číslo jeden ako sólo interpret, skladateľka (18) a producentka (15). V Spojených štátoch predala 68,5 miliónov albumov a podľa RIAA je najpredávanejšou interpretkou v USA (spolu s Barbrou Streisand). Hudobná televízia VH1 ju v roku 2012 zaradila na druhé miesto v zozname „100 Najlepších žien v hudbe“. Pre úspešnosť jej singlov a albumov ju Billboard v roku 2019 vyznamenal ako „Najlepšiu umelkyňu všetkých čias“. Carey je držiteľkou 5 cien Grammy, 19 World Music Awards, 10 American Music Awards a 15 Billboard Music Awards. V roku 2022 bude uvedená do "Songwriters Hall of Fame". Je neustále citovaná ako zdroj inšpirácie pre mnohých R&amp;B umelcov a zaslúžila sa o spopularizovanie hip-hopu do populárnej hudby.
Život a kariéra.
1969 – 1987: Detstvo, dospievanie a rodinné problémy.
Narodila sa v Huntingtone v štáte New York leteckému inžinierovi afro-venezuelského pôvodu Alfredovi Royovi Careymu a opernej speváčke írskeho pôvodu Patricii Hickey, ktorí spolu mali 3 deti; najstaršiu Alison, Morgana a najmladšiu Mariah. Mariah získala svoje neobvyklé meno podľa piesne „They Call the Wind Mariah“ z broadwayského muzikálu "Paint Your Wagon". 
V tej dobe sa zmiešaným manželstvám neprialo a rodina sa často stretávala s rasovou neznášanlivosťou. Z dôvodu zvyšujúceho sa napätia a osobných problémov kvôli národnosti sa rodičia rozviedli, keď mala Mariah tri roky. Patricia mala niekoľko zamestnaní, príležitostne sa živila ako operná speváčka a hlasová trénerka. Mariah spomína ako si často ako štvorročná potajomky zaliezla s rádiom pod perinu a spievala si. V hudbe našla svoj únik od problémov. Matka odhalila spevácky talent svojej mladšej dcéry a v speve ju podporovala. Počas školských rokov Mariah excelovala v predmetoch ako literatúra, umenie a hudba. Začala písať básne a pridávať k ním melódie. Už v útlom veku používala tzv. píšťalový register a jej matka začala okamžite pracovať na jeho kontrole.
Vyštudovala "Harborfields High School", aj keď v škole často chýbala najmä kvôli svojím hudobným záujmom. Na začiatku svojej hudobnej kariéry sa na Long Islande zoznámila s muzikantmi ako sú Gavin Christopher a Ben Margulies, s ktorými napísala materiál pre svoju demo nahrávku. Presťahovala sa do New Yorku a príležitostne pracovala ako servírka.
1988 – 1992: "Mariah Carey" a "Emotions".
Ako 18-ročná spievala ako vokalistka u speváčky Brendy K Starr. Skamarátili sa, a ako ich priateľstvo rástlo, Brenda chcela pomôcť svojej kamarátke preraziť v hudobnej brandži. V decembri 1988 sa stretli na párty s vtedajším manažérom Columbia Music Tommym Mottolom a Brenda mu odovzdala demo nahrávku Mariah. Mottola si nahrávku prehral v aute pri ceste z večierka a bol zaujatý talentom, ktorý počul. Ihneď sa na večierok vrátil, ale Mariah už bola preč. Cez Brendin manažment Mottola kontaktoval Mariah a následne ju pozval aj s jej mamou do Columbia Music, kde podpísala zmluvu. Tommy Mottola začal ihneď mapovať vstup mladej speváčky do sveta profesionálnej hudobnej brandže a oslovil najlepších producentov tej doby. Vedenie Columbia Music a Mottola plánovali uviesť Mariah na trh ako hlavnú speváčku ich spoločnosti, ako konkurentku hviezd ďalších nahrávacích spoločností Arista a Side Records, akými vtedy boli Whitney Houston a Madonna.
12. júla 1990 vydala Columbia Music debutový album nazvaný "Mariah Carey". Columbia na jeho propagáciu minula viac ako milión dolárov, čo sa prejavilo na jeho komerčnom úspechu. Album bol v hitparáde Billboard 200 na prvom mieste nepretržite až 11 týždňov. Všetky štyri single z albumu ("Vision of Love, Love Takes Time, Someday" a "I Don´t Wanna Cry") sa dostali na prvú priečku, čo sa dovtedy nikomu inému nepodarilo. Odmena sa dostavila aj v podobe dvoch cien Grammy za najlepšieho nového umelca a najlepší ženský popový hlasový výkon za skladbu "Vision of Love". Album sa v USA stal najpredávanejším albumom roka kedy sa z neho predalo až 9 miliónov kópií, pričom vo svete ďalších 6 miliónov. Z nenápadného debutového albumu, ktorého všetky single prevalcovali najmä americké hitparády sa nakoniec ku koncu roku 1991 vo svete predalo skvelých 15 miliónov kópií. 
Po enormnom úspechu debutového albumu začala Mariah nahrávať svoj druhý album" Emotions", ktorý vyšiel 17. septembra 1991. Mariah sa po prvý krát podieľala aj na koprodukcii svojho albumu. Prvý singel "Emotions" sa dostal na prvé miesto Billboard Hot 100. Druhý singel "Can´t Let Go" sa vyšplhal na druhé a tretí singel "Make It Happen" na piate miesto. Mariah síce bola kritikmi chválená za posun v textoch, produkcii a aj za nový zvuk, ale z albumu sa celosvetovo predalo "len“ 8 miliónov kópií, čím zlyhal pri pokuse dosiahnuť komerčný úspech debutu.
Aj keď mala v tom čase za sebou už niekoľko televíznych vystúpení, kritici začali špekulovať o tom, že je len štúdiovou speváčkou, ktorá sa vyhýba koncertovaniu. Manažment Columbia Records sa preto v roku 1992 rozhodol, že Mariah bude vystupovať na MTV Unplugged, show hudobnej televízie MTV, kde mali zaznieť doposiaľ jej najväčšie hity. Niekoľko dní pred týmto vystúpením sa Carey a Afanasieff dohodli na pridaní cover verzie staršej piesne, čo by prinieslo niečo iné a nečakané. Mariah tak so svojím dlhoročným kamarátom Treyom Lorenzom prespievala pieseň skupiny The Jackson 5 s názvom "I' ll Be There". 16. marca 1992 Mariah natočila svoj MTV Unplugged, svoj vôbec prvý koncert pred verejnosťou. Po kladnom prijatí verejnosti stal jedným z najčastejšie hraných MTV Unplugged vôbec. Tento úspech priviedol vedenie Sony k vydaniu vystúpenia ako "MTV Unplugged EP" (extended play). Nahrávka mala kvôli menšiemu počtu skladieb zníženú cenu, bola však úspešná a výborne sa predávala. V Spojených štátoch sa z nej predali vyše 3 milióny kópií a remake skladby "I' ll Be There" sa dostal na prvé miesto Billboard Hot 100, čím sa za dva roky od uvedenia svojho prvého albumu stal v poradí jej šiestym hitom na vrchole rebríčka. Mariah tak zároveň umlčala kritikov, ktorí pred tým tvrdili, že je len štúdiovou speváčkou. 
1993 – 1996: "Music Box", celosvetový úspech a "Daydream".
V roku 1993 začala Carey pracovať na svojom treťom štúdiovom albume "Music Box". Po nepríliš veľkom úspechu albumu "Emotions" (v porovnaní s debutom) sa Mariah a Columbia Records dohodli, že ďalší album bude obsahovať viac popovo orientovaný materiál, aby oslovil širšie spektrum poslucháčov. Carey pracovala prevažne so skladateľom Walterom Afanasieffom, s ktorým napísala pre svoj tretí album väčšinu materiálu. Počas nahrávania tejto štúdiovky sa vzťah Carey a Mottolu vyvinul romantickejším smerom a 5. júna 1993 sa v New Yorku konala veľkolepá svadba za účasti najväčších hviezd tej doby, vrátane Barbry Streisand, Glorie Estefan či Ozzyho Osbournea.
31. augusta 1993 vyšiel album "Music Box", ktorý debutoval na prvom mieste Billboard 200. Album sa však dočkal zmiešaných názorov kritikov. Zatiaľ čo časť chválila popovo orientovaný zvuk, niektorí kritizovali Carey za miernejšie používanie jej hlasového rozsahu. Prvý singel "Dreamlover" sa dostal na prvú priečku. Druhý singel "Hero" rozšíril popularitu Carey v Európe, stal sa jedným z najinšpiratívnejších singlov všetkých čias a tiež sa dostal na prvé miesto. Carey sa vyjadrila, že pôvodne napísala túto skladbu pre Gloriu Estefan, avšak po vypočutí prvých pokusov pri nahrávaní piesní sa vedenie Columbia Records rozhodlo, že pieseň ostane pre Mariah a zaradia ju na jej nový album. Hero sa stal jej najväčším hitom v USA počas 90-tych rokov a Mariah ho spieva na každej svojej šou. Tretí singel "Without You", prerobená pieseň skupiny Badfingers, sa v USA dostal na tretiu priečku, ale v Európe bol na prvom mieste takmer vo všetkých krajinách a dotiahol rozšírenie popularity speváčky po celom kontinente. Album "Music Box" sa stal jedným z komerčne najúspešnejších albumov všetkých čias. Všetkých prekvapila jeho obrovská celosvetová predajnosť – vyše 28 miliónov kópií.
V novembri 1993 odohrala Mariah svoje prvé koncertné turné „Music Box Tour“ naprieč USA. Vstupenky na šesť exkluzívnych koncertov sa vypredali do niekoľkých hodín.
Vedenie Columbia Records sa rozhodlo že ďalším štúdiovým albumom mladej speváckej divy by mal byť vianočný album. Po komerčnom úspechu albumu Music Box sa práve Vianoce hodili na to, aby sa úspech v predajnosti zopakoval. Carey nakoniec pristúpila na túto myšlienku a začiatkom roku 1994 sa stiahla do úzadia a začala pracovať na vianočnom albume "Merry Christmas", ktorý vyšiel 1. novembra 1994. Album obsahoval niektoré najznámejšie vianočné skladby, ktoré Mariah prespievala, ale aj skladby, ktoré sama napísala a naspievala. Album sa stal najpredávanejším vianočným albumom všetkých čias - predalo sa vyše 15 miliónov kópií a sprevádzal ho legendárny hit All I Want for Christmas Is You, z ktorého sa dodnes predalo vyše 16 miliónov kópií. Stal sa tak jedným z najpredávanejších singlov všetkých čias a každoročne okupuje čelá vianočných hitparád po celom svete. Mariah si roky po vydaní albumu vyslúžila prezývku "kráľovná Vianoc".
3. októbra 1995 vyšiel piaty album s názvom "Daydream". V pilotnom single "Fantasy" už možno pozorovať sklony k R&amp;B a hip-hopu a tento singel debutoval na prvom mieste. Videoklip režírovala vôbec po prvýkrát sama Mariah, pričom v remixovanej verzii spolupracuje s rapperom ODB. Práve remixová verzia úspešného singlu vyvolala vo vedení Columbia Recordes obavy, nakoľko sa domnievali, žeby spolupráca speváčky a rappera mohla uškodiť pri propagácii albumu. Opak sa však stal pravdou a Mariah sa spoluprácou s rapperom stala akousi priekopníčkou v hudobnom biznise. Podarilo sa jej skĺbiť svet sladkého popu a rapu, čo sa neskôr využívalo a stále využíva v mnohých skladbách, ktoré vzniknú skĺbením týchto žánrov. Na albume spolupracoval aj Jeramine Dupri, ktorý neskôr nechýbal na žiadnom jej albume. Druhý singel "One Sweet Day," naspievaný so skupinou Boyz II Men sa okamžite stal ďalším celosvetovým hitom. Singel tiež debutoval na prvej priečke Billboard Hot 100, kde vydržal rekordných 16 týždňov. Tretí singel "Always Be My Baby," na ktorom sa so speváčkou autorsky podieľal aj Jeramine Dupri, sa tiež dostal na prvé miesto a v súčasnosti patrí medzi notoricky známy hit od Carey, ktorý speváčka aj pomerne často spieva na svojich šou. Úspech albumu bol opäť obrovský, po svete sa predalo vyše 20 miliónov kópií, čím sa stal druhým v jej kariére, ktorý figuruje na zozname najpredávanejších albumov všetkých čias. Mimo USA mal mimoriadnu obľúbenosť album najmä v Japonsku, kde sa z neho predalo až 2,2 milióna kópií. 
Album Daydream sa považoval v tej dobe za doposiaľ najlepší aký Mariah vydala. Potvrdila to aj vynikajúca predajnosť a mimoriadna obľúbenosť u fanúšikov. Na odovzdávaní 38.ročníka cien Grammy bola Mariah celkovo nominovaná až v šiestich kategóriách vrátane hlavných kategórií akými sú Pieseň roka, Skladba roka a Album roka. Veľkolepé odovzdávanie cien otvorila svojim vystúpením práve Carey spolu so skupinou Boyz II Men keď zaspievali svoj hit One Sweet Day. Šokujúce prekvapenie však nastalo, keď talentovaná hudobníčka si domov napokon neodniesla ani jednu sošku. Výsledkom bolo, že Mariah sa odvtedy nezúčastnila ani jedného odovzdávania cien celých 10 rokov. Akadémia jej ale ani jedinú cenu neudelila až do roku 2006 hoci od sklamania v roku 1996 bola nominovaná niekoľkokrát. 
V marci 1996 sa Mariah vydala na svoje druhé koncertné turné, ktoré bolo opäť krátke; Daydream World Tour malo len sedem koncertov v Japonsku, Nemecku, Holandsku, Francúzsku a Anglicku. Bolo opäť vypredané za rekordne krátky čas a to najmä tri koncerty v Tokiu, kedy sa 150 tisíc lístkov vypredalo do troch hodín. 
Úspech a celosvetová sláva speváčky sa odrazili na jej osobnom živote. Mariah si v tom čase veľmi ťažko vedela presadiť svoj vlastný štýl, vzhľadom na veľmi silnú a strategicky plánovanú masívnu produkcu jej albumov spoločnosťou Sony s cieľom priniesť čo najviac poslucháčov.
1997 – 2000: Nový štýl a osamostatnenie, "Butterfly" a "Rainbow".
Rok 1997 znamenal pre Mariah veľké zmeny. Rozviedla sa s manželom Tommym Mottolom. Vo svojich interview často vraví o prehnanej kontrole, manipulácii a tiež násilí zo strany manžela. Mottola mal svoju vlastnú víziu o Mariah Carey a o mainstreamovom pope, ktorý by zaujal väčšinu poslucháčov, a údajne manipuloval jej tvorbu. S tým však Carey nesúhlasila a to nakoniec viedlo k ich rozchodu. 
Ponorila sa do nahrávania nového albumu" Butterfly", ktorý vyšiel 16. septembra 1997. Na albume sa už prejavil vplyv hip-hopu a R&amp;B a obsahuje najosobnejšie skladby, ktoré Mariah dovtedy napísala. Videoklip k jej prvému singlu „Honey“ vyvolal veľký rozruch. Diváci a poslucháči boli do tej doby u Mariah zvyknutí len na konzervatívny štýl oblečenia, no tu vystupuje ako vyzývavý sex-symbol. Táto štylizácia mala ukázať oslobodenie sa od vplyvu Mottolu. Singel sa dostal na prvé miesta hitparád. Nasledovalo celkovo päť singlov, ale kvôli vtedajšiemu sporu speváčky a hudobného vydavateľstva sa celosvetového úspechu dočkala už len skladba „My All“, ktorá sa dostala na prvé miesto Billboard Hot 100. Aj napriek tomu bol album komerčne úspešný a predalo sa z neho 10 miliónov kópií. 
Začiatkom roku 1998 sa Mariah vydala na svoje tretie koncertné turné Butterfly World Tour, počas ktorého odohrala dvanásť koncertov v Japonsku, Taiwane, Austrálii a na Havaji. Vedenie Sony chcelo vzhľadom na blížiacu sa komerčnú vianočnú sezónu vydať kompiláciu jej najväčších hitov, a to bez pridania nových skladieb. S týmto Carey nesúhlasila a vyhlásila, že by album mal obsahovať kompiláciu jej najosobnejších skladieb a tiež niekoľko nových piesní a nie len tie, ktoré boli komerčne úspešné. Vedenie to však zamietlo. Mariah nakoniec súhlasila s tým, že album "Number 1´s" bude obsahovať jej najväčšie hity, ale aj štyri nové piesne. Medzi nimi je aj skladba „When You Believe“, duet s Whithney Houston, ktorý bol zaradený ako soundtrack k filmu "Princ Egyptský". Verejnosť bola spoluprácou dvoch veľkých popových súperiek prekvapená. Carey a Houston sa vyjadrili, že vždy na seba hľadeli so vzájomným rešpektom a počas nahrávania piesne a jej propagácie sa stali kamarátkami. Singel „When You Believe“ bol úspešný a získal dokonca aj Oscara. Album "Number 1´s" bol takisto veľmi úspešný, predalo sa z neho až 17 miliónov kópií. 
2. novembra 1999 vyšiel album "Rainbow". Ide o posledný album Mariah, ktorý vydalo Sony Music. Prvý singel „Heartbreaker“ sa okamžite dostal na vrchol Billboard Hot 100. Videoklip k tejto piesni sa stal piatym najdrahším videoklipom v hudobnej histórii. Po ňom vyšiel druhý singel „Thank God I Found You“, ktorý sa stal jej pätnástym hitom, ktorý sa dostal na čelo hitparády Billboard Hot 100. Tretí singel „Can´t Take That Away (Mariah´s Theme)“ sa stal hymnou fanúšikov. Hoci mal album silnú propagáciu, jeho predajnosť dosiahla „len“ 8 miliónov kusov. 
Vo februári 2000 išla na svoje štvrté turné, Rainbow World Tour, počas ktorého navštívila Európu, Japonsko, Singapur, ale aj rodnú Ameriku. Po turné začala pracovať na svojom prvom filme a soundtracku. 
2001 – 04: "Glitter", "Charmbracelet" a osobné a profesionálne problémy.
V roku 2001 podpísala speváčka najlukratívnejšiu zmluvu v hudobnom biznise. Po odchode zo Sony Music jej vydavateľstvo Virgin poskytlo kontrakt na neuveriteľných 100 miliónov dolárov. Carey sa pustila do natáčania filmu "Stať sa hviezdou" (orig. "Glitter") a nahrávania rovnomenného soundtracku v štýle 80-tych rokov. Album však vyšiel 11. septembra 2001. Samotný film sa dostal na trh o pár týždňov neskôr, návštevnosť kín však bola takmer nulová a kritici Mariah označili za jednu z najhorších herečiek vôbec. Z albumu sa predalo len 3,5 milióna kópií, čím nezaznamenal komerčný úspech.
Na propagáciu filmu a albumu vydávala Mariah mnoho energie; sama priznala že spala len tri hodiny denne. V tom čase sa jej rozpadol aj vzťah s latinsko-americkým spevákom Luisom Miguelom, s ktorým chodila od roku 1998. O súkromných problémoch speváčky informovali všetky bulvárne médiá, ktoré sa aj zmieňovali o jej údajnom pokuse o samovraždu. Mariah sa ocitla v psychiatrickej liečebni, kde sa liečila niekoľko týždňov z nervového a emocionálneho vyčerpania. Vedenie Virgin Records so speváčkou rozviazalo zmluvu a dalo jej odstupné vo výške 50 miliónov dolárov. Sony Music využilo situáciu a vydalo 2CD s jej najväčšími hitmi. 
V roku 2002 podpísala zmluvu s Island Def Jem Music Group za 24 miliónov dolárov a v decembri vydala album "Charmbracelet". Bol to najosobnejší album, aký kedy Mariah nahrala. Síce sa dočkal sympatií od fanúšikov, u hudobných kritikov však neuspel. Mariah sa chcela odvďačiť svojím fanúšikom za dlhoročnú podporu a vydala sa na Charmbracelet World Tour, počas ktorého od júna 2003 do februára 2004 odohrala 69 koncertov v Severnej Amerike, Európe a Ázii. Po skončení turné sa na malú chvíľu opäť stiahla do úzadia a začala pracovať na ďalšom albume.
2005 – 07: Úspech s "The Emancipation of Mimi".
12. apríla 2005 vydala Carey svoj desiaty album s názvom "The Emancipation of Mimi", ktorý debutoval na prvom mieste v Billboard 200. Album bol prijatý s pozitívnymi recenziami od fanúšikov, ale aj kritikov. Prvý singel „It´s Like That“ zaznamenal oproti posledným singlom veľký úspech. Druhý singel „We Belong Together“ sa zaradil medzi jej najúspešnejšie skladby a na vrchole Billboard Hot 100 sa držal až 14 týždňov. Zatiaľ čo singel „We Belong Together“ okupoval prvé miesto, vyšiel tretí singel „Shake It Off“, ktorý sa dostal na druhé miesto; Mariah sa stala vôbec prvou umelkyňou, ktorá mala v prvej trojke hneď dva hity. Štvrtý singel „Don´t Forget About Us“ sa dostal na vrchol ku koncu roku 2005. Vďaka veľmi dobrej propagácii sa predalo vyše 15 miliónov kópií albumu a Carey zaň získala niekoľko nominácií a ocenení, vrátane troch cien Grammy. Mariah sa udeľovania cien Grammy zúčastnila vôbec prvýkrát po desiatich rokoch (naposledy v roku 1996, kedy zo šiestich nominácií napokon nevyhrala ani jednu) a jej vystúpenie bolo označené za jej najlepšie v kariére. Album bol najpredávanejším albumom roku 2005 v USA a druhým najpredávanejším celosvetovo. 
V roku 2006 sa vydala na turné The Adventures of Mimi, s ktorým navštívila Severnú Ameriku, Tunis a Japonsko. Turné bolo komerčne úspešné a zarobilo 42 miliónov dolárov. 
2008 – 09: "E=MC² a Memoirs of an Imperfect Angel ".
Na jar 2007 Mariah odletela na Anguillu, kde v súkromí začala pracovať na jej jedenástom štúdiovom albume "E=MC². "Na otázku prečo dostal album takýto netradičný názov odpovedala: „Einsteinova teória? Fyzika? Ja? Haló... Samozrejme, že žartujem.“ Názov odôvodnila ako „"Emancipation of Mimi" na druhú“ a taktiež povedala, že pri nahrávaní tohto albumu sa cítila „slobodnejšie“ než kedykoľvek pred tým. Väčšina kritikov album prijala pozitívne, no niektorí ho kritizovali za podobný motív, aký mal ten predošlý. Dva týždne pred oficiálnym vydaním albumu pilotný singel ,Touch My Body" dosiahol prvú priečku v Billboard Hot 100, čím sa stal v poradí už jej osemnástym singlom na vrchole hitparády. Carey tak prekonala rekord Elvisa Presleyho, a stala sa tak sólo umelcom s najväčším počtom hitov číslo jeden v histórii Spojených štátov (už len skupina Beatles má viac). Singel jej zabezpečil aj 79. týždeň na vrchole rebríčka od začiatku kariéry a stala sa tak umelcom s najväčším počtom týždňov na prvom mieste v histórii Billboard chart. 
"E=MC²" bol vydaný 15. apríla 2008 a debutoval na prvom mieste so 463 000 predanými kópiami v prvom týždni v USA (išlo o jej doposiaľ najväčší predaj albumu v prvom týždni). Album sa stal aj v poradí jej šiestym, ktorý debutoval na prvom mieste Billboard 200. Album mal opäť veľmi dobrú propagáciu, avšak nasledujúce single sa akosi neujali medzi poslucháčmi a z albumu sa ku koncu roku predalo len 2,5 milióna kópií. 
Na propagáciu albumu speváčka ohlásila rozsiahle turné, ktoré však v decembri 2008 nečakane zrušila. Až neskôr sa vyjadrila, že v tom čase bola tehotná, no dieťa potratila. 
V tom roku sa Carey objavila aj na filmovom plátne ako ctižiadostivá speváčka Krystal vo filme Tennessee a zahrala si aj samú seba vo filme Adama Sandlera "You Don't Mess with the Zohan". 
V januári 2009 zaspievala svoj hit "Hero" pre novozvoleného prezidenta Baracka Obamu na jeho inaugurácii. 
7. júla spolu so svojím dlhoročným priateľom a vokalistom Treyom Lorenzom vystúpila so skladbou "I'll Be There" (originál verziu naspievala skupina Jackson 5) na pohrebe Michaela Jacksona v Los Angeles. 
V roku 2009 sa objavila aj v snímke Precious, kde si zahrala rolu sociálnej pracovníčky. Film aj herecký výkon Carey zožal množstvo pozitívnych reakcií a za svoju rolu získala Mariah ocenenie na Filmovom festivale Palm Springs v januári 2010. 
Album "Memoirs of an Imperfect Angel" vyšiel 28. septembra 2009 a debutoval na tretej priečke rebríčka Billboard so 168 000 predanými kópiami. Pilotný singel Obsessed vyšiel 16. júna a umiestnil sa na siedmej priečke. 
Hlas.
Najvyšší tón, aký vie Mariah zaspievať je Bb7 (pieseň „Emotions“) a najnižší F2 (pieseň „You and I“), čo svedčí o jej 5-oktávovom rozsahu. Čo sa týka typu hlasu, Carey tvrdí, že má alt, avšak niektorí hudobní kritici si myslia, že je skôr soprán.
V roku 2003 ju prestížny magazín Blender a hudobná televízia MTV zaradili na prvé miesto v rubrike "22 najúžasnejších hlasov hudby".

</doc>
<doc id="124139" url="https://sk.wikipedia.org/wiki?curid=124139" title="Glasgow">
Glasgow

Glasgow je najväčšie škótske mesto a po Londýne a Birminghame je tretím najväčším mestom v Spojenom kráľovstve. Glasgow leží v najpriemyselnejšej oblasti Škótska, približne 60 kilometrov na západ od hlavného mesta, Edinburghu. Mestom preteká rieka Clyde a menšia rieka Kelvin.
Glasgow je moderné európske veľkomesto. Patrí medzi šestnásť najväčších európskych finančných centier a je tiež najväčším ekonomickým a obchodným centrom Škótska. Taktiež je vyhľadávanou turistickou destináciou; po Londýne a Edinburghu je tretím najnavštevovanejším mestom Veľkej Británie. Vďaka vyspelej infraštruktúre je často považovaný za štartovací bod pre spoznávanie celého Škótska.

</doc>
<doc id="124140" url="https://sk.wikipedia.org/wiki?curid=124140" title="Gabilläma">
Gabilläma

Gabilläma (iný prepis: Gabillema) je v súčasnosti neaktívny stratovulkán, nachádzajúci sa v Etiópii, na priesečníku Afarskej riftovej zóny so severným okrajom etiópskeho riftu. Sopka je tvorená prevažne ryolitovými horninami. Ryolitové lávové domy sa nachádzajú na svahoch sopky a na severnom úpätí sa nachádza rozľahlý (5 × 17 km) lávový prúd bazaltového zloženia, pochádzajúci z trhlinových zón, rozširujúcich sa severne od základne sopky. Nezvetrané lávové prúdy mladšieho veku sa nachádzajú na východnej strane sopky.

</doc>
<doc id="124145" url="https://sk.wikipedia.org/wiki?curid=124145" title="Timbiriche">
Timbiriche

Timbiriche je meno mexickej skupiny, ktorá debutovala 30. apríla 1982 počas vysielania publicistického programu Hoy Mismo s Guillermom Ochoam. Timbiriche pozostávalo zo šiestich detí, z ktorých väčšina mala rodičov slávnych hercov, spevákov, či skladateľov. Ich mená boli Paulina Rubio, Sasha Sokol, Benny Ibarra, Diego Schoening, Mariana Garza a Alix Bauer. Neskôr sa k sextetu chcel pripojiť Erick Rubín. Meno "Timbiriche" je španielska (latinskoamerická španielčina) verzia hry "Dots and Boxes".
V roku 1984 skupina účinkovala v tínedžerskej verzii muzikálu Pomáda (Vaselina v španielčine) a vyrazili s ním na túr po významných španielskych mestách.
V roku 1986, keď všetci členovia boli tínedžeri, bola popularita skupiny asi najväčšia. Thalía nahradila Sasha a Eduardo Capetillo nahradil Bennyho Ibarru, ale ich úspech pokračoval. Sashin odchod zo skupiny bol medzi fanúšikmi veľmi ťažko akceptovaný, pretože bola veľmi obľúbená a Thalía mala veľa možností pocítiť to.
Ďalšie známe náhrady za pôvodnych členov skupiny boli Bibi Gaytan a Edith Márquez. Diego Schoening bol jediný, ktorý nikdy neopustil skupinu.
V roku 1990 uvidel svetlo sveta album "10" a to s rovnakým úspechom ako ten predošlý.
V roku 1992 väčšina členov opustila skupinu a boli nahradení novými. Tí vydali "11". Prekvapivo si skupina dokázala udržiavať popularitu. Posledný vydaný album bol "12". Po tomto albume prišiel oficiálny koniec skupiny.
V roku 1998 počas mexickej letnej šou "Acapulco '98" sa pôvodna skupina dala znovu dokopy (spolu s Erickom Rubínom). Neskôr usporiadali národnú šnúru koncertov, z ktorej vzišiel dvojitý live album a tri nové piesne, "Está Despierto", "Suma Cósmica" a "La Fuerza del Amor". "Está Despierto" bol vydaný ako singel.

</doc>
<doc id="124147" url="https://sk.wikipedia.org/wiki?curid=124147" title="Langudi">
Langudi

Langudi (iné názvy: Jangudi, Iangudi, Angudi, Džangudi) je názov komplexného stratovulkánu, nachádzajúceho sa v severnej časti etiópskeho riftu vo východnej Etiópii. Sopka je tvorená stratovulkanickým ryolitovým komplexom, ukončeným kalderou oválneho tvaru. Postkalderové štádium vulkanickej aktivity zahŕňa trachytické a bazaltové lávové prúdy.

</doc>
<doc id="124148" url="https://sk.wikipedia.org/wiki?curid=124148" title="Kameň (šach)">
Kameň (šach)

Kameň (často, ale nesprávne nazývaný "figúrka, figúra") sa používa na hranie šachu. Šachové kamene sa delia na dve skupiny: pešiakov a figúry. Každý hráč má na začiatku partie 16 kameňov, a to:
Špeciálnym typom šachového kameňa je exokameň, ktorý sa používa v kompozičnom šachu pri tvorbe exoproblémov.

</doc>
<doc id="124150" url="https://sk.wikipedia.org/wiki?curid=124150" title="Ajälu Tärara">
Ajälu Tärara

Ajälu Tärara (iný prepis: Ajelu Terara) alebo Ajälu (iný prepis: Ajelu) je neaktívny stratovulkán, pokrytý vegetáciou, nachádzajúci sa v Etiópii v južnom Afare, severne od sopky Adwa. Stavba sopky je tvorená prevažne ryolitovými lávami. Ich viskozita je príčinou výsledného tvaru sopky. Jediný dôkaz aktivity v nedávnej dobe sú hydrotermálne pramene, lokalizované na západných svahoch sopky.

</doc>
<doc id="124151" url="https://sk.wikipedia.org/wiki?curid=124151" title="Härtali (erupčná zóna)">
Härtali (erupčná zóna)

Härtali (iný prepis: Hertali) alebo Härtale (iný prepis: Hertale) je trhlinová erupčná zóna, tvorená prevažne bazaltami, nachádzajúca sa na južnom konci roviny Awaš v Etiópii. Údaje o poslednej aktivite nie sú k dispozícii, ale na základe sviežo vyzerajúcich hornín sa ich vek odhaduje na holocén.

</doc>
<doc id="124154" url="https://sk.wikipedia.org/wiki?curid=124154" title="Li’ado Hajk">
Li’ado Hajk

Li’ado Hajk je menšie vulkanické pole, ktoré pozostáva približne z tucta maarov, troskových kužeľov a lávových prúdov, nachádzajúce sa na rovineAwaš v Etiópii. Na základe morfológie maarov a troskových kužeľov sa predpokladá pleistocénny vek hornín.

</doc>
<doc id="124155" url="https://sk.wikipedia.org/wiki?curid=124155" title="Figúra (šach)">
Figúra (šach)

Figúra (v šachu) je druh šachového kameňa. Medzi figúry patrí: kráľ, dáma, veža, strelec a jazdec.
Podľa sily delíme figúry na ľahké (strelec, jazdec), ťažké (dáma, veža) a kráľa.
Dodatok: V hovorovej reči, ale aj v písanom texte sa pod pojmom "figúra" často myslí "ľahká figúra". Používa sa hlavne pri komentovaní partie. Napr. výraz ""biely má o figúru viac" znamená "biely má o jednu ľahkú figúru viac"".

</doc>
<doc id="124156" url="https://sk.wikipedia.org/wiki?curid=124156" title="Dofän Tärara">
Dofän Tärara

Dofän Tärara alebo Dofän (iný prepis: Dofen (Terara), iný (,taliansky?) názov: Dofane), niekedy označovaný aj ako "„dymiaca hora“", je súčasnosti neaktívny stratovulkán, nachádzajúci sa v severnej časti eitópskeho riftu v Etiópii. Ryolitová sopka je posiata viacerými drobnými troskovými kužeľmi, sústreďujúcimi sa pozdĺž severojužnej zlomovej zóny. Severnejšie umiestnené kužele sú mladšie (na základe morfológie) a pretrvávajúcej aktivite fumarol na južných svahoch sopky).

</doc>
<doc id="124157" url="https://sk.wikipedia.org/wiki?curid=124157" title="Vášáryová">
Vášáryová

Vášáryová môže byť:

</doc>
<doc id="124158" url="https://sk.wikipedia.org/wiki?curid=124158" title="Sonneborn-Berger">
Sonneborn-Berger



</doc>
<doc id="124159" url="https://sk.wikipedia.org/wiki?curid=124159" title="Sonnenborn-Bergerov systém">
Sonnenborn-Bergerov systém



</doc>
<doc id="124161" url="https://sk.wikipedia.org/wiki?curid=124161" title="Šachový symbol">
Šachový symbol

Šachové symboly sa používajú pri zápise a komentovaní šachových partií. Používanie symbolov výrazne uľahčuje a sprehľadňuje zápis partie.
Skratky kameňov.
Kamene sa v texte označujú veľkými písmenami, iba pešiak sa neoznačuje vôbec alebo malým písmenom.
slov. názov - slov. skratka; angl. názov - angl. skratka
České označenie kameňov je také isté, ako slovenské. V niektorých textoch sa namiesto označenia šachového kameňa písmenom používa jeho označenie obrázkom. Veža a dáma sa označujú tiež aj ako ťažké figúry (v angličtine ako major pieces). Jazdec a strelec ako ľahké figúry (v angličtine minor pieces) 
Ďalšie symboly.
V šachových textoch(pri komentároch k partiám) sa používa množstvo ďalších symbolov. Jednak sú to symboly, ktoré hodnotia ťah a jednak symboly, ktoré hodnotia pozíciu a ďalšie pomocné symboly. Tu sú najdôležitejšie a najpoužívanejšie:
"Hodnotiace ťah"
"Hodnotiace pozíciu alebo okolnosti, ktoré nastali pri partii"
= - hra je vyrovnaná
= alebo ⩲ - biely ma malú výhodu

</doc>
<doc id="124162" url="https://sk.wikipedia.org/wiki?curid=124162" title="Maliar">
Maliar

Maliar môže byť:

</doc>
<doc id="124163" url="https://sk.wikipedia.org/wiki?curid=124163" title="Grécka hudba obdobia antiky">
Grécka hudba obdobia antiky

Grécka hudba obdobia antiky je obsahom a rozsahom veľká a mnohostranná. Je odrazom niektorých osobitých momentov sociálneho a kultúrneho života starovekých Grékov, tiež aj prvou vyvinutou a ucelenou hudobnou kultúrou a svojimi hodnotami položila základy celej ďalšej európskej hudobnej kultúre.
Vznik názvu pre hudbu.
Už názov pre hudbu, ktorý sa vyskytuje vo väčšine európskych jazykov sa pochádza od slova múza. Múz bolo deväť – Kalliopé, Kleio, Erato, Euterpé, Melpomené, Polymnia, Terpsichoré, Tália, Uránia – a boli družkami Apolóna. Ich úlohou bolo chrániť všetky umenia.
Z gréckej hudby čerpala hudba kresťanská. Priame vplyvy antickej hudby sa objavujú i vo vývine stredovekej a novovekej hudby, napríklad v operách skladateľov Florentskej cameraty - Christopha Willibalda Glucka, Richarda Wagnera, Igora Stravinského a iných.
V staršom Oriente bol obzor hudobnej kultúry obedzený a všetko umenie bolo podriadené bohoslužobným úkonom.
Z ľudového základu vyrástlo obdivuhodné spojenie básnictva, hudby a tanca v jediný spoločný útvar nazývaný umenie múzické, ktoré sa stalo významným výchovným prostriedkom. Obsiahlo všetky disciplíny umenia.
Delenie antickej hudby.
Antickú hudbu možno bližšie deliť na:
V dobe mýtickej vystupovali speváci (Orfeus, Amfión), ktorí pripisovali spevu čarovnú moc. V Homérových eposoch Iliada a [Odysea nájdeme stopy najstarších zborových piesní. Homér už poznal spojenie tanca a hry, tanca a hry a spevu.
Bez spevu a hudby si nemožno predstaviť grécke ľudové slávnosti, ktoré sa konali na počesť bohov, najmä Apolóna a Dionýza. Na olympijských hrách bola hudba iba istým osviežením. Naopak, hry pýtické boli skutočnými hudobnými festivalmi.
V klasickom období má hudba voľnejšie pole pôsobnosti. Mizne priepasť medzi umelcom a spoločnosťou. Znakom umenia sa stáva masovosť národných slávností a divadelných predstavení. Rozšírilo sa vyučovanie spevu, hra na gitaru a lýru, ba dokonca aj výcvik tanca.
V gréckej kultúre si nemožno predstaviť hudbu bez básnického slova a poéziu bez hudby. Lyrika bola vždy spievaná so sprievodom nástroja. Delila sa na piesne sólové a zborové. Tvorcovia prvého druhu lyriky boli Alkaios, Sapfo a Anakreón.
Pre vývin hudobného a dramatického umenia má veľký význam dionýzovský kult, ktorý je charakteristický mnohými prežitkami z dávnej minulosti vo forme orgiastických (hýrivých) tancov za zvuku dychových nástrojov, bubnov a tympanov. Z tzv. dityrambu (zborového spevu) sa vyvinula dráma a jej žánre komédia (z veselých spevov) a tragédia (z vážnych spevov).
Grécka dráma.
Vznikla v dobe prechodu aristokratického zriadenia v demokraciu. Zakladateľom tragédie bol Aischylos (525–456 pred Kr.) Zaviedol do hry druhého herca, čím oživil dej. Dovtedy sa rozhovor uskutočňoval len medzi jedným hercom a zborom.
Aischylov mladší súčasník – Sofokles (497 – 405 pred Kr.) – zvýšil počet hercov na troch, ale zredukoval počet členov zboru na 15. Obmedzoval účasť zboru a stále viac uplatňoval hovorené slovo namiesto spievaného. Dráma tak strácala pôvodný charakter klasickej kantáty.
Najmladší z trojice dramatikov – Euripides (480 – 406 pred Kr.) prekonal obidvoch zložitosťou a dramatičnosťou svojich hier, v ktorých zobrazoval konflikty ľudských vášní, a to tak vznešených ako aj nízkych. Euripidove diela sú dokonalými hudobnými drámami. Z jeho diela sa zachoval iba jediný fragment z hry Orestes. Euripidov duch však ožil v novej dobe v početných operách Glucka, Lullyho, Bendu, Berlioza a iných.
Grécka tragédia.
Grécka tragédia sa vyznačovala rozmanitosťou obrazov, majstrovským veršom, dokonalým jazykom, aktualizáciou historických a mytologických námetov, boli v nej časti spievané, deklamované, melodramatické, zborové a sólové spevy, samostatné inštrumentálne vložky a tanec. Záujem o rečnícke umenie spôsobil odklon od hudby, takže napokon prevládla reč bez hudobného sprievodu. Zbor nevystupoval na scéne s hercami, ale v priestore zvanom orchester.
Grécka komédia.
Majstrom gréckej komédie bol Aristofanes (450 – 338 pred Kr.). Kritizoval a zosmiešňoval politické, literárne a spoločenské pomery.
Rovnako ako tragédia, tak aj komédia využívala prostú deklamáciu sprevádzanú nástrojmi a spevom, ktorý čerpal najmä z ľudových a pouličných piesní.
Grécka hudobná teória.
Gréci si vytvorili tónový systém – notové písmo a osobitnú hudobnú teóriu,ktorú otec hudobnej vedy Aristeides Quintilianus zjednotil. Základom gréckej hudobnej teórie je náuka o harmónii (v dnešnom slova zmysle to bola všeobecná náuka o hudbe).
Gréci vypracovali princíp tonality. Poznali celý rad stupníc, z ktorých každej prisudzovali charakter (tzv. étos). Tieto tónové rady sa počítali zhora nadol. Základné stupnice (dórska, frygická, lydická) dostali názvy podľa národných kmeňov.
Každá stupnica vznikla spojením dvoch rovnakých tetrachordov, pričom tetrachordy sa od seba líšia usporiadaním poltónov.
V tónovom systéme Gréci rozoznávali tri zvukové rody:
Chromatika spočívala v dvoch poltónových krokoch v rámci tetrachordu. Staršia enharmonika sa opierala o orientálne vplyvy. V konečnom dôsledku to bola tzv. pentatonika. Mladšia enharmonika používala štvrťtónové postupy. Systém pentatoniky (bezpoltónovej anhemitonickej stupnice založenej na tónoch f-g-a-c-d) poznali už Číňania v 3. tisícročí pred Kr. Melódia v tomto obmedzenom výbere jednotlivých tónov má síce charakter akejsi monotónnosti, ale dodáva jej osobitný národný ráz.
Zo základných stupníc predponami hypo- (o kvintu nižšie):
a hyper- (o kvintu vyššie) boli odvodené ďalšie vedľajšie stupnice:
Grécka hudba bola jednohlasná (monodiálna) a nástrojová hudba v nej mala iba sprievodnú funkciu. Rytmus bol odvodený od zákonov reči a bol najvyspelejšou stránkou antickej hudby. Za Aristotela mernou hodnotou bola slabika, od dôb Aristoxena (4. storočie pred Kr.) chronos protos, t. j. najmenšia merná hodnota v rytmickom rade. Vyšším útvarom je takt, ktorý sa skladá z doby ťažkej (thesis) a ľahkej (arsis).
Grécka notácia.
Bola založená na písmenách gréckej abecedy. O vzniku notového písma však existujú iba dohady. Grécka notácia je dvojaká – nástrojová a vokálna.
Staršia nástrojová notácia bola určená diatonike a prípadné chromatické zmeny sa v nej značili zmenou písma (= c, = c + ¼, = cis).
Vokálna notácia bola založená na novoiónskej abecede a bola určená pre chromatiku. Vždy jedno písmeno zaznamenávalo jeden tón.
Starogrécka ľudová hudba.
Okrem týchto druhov hudby tu bola aj bežná, ľudová hudba, hraná počas rôznych slávností. Gréci radi uctievali bohov, alebo sa konali sviatky na počesť dobrej úrody rôznych plodín. Medzi najznámejšie starogrécke ľudové tradície považujeme Dionýzie, na počesť boha Dionýza. Starogrécke ľudové piesne, na rozdiel od zborových gréckych spevov boli zvyčajne rýchle sprevádzané rýchlym tancom, ktorý sa tancoval do kruhu ("Kyklikos choros"). Symbolom ľudovej hudby bol tancujúci Pan. V ľudovej hudbe sa používali hlavne dychové nástroje – Aulos a Syrinx (Panova píštala). Z tejto, ľudovej hudby pochádza aj moderná grécka ľudová hudba. Starogrécka ľudová hudba bola blízka vtedajšej orientálnej hudbe.
Starogrécke hudobné nástroje.
Starogrécke hudobné nástroje ("organa") boli spravidla dychové a brnkacie. Boli to "lyra", "barbitos" a zložitejšia "kythara" – zvislé brnkacie nástroje, "hydraulis" (hydraulický organ), "aulos" – súbor dvoch trubicových nástrojov, zvukom pripomínajúci moderný klarinet, ktorý je v Grécku dodnes najbežnejším ľudovým nástrojom, "syrinx" – panova píšťala, "epigonion" – brnkací nástroj podobný dnešnému kanunu a "pandura" – brnkacia mandolína z ktorej sa vyvinulo novogrécke Buzuki.

</doc>
<doc id="124184" url="https://sk.wikipedia.org/wiki?curid=124184" title="Fäntale Isatä Gämora">
Fäntale Isatä Gämora

Fäntale Isatä Gämora alebo Fäntale (iný prepis: Fentale Isate Gemora, Fentale, po taliansky Monte Fantalè) je v súčasnosti neaktívny stratovulkán, nachádzajúci sa na severnom okraji etiópskeho riftu v Etiópii. Jeho vrchol je ukončený kalderou s rozmermi 2,5 × 4,5 km s výškou stien 500 m. Výplň kaldery tvoria trachytické lávové prúdy, samotný vulkán je tvorený prevažne ryolitovými lávovými prúdmi s menšinovým obsahom tufov. Erupcia v roku 1820 sa odohrala na južných svahoch sopky, keď sa z 4 km dlhej trhliny vyliala bazaltová láva s objemom 2,5×107 m3.

</doc>
<doc id="124186" url="https://sk.wikipedia.org/wiki?curid=124186" title="Margaréta Brabantská">
Margaréta Brabantská

Margaréta Brabantská (* 4. október 1276 - † 14. december 1311, Janov, Taliansko) bola rímska kráľovná, manželka rímskonemeckého cisára a rímskeho kráľa Henricha VII. 
Život.
Margarétino manželstvo s Henrichom VII. spečatilo mier medzi Brabantskom a Luxemburskom po bitke pri Worringene (1288). Stalo sa tak 9. júla 1292 na hrade Tervuren pri Bruseli. 
Margaréta mala napriek hlbokej zbožnosti a asketickým sklonom trvalý vplyv na rozhodnutia svojho manžela. Spolu s ním ju 6. januára 1309 v Aachene korunovali na rímsku kráľovnú. Sprevádzala ho aj počas jeho rímskej jazdy. 
Počas obliehania Brescie ochorela a o pár mesiacov zomrela v Janove (14. december 1311). Tu ju pochovali vo františkánskom kostole San Francesco di Castelletto, v blízkosti hlavného oltára. Náhrobok, ktorý na objednávku cisára Henricha VII. vyrobil Giovanni Pisano sa však nezachoval, pretože kostol začiatkom 19. storočia zbúrali.

</doc>
<doc id="124187" url="https://sk.wikipedia.org/wiki?curid=124187" title="La traviata">
La traviata

La traviata (voľne "zblúdilá", "stratená", "tá, ktorá zišla z cesty") je opera talianskeho skladateľa Giuseppe Verdiho na libreto F. M. Piaveho podľa románu "Dáma s kaméliami" Alexandra Dumasa mladšieho. Predlohou románu a opery bola skutočná osoba, slávna parížska kurtizána Marie Duplessisová, Dumasova milenka. Jej meno bolo v románe zmenené na "Marguerite Guatier" a v opere na "Violetta Valery".
Obsah.
Prvé dejstvo.
V Paríži, v dome krásnej obdivovanej parížskej kurtizány Violetty Valery sa koná ples. Prítomný je aj jej milenec, starý barón Douphol, Violettina priateľka Flora a jej obdivovateľ Gaston, ktorý privedie aj svojho priateľa – Alfreda Germonta, ktorého predstavia Violette. Alfrédo prednesie prípitok (ária "Brindisi"), v ktorom naznačí sympatie ku krásnej hostiteľke. Tá mu však odpovedá ironicky a vyjadruje spokojnosť so životom, aký vedie. Violetta však prepukne v kašeľ, je to choroba, ktorá ju už dlhší čas sprevádza – tuberkulóza. Hostí pošle na tanečný parket a ostáva sama vo svojom budoári, aby si trocha vydýchla a uvoľnila sa.
O chvíľu Violetta zistí, že v izbe nie je sama. Vo dverách stojí Alfredo a nešťastne pozerá na Violettine bolesti. Podíde k nej a okamžite jej vyzná svoju lásku. Prizná sa, že ju už miluje vyše roka, odkedy ju prvýkrát uvidel. Zaprisaháva ju, aby ukončila spôsob života, aký viedla do teraz a oddala sa jeho nekončiacej láske. Violetta sa však vymaní z jeho objatia a odporúča mu, aby sa zamiloval do inej ženy, ona sama mu nemôže dať viac ako priateľstvo. Nakoniec však Alferdovi dovolí navštíviť ju na druhý deň. Alfredo šťastný odchádza. Hneď nato odchádza aj barón Douphol a ostatní priatelia.
Violetta osamote rozmýšľa o svojom živote, na chvíľu sa oddá vrúcnym citom a predstave o spaľujúcej láske. Nakoniec však nové city potlačí, označí za hlúpe a bláznivé a opäť sa chce vrátiť k svojmu hriešnemu životu plnému zábav a milencov (ária "Sempre libera"').
Druhé dejstvo.
O tri mesiace neskôr: Violetta sa čoskoro po Alfredovej návšteve rozhodla pre život s ním. Prvýkrát v živote milovala a bola rozhodnutá milovať ho až do konca života. Spoločne žili na vidieku, neďaleko Paríža, ktorý Violetta opustila… 
Violettin vidiecky dom: Alfredo číta osamote knihu, no nevie sa na ňu sústrediť, lebo stále myslí na šťastie, ktoré ho postretlo. Vie, že ho Violetta verne miluje a že on, vďaka nej, žije si ako v nebi. Rozplýva sa nad Violettinou krásou a dobrotou, ako sa zmenila a ako aj ona jeho mení stále v lepšieho človeka. Tu však prichádza Violettina slúžka Annina, od ktorej sa Alfredo dozvie, že Violetta má pre život na vidieku vysoké dlhy. Alfredo chce všetko napraviť a tak okamžite odchádza do Paríža. Tesne sa minie s Violettou, ktorá sa vracia zo svojej rannej prechádzky a smeje sa nad pochabou pozvánkou, v ktorej ju Flora pozýva večer na ples. Hľadá Alfreda, namiesto neho však prichádza nečakaný hosť – Alfredov otec, Giorgio Germont. Nedôverčivo a povýšenecky oznamuje Violette, že okamžite sa musí od Alfreda odlúčiť. Dôvodom je svadba Alfredovej sestry, ktorá bude zo ženíchovej strany zastavená, pokiaľ sa nevestin brat bude i naďalej dôverne stýkať s kurtizánou. Violetta zarazená, naveľa súhlasí, splní prianie Alfredovho otca o dočasnom odlúčení, i keď aj to jej spôsobí veľkú bolesť. Ale Germont chce viac. Odluka musí byť definitívna! Toto Violetta už neznesie, zrúti sa a zúfalo sa hodí Germontovi k nohám. Zdôverí sa mu, že na svete nikoho okrem Alfreda nemá. Nemá rodinu, nemá príbuzných, nemá priateľov. A Alfredo jej predsa sľúbil, že toto všetko v ňom nájde. Okrem toho je ťažko chorá a bez Alfreda by jej koniec prišiel priveľmi rýchlo. Ani toto však Germonta neobmäkčí. Naopak, vykreslí Violette Alfredov život s ňou, a presvedčí ju o tom, že jej minulosť zničí Alfredovi život, česť a budúcnosť, ak s ním bude ďalej žiť. Violetta to v nesmiernom žiali uznáva a sľubuje Germontovi, že Alfreda nechá kvôli jeho šťastiu v budúcnosti a kvôli šťastiu jeho sestry. Alfredov otec odchádza spokojný, Violetta je rozhodnutá umrieť čím skôr, lebo jej život bez Alfreda nemá žiadnu cenu. Jediné, o čo Germonta prosí je, aby v rozhodujúcej chvíli Alfredovi povedal pravdu, prečo tak konala a bez vysvetlenia ho opustila. Germont prisľúbi a odchádza. Nešťastná Violetta plačúc začne písať list na rozlúčku, keď ju zrazu prekvapí sám Alfredo. Nerozumie, prečo našiel Violettu v slzách, ale keď ho tá uistí o svojej večne láske k nemu, zas sa upokojí. Odovzdá Alfredovi list a rýchlo odchádza preč. Alfredo po jej odchode otvorí list a dozvedá sa, že ho Violetta opúšťa. Rozhorčene sa rozbehne za ňou, ale v tej chvíli vchádza otec. Ten začína syna upokojovať a prosí ho, aby sa vrátil naspäť k nemu, k svojej sestre a svojej rodine. Alfredo ho však nepočúva a keď nájde na zemi pozvánku od Flory na večerný ples, ihneď vie, kde má Violettu hľadať. Starý Germont sa ponáhľa za ním.
Florin dom v Paríži: U Flory sa zišla celá parížska smotánka. Program sa začal, všetci tancujú, no zábava sa preruší nečakaným vpádom Alfreda. Naoko ľahkomyseľne oznamuje, že sa s Violettou rozišiel a že je šťastný, že je opäť sám. Vtom prichádza aj samotná Violetta spolu so svojím bývalým milencom barónom Doupholom. Violetta sa rozhodla opäť naplno sa vrhnúť do parížskeho nemravného života a nájsť v nom čo najskôr svoju smrť. Prítomnosťou Alfreda je však zarazená a praje si zomrieť hneď na mieste. Alfredo pokračuje, vyhráva v kartách a predstiera nezáujem, dokonca Violettu verejne pred všetkými hosťami uráža a napáda. Tá mlčky trpí a myslí na sľub, ktorý dala Germontovi. Keď je ohlásená večera, všetci odchádzajú, iba Violetta zostáva a čaká na Alfreda, ktorému poslala lístok, aby sa s ňou stretol osamote. Ten hneď prichádza a pokračuje vo svojom správaní. Violetta ho prosí, aby ihneď odišiel. Má na to dôvod, lebo Douphol je rozzúrený a Violetta sa obáva, že sa strhne bitka alebo súboj. Alfredo odmieta, je mu to jedno, dokonca sa posmieva Violette, že ju aspoň zbaví jej staronového milenca. Violetta však povie, že sa nebojí o baróna, ale o Alfreda a opäť ho prosí, aby okamžite opustil zábavu. V Alfredovi zvíťazí na chvíľu láska k Violette, chytí ju do náručia a prosí, aby okamžite odišla s ním. Violetta nepovolí a odmieta s odôvodnením, že dala komusi sľub, ktorý nesmie porušiť. Keď sa Alfredo spýta, či to bol sľub daný barónovi Doupholovi, Violetta zaklame a povie, že áno. Alfredo plný zlosti a žiarlivosti chce vedieť, či Violetta baróna miluje a tá opäť, mysliac na sľub a Alfredovu budúcnosť, zaklame a povie, že baróna skutočne miluje. Alfredo zvolá celú spoločnosť. Všetci sú teraz v miestnosti a Alfredo pred všetkými označí Violettu za predajnú ženu a vhodí jej práve vyhrané peniaze do tváre. Tá sa v plači zrúti na zem. Hostia odsudzujú Alfredovo správanie, vyháňajú ho, tu však vstúpi Alfredov otec. Všetci stíchnu. Germont vyjadrí sklamanie nad Alfredovým správaním a povie mu, že ho už nepovažuje za svojho syna. O Violettinej obeti však nepovie ani slovo. Alfredo si uvedomuje, čo urobil. Zo žiarlivosti, zlosti, bezmocnosti a slepej lásky ponížil ženu, ktorú miluje. Violetta v sebe nájde posledné sily a vraví Alfredovi: „Alfredo, Alfredo, tvoje srdce nevie pochopiť, kam až siaha moja láska k tebe. Ty nepoznáš, po akej cene prišlo to poníženie. A preto sa poteš a vedz, že i v hodine smrti ľúbiť ťa chcem.“ Zničená potom padá na zem a barón Douphol vyzýva Alfreda na súboj.
Tretie dejstvo.
Violettin byt v Paríži, po šiestich mesiacoch: Violetta dožíva svoje posledné dni. Po incidente u Flory sa jej zdravie rapídne zhoršilo, stiahla sa zo spoločnosti a býva už len so svojou vernou slúžkou Anninou vo svojom byte, ktorý je už zrekvírovaný, pretože Violetta nemá žiadne peniaze a žije v chudobe. V jedno ráno sa prebúdza, keď k nej prichádza jej posledný priateľ – doktor Grenvil. Povzbudzuje Violettu v liečbe, no pri odchode oznamuje Annine, že jej pani už dlho žiť nebude. Violetta posiela Anninu pre listy a káže jej, aby polovicu z posledných peňazí rozdala chudobným. Keď Annina odchádza, Violetta vytiahne spod vankúša list, ktorý dostala od Giorgia Germonta. V liste jej píše o súboji, ktorý sa konal medzi Alfredom a barónom Doupholom. Alfredo baróna zranil, a preto musel opustiť Francúzsko. No už vie o Violettinej obeti. Germont Alfredovi všetko povedal, dôvod, prečo ho opustila a čo ju k tomu donútilo. Hneď po príchode do krajiny a do Paríža Alfredo k nej príde a poprosí o odpustenie. Violetta neverí, že to stihne pred jej smrťou. Cíti, že jej koniec sa blíži a spomína na krásne časy s Alfredom. Ožijú aj spomienky na dávne časy, kedy bola krásnou dámou, hviezdou všetkých salónov. Dokonca sa snaží tancovať, keď pod oknom počuje veselý spev Parížanov, oslavujúcich Fašiangy. Dlho sa však neudrží a v plači klesne na zem. V tom sa vracia rozrušená Annina. Oznamuje Violette, že ju čaká veľká radosť, len musí ostať pokojná. Nestihne ani dopovedať a vo dverách sa zjaví Alfredo. Violetta neverí vlastným očiam a šťastní milenci si padnú do náručia. Alfredo prosí Violettu o odpustenie, ktorá vďačne odpúšťa. Prisahajú si večnú vernosť, už ani diabol ich nesmie rozdeliť. Rozjímajú a predstavujú si spoločnú budúcnosť mimo Paríža a jeho spoločnosti. Veria, že sa Violetta opäť uzdraví a budú pokračovať v šťastnom spolunažívaní. Violetta chce ísť do kostola, vzdať vďaku za Alfredov príchod. Annina a Alfredo sa ju snažia zadržať, no Violetta je rozhodnutá. Ale choroba jej nedovolí udržať sa na nohách a tak opäť klesá vyčerpaná na zem. Zúfalo narieka nad svojím osudom: „Za doktorom bežte, povedzete, že sa vrátil Alfredo, povedzte, že chcem ešte chvílu žiť!… Ale ak si ma svojím príchodom nezachránil, nič iné na zemi ma tiež nezachráni! Och Bože, musím umrieť tak mladá, keď som už toľko vytrpela? Umrieť – osušiť slzy a hneď ti dať zbohom? A teda bolo blúznenie tá nádej, v ktorú som verila, nadarmo moja stálosť obraňovala toto zúfalé srdce!“ Alfredo teraz rozpozná, že Violetta umiera, neverí vlastným očiam, že keď znova získal, musí ju stratiť. Chce umrieť spolu s ňou. Prichádza aj Germont, ktorý taktiež prosí Violettu o odpustenie, a keď vidí, v akom je stave, preklína sa, a nikdy si neodpustí, že zničil takého cnostného anjela. Keď doktor Grenvil Violettu uloží do postele, všetci stíchnu a vrúcne sa za ňu modlia. Violetta zavolá k sebe Alfreda a podáva mu medailón so svojom podobizňou: „Vezmi, tento portrét z mojich dni najkrajších, aby tebe pripomínal tú, čo ťa ľúbila. Ak mladé dievča v rozkvete svojich liet srdce daruje ti, nech je ti posila. Jej daj potom obraz môj a jej to odkáž zas, že za vás medzi anjelmi ja v prosbe dvíham hlas.“ Violetta a Alfredo sa naposledy objímu. Vtom Violetta cíti úľavu. Vymaní sa Alfredovi. Bolesť sa vytratila. Cíti že ožíva, cíti neskutočnú radosť…. A za zvukov karnevalového veselia doliehajúceho zvonku mŕtva padá na zem. Počuť už len Alfredov zúfalý vykrík.
Hudobná charakteristika.
Ústrednou postavou opery La traviata je hlavná ženská postava  –  Violetta. Ona je v centre celého diela, ako hudobne, tak aj dramaticky. Ďalšie hlavné postavy, Alfredo a Giorgio Germont sa Violette absolútne podriaďujú, a hoci majú pár pekných a hodnotných výstupov, ani z ďaleka nie sú ich party tak premyslené a hlboké, ako je part Violetty. Ona je dušou celej opery, celého príbehu, ostatné postavy sa daju prirovnať k bábkam. Sopranistka, ktorá Violettu spieva, dostáva príležitosť (či dokonca povinnosť) v každom výstupe ukázať niečo iné a v každom z troch dejstiev sa od nej vyžaduje iný spev. V prvom dejstve je to povrchná koloratúra, čím je však obsah spievaného povrchnejší, tým náročnejšie je samotné spievanie. Bez brilantných koloratúr a absolútnych výšok sa part Violetty odspievať nedá. V druhom dejstve čaká speváčku naopak premyslené dramatické spievanie, časté hĺbky, prejav zranených citov a beznádeje. Plačlivé lyrické melódie, ktoré sa striedajú dramatické výstupy zúfalstva v druhom dejstve nemajú nič spoločné s vyšpičkovanými koloratúrmi a subretným správaním z prvého dejstva. V treťom dejstve sa zas očakáva iba lyrické spievanie, čo v tomto prípade znamená dojímavá stredná poloha a pianissimo, najmä vysokej polohe. Pri všetkých týchto zmenách sa speváčka musí maximálne sústrediť na dramatický prejav, ktorý je nemenej náročný, keďže hlavná hrdinka prechádza niekoľkými fázami prechodu svojho charakteru. Zvodná a ironická kurtizána sa mení na mladé zamilované a možno i trocha naivné dievča, ktoré ihneď po tejto zmene dostane ranu a z rozžiarenej milenky sa stáva hlboko zranená žena, ktorá musí prijať všetky požiadavky spoločnosti na seba, i za cenu vlastného šťastia. Vo svojom zúfalstve však musí byť pokojná, oddaná a trpezlivá. Poslednou fázou, ktorou hrdinka prechádza, je zmierenie a odpustenie.
Práve vďaka tejto hudobnej a dramatickej charakteristike sa Violetta stala jednou z najsilnejších operných postáv v celej opernej literatúre.
Záver.
V opere La traviata bolo spojených niekoľko géniov: hudobný génius G. Verdi, romantický génius A. Dumas ml., dramatický génius F. M. Piave a vždy jedna speváčka, ktorá s rolou Violetty kompletne a dokonale zaobchádza. V La traviate si každá žena nájde kus seba a každý poslucháč nájde časť, ktorá ho stále a stále oslovuje.

</doc>
<doc id="124188" url="https://sk.wikipedia.org/wiki?curid=124188" title="Traviata">
Traviata



</doc>
<doc id="124189" url="https://sk.wikipedia.org/wiki?curid=124189" title="Bäru">
Bäru

Bäru (iný prepis: Beru) je menšie vulkanické pole, ktoré je tvorené lávovými prúdmi prevažne bazaltového zloženia, a ktoré sa nachádza v hlavnom riftovom systéme v centrálnej Etiópii, medzi vulkánmi Fäntale a Koni. Vzhľad hornín poukazuje na relatívne mladý vek hornín, ale bližšie údaje o sopečnej aktivite (či už v minulosti, alebo súčasnej) nie sú známe.

</doc>
<doc id="124195" url="https://sk.wikipedia.org/wiki?curid=124195" title="Britney Spearsová">
Britney Spearsová

Britney Spearsová (;* 2. december 1981, McComb, Mississippi, USA) je americká speváčka, tanečníčka a herečka. Ako dieťa účinkovala v divadelných predstaveniach a televíznych reláciách. V roku 1997 podpísala zmluvu s vydavateľstvom Jive Records a vydala svoje prvé dva albumy "...Baby One More Time" (1999) a "Oops!... I Did It Again" (2000), ktoré obdržali medzinárodný úspech a v tých časoch patrili medzi najpredávanejšie albumy dospievajúcich sólo umelcov. Rovnomenné skladby „...Baby One More Time“ a „Oops!... I Did It Again“ zlomili medzinárodné rekordy v predajnosti. V roku 2001 vydala svoj tretí štúdiový album "Britney" a zahrala si rolu vo filme "Crossroads" (2002). Prijala kreatívnu kontrolu nad svojím štvrtým albumom "In the Zone" (2003), čo prinieslo celosvetový úspech singlu „Toxic“.
V roku 2007 kvôli osobným záležitostiam zastavila svoju kariéru. Jej piaty štúdiový album "Blackout", vyšiel ešte na konci toho roku spolu s úspešnými hitmi „Gimme More“ a „Piece of Me“. Jej nevyrovnané správanie a hospitalizácie pokračovali aj na ďalší rok, v dôsledku čoho bola umiestnená pod conservatorship. V roku 2008 vydala svoj šiesty album "Circus" vrátane medzinárodného hitu „Womanizer“. Siedmy album "Femme Fatale" (2011), sa stal jej prvým albumom, ktorý obsahoval tri single z top 10 v USA. V roku 2013 vydala svoj ôsmy štúdiový album s názvom "Britney Jean." V roku 2016 vydala svoj deviaty štúdiový album Glory s pozitívnym prijatím u kritikov i fanúšikov. V roku 2020 vydala deluxe verziu albumu. 
Život a kariéra.
1981 – 1997: Detstvo a kariérne začiatky.
Britney Spearsová sa narodila v meste McComb v štáte Mississippi, ale vyrastala v Kentwoode v Lousiane. Jej otec James Parnell Spears je stavbár a matka Lynne Irene Bridgesová učiteľka na základnej škole. Má dvoch súrodencov: brata Bryana a sestru Jamie Lynn, ktorá je takisto úspešnou herečkou a speváčkou. Spearsová bola vynikajúca gymnastka, vyhrávala rôzne súťaže. Pôsobila v miestnej tanečnej revue. Keď mala osem, kňaz miestneho baptistického kostola ju odporučil na konkurz do "Mickey Mouse Clubu". Napriek tomu, že bola vtedy veľmi mladá, všimol si ju agent z New Yorku. Následne tri roky navštevovala v New Yorku tanečnú školu a pôsobila v televízii v niekoľkých nekomerčných reklamách.
Neskôr bola do "Mickey Mouse Clubu" prijatá a pôsobila tam v rokoch 1993 – 1994. Stretla sa tam s ďalšími začínajúcimi hviezdami ako sú Justin Timberlake, Joshua Chasez, Keri Russell, Christina Aguilera alebo Ryan Gosling.
1998 – 2000 "...Baby One More Time" a "Oops!... I Did It Again".
Spearsová vydala svoj debutový singel s názvom „...Baby One More Time“, ktorý sa začal objavovať na rozhlasových staniciach a na MTV v roku 1998. Singel, kde je speváčka ešte hnedovlasá a oblečená do školskej uniformy, slávil úspechy po celom svete. Vrchol hitparád okupoval nielen v Spojených štátoch, ale aj v Austrálii a Veľkej Británii. Rovnomenný album bol v Kanade a v USA na špici nepretržite šesť týždňov. Počas jedného roku sa stala najúspešnejším teenagerom v histórii. Albumov "...Baby One More Time" sa predalo celosvetovo okolo 30 miliónov kusov.
V apríli 1999 sa dostala na titulnú stránku časopisu "Rolling Stone". Jej snímky, kde sa prezentovala ako lolita, vzbudili veľké pozdvihnutie, keďže na nich mala väčšie prsia než na iných snímkach, z čoho vznikli špekulácie o údajnej plastickej operácii, ktorú mala podstúpiť pred natáčaním videoklipu „Sometimes“. Špekulácia sa ale nepotvrdila.
Za album "...Baby One More Time" dostala mnoho ocenení a bola zvolená najväčšou celebritou sveta. V decembri dostala štyri ceny Billboard Music Award, ďalej potom ceny American Music Award a vo februári 2000 dostala 2 nominácie na Grammy Awards. Po dokončení úspešného turné s názvom Crazy 2K Tour vydala svoj druhý album s názvom "Oops!... I Did It Again". Ihneď sa dostal na prvé miesta rebríčkov skoro všetkých krajín celého sveta. Len počas prvého týždňa sa v Amerike tohoto albumu predalo viac než 1,3 miliónov kópií a stal sa tak najrýchlejšie predávajúcim sa albumom speváčky všetkých dôb. Počas roku 2000 sa v Amerike predalo celkovo 10 miliónov kusov, vo Veľkej Británii 900 000 nosičov a v Nemecku 1,2 miliónov kusov. Albumov "Oops!... I Did It Again" sa predalo celosvetovo okolo 24 miliónov kusov.
V roku 2000 vydala v spolupráci s matkou svoju prvú knihu s názvom "Britney Spears' Heart-to-Heart". Vyhrala niekoľko cien MTV Award, kde vyvolalo diskusiu jej vystúpenie, ktoré absolvovala len sporo odetá. Za druhý album dostala dve nominácie na Grammy v kategóriách Najlepší popový album a Najlepšia popová pieseň.
2001 – 2002: "Britney" a herecký debut.
Na začiatku v roku 2001 podpísala Britney Spearsová zmluvu s firmou Pepsi, za ktorú dostala 8 miliónov dolárov. Vydala svoju druhú knihu s názvom "A Mother's Gift". V novembri vydala svoj tretí album nazvaný jednoducho "Britney". Počas prvého týždňa sa predalo viac než 746 000 kópií. I keď sa v USA predalo viac než 4 milióny kusov, bol to obrovský prepad oproti prvým dvom abumom. Album je vôbec prvý, na ktorom sa Britney podieľala ako autorsky, tak aj producentsky. Celkovo sa albumu predalo celosvetovo 15 miliónov kusov. Prvým singlom sa stala skladba „I'm A Slave 4 U“, ktorá bola pôvodne napísaná pre Janet Jackson. Zo skladby sa stal obrovský hit a vyvolala opäť vlnu záujmu svojim vystúpeniam na MTV Video Music Awards, kde spievala omotaná veľhadom kráľovským, za čo sa na ňu zvalila vlna kritiky organizácie PETA. Ďalšími singlami sa stali aj „Boys“, „I'm Not A Girl, Not Yet A Woman“, „I Love Rock 'n' Roll“ alebo „Anticipating“.
V februári 2002 prišiel do kín prvý film s Britney nazvaný "Crossroads". Vo filme sa objavili piesne z albumu "Britney". Film bol nakoniec kritikmi "roznesený na kopytách", za tento film dostala Britney dokonca cenu Zlatá malina pre najhoršiu herečku spoločne s Madonnou. Film tiež získal Zlatú malinu za najhoršiu pieseň k filmu, ktorú vytvorila. Song sa volal „I'm Not a Girl, Not Yet a Woman“.
Štvorročný vzťah Spearsovej a Justina Timberlakea skončil v marci 2002. Rozchod bol veľmi medializovaný a Britney bola veľmi často obviňovaná z údajnej nevery. Timberlake vydal pieseň „Cry Me a River“, kde spieva o nevere partnerky. Obe strany niesli rozchod veľmi ťažko, rovnako aj verejnosť bola v šoku, keďže patrili medzi veľmi obľúbené páry.
V júni 2002 otvorila v New Yorku reštauráciu s názvom NYLA, ale pre neúspech ju po roku zavrela. Medzitým mnoho kritikov špekulovalo nad tým, že jej hudobný vplyv na svet rapídne poklesol, napriek tomu bola za album "Britney" nominovaná na cenu Grammy. Nomináciu si odniesla aj skladba „Overprotected“ a v roku 2003 bola vyhlásená časopisom "Forbes" celebritou roku. Na hudobnú scénu sa vrátila po dlhšej dobe až v auguste v roku 2003 pri udeľovaní cien MTV Video Music Awards, kde vystupovala spoločne so svojimi idolmi Madonnou a Christinou Aguilerou. Spoločne s Aguilerou zaspievala Madonnin známy hit „Like a Virgin“. Vystúpenie opäť vzbudilo veľký rozruch, keďže sa počas neho Britney s Madonnou pobozkali. V roku 2003 speváčka získala svoju hviezdu na Hollywoodskom chodníku slávy.
2003 – 2005: "In the Zone" a manželstvá.
V novembri 2003 vydala svoj štvrtý štúdiový album nazvaný "In the Zone". S albumom jej pomáhal po dlhej dobe opäť Max Martin, ale pomohli jej aj také osobnosti ako Moby alebo R. Kelly. Britney Spearsová si celý album (13 piesní) napísala prvýkrát sama. Album sa opäť dostal na prvé miesto amerického albumového rebríčka, čím znovu prepísala hudobné dejiny – všetky albumy na prvom mieste. V prvom týždni sa predalo celkovo 609 000 kópií. V Spojených štátoch sa predalo týchto albumov viac než 3 milióny kusov. Prvým singlom sa stal duet so speváčkou Madonnou, ktorý debutoval v USA na 35. mieste, čo bolo najhoršie umiestnenie albumového debutu v jej kariére. Napriek neúspechu v USA sa naopak skladbe veľmi dobre darilo v Európe, keď v niektorých krajinách dosiahla vrchol rebríčkov. Prvým plánom bolo, že Madonna sa vo videoklipe neukáže, avšak pre veľký úspech sa tam objavila. Po dlhej dobe mala speváčka i single v top 10 amerického hudobného rebríčka a to s piesňou „Toxic“, za ktorú dostala svoju prvú cenu Grammy. Albumu "In the Zone" sa po celom svete predal viac než 10 miliónov kusov. V januári 2004 sa Britney Spearsová vydala sa svojho kamaráta z detstva, Jasona Allena Alexandera v Las Vegas, Nevada. Manželstvo bolo po 55 hodinách anulované s tým, že súd uznal, že Spearsová „nevedela, čo koná“. 
Veľmi úspešný bol i tretí singel z albumu s názvom „Everytime“. Po vydaní tejto skladby sa vydala Spearsová na celosvetové turné s názvom The Onyx Hotel Tour, ktoré videlo viac než 600 000 fanúšikov a zarobila 34 miliónov dolárov. Koncerty sa odohrávali v Severnej Amerike a takisto v Európe, kde ho ale celé nedokončila, keďže si týždeň pred začiatkom turné poranila koleno pri natáčaní ďalšieho klipu tentoraz k piesni „Outrageous“.
V júli 2004 oznámila svoj vzťah s tanečníkom Kevinom Federlinom, tri mesiace nato, čo sa v jednom hollywoodskom klube zoznámili. Nestretla sa ale s pochopením, keďže bol Federline ženatý s herečkou Shar Jacksonovou a mal s ňou dve deti. Napriek tomu sa Britney s Kevinom v noci 18. septembra 2004 vzali.
Počas druhej polovice roku 2004 Britney Spearsová oznámila prerušenie hudobnej kariéry s cieľom založiť si rodinu. Ihneď po uzavretí manželstva s Federlinom priznala: "„Chcem byť mladá mamička, na budúci rok budem mať 23 a už chcem byť matkou.“" Priemysel s nálepkou „Britney“ fungoval naďalej a v septembri 2004 vydala svoj prvý parfum „Curious“. Po jednom roku predaja si zarobila 100 miliónov dolárov a vynieslo jej to nálepku najlepšie predávaného parfumu.
Prvú hitovú kolekciu s názvom "" vydala koncom roku 2004. Album debutoval na štvrtom mieste amerického albumového rebríčka (nižší predaj bol zapríčinený zrejme nedostatkom propagácie). V prvom týždni sa albumov v USA predalo viac než 255 000 kusov. Vo Veľkej Británii sa predalo v prvom týždni 115 000 kópií, čím prevýšila predaje podobných kolekcií takýchto speváčok ako je Madonna, Shania Twain alebo Whitney Houston. Na Spearsinej výberovke sa objavili i tri nové single s názvami „My Prerogative“ alebo „Do Somethin'“. Z albumu sa nakoniec predalo okolo 8 miliónov kópií na celom svete.
Spearsová oznámila tehotenstvo prostredníctvom svojho tlačového hovorcu v apríli 2005, v tomto mesiaci bola totiž hospitalizovaná v nemocnici kvôli pozorovaniu. Neskôr sa zverila časopisu "People": "„Trochu som krvácala, musela som byť neustále pod dozorom.“" Napriek jej dychtivosti mať dieťa sa priznala ďalšiemu časopisu "ELLE": "„Chystám sa na cisársky rez, neviem prečo, ale asi kvôli tomu, že sa veľmi bojím bolesti.“" 14. septembra 2005 sa Britney a Kevinovi narodil syn Sean Preston. Neskôr bola prevezená na VIP pôrodnícke oddelenie v Santa Monice. Od narodenia jej prvého dieťaťa sa v jej hudobnej kariére toho veľa nestalo. 
2006 – 2007: Osobné problémy a "Blackout".
Neskôr po pôrode vydala remixový album nazvaný a vo februári roku 2006 vyšiel jej nový parfum nazvaný „In Control“. V máji 2006 oznámila druhé tehotenstvo a verejne prehovorila o špekuláciách o jej skorom rozpade manželstva, pričom všetky ich vyvrátila. Zároveň potvrdila, že nového albumu sa fanúšikovia dočkajú najskôr až o rok.
12. septembra 2006 sa jej narodil druhý syn, ktorý dostal meno Jayden James. Necelé dva mesiace po narodení oznámila, že požiadala o rozvod so svojím manželom Kevinom Federlinom kvôli neprekonateľným povahovým rozdielom. Ihneď tiež požiadala o zverenie starostlivosti obidvoch synov.
26. januára 2007 zomrela jej teta Sandra Bridges Covington na rakovinu. Po týždňoch prenasledovania paparazzimi, divokých večierkov a pitia alkoholu sa Britney Spearsová rozhodla podstúpiť liečenie v príslušnom zdravotníckom zariadení. Viacmenej na liečení nevydržala ani 24 hodín. Nasledujúcu noc sa objavila v kaderníckom salóne v Malibu, kde jej odmietli oholiť vlasy. Preto uchopila nožničky sama a ostrihala sa dohola. Nasledovne zamierila priamo do tetovacieho štúdia, kde si nechala urobiť tetovanie. Vlasy spoločne s nedopitým nápojom, zapaľovačom a nožničkami, ktorými sa ostrihala, sa objavili na internete na predaj.
20. februára 2007 sa Spearsová rozhodla znova nastúpiť do rehabilitačného strediska na liečenie a verejne požiadala všetkých publicistov, aby ju nechali na chvíľu na pokoji a rešpektovali súkromie. To sa nestalo a vo chvíli, keď paparazzi objavili stredisko, kde sa speváčka nachádzala, rozhodla sa opäť liečbu nedokončiť. V stredisku nevydržala ani deň.
21. februára 2007 boli obidve deti zverené do starostlivosti ich otcovi, Kevinovi Federlinovi. V tú noc sa Spearsová objavila pred jeho domom a žiadala deti späť. Keď zistila, že je prenasledovaná novinármi, napadla ich dáždnikom. V túto noc speváčka nastúpila tretíkrát na liečenie a Kevin Federline bol kontaktovaný súdom ohľadne opatrovníctva detí. Sudca, ktorý mal na starosti rozvod Kevina a Britney, vyhlásil, že pokiaľ Britney tentoraz nedokončí liečbu a rehabilitačné zariadenie opustí skôr, nebude mať žiadnu nádej na získanie detí v rozvodovom konaní.
Liečebňu po úspešnom liečení opustila 20. marca 2007 a začala sa opäť plne venovať svojím deťom a prípravám na nový album.
V septembri 2007 začal spor o opatrovníctvo synov Seana Prestona a Jaydena Jamese. Súd jej nariadil, aby sa každý týždeň podrobila testom na drogy a alkohol. O niekoľko dní neskôr bola Britney Spearsová obvinená z riadenia auta bez vodičského preukazu a hrozil jej až rok väzenia. Kvôli tejto udalosti dostal deti do plnej starostlivosti bývalý manžel a bola jej povolená iba jedna návšteva za týždeň, aj to pod dohľadom. Britney Spearsová takmer po 3 rokoch vystúpila na javisko, prvýkrát dňa 1. mája 2007 v House Of Blues v San Diegu a neskôr nasledovalo ešte ďalších 5 vystúpení v iných mestách. Všetky boli vypredané v priebehu niekoľkých minút. Všetky vystúpenia odspievala na plejbek. 31. augusta vyšiel nový singel nazvaný „Gimme More“ a hudobná televízia MTV oznámila, že Britney zaháji udeľovanie cien MTV Video Music Awards práve s týmto singlom. Vystúpenie ale bolo kritikmi odsúdené, keďže Spearsová spievala na plejbek a takmer netancovala. Nový album pod názvom "Blackout" vyšiel 30. októbra. Album sa u kritikov stretol s nečakane vysokým úspechom. Spearsová však album nepropagovala, a tým ho pochovala. V decembri 2007 však vydala do sveta nečakane podarený videoklip „Piece of Me“, ktorý sa dostával na popredné priečky hitparád.
2008 – 2010: "Circus a The Singles Collection".
V januári 2008 bola Britney Spearsová hospitalizovaná kvôli jej psychickému stavu, keď vo svojom dome držala svojich dvoch synov a odmietla ich vydať bývalému manželovi Kevinovi Federlinovi. Dobrovoľne však liečebňu po pár dňoch opustila a vo februári sa znovu vrátila späť.
Z albumu "Blackout" vydala v roku 2008 aj skladbu „Break The Ice“, ktorá mala u kritikov veľmi dobré ohlasy, avšak u divákov nebodovala. Videoklip k skladbe je animovaný. Po návrate z liečebne však u Spearsovej nastal zlom. Prepustila manažéra Sama a vrátila sa k pôvodnému manažérovi Larrymu Rudolphovi, ktorý ju pred desiatimi rokmi dostal na výslnie. Pravidelne začala navštevovať Bally Total Fitness, kde pracovala na svojej postave a v marci 2008 nečakane oznámila, že si zahrá epizódnu rolu v úspešnom americkom seriáli "Ako som spoznal vašu mamu (How I Met Your Mother)". Epizóda s Britney sa stala najsledovanejšou epizódou seriálu vôbec a dokonca dostala najvyššie hodnotenie v histórii seriálu. Začalo sa teda okamžite hovoriť o jej ďalšom pôsobení v tomto úspešnom sitcome. 12. mája 2008 sa opäť objavila v tomto seriáli. Takisto bolo prekvapivo oznámené, že Spearsová nahráva svoj šiesty štúdiový album, ktorý by mal vyjsť na konci roku 2008. V júli tohto roku natáčala scény do pripravovaného klipu dievčenskej formácie Pussycat Dolls „When I Grow Up“. Jej scéna bola ale vo finálnom klipe vystrihnutá. V júli natáčala scény, ktoré boli prehrávané na veľkoplošnej obrazovke pri Madonninom turné Sticky And Sweet Tour.
7. septembra 2008 tretíkrát otvárala udeľovanie cien MTV Video Music Awards. I keď spevácky nevystupovala, satirická scénka s Jonahom Hillom bola predtočená. Odniesla si cenu v kategóriách Najlepšie ženské video, Najlepšie popové video a Video roka za videoklip k piesni „Piece Of Me“.
Svoj šiesty štúdiový album vydala v decembri 2008 a dostal názov "Circus". Album sa hneď po vydaní vyšplhal na 1. miesto v americkom hudobnom rebríčku a ona sa tak stala najmladšou umelkyňou, ktorá debutovala s piatimi albumami na 1. mieste, čím si vyslúžila aj zápis do Guinessovej knihy rekordov. Prvý vydaný singel s názvom „Womanizer“ sa stal obrovským celosvetovým hitom a vyšplhal sa na prvé miesto rebríčka "Billboard" Hot 100 ako jej vôbec prvý singel od „...Baby One More Time“. K skladbe bolo natočené úspešné video, ktoré má na VEVO už cez 100 000 000 videní. Spearsová tam vystupuje ako domáca žienka, sekretárka, čašníčka alebo šoférka. Z tohto albumu boli vydané aj ďalšie single a to „Circus“ a „If U Seek Amy“. Singel „Circus“ debutoval na 3. mieste a bolo k nemu natočené aj video, kde sa nachádzajú aj živé slony. V tejto súvislosti bola na Spearsovú podaná žaloba, pretože slony boli v klipe údajne týrané. Spearsová súd vyhrala, a tak boli všetky obvinenia stiahnuté. Skladba „Radar“, ktorá sa nachádza na albume "Blackout" (2007), sa vyskytla aj na deluxe verzii albumu "Circus", keďže skladba mala úspech v britských rádiách, speváčka sa ju rozhodla nakoniec vydať. V poradí už druhé animované video bolo natočené k piesni „Kill The Lights“, kde spieva o novinároch podobne ako v singli „Piece Of Me“. Aj napriek tomu táto skladba už nebola vydaná ako singel.
V ten istý rok si prebrala aj cenu za najväčší comeback v histórii, keď aj napriek veľkým osobným problémom sa dokázala vrátiť na scénu. V januári 2009 získal jej otec súdny príkaz proti jej bývalému manažérovi, bývalému priateľovi a právnikovi, aby sa k nej a jej rodine nepribližovali bližšie ako na 250 yardov.
V marci 2009 sa vydala na celosvetové tour s názvom , alebo skrátene "Circus Tour". Turné bolo veľmi úspešné, a preto bol zdvojnásobnený počet vystúpení na 97. Show bola plná klaunov, akrobatov a kúzelníkov. So zárobkom 131 miliónov amerických dolárov sa stalo sa piatym najúspešnejším turné roka 2009 a 18. najziskovejšie vôbec. S každou show prišlo na miesto koncertu aj 200 zamestnancov a 60 ton materiálu prevážalo 34 kamiónov. Celkové výdavky na turné boli 50 miliónov dolárov.
V novembri 2009 vydala svoj druhý album s najväčšími hitmi "The Singles Collection". Album okrem vydaných skladieb obsahoval singel „3“ a ako jej tretia skladba sa dostal na 1. miesto rebríčka "Billboard" Hot 100. Zo singlu sa stal celosvetový hit a k skladbe bol natočený aj videoklip. V máji 2010 potvrdila vzťah so svojím osobným agentom Jasonom Trawickom, ktorého už nezamestnávala ako agenta, keďže sa s ním chcela sústrediť na osobný život. V tomto roku tiež začala svoju spoluprácu s módnou značkou "Candie's". 
28. októbra 2010 televízna stanica Fox odvysielala časť seriálu "Glee" s názvom Britney/Brittany, kde si speváčka taktiež zahrala. Túto časť si pozrelo 13,3 milióna ľudí a stala sa najsledovanejšou časťou vôbec.
2011 – 2012: "Femme Fatale" a "The X Factor".
28. marca 2011 vydala nový album, v poradí už siedmy. Ten dostal názov "Femme Fatale". Pilotným singlom z albumu sa stala skladba „Hold It Against Me“. Pieseň ihneď debutovala na prvom mieste v Kanade, Belgicku, Dánsku, na Novom Zélande, ale aj v hitparáde "Billboard". Jednalo sa tak už o jej štvrtý singel, ktorý okamžite obsadil prvú priečku hitparád a aj vďaka tomu sa stala druhým umelcom v histórii, ktorému sa podarilo mať pilotný singel na špici hitparád hneď niekoľkokrát. Prvým umelcom bola kolegyňa Mariah Carey. Vo videoklipe k piesni hrá popovú hviezdu z vesmíru, ktorá pristane na Zemi, aby tu našla slávu. Stane sa celebritou, ale jej popularita ju nakoniec premôže a zničí.
Album sa dočkal veľkej chvály po celom svete. Podľa návštevníkov webových stránok MTV je marcový album "Femme Fatale" najlepším albumom roka 2011. "Rolling Stone", jeden z najprestížnejších a najvýznamnejších hudobných magazínov, označil album ako jej doposiaľ najlepší album a udelil mu hodnotenie 4/5, čo je najlepšie hodnotenie, aké od tohto časopisu dostala. Britský "Digital Spy" udelil albumu dokonca 5/5, čo je - rovnako ako u predchádzajúceho - najlepšie hodnotenie, ktoré kedy nejakému albumu od Spearsovej dal. Album pochválil aj britský bulvárny denník "The Sun" a dokonca aj Perez Hilton. Photoshootom k tomuto albumu sa neskôr nechala inšpirovať Christina Aguilera, ktorá svoj videoklip nakrúcala na rovnakom mieste, na akom pred tromi rokmi fotila Spearsová v bodkovanom body.
Niekoľko týždňov po pilotnom singli oznámila vydanie druhého singla, ktorým sa stal „Till The World Ends“, na ktorom sa autorsky podieľala aj speváčka Kesha. V lete vydala dokument "I Am The Femme Fatale". Dokument ju sleduje v dobe, keď sa pripravuje na vydanie svojho siedmeho štúdiového albumu "Femme Fatale" a ponúka aj exkluzívne zábery zo štúdia pri natáčaní najnovšieho videa k piesni „Till The World Ends“, skúšok a predovšetkým z mini tour v Las Vegas. Pri mini tour oznámila v televízii, že sa chystá vyjsť na svoje nové turné. Femme Fatale Tour sa stalo so zárobkom 69 miliónov amerických dolárov 11. najzárobkovejším tour roku 2011. Femme Fatale Tour bolo taktiež zaznamenané na DVD a v 3D verzii. Záznam pochádza z Toronta, kde bol zaznamenávaný počas dvoch dní.
30. augusta 2011 na MTV Video Music Awards si odniesla 2 ceny, za najlepší popový videoklip k piesni „Till The World Ends“. Ďalej pre ňu bola pripravená pocta a taktiež prebrala cenu Michaela Jacksona Video Vanguard Award ako uznanie za jej dlhú a prínosnú kariéru. V rozhovore pre MTV News potom uviedla, že ďalším singlom z albumu "Femme Fatale" bude pieseň „Criminal“. Šesť rokov po vydaní prvej remixové zbierky sa rozhodla vydať pokračovanie a vydala . Pôvodne sa špekulovalo, že na albume sa objavia nové piesne + aj skôr nezverejnené piesne, nakoniec sa na ňom neobjavila žiadna novinka.
V roku 2012 sa stala tvárou hry Twister Dance, na ktorú aj natočila reklamu, ktorú režíroval Ray Kay. Stala sa tiež jedným zo štyroch porotcov americkej verzie súťaže X Factor. Vyšiel tiež jej nový parfum Fantasy Twist a stanica FOX odvysiela ďalšiu epizódu Glee s poctou Britney. Ďalej sa taktiež Spearsová stala najviac zarábajúcou ženou na svete so zárobkom 58 miliónov dolárov (v sume nezapočítaný X Factor, za ktorý dostala 20 miliónov dolárov). Britney Spearsová tiež hosťovala v albume "#willpower" amerického speváka will.i.ama v singli „Scream &amp; Shout“. Tento song bol tiež na prvej priečke na iTunes v 54 krajinách sveta a stal sa tak prvým singlom v histórii, ktorý sa na iTunes umiestnil v toľkých krajinách.
2013 – 15: "Britney Jean" a "Britney: Piece of Me".
Britney Spearsová začiatkom roka 2013 oficiálne potvrdila, že pracuje na ôsmom štúdiovom albume, ktorý by mal vyjsť ešte toho istého roku na jeseň. Tím Britney potvrdil producentov ako Ina Wrolsden, Darkchild, Danja, Sia Furler a will.i.am. Kvôli práci na novom albume odmietla porotcovanie v ďalšej sérii amerického X Factoru.
Na konci februára Spearsová navštívila večierok Eltona Johna, na ktorý prišla v elegantnej čiernej róbe. Veľkým prekvapením pre všetkých bola jej nová farba vlasov – hnedá. Tiež sa začala objavovať na verejnosti s novým priateľom, o štyri roky mladším Davidom Lucadom.
Britney Spearsová podpísala zmluvu, týkajúcu sa angažmánu v Las Vegas v Planet Hollywood, ktoré odštartovalo v zime 2013. Show sa bude neustále meniť, aby neutíchol záujem a skúšky na nej začali už v júli. Vyjadrila sa k tomu takto: "„Cvičím naozaj veľmi tvrdo na moje nadchádzajúce predstavenie v Las Vegas. Vystúpenia nebudú jednoduché. Bude to párty od začiatku až do konca a aby som to dosiahla, musím byť v tej najlepšej kondícii a ísť na plný plyn. Som tak nadšená, pretože show bude postavená na najnovšej umeleckej technológii a bude naozaj špičková.“" Rekonštrukcia Planet Hollywood stála 20 miliónov dolárov.
V apríli Britney Spearsovej vyšiel jej v poradí dvanásty parfum "Island Fantasy", distribuovaný v Európe a USA, následne nafotila photoshoot pre magazín "Shape", objavila sa v reklame pre bejzbalový tím Dodgers a potvrdila účasť na festivale Wango Tango. Ďalej Brit nahrala pieseň „Ooh La La“ pre film Šmolkovia 2.
8. augusta 2013 bola Britney opäť blondínou. Tú istú dobu sa už objavili mená nových piesní. Obchodné reťazce v USA i Európe začali s predpredajom singlu „Ooh La La“, o ktorý bol obrovský záujem. Priebežne sa objavovali správy o tom, že je tehotná, všetky boli ale vyvrátené. Spearsová však priznala, že si raz myslela, že je tehotná; nebola.
Dlhú dobu sa nič zvláštne nedialo, speváčka usilovne pracovala na albume číslo 8. Keď sa objavila po nejakej dobe na verejnosti, bola veselá a vysmiata. Taktiež vyhrala anketu o najočakávanejší album roka, v ktorej porazila napr. Eminema, Lady Gaga alebo Beyoncé v ankete o najočakávanejší album roka 2013. Ako reakciu na túto anketu poslala správu na Twitteri, v ktorej fanúšikom ďakovala za pomoc. "„Som pod veľkým tlakom. Som naozaj natešená, až Vám pošlem ochutnávku zo svojho nového albumu... Nemôžem sa dočkať, až s Vami budem zdieľať, na čom práve pracujem. Toto bude moja najosobnejší album vôbec.“" Po nie príliš veľkom úspechu augustového singlu Lady Gaga sa na Twitteri objavil nový trend; "„Prosím, Britney, zachráň pop – music!“"
Posledný augustový deň bol uvedený názov pilotného singlu „Work Bitch“. Tiež bol prezradený názov piesne od Miley Cyrus – „SMS“ z albumu "Bangerz", v ktorej Britney Spearsová hosťuje. 1. októbra 2013 vyšiel videoklip, ktorý si za asi týždeň pozrelo vyše 20 000 000 ľudí. Videoklip sa stal druhým najdrahším v histórii (stál 6 000 000 dolárov). Fanúšikovia mali radosť nie len z jej vypracovaného tela, ale aj z toho, že Spearsová vo videoklipe opäť tancuje. V piatok 17. októbra vyšiel v Európe fyzický nosič singlu „Work Bitch“. Skladba zožala úspech a umiestnila sa na popredných miestach rebríčkov. 5. novembra vydala druhý singel s názvom „Perfume“. V Amerike sa nakoniec pieseň usadila až na 78. mieste.
Album "Britney Jean" vyšiel 28. novembra v Nórsku, o deň neskôr po celej Európe a 3. decembra 2013 v USA. Platňa sa stretávala s pozitívnymi, ale aj negatívnymi hodnoteniami zo strany ako internetových hudobných portálov, tak aj fanúšikov, ktorých v tej dobe bolo 35 000 000. Album sa stal v prvom týždni predaja po celom svete #1 v 35 krajinách. V USA sa však umiestnilo až na 4. mieste, čo bolo najhoršie umiestnenie albumu v jej kariére. Predajnosť sa blíži k miliónu, no ak by sa album dočkal dostatočnej propagácie, bolo by to omnoho viac. Tretieho singlu sa fanúšikovia nedočkali.
8. januára 2014, Spearsová vyhrala cenu ako najobľúbenejší popový umelec na 40. People Choice Awards v Microsoft Theater v Los Angeles. V auguste 2011 potvrdila, že obnovila svoju zmluvu s RCA, a potvrdila písanie a nahrávanie nových piesní. Cez svoj Twitter účet oznámila, že v auguste 2014 vytvorila kolekciu spodnej bielizne "Intimate Britney Spears". Tú bolo možné zakúpiť od 9. septembra 2014 v Spojených štátoch a Kanade prostredníctvom internetových stránok. Od 25. septembra bola k dispozícii v Európe. Kolekcia sa teraz predáva vo viac ako 200 krajinách, vrátane Austrálie a Nového Zélandu. Dňa 25. septembra 2014, Spearsová potvrdila v "Good Morning Veľká Británia", že predlžila zmluvu s Planet Hollywood Resort &amp; Casino, aby aj naďalej pôsobila v "" počas nasledujúcich dvoch rokoch.
Začiatkom roka Spearsovú zarmútila správa, že jej bývalý priateľ, ktorý jej pomohol dostať sa zo závislosti od alkoholu, nešťastne zahynul v Afganistane po zostrelení jeho vrtuľníka, ktorý pilotoval.
Celý rok usilovne pracovala vo svojej show v Las Vegas, ktorá mala trvať len do konca roka 2015, no nakoniec predĺžila zmluvu o 2 roky. Objavila sa správa, že Britney Spearsová nahrala novú pieseň s DJ-om Giorgiom Moroderom „Tom's Dinner“, v ktorej vraj jej hlas nebol nijak upravovaný. Taktiež pokračovala v propagácii svojej kolekcie spodnej bielizne, ktorú bola prezentovať v Londýne a Varšave. Kolekciu bolo možné kúpiť na prelome rokov 2014 a 2015 aj na Slovensku.
Vo februári sa začali objavovať informácie, že by mala čoskoro vydať nový singel. Speváčka tieto informácie potvrdila a dodala, že pôjde o duet, pričom sa rozhodovala medzi Lady Gagou, Katy Perry a Iggy Azaleou. Nakoniec sa však rozhodla pre Iggy. Časom bolo prezradené aj to, že pieseň sa bude volať „Pretty Girls“. V rebríčku "Billboard" Hot 100 umiestnila na 29. mieste a na Slovensku na 81. mieste. K skladbe bol natočený aj videoklip v štýle 80. rokov. Britney a Iggy vystupovali so skladbou na Billboard Music Awards 2015 a vyslúžili si nominácie na Teen Choice Awards 2015. Singel sa stal najpredávanejšou ženskou spoluprácou roka 2015. Pieseň dobyla rebríček "Billboard" Hot Dance Club Songs krátko po tom, ako si Spearsová a Azalea nepriamo vymenili názory na Twitteri.
Britney Spearsová sa počas leta objavovala na udalostiach ako Teen Choice Awards, kde získala aj cenu módnej ikony, ďalej to boli aj MTV Video Music Awards a športové ceny ESPY Awards.
2016: Nadchádzajúci deviaty štúdiový album.
Koncom roka 2015 sa objavili informácie, že na novom albume spolupracuje s hudobníkmi ako Danja, DJ Mustard a Mischke Butler. DJ Mustard sa vyjadril, že Britneyin nový singel bude rozsiahly a možno sa nebude jednať o štúdiový album, ale o EP; to sa však nepotvrdilo.
Rok 2016 začal pre Britney Spearsovú úspešne, keď si 6. januára 2016 na People Choice Awards prevzala cenu za najobľúbenejšiu celebritu na sociálnych sieťach.
V apríli bolo oznámené, že Spearsová vystúpi na Billboard Music Awards, kde si prebrala "cenu ikony" a mohla by tam odpremiérovať nový singel, no nakoniec vystúpila so starými hitmi. Hneď potom unikli informácie, že nový singel uzrie svetlo sveta koncom mája alebo začiatkom júna a bolo už aj oznámené, že ponesie názov "Make Me". Pilotný singel z nadchádzajúceho 9. štúdiového albumu vyšiel 15. júna 2016 a do pár hodín sa umiestnil na 1.mieste v aplikácii ITunes v 55. krajinách.
2019: Väznená svojím otcom a Jodi Montgomery.
Spearsová sa rozhodla zasa ísť na liečenie, no po čase vyšlo najavo, že v liečebni je držaná na silu. Spearsová momentálne nie je svojprávna a nemôže sa venovať rôznym činnostiam, napríklad šoférovaniu áut. Jej aktivita na mobile a prispievanie na Instagram je sledované. 
Diskografia.
"Bližšie informácie v hlavnom článku: Diskografia Britney Spears"

</doc>
<doc id="124196" url="https://sk.wikipedia.org/wiki?curid=124196" title="Textárka">
Textárka



</doc>
<doc id="124197" url="https://sk.wikipedia.org/wiki?curid=124197" title="Antiochos III. Veľký">
Antiochos III. Veľký



</doc>
<doc id="124198" url="https://sk.wikipedia.org/wiki?curid=124198" title="Ebulioskopia">
Ebulioskopia

Ebulioskopia je fyzikálne chemická metóda, ktorou sa určuje molárna hmotnosť rozpustenej látky podľa nameraného zvýšenia teploty varu (resp. teploty kondenzácie). Pri rozpustení látky v roztoku dôjde k zvýšeniu teploty varu roztoku oproti čistému rozpúšťadlu a podľa tejto zmeny je možné určiť molárnu hmotnosť. Podobnou metódou, ktorá namiesto zmeny bodu varu využíva bod tuhnutia, je kryoskopia.
Princíp.
Podobne ako u kryoskopie, zmena teploty tuhnutia či teploty varu roztoku patrí medzi koligatívne vlastnosti roztokov. Táto zmena prebieha bez ohľadu na povahu rozpustenej látky (napr. jej veľkosť či náboj). Táto zmena súvisí so zmenou chemického potenciálu a takisto s parciálnym tlakom pár nad rozpúšťadlom. Keďže je tlak pár rozpúšťadla nad roztokom nižší oproti tlaku pár nad čistým rozpúšťadlom, je roztok potrebné zahriať na vyššiu teplotu. Zníženie tlaku pár rozpúšťadla (parciálneho tlaku) nad roztokom popisuje Raoultov zákon.
Pre výpočet molárnej hmotnosti rozpustenej látky potom platí vzťah
formula_1
kde "M" je molárna hmotnosť, "Ee" je ebulioskopická konštanta, "g" je hmotnosť rozpustenej látky, "ΔTe" je zvýšenie teploty varu a "g0" je hmotnosť rozpúšťadla. Ebulioskopická konštanta udáva teoretické zvýšenie teploty varu, ak by roztok mal molalitu rovnú 1 mol/kg. Pre vodu je "Ee" = 0,513 K. Táto konštanta má len teoretickú hodnotu, pretože platí len pre roztoky, pre ktoré platí Raoultov zákon, ktorý neplatí pre roztoky s vysokou koncentráciou.
Meranie.
Samotné meranie ebulioskopie prebieha v zariadeniach zvaných ebulioskopy, na meranie teploty sa využíva napríklad Beckmannov teplomer.

</doc>
<doc id="124199" url="https://sk.wikipedia.org/wiki?curid=124199" title="Pomáda">
Pomáda

Pomáda je populárny muzikál od Jima Jacobsa a Warrena Caseyho. Veľmi úspešná bola sfilmovaná verzia nakrútená v roku 1978 s učinkujúcimi Johnom Travoltom a Oliviou Newton-Johnovou.
Muzikál je založený na téme stredoškolským skupín z 50. rokov 20. storočia a obsahuje aj postavy "tvrdých chlapov" z robotníckej triedy – greaserov, z čoho pochádza aj názov muzikálu v angličtine ("Grease") Muzikál sa odohráva na fiktívnej škole Rydell High v Chicagu. Niektoré zo sociálnych tém použitých v muzikáli sú „tínedžerské tehotenstvo“ a „násilie gangov“; tiež narába s témami ako láska, priateľstvo, rebelantstvo a skúmanie sexuálnej stránky počas dospievania a tiež v istej miere triedne konflikty.
Piesne.
1. dejstvo:
1) "Alma Mater" – Miss Lynch, Patty a Eugene
2) "Alma Mater Parody" – Pink Ladies a Burger Palace Boys
3) "Summer Nights" – Sandy a Danny, Pink Ladies a Burger Palace Boys
4) "Those Magic Changes" – Doody, Burger Palace Boys a Pink Ladies
5) "Freddy, My Love" – Marty a Pink Ladies
6) "Greased Lightnin"' – Kenickie a Burger Palace Boys
7) "Mooning" – Roger a Jan
8) "Look at Me, I'm Sandra Dee" – Rizzo
9) "Since I Don't Have You" – Sandy
10) "We Go Together" – Pink Ladies a Burger Palace Boys
2. dejstvo:
1) "Shakin' at the High School Hop" – Všetci
2) "It's Raining on Prom Night" – Sandy a rádiový hlas zo zákulisia
3) "Shakin' at the High School Hop (Reprise)" – Všetci
4) "Born to Hand-Jive" – Johnny Casino so skupinou
5) "Beauty School Dropout" – Teen Angel, Frenchie a chór
6) "Alone at a Drive-In Movie" – Danny a Burger Palace Boys
7) "Rock 'N' Roll Party Queen" – Roger a Doody
8) "There Are Worse Things I Could Do" – Rizzo
9) "Look at Me, I'm Sandra Dee (Reprise)" – Sandy
10) "All Choked Up" – Sandy a Danny, Pink Ladies a Burger Palace Boys
11) "We Go Together (Reprise)" – Všetci

</doc>
<doc id="124205" url="https://sk.wikipedia.org/wiki?curid=124205" title="Kmitanie">
Kmitanie

Kmitanie alebo oscilácia je pohyb fyzikálnej sústavy (napr. hmotného bodu), pri ktorom sa systém po vychýlení vždy vráti do rovnovážnej polohy. Jedna zmena v rámci kmitania sa nazýva aj kmit (časť kmitavého pohybu, pri ktorom hmotný bod prejde všetkými polohami a vráti sa späť odkiaľ vyšiel), prechod z jednej krajnej polohy do opačnej sa niekedy nazýva kyv. Perióda je čas, za ktorý sústava vykoná jeden kmit, frekvencia je počet kmitov za jednu sekundu. Pre kmitavý pohyb je typické, že sa striedavo mení kinetická energia systému na potenciálnu a naopak.
Typickými príkladmi kmitania je kyvadlo, pri ktorom sa periodicky mení výchylka od zvislice, alebo teleso zavesené na pružine, pri ktorom sa po vychýlení periodicky mení jeho výšková súradnica.
Základné pojmy.
Pri kmitaní a iných periodických dejoch sa periodicky mení nejaká veličina, označme ju formula_1, kde formula_2 v zátvorke znamená, že veličina formula_3 je funkciou času. Vo väčšine prípadov existuje istá rovnovážna hodnota veličiny formula_4 okolo ktorej skutočná hodnota osciluje. Rozdiel oproti rovnovážnej polohe nazývame výchylkou a budeme ju označovať ako formula_5.
Čas, za ktorý sústava vykoná jeden kmit (osciláciu), sa nazýva perióda, zvyčajne označovaná ako T. Je to najmenší časový interval, pre ktorý v každom okamihu formula_2 platí
formula_7
Prevrátenou hodnotou periódy je frekvencia, zvyčajne označovaná formula_8. Jej jednotkou je Hertz, pričom formula_9. Frekvencia oscilátora udáva počet kmitov, ktoré nastanú za jednu sekundu. Poznatok možno vyjadriť vzťahom
formula_10
Pri harmonickom kmitavom pohybe je niekedy užitočné pracovať s uhlovou frekvenciou formula_11. Jej význam možno lepšie pochopiť pomocou analógie s pohybom po kružnici "(uvedená nižšie)". Jednotkou uhlovej frekvencie je radián za sekundu. S bežnou frekvenciou je viazaná vzťahom
formula_12
Amplitúda formula_13 je maximálna výchylka z rovnovážnej polohy formula_4.
Harmonický kmitavý pohyb.
Harmonický kmitavý pohyb je typický tým, že priebeh oscilujúcej veličiny je opísaný sínusoidou. Možno to vyjadriť priamou úmerou
formula_15
Väčšina kmitavých pohybov je harmonická v prvom priblížení pre malé výchylky. Napríklad pohyb kyvadla je tým presnejšie opísaný rovnicami pre harmonický kmitavý pohyb, čím je menšia maximálna výchylka závažia od zvislice. Väčšinou sa udáva, že dostatočnú presnosť dosiahneme pre výchylky menšie ako 5°.
Aby pohyb telesa, resp. časový vývoj systému bol harmonický kmitavý, stačí aby bola splnená pohybová rovnica
formula_16
kde formula_17 je časom sa meniaca výchylka z rovnovážnej polohy a formula_18 je kladná konštanta úmernosti. Riešenie tejto diferenciálnej rovnice je
formula_19
kde formula_13 je amplitúda kmitov a formula_21 fázový posun, obe konštanty v rovnici možno určiť z počiatočných podmienok. Ďalší parameter v rovnici je už spomínaná uhlová frekvencia formula_11, ktorá je s konštantou úmernosti previazaná jednoduchým vzťahom 
formula_23
Z toho je zrejmé, že pre frekvenciu formula_8 a periódu formula_25 oscilácii platia rovnice
formula_26
formula_27
Analógia k pohybu po kružnici.
Nech sa hmotný bod pohybuje po kružnici ako na obrázku vpravo konštantnou uhlovou rýchlosťou formula_11, pričom
formula_29
Pre stredový uhol teda platí formula_30, kde formula_31 je uhol prejdený v čase formula_32 a teda je určený počiatočnými podmienkami. Ak je polomer kružnice formula_33, tak potom pre okamžité súradnice hmotného bodu platia rovnice
formula_34
formula_35
Ak sa bližšie pozrieme na rovnicu pre ypsilonovú súradnicu hmotného bodu, všimneme si, že je rovnaká ako rovnica opisujúca harmonický kmitavý pohyb, ktorého amplitúda je rovná polomeru formula_33 kružnice, uhlová frekvencia je rovná uhlovej rýchlosti formula_11 hmotného bodu a fázové posuny sú rovnaké. Tento harmonický kmitavý pohyb je možné aj pozorovať jednoduchým experimentom. Ak systém na obrázku zľava osvetlíme rovnobežnými svetelnými lúčmi, na tienidle postavenom vpravo od systému bude konať tieň hmotného bodu naozaj harmonický kmitavý pohyb.
Energia oscilujúceho systému.
Pre oscilujúci systém je typické, že sa striedavo premieňa potenciálna energia na kinetickú a naopak. Ak je pravidelne sa meniaca výchylka formula_17 a ak časovú deriváciu zjednodušene označíme bodkou nad derivovanou veličinou, tak platí
formula_39
formula_40
kde formula_41 označuje tuhosť systému. Istým spôsobom hovorí o tom, ako veľmi je ťažké vychýliť teleso z rovnovážnej polohy a formula_42 hovorí o zotrvačných schopnostiach systému.
Ak sa nám podarí výpočtom určiť hodnoty veličín formula_41 a formula_42, potom je veľmi jednoduché určiť charakteristiky kmitavého pohybu. S uhlovou frekvenciou sú vždy zviazané vzťahom
formula_45
Pri harmonickom kmitavom pohybe, kde nedochádza k žiadnym stratám energie v dôsledku trenia alebo iných odporových síl, platí zákon zachovania mechanickej energie, teda súčet kinetickej a potenciálnej energie oscilátora je rovný jeho celkovej energii, ktorej hodnota sa počas oscilácií nemení.
formula_46
Jednoduché oscilátory.
Bodky nad niektorými veličinami v tabuľke sú zjednodušený zápis časovej derivácie.
Zložité oscilátory.
Vo svete okolo nás existuje skutočne nespočetné množstvo vecí, ktoré môžu kmitať. Ich pohyb je vo väčšine prípadov tlmený. V kryštáloch kmitajú atómy okolo svojich rovnovážnych polôh, dieťa na hojdačke je v istom zmysle zložitým fyzikálnym kyvadlom, teleso zavesené na skrútenom špagáte bude konať oscilácie v torzii a každá halúzka na strome, ktorú ohneme a pustíme sa začne nejako kymácať. To všetko možno naozaj považovať za oscilátory. Ak sa rozruch šíri prostredím, môže vzniknúť vlna. To je napríklad prípad gitary alebo ladičky. 
Tu sú príklady jednoduchých i zložitých oscilátorov, rezonátorov, prípadne vlnení z rôznych oblastí vedy:
Tlmené kmity.
Rovnice tlmených kmitov.
V reálnom svete vždy existuje trenie a rôzne iné odporové sily, ktoré spôsobujú, že oscilujúci systém postupne stráca energiu a jeho amplitúda sa s časom zmenšuje. Akokoľvek by sme sa snažili zamedzovať týmto nepriaznivým vplyvom, obmedzuje nás druhý termodynamický zákon, podľa ktorého sa mechanická energia postupne premieňa na vnútornú tepelnú energiu. Závislosť odporových síl od výchylky a jej časovej derivácie môže byť vo všeobecnosti veľmi zložitá. V najjednoduchšom modeli je odporová sila priamo úmerná prvej časovej derivácii výchylky a pôsobí proti narastaniu výchylky. V prípade telesa na obrázku vpravo odporová sila vzduchu pôsobí vždy proti smeru pohybu tohto telesa.
V spomínanom ideálnom prípade možno zapísať pre časový vývoj výchylky nasledovnú diferenciálnu rovnicu:
formula_47
kde formula_48, formula_18 a formula_50 by sme získali analýzou síl pôsobiacich na systém. Ak obe strany rovnice vydelíme formula_42, dostaneme
formula_52
Aby sa rovnica zjednodušila, zaveďme substitúcie
formula_53
formula_54
Prvý parameter sa nazýva vlastná uhlová frekvencia a určuje uhlovú frekvenciu v prípade, keby neexistovali žiadne tlmiace vplyvy. Druhý parameter je tlmenie. Tlmenie je bezrozmerná fyzikálna veličina.
Diferenciálna rovnica teraz nadobudla tvar
formula_55
Táto diferenciálna rovnica sa väčšinou rieši s predpokladom, že hľadané riešenie formula_5 má tvar
formula_57
kde formula_58 je vo všeobecnosti komplexné číslo. Tento predpoklad nie je len tipom, ale vychádza z poznatku, že deriváciou exponenciálnej funkcie je opäť funkcia exponenciálna funkcia a v našej rovnice sa súčet jednotlivých derivácií musí rovnať nule.
Po dosadení a vydelení členom formula_59 dostávame jednoduchú rovnicu
formula_60
To je jednoduchá kvadratická rovnica s dvoma riešeniami
formula_61
Správanie systému pri tlmených kmitoch.
V závilosti na veľkosti tlmenia formula_62 možno rozlíšiť 3 situácie opísané v tabuľke
Nútené kmity.
O nútených kmitoch hovoríme, ak existuje vonkajšia budiaca sila formula_63. Uvažujúc tlmenie má pohybová rovnica tvar
formula_64
V ideálnom prípade má budiaca sila harmonický priebeh s uhlovou frekvenciou formula_11. V ustálenom stave je potom frekvencia oscilácií sústavy rovná frekvencii budiacej sily. Amplitúda je funkciou budiacej frekvencie. V prípade, že budiaca frenvencia formula_11 je veľmi blízka vlastnej frekvencii formula_67 oscilátora, dochádza k rezonancii. Ide o jav, keď malá budiaca sila vybudí systém k oscilácií s veľmi veľkými amplitúdami. Každý oscilátor možno charakterizovať rezonančnou krivkou a kvalitou oscilátora. Rezonančná krivka je závislosť amplitúdy oscilácií od budiacej frekvencie, kvalita oscilátora súvisí so šírkou rezonančnej krivky.
Využitie rovnice harmonických kmitov pri riešení fyzikálnych úloh.
Harmonické kmity majú široké uplatnenie aj pri riešení fyzikálnych úloh na prvý pohľad nesúvisiacich s kmitavým pohybom. Využívame pri tom jednoduchý princíp, že rovnaké rovnice majú rovnaké riešenie. Zmena parametra v rovnici spôsobí zmenu parametrov v jej riešení. Ale, až na konštanty je riešenie rovnaké. Tu sú dva príklady takýchto úloh.
Vlak na naklonenej rovine
Pred úpätím naklonenej roviny so sklonom formula_68 voči zemi sa nachádza homogénny vlak dĺžky formula_69 hmotnosti formula_48 pohybujúci sa rýchlosťou formula_71 smerom ku kopcu. Vlak začne stúpať na kopec, v akom čase od tohto okamihu sa bude nachádzať lokomotíva v najvyššom bode svojej dráhy? Predpokladajte, že vlak nemá dostatočnú rýchlosť na to, aby vyšiel na kopec celý.
Riešenie:
Rozoberme situáciu v momente, keď sa lokomotíva nachádza v určitej vzdialenosti od úpätia kopca formula_72. Rozoberme sily pôsobiace na vlak v tomto okamihu. Na časť vlaku nachádzajúcu sa na zemi pôsobí nulová výslednica síl, keďže tiažová sila sa vykompenzovala s reakciou podložky. Na časť vlaku nachádzajúcu sa na kopci pôsobí len zložka tiažovej sily rovnobežná so sklonom kopca, keďže zložka kolmá na kopec sa vykompenzovala s reakciou kopca. Na jednotku dĺžky vlaku pripadá hmotnosť formula_73, hmotnosť časti vlaku nachádzajúcej sa na kopci teda bude:
 formula_74
Veľkosť tiažovej sily pôsobiacej na túto časť vlaku potom bude:
 formula_75
Nás však zaujíma len zložka rovnobežná s kopcom, takže dostávame výslednú silu:
 formula_76
Ktorá urýchluje celý vlak hmotnosti formula_48, zodpovedá teda zrýchleniu:
 formula_78
Alebo:
 formula_79, kde: formula_80
Čo je rovnica harmonických kmitov, pre ktorých periódu dostávame vzťah:
 formula_81
Medzi rovnovážnou polohou (v našom prípade čas, kedy začal vlak liezť na kopec) a maximálnou výchylkou (čas kedy sa nachádzala lokomotíva v najvyššom bode svojej dráhy) uplynie pri harmonických kmitoch jedna štvrtina periódy. Ale to je presne hľadaný čas a dostávame riešenie úlohy:
 formula_82
Voda v L trubici
Dve ramená trubice tvaru L s prierezom formula_83 sú oddelené prepážkou. Zvislé rameno je naplnené vodou až do výšky formula_84. Zrazu prepážku odstránime, za aký čas vytečie zo zvislého ramena všetka voda?
Riešenie:
Rozoberme situáciu v momente, keď je hladina vody v zvislej trubici v určitej výške formula_72. Na časť vody nachádzajúcu sa vo zvislej časti trubice pôsobí v smere pohybu tiažová sila veľkosti:
 formula_86.
Na zvyšok vody nemá tiažová sila žiaden pohybový účinok, keďže je kolmá na smer pohybu vody (vykompenzuje sa s reakciou trubice). Sila formula_87 teda spôsobuje všetko zrýchlenie vody, ktorej hmotnosť je: formula_88, zrýchlenie je teda:
 formula_89
Alebo:
 formula_79, kde: formula_91
Čo je rovnica harmonických kmitov, pre ktorých periódu dostávame vzťah:
 formula_92
Medzi rovnovážnou polohou (v našom prípade čas, kedy vytečie všetka voda) a maximálnou výchylkou (čas kedy sa nachádzala hladina vody v zvislej trubici vo výške formula_84) uplynie pri harmonických kmitoch jedna štvrtina periódy. Ale to je presne hľadaný čas a dostávame riešenie úlohy:
 formula_94

</doc>
<doc id="124206" url="https://sk.wikipedia.org/wiki?curid=124206" title="K’onä Isatä Gämora">
K’onä Isatä Gämora

K’onä Isatä Gämora (iný prepis: K’one Isate Gemora) alebo K’onä (iný prepis: K’one) je názov vulkanického komplexu, pozostávajúceho z viacerých kaldier (celkovo z ôsmich), troskových kužeľov a lávových prúdov, nachádzajúceho sa v Etiópii, asi 30 juhozápadne od sopky Fäntale. Najväčšia je kaldera "Gariboldi" s rozmermi 5 × 7,5 km, jej východné steny sú prerušené menšou kalderou. Dno kaldery a jej steny sú rozrušené trhlinami, usporiadanými paralelne v severojužnej línii.

</doc>
<doc id="124207" url="https://sk.wikipedia.org/wiki?curid=124207" title="Imrich Karvaš">
Imrich Karvaš

Prof. JUDr. Imrich Karvaš (* 25. február 1903, Varšany /dnes Kalinčiakovo, Levice/ – † 20. február 1981, Bratislava) bol slovenský národohospodár, právnik, vysokoškolský pedagóg. Počas druhej svetovej vojny prvý guvernér Slovenskej národnej banky. Podporoval protinacistický odboj a Slovenské národné povstanie. Väznený nacistami. Po druhej svetovej vojne sa venoval pedagogickej činnosti. Pre odmietavý postoj ku komunistickému režimu bol väznený a prenasledovaný. Rehabilitovaný v roku 1969.
Život.
Mladosť.
Imrich Karvaš sa narodil v obci Varšany, ktorú v roku 1948 premenovali na Kalinčiakovo a dnes je súčasťou Levíc. Jeho otec bol dedinský notár. Imrich mal štyroch bratov a jednu sestru. V roku 1910 sa rodina presťahovala do Holíča. V Holíči dokončil ľudovú školu a ako nadaný žiak nastúpil na reálne osemročné gymnázium v Skalici. Tu dosahoval výborné výsledky.
Štúdium.
Po maturite na skalickom gymnáziu v roku 1921 začal študovať na Právnickej fakulte Univerzity Komenského v Bratislave. Počas štúdia si privyrábal doučovaním žiakov a ako pomocná vedecká sila na fakulte. Dosahoval výborné študijné výsledky a bol aj spoločensky aktívny. Bol zvolený za predsedu študentského spolku "Právnik". V rámci spolkového života a kultúrnych stykov sa zoznámil s Helenou Růžíčkovou, ktorá bola dcérou českého profesora, ktorý prišiel na Slovensko budovať lekársku fakultu. Zosobášili sa v roku 1928. V slobodnom ovzduší ČSR Karvaš nadväzoval mnohé spoločenské a kultúrne kontakty a prehlboval svoje odborné znalosti. V roku 1929 sa im narodila dcéra Oľga, v roku 1932 prvý syn Milan (chemik a vysokoškolský pedagóg), a v roku 1943 druhý syn Ivan. Počas svojich štúdií sa Karvaš vyprofiloval ako odborník v hospodárskych vedách.
Medzivojnová kariéra.
Po skončení štúdií začal pracovať v Bratislavskej priemyselnej a hospodárskej komore ako tajomník. V roku 1925 začal pôsobiť ako asistent na Právnickej fakulte. V nasledujúcich dvoch rokoch získal študijné štipendium, ktoré mu umožnilo študovať hospodárske právo na parížskej a štrasburskej univerzite. Vo Francúzsku sa Karvaš venoval výskumu tamojšej meny, čo uzavrel publikovaním svojej práce o medzinárodnom dosahu inflačných procesov a ich vplyve na menu. Po návrate opäť pôsobil na Právnickej fakulte, kde roku 1929 získal titul docenta v odbore národné hospodárstvo. V roku 1934 sa stal mimoriadnym profesorom a roku 1940 univerzitným profesorom. V rokoch 19471948 pôsobil ako dekan Právnickej fakulty. Ako významného odborníka ho pozvala Stanfordova univerzita na prednáškové turné do USA a Kanady. Stal sa členom Academy of Political Science v New Yorku a Econometric Society v New Hawene. Prednášal aj vo Francúzsku, Švajčiarsku, Nemecku a Británii.
Už po skončení vysokej školy sa zapojil aj do riadenia národohospodárskych inštitúcií a bánk. V rokoch 19261930 bol tajomníkom Obchodnej a priemyselnej komory. Od roku 1930 bol tajomníkom Zväzu slovenských bánk (až do roku 1933). Bol spoluzakladateľom Národohospodárskeho ústavu Slovenska a Podkarpatskej Rusi, ktorého generálnym tajomníkom bol od roku 1932. Tu pôsobil až do roku 1938. Od roku 1936 bol zároveň viceprezidentom Exportného ústavu v Prahe.
Karvaš bol v tomto období aj publicisticky činný. Publikoval v periodikách ako napríklad "Prúdy" či "Hospodárske rozhľady", do ktorých prispievalo mnoho odborníkov a ľudí činných v hospodárstve. V tomto období publikoval svoju priekopnícku prácu "Hospodárska štatistika Slovenska". Z iniciatívy Milana Hodžu založil dvojtýždenník "Politika", ktorý sa stal výraznou tribúnou výmeny politických, kultúrnych a ekonomických názorov. Karvaš sa vo svojich názoroch prikláňal k decentralizácii československého štátu a stal sa výrazným predstaviteľom tzv. regionalizmu. Nebol prívržencom politického autonomizmu.
Mníchovská kríza a Druhá republika.
Ohrozenie demokratickej Československej republiky zo strany nacistického Nemecka výrazne zasiahlo aj do života Imricha Karvaša. Napriek svojmu vysokému spoločenskému postaveniu sa v septembri 1938 zapojil do mobilizácie a v hodnosti poručíka narukoval k vojenskému útvaru v Žiline.
Čoskoro sa stal najskôr ministrom bez portefeuille v úradníckej vláde gen. Syrového (22. september – 4. október 1938). V druhej úradníckej vláde gen. Syrového potom od 4. októbra až do 1. decembra 1938 zastával post ministra priemyslu, obchodu a živností.
Koncom novembra 1938 znechutený z politického vývoja smerujúceho k autoritatívnemu režimu pod vplyvom nacistického Nemecka odmietol ďalšie pôsobenie vo vláde Rudolfa Berana. Rozhodol sa vrátiť na Slovensko a venovať sa svojej pedagogicko-vedeckej kariére. Vyhlásenie Slovenského štátu a okupácia českých krajín ho zastihla priamo v Prahe, kde bol konfrontovaný s príchodom nemeckej okupačnej armády.
Druhá svetová vojna.
Po rozbití ČSR Karvaša vyzval k spolupráci osobne Jozef Tiso napriek tomu, že vedel o jeho politicko-spoločenskej orientácii (prívrženec ČSR, slobodomurár, demokrat, manželka českej národnosti). Slovenský štát totiž pre svoje fungovanie potreboval odborníkov, ktorí by ho dokázali udržať na nohách. V marci 1939 sa stal prvým guvernérom Slovenskej národnej banky (SNB). Vo svojej funkcii sa snažil minimalizovať škody spôsobené nemeckým tútorstvom. Od novembra 1939 bol spolu s ministrami financií, hospodárstva, dopravy a so zástupcom Ústredného združenia slovenského priemyslu Petrom Zaťkom členom Komitétu hospodárskych ministrov, kde riešili koncepčné aj aktuálne otázky ekonomickej stratégie. Realizáciou svojich názorov na hospodársku politiku sa zaslúžil o priaznivý vývoj ekonomiky Slovenskej republiky v období druhej svetovej vojny. Na jeho podnet bola roku 1940 v Bratislave založená Vysoká škola obchodná. Od roku 1942 zastával funkciu predsedu Najvyššieho úradu pre zásobovanie. Kvôli svojim snahám o minimalizáciu dopadov nemeckých nárokov, ako aj pre svoje kontakty sa dostal do pozornosti spravodajských služieb.
Kontakty s odbojom.
Zapojil sa aj do protifašistického odboja. Spolupracoval s Dr. Ing. Petrom Zaťkom, prostredníctvom ktorého nadviazal kontakty s členmi ilegálnej SNR. Viackrát intervenoval v prospech zatknutých odbojárov a udržoval kontakty s mnohými opozične naladenými osobnosťami ako napríklad Vavrom Šrobárom, Gustávom Husákom, Mirkom Veselom. Koncom augusta 1944 upozornil Vavra Šrobára, že mu hrozí zatknutie a je potrebné, aby unikol z pozornosti bezpečnostných orgánov. Zabezpečoval prípravu SNP po finančnej a hospodárskej stránke. Nariadil predisponovanie troch miliárd korún zo SNB v Bratislave do jej filiálky v Banskej Bystrici. Taktiež nariadil predisponovanie zásob iných komodít na stredné Slovensko (potraviny, obuv, pohonné hmoty, financie, tovary...). Už začiatkom marca 1944 boli do filiálok národnej banky v Banskej Bystrici a čiastočne aj Ružomberku a Žiline deponované približne dve tretiny celkovej hodnoty obeživa na Slovensku. Podporil dislokovanie ropných produktov z rafinérie v Dubovej do Zemianskych Kostolian, na Oravu a do Pohronia. Vďaka Karvašovi sa presadil návrh, aby boli potraviny obyvateľstvu distribuované tri mesiace vopred, čo umožnilo výživu obyvateľstva na povstaleckom území, ale aj zásobovanie povstalcov. Na aktivity ilegálnej SNR zabezpečil 300-tisíc Ks od podnikateľa Františka Micheru.
Zatknutie a väzenie.
Jeho činnosť neunikla pozornosti Gestapa, ktoré ho 3. septembra 1944 zatklo v Bratislave krátko predtým, než ju hodlal opustiť a odísť na povstalecké územie, kde sa nachádzala už predtým jeho rodina. Po zatknutí sa cez Viedeň a Brno dostal až do Berlína, kde bol vypočúvaný. Po výsluchu bol internovaný v koncentračných táboroch Flossenbürg, Dachau, Innsbruck, Niederdorf. Dostal štatút „zvláštneho politického väzňa“ a bol podrobovaný intenzívnym výsluchom. Vyšetrovatelia prešli aj k násilným formám vypočúvania, ktoré mu spôsobili trvalé poškodenie oka, epilepsiu a ťažké psychické traumy. Mimoriadny súd SS ho uznal za vinného zo spoluúčasti na prípravách povstania, resp. z protinemeckej činnosti, a odsúdil ho na trest smrti obesením. Nacistická mašinéria ho však nechávala nažive kvôli potenciálnej výmene za prijateľnejšie podmienky kapitulácie, resp. ako možného zdroja informácií o popredných predstaviteľoch Slovenského štátu. Dostal sa do skupiny prominentných väzňov a koncom apríla 1945 bol prevezený spolu so skupinou do tirolských Álp, kde boli vystavení nebezpečenstvu likvidácie v prípade, že by sa mohli dostať do rúk spojeneckých vojsk. Spolu s ďalšími dôležitými väzňami bol oslobodený z rúk Gestapa nemeckými vojakmi a neskôr i americkou armádou. Po oslobodení dostal možnosť zotaviť sa na ostrove Capri.
Po roku 1945.
V novembri 1945 sa postavil pred Národný súd, ktorý ho zbavil všetkých obvinení z kolaborácie s nacistami a ľudáckym režimom. V jeho prospech svedčili mnohí predstavitelia odboja a SNP a súd uznal jeho zásluhy v odboji. Vrátil sa k pedagogickej činnosti. V novembri 1946 sa stal dekanom bratislavskej právnickej fakulty. Zároveň pôsobil ako poradca vlády pre obnovu Slovenska. V rokoch 19471948 bol predsedom Medzinárodného výkonného výboru kúpeľov. Publikoval svoje najvýznamnejšie vedecké dielo "Základy hospodárskej vedy".
Po februárových udalostiach roku 1948 odmietol spoluprácu s komunistickou stranou, čo malo v máji roku 1949 za následok zatknutie, obvinenie z velezrady a po vykonštruovanom súdnom procese odsúdenie štátnym súdom v Prahe na dva roky väzenia a stratu majetku. Odmietol pritom viacero ponúk na exil do USA a západnej Európy v prvých mesiacoch po februárovom prevrate. V roku 1953 bol v rámci tzv. "„B-akcie“" vysťahovaný s celou rodinou z Bratislavy a žil v Tatranskej Lomnici, kde si privyrábal doučovaním cudzích jazykov. V roku 1958 bol druhýkrát obvinený a odsúdený pre špionáž a velezradu na sedemnásť rokov väzenia. V ilavskom väzení sa mu obnovili epileptické záchvaty a takmer prišiel o zrak. O dva roky neskôr bol amnestovaný a roku 1969 bol úplne súdne rehabilitovaný. Po treťom infarkte zomrel v Bratislave dňa 20. februára 1981.
Vyznamenania.
Za celoživotné dielo, za zásluhy o demokraciu a ľudské práva mu bolo in memoriam udelených niekoľko vyznamenaní. Roku 1991 mu bol udelený Řád T. G. Masaryka III. triedy. 1. januára 2001 mu prezident Slovenskej republiky Rudolf Schuster udelil Pribinov kríž I. triedy. Od roku 1998 udeľuje Ekonomická univerzita v Bratislave osobnostiam, ktoré sa významným spôsobom zaslúžili o rozvoj Ekonomickej univerzity alebo významne prispeli k rozvoju ekonomickej vzdelanosti a ekonomickej vedy a významným osobnostiam ekonomickej teórie a praxe, Medailu Imricha Karvaša.
Vedecká práca.
Vo vedeckej práci sa zaoberal otázkami hospodárskej konjunktúry a monopolov. Bol predstaviteľom hospodárskej politiky regionalizmu. Usiloval sa o posilnenie hospodárskej pozície Slovenska v rámci prvej československej republiky. Publikoval 13 monografií a množstvo odborných článkov. Za najvýznamnejšie dielo sa považuje dvojzväzková práca "Základy hospodárskej vedy" (Martin, 1947).
Vo svojej národohospodárskej práci počas medzivojnového obdobia venoval veľkú pozornosť analýzam príčin ekonomického zaostávania Slovenska v novej republike, pričom žiadal, aby boli zohľadňované špecifiká Slovenska. Svojimi ekonomickými názormi ho ovplyvnil okrem iných český profesor národného hospodárstva a minister financii Karel Engliš, ktorý sa prikláňal k prehlbovaniu úlohy štátu v ekonomike. Po vypuknutí veľkej ekonomickej krízy v roku 1929 systematicky hľadal prostriedky na jej prekonanie. Prikláňal sa k cieľavedomej ekonomickej politike štátu a k hospodárskym plánom, ktoré pokladal za dôležité aj v prípade ekonomickej situácie na Slovensku. Medzi jeho významných spolupracovníkov a priateľov patril národohospodár Peter Zaťko.

</doc>
<doc id="124208" url="https://sk.wikipedia.org/wiki?curid=124208" title="Bosät-Bäriča">
Bosät-Bäriča

Bosät-Bäriča (taliansky názov Boseti) je názov stratovulkanického komplexu, pozostávajúceho z dvoch vulkánov Bosät Tärara (iný prepis: Boset Terara, po taliansky Boseti-Gudda) a Bäriča Tärara (iný prepis: Beriča Terara, po taliansky Boseti-Bariccia), ktorých erupčná činnosť je vzájomne ovplyvňovaná. Komplex sa nachádza v centrálnej Etiópii, približne 100 km juhovýchodne od hlavného mesta Addis Abeba.
V počiatočnom štádiu aktivity komplexu prevažovali erupcie bazaltovo-trachytických láv, po ktorom nasledovali explozívne erupcie ryolitov a neskoršie sformovanie kaldery. Postkalderové štádium aktivity prinieslo produkciu obsidiánových lávových dómov a pridružených lávových prúdov, ktoré úplne deštruovali kalderu. Zvyšky jej stien sa dajú nájsť na severozápadnom svahu sopky Bosät.

</doc>
<doc id="124209" url="https://sk.wikipedia.org/wiki?curid=124209" title="Bishoftu (vulkanické pole)">
Bishoftu (vulkanické pole)

Bishoftu je názov vulaknického poľa v Etiópii, pozostávajúceho z viacerých troskových kužeľov a maarov. Niektoré z maarov sú zaliate vodou a slúžia ako rekreačná oblasť blízkeho hlavného mesta Addis Abeba. Viaceré krátery a kužele sú orientované v smere severovýchod-juhozápad, paralelne so smerom etiópskeho riftového systému. V horninovom zložení poľa prevládajú ryolity.

</doc>
<doc id="124216" url="https://sk.wikipedia.org/wiki?curid=124216" title="Bimetalizmus">
Bimetalizmus

Bimetalizmus je peňažná sústava/mena, základom ktorej sú dva drahé kovy, a to spravidla striebro a zlato.
Bimetalizmus je spravidla druhým stupňom vývoja v histórii peňažnej výmeny. Ako výmenný prostriedok tu slúžia dva cenné kovy-zlato a striebro. Bimetalizmus vznikol z trimetalizmu vylúčením mede, ako výmenného prostriedku.

</doc>
<doc id="124217" url="https://sk.wikipedia.org/wiki?curid=124217" title="Monometalizmus">
Monometalizmus

Monometalizmus je peňažná sústava/mena, základom ktorej je len jeden drahý kov (napríklad striebro alebo zlato).
Je to spravidla ďalší stupeň vývoja po bimetalizme. Ak je jediným výmenným prostriedkom zlato, hovoríme o tzv. zlatom štandarde, čo znamená voľnú vymeniteľnosť peňazí za zlato.

</doc>
<doc id="124224" url="https://sk.wikipedia.org/wiki?curid=124224" title="Jack Rozparovač">
Jack Rozparovač

Jack Rozparovač (angl. Jack the Ripper) je prezývka pravdepodobného sériového vraha, ktorý medzi augustom a novembrom v roku 1888 v Londýnskej štvrti Whitechapel brutálne zavraždil údajne päť prostitútok. Jeho totožnosť je neznáma, nikdy sa ho nepodarilo dostihnúť.
Obete.
Ako oficiálne obete sú uvádzané Mary Ann Nicholsonová, Annie Chapmanová, Elizabeth Strideová, Kate Eddowesová a Mary Jane Kellyová, ale obetí mohlo byť pravdepodobne oveľa viac. Vrah obetiam odrezal hlavu a rozpáral brucho s výnimkou Elizabeth Strideovej, ktorá bola len podrezaná, pretože brutálneho vraha pri útoku pravdepodobne niečo vyrušilo. Mary Kellyovú dokonca zavraždil priamo v jej dome (Miller´s Court 13). Jej telo bolo príšerne zohavené, vnútornosti ležali vedľa nej na posteli a kúsky mäsa boli rozvešané po celej izbe. Legendy okolo Jacka Rozparovača sú kombináciou právoplatných historických výskumov, konšpiračných teórii a folklóru. Počas vyšetrovania sa zistilo, že vrah má znalosti anatómie a vie zručne pracovať skalpelom, britvou alebo iným ostrým nožom, keďže Eddowesovej dokázal vypitvať obličku v úplnej tme. Preto sa dodnes tvrdí, že vrah bol pravdepodobne lekár. 
Listy Jacka Rozparovača.
Scotland Yard v tejto dobe obdržal asi 600 listov, ktorých autori sa podpisovali ako Jack Rozparovač. Za pravé sú však uznávané len tri "("Vážený šéfe","Smelý Jack" a "Z Pekla")", niektoré zdroje tvrdia, že pravý bol len list "Z Pekla". Prvý list, podpísaný ako Jack Rozparovač, menom podľa ktorého tento sériový vrah získal pomenovanie a prezývku, bol adresovaný Central News Agency, 27. september 1888. Kuriózne je, že prvý list doniesol na policajnú stanicu pravdepodobne sám Jack Rozparovač.
"Smelý Jack".
Druhý list bola vlastne pohľadnica.
"Z Pekla".
Tretí list obdržal predseda vyšetrovacieho výboru George Lusk, spolu s obličkou Kate Eddowesovej.
Identita Jacka Rozparovača.
Vzniklo tiež mnoho teórií o možnej identite Jacka Rozparovača. Osoby, ktoré sú dodnes najviac podozrivé:
Ďalší podozriví.
S najväčsou pravdepodobnosťou však bol vrahom Aaron Kosminski, židovský imigrant z Poľska. Kosminski bol holičom vk Whitechapeli, začal vraždiť ženy, keď mal 23 rokov. Pre svoje agresívne správanie bol v roku 1889 umiestnený do psychiatrického zariadenia, kde bol do konca svojho života. Identitu odhalil vedec Russel Edwards, ktorý vydražil šatku obete, kde boli aj DNA stopy vraha. Spolupracovať museli aj príbuzní vraha. Tebto výskum však má aj svojich kritikov. Edwards žiadal aj exhumanáciu Kosminskiho a obete, ktorej patrila šatka, zatiaľ však bezúspešne. Aktuálne sa čaká na to, či súd na základe dôkazov definitívne potvrdí identitu. 

</doc>
<doc id="124231" url="https://sk.wikipedia.org/wiki?curid=124231" title="HC Liberec">
HC Liberec



</doc>
<doc id="124237" url="https://sk.wikipedia.org/wiki?curid=124237" title="Trimetalizmus">
Trimetalizmus

Trimetalizmus je peňažná sústava (mena), základom ktorej sú tri drahé kovy, a to spravidla striebro, zlato a meď. Po trimetalizme spravidla nasleduje bimetalizmus.
Trimetalizmus sa uplatnil napr. v starovekom Egypte v 3. storočí pred Kr.

</doc>
<doc id="124239" url="https://sk.wikipedia.org/wiki?curid=124239" title="Gamaliel II.">
Gamaliel II.

Gamaliel II. alebo Gamaliel z Javne, krátko Raban Gamaliel (alebo "Gamliel") bol židovský učenec, tanaita, vnuk Gamaliela Staršieho, predseda sanhedrinu v Javne (lat. "Jamnia"). Po zničení Druhého chrámu sa Gamaliel pokúšal vybudovať v Javne nové stredisko židovského intelektuálneho života. 
Rozhodol o prijatí kníh Kazateľ a Pieseň piesní do biblického kánonu, ktorý tak uzatvoril. 

</doc>
<doc id="124243" url="https://sk.wikipedia.org/wiki?curid=124243" title="Ján Fadrusz">
Ján Fadrusz

Ján Fadrusz (), krstený "Ján Evanjelista Fadrusz" (; * 2. september 1858, Bratislava, Uhorsko, Rakúske cisárstvo, dnes Slovensko – † 25. október 1903, Budapešť, Rakúsko-Uhorsko, dnes Maďarsko) bol uhorský sochár. Jeho zameraním bol klasicistický pomníkový smer.
Narodil sa na Zámockej ulici v Pálffyho dvore, v chudobných pomeroch. Vyučil sa za zámočníka, vo voľných chvíľach maľoval a kreslil. Študoval na rezbárskej škole v Uhrovci s podporou mestského magistrátu. Výtvarne nadaného chlapca (1883 - reliéf "Ahasver") sa ujal archivár J. A. Batka a dopomohol mu k štúdiu na viedenskej akadémii. Na základe odporúčania V. Tilgnera v roku 1885 dostal štipendium 1. Prešporskej sporiteľne. 
Po absolvovaní akadémie vytvoril v Bratislave sériu akademicky rutinovaných búst ("Jakub Palugyay", "Laforest - dómsky zbormajster"), ale prerazil až svojim "Kristom na kríži" v roku 1892 v Blumentálskom kostole za ktorého dostal Munkácsyho cenu (práca podľa ukrižovaného modelu i vlastného ukrižovania). 
V roku 1893 si v Budapešti otvoril sochársky ateliér a venoval sa portrétnemu a monumentálnemu sochárstvu (sochy Ľudovíta Tiszu, Mikuláša Wesselényiho a jazdecká socha Mateja Korvína v Kolozsvári a mnohé iné diela). Panovník ho vymenoval rytierskym krížom Františka Jozefa a rádom železnej koruny tretej triedy. Čestný doktorát mu udelila Kolozsvárska univerzita. 
Medzi jeho najznámejšie diela patrilo milenárne súsošie Márie Terézie v Bratislave na dnešnom námestí Ľudovíta Štúra, ktoré bolo v roku 1921 rozbité.
Viaceré práce z jeho mladosti (portréty a figurálne kompozície) sú väčšinou v galérii mesta Bratislavy. Ako 45-ročný nečakane zomrel v Budapešti, kde je aj pochovaný.

</doc>
<doc id="124247" url="https://sk.wikipedia.org/wiki?curid=124247" title="František Dojčák">
František Dojčák

František Dojčák (* 23. august 1913 – † 5. apríl 1989) bol slovenský astronóm, priekopník amatérskej astronómie, pôsobil v Spišskej Novej Vsi.

</doc>
<doc id="124249" url="https://sk.wikipedia.org/wiki?curid=124249" title="Danka Hrbeková">
Danka Hrbeková

 
 
 
 
 
 
 
 
 
 
 
 
 
 
 
 
 
 
 
 
 
Mgr. Danka Hrbeková (rod. Barteková) (* 19. október 1984, Trenčín) je slovenská reprezentantka v streleckej disciplíne skeet. Je držiteľkou svetového rekordu a bronzovou medailistkou z letných olympijských hier v roku 2012. V júli 2013 sa stala členkou Medzinárodného olympijského výboru. Zúčastnila sa aj na letných olympijských hrách 2016 v Rio de Janeiro, kde bola vlajkonosičkou slovenskej výpravy.
V roku 2009 absolvovala odbor Medzinárodné vzťahy na Fakulte politických vied a medzinárodných vzťahov Univerzity Mateja Bela v Banskej Bystrici.
V auguste 2023 získala titul majsterky sveta v skeete a miestenku na Letné olympijské hry 2024, v auguste 2018 sa po tretíkrát stala majsterkou Európy v rovnakej disciplíne. V septembri 2018 na Majstrovstvách sveta získala 4. miesto v skeete a zároveň miestenku na Letné olympijské hry 2020.
Medzinárodný olympijský výbor.
Barteková sa 3. júla 2013 oficiálne stala členkou Medzinárodného olympijského výboru za komisiu športovcov. Do funkcie bola zvolená už počas Olympiády v Londýne, ale menovanie sa odložilo kvôli protestom diskvalifikovaných kandidátov. Barteková je najmladšou členkou a zároveň dostala najviac bodov, 75 z 80.

</doc>
<doc id="124250" url="https://sk.wikipedia.org/wiki?curid=124250" title="Doxastická logika">
Doxastická logika

Doxastická logika je odvetvie logiky, ktoré skúma logickú štruktúru "viery" a "presvedčenia", s ktorými klasická výroková alebo predikátová logika nedokážu plnohodnotne narábať. Napríklad výrok
„Verí sa, že tráva má zelenú farbu.“
je z hľadiska klasickej výrokovej logiky atomárny. To znamená, že výroková logika ho chápe ako ďalej nedeliteľný celok a nezaujíma sa o jeho vnútornú štruktúru. Doxastická logika ide hlbšie a rozlišuje v tomto výroku dve komponenty: takzvanú doxastickú modalitu "Verí sa, že" a samotný výrok pod modalitou "Tráva má zelenú farbu". Niektorí logici považujú doxastickú logiku za variantu epistemickej logiky.
V užšom význame pojem doxastická logika označuje konkrétny logický kalkul študovaný v rámci doxastickej logiky vo vyššie uvedenom zmysle.
Indexované doxastické modality.
Namisto doxastickej modality "Verí sa, že" ktorá priamo referuje na všetky bytosti schopné veriť, sa vo väčšine doxastických kalkulov uvažujú adresné modality typu "Osoba formula_1 verí, že". V takom prípade sa hovorí o indexovanej doxastickej modalite. Doxastické a epistemické logiky sú obľúbenym nástrojom v umelej inteligencii v teórii multiagentových systémov kde sa s ich pomocou študuje podstata a povaha presvedčenia a viery, tak ako si ju o stave okolitého sveta vytvárajú jednotlivé agenty. V tomto kontexte sa indexované modality čítajú "Agenta formula_1 verí, že".
Jazyk doxastických kalkulov.
Abeceda jazyka väčšiny výrokových doxastických kalkulov obsahuje:
Písmeno "B" v názve doxastického operátora poukazuje na anglické "belief", čiže "viera". Správne sformované formule v jazyku doxastickej logiky môžu vyzerať napríklad takto:
Vzťah k epistemickej logike.
V epistemickej logike sa pracuje s operátorom formula_18 alebo s jeho indexovanou verziou formula_19, pričom formula
formula_20
sa číta "Osoba formula_1 vie, že formula_7". Pri výstavbe niektorých epistemických kalkulov sa vychádza z doxastickej logiky a operátor formula_19 sa v nich definuje iba ako syntaktická skratka, napríklad predpisom
formula_24.
Čiže to, že osoba formula_1 niečo vie, znamená práve tolko, že je o tom osoba formula_1 presvedčená a navyše to tak naozaj je.

</doc>
<doc id="124252" url="https://sk.wikipedia.org/wiki?curid=124252" title="Apollo 14">
Apollo 14

Apollo 14 bolo ôsmym americkým pilotovaným kozmickým letom v rámci programu Apollo a tretím, pri ktorom ľudia pristáli na Mesiaci. Výprava Apollo 14 mierila do oblasti Fra Mauro na západnej pologuli Mesiaca, kde malo pôvodne pristáť Apollo 13. Bola to posledná z tzv. H misií, cieľom ktorej bolo pristátie a takmer jeden a pol dňový pobyt na Mesiaci, pričom astronauti uskutočnili dva výstupy na jeho povrch. Posádka doviezla späť na Zem 42,80 kg mesačných vzoriek.
Emblém misie.
Letový emblém Apolla 14 navrhla jeho posádka. Dominantným prvkom tu je odznak astronautov, ktorý sa blíži k Mesiacu po vyznačenej trajektórii zo Zeme. Zlatý okraj nesie v spodnej časti mená astronautov Apolla 14 a v hornej časti názov misie. Autorom emblému je Jean Beaulieu.
Prípravy na let.
Dňa 6. augusta 1969 NASA oficiálne oznámila zloženie posádky Apolla 13 a 14, pričom veliteľom Apolla 14 sa stal Alan Shepard, pilotom veliteľského modulu Stuart Roosa a pilotom lunárneho modulu Edgar Mitchell. V záložnej posádke sa začali pripravovať Eugene Cernan, Ronald Evans a Joe Engle. Štart Apolla 14 sa vtedy plánoval na júl 1970. Koncom novembra 1969 prišiel na Kennedyho vesmírne stredisko veliteľský a servisný modul kozmickej lode Apollo. Následne začali ich skúšky vo vákuovej komore. Dňa 24. novembra bol dodaný aj štartovací a pristávací stupeň lunárneho modulu, ktorý tiež podstúpil skúšky vo vákuovej komore. Potom došlo k zmenám v pôvodne plánovanom harmonograme letov programu Apollo. Dňa 4. januára 1970 riaditeľ NASA Thomas Paine oznámil, že misia Apollo 20, ktorá sa plánovala na december 1972, sa ruší a nosná raketa Saturn V, ktorá sa mala použiť pre tento let, sa namiesto toho upraví na dvojstupňový variant a použije na štart plánovanej vesmírnej stanice v roku 1972. Hlavným dôvodom tohto rozhodnutia bol znížený rozpočet NASA. Štart Apolla 14 sa kvôli tomu posunul na október alebo november 1970. V januári 1970 začali tiež na kozmodróm prichádzať prvé časti nosnej rakety Saturn V s výrobným číslom SA-509 a v polovici mesiaca sa začalo s jej zostavovaním vo Vehicle Assembly Building (VAB) na pohyblivom vypúšťacom zariadení.
V apríli 1970 sa Apollo 13 počas letu k Mesiacu dostalo po výbuchu jednej z kyslíkových nádrží do vážnych problémov a dlhý čas hrozila aj smrť posádky. Pristátie na Mesiaci sa tak muselo zrušiť a astronauti sa našťastie vrátili naspäť na Zem. Vyšetrovanie tejto nehody spôsobilo ďalší odklad štartu Apolla 14. Dňa 7. mája 1970 Thomas Paine oznámil, že Apollo 14 neodštartuje skôr než 3. decembra a miestom jeho pristátia na Mesiaci bude hornatá oblasť v okolí krátera Fra Mauro, kde malo pôvodne pristáť Apollo 13. Výcvik hlavnej a záložnej posádky Apolla 14 medzitým pokračoval. Podobne aj zostavovanie nosnej rakety v montážnej hale VAB, ktoré sa dokončilo v polovici mája. Dňa 30. júna NASA oznámila, že kvôli nutným opravám a testom na základe výsledkov vyšetrovania nehody Apolla 13 sa štart štrnástky odkladá na 31. januára 1971. Koncom júna sa tiež skončili skúšky lunárneho modulu vo vákuovej komore a na začiatku augusta aj veliteľského a servisného modulu. Následne sa začalo s montážou ich zostavy. Dňa 4. novembra sa kompletne zostavená kozmická loď premiestnila do VAB a tam ju pripevnili na vrchol nosnej rakety. O päť dní neskôr, 9. novembra, sa celá zostava presunula na štartovací komplex 39A a 19. decembra bol dokončený celkový test systémov nosnej rakety. V priebehu 18. a 19. januára 1971 sa uskutočnilo skúšobné odpočítavanie a 30. januára o 01:00:00 miestneho času, čiže 28 hodín pred štartom, začalo finálne odpočítavanie.
Priebeh letu.
V nedeľu 31. januára 1971 astronauti vstávali o 10:06 miestneho času. Následne Alan Shepard, Stuart Roosa a Edgar Mitchell absolvovali poslednú lekársku prehliadku pred štartom a sadli si k raňajkám. Tradične sa podával steak a vajíčka. Pri raňajkách im spoločnosť robili Deke Slayton, riaditeľ operácií letových posádok, šéfastronaut Thomas Stafford, záložný veliteľ Eugene Cernan, záložný pilot veliteľského modulu Ronald Evans a záložný pilot lunárneho modulu Joe Engle. Potom nasledovalo obliekanie skafandrov a odchod z Budovy pilotovaných letov ("Manned Spacecraft Operations Building"). Astronauti spolu s dvoma technikmi a Slaytonom nasadli do špeciálne upravenej dodávky, ktorá ich doviezla k 14 km vzdialenému štartovaciemu komplexu 39A. Slayton z dodávky vystúpil pri Stredisku riadenia štartu ("Launch Control Center"). Veliteľ Alan Shepard nastúpil do veliteľského modulu ako prvý a po ňom nasledoval pilot lunárneho modulu Edgar Mitchell. O chvíľu neskôr sa k nim pridal pilot veliteľského modulu Stuart Roosa.
Misia Apollo 14 nakoniec úspešne odštartovala s oneskorením 40 minút a 2 sekundy kvôli počasiu 31. januára 1971 o 16:03:02,57 miestneho času (21:03:02,57 svetového času) zo štartovacieho komplexu 39A v Kennedyho vesmírnom stredisku. Nosná raketa Saturn V s výrobným číslom SA-509 niesla na vrchole veliteľský modul pomenovaný "Kitty Hawk" a lunárny modul "Antares". Navedenie na nízku parkovaciu obežnú dráhu Zeme a navedenie na translunárnu dráhu prebehlo bez problémov. Komplikácie nastali po odpojení kozmickej lode od stupňa S-IVB s pripojeným lunárnym modulom, s ktorým sa mali spojiť, a nepotrebný stupeň S-IVB odpojiť, aby celé súlodie mohlo letieť k Mesiacu podľa plánu. Pilotovi veliteľského modulu Stuartovi Roosovi sa totiž ani po troch opakovaných pokusoch nepodarilo úspešne spojiť veliteľský modul s lunárnym modulom. Západky na špici spojovacieho uzla, ktoré mali zabezpečiť pevné spojenie oboch lodí, nefungovali správne. Obe lode sa pri každom pokuse o pevné spojenie od seba iba zľahka odrazili. Eugene Cernan posádke nakoniec navrhol, aby Roosa držal veliteľský modul pomocou orientačných trysiek v čo najtesnejšej možnej blízkosti pri lunárnom module a Shepard v tom momente zatiahol pomocou prepínača na prístrojovom paneli spojovací uzol. Navrhnutý postup nakoniec fungoval bez problémov a veliteľský modul "Kitty Hawk" sa päť hodín po štarte pevne spojil s lunárnym modulom "Antares", ktorý Roosa následne odpojil od stupňa S-IVB a s celou zostavou sa od neho vzdialil.
Po štyri dni trvajúcom lete bolo Apollo 14 dňa 4. februára 1971 o 06:50 UTC manévrom LOI (Lunar Orbit Insertion – usadenie na obežnú dráhu Mesiaca) úspešne navedené na obežnú dráhu okolo Mesiaca. Po ďalšej korekcii dráhy nasledovali previerky lunárneho modulu. Po odpočinku prestúpili 5. februára Shepard a Mitchell do lunárneho modulu "Antares" a začali s prípravami na jeho oddelenie od materskej lode "Kitty Hawk", ku ktorému došlo 5. februára o 04:50:43 UTC. "„Toto je naozaj divoké miesto,“" povedal Shepard, keď sa pozrel z okna na mesačný povrch. Mitchell ho nazval „najsurovejším a najopustenejším kúskom krajiny, aký kedy videl“. Približne hodinu a pol pred začiatkom zostupového manévru palubný počítač lunárneho modulu oznámil, že dostal príkaz na prerušenie pristátia. Signál sa objavil aj po opakovanom pokuse o nápravu, ale problém sa nakoniec podarilo vyriešiť pri ďalšom komunikačnom okne s Houstonom. "„Houston!“" ozval sa Shepard. "„Čo je s tou loďou?“" Riešenie prišlo vo forme istej softvérovej záplaty na ignorovanie signálu prerušenia pristátia. Zostupový manéver následne prebiehal bez problémov až do momentu, kedy sa lunárny modul nachádzal vo výške približne 10 km nad mesačným povrchom. Palubný radar mal v tejto výške zamerať mesačný povrch a merať presnú vzdialenosť lunárneho modulu od povrchu, ale nestalo sa tak. "„Houston, náš pristávací radar nefunguje,“" hlásil Shepard. "„No tak, radar!“" zakričal Mitchell. "„No tak.“" Keďže pravidlá misie prikazovali v tejto situácii prerušiť pristátie a vrátiť sa k materskej lodi, komunikátor astronaut Fred Haise ohlásil: "„Antares, mali by ste si začať prechádzať procedúry na prerušenie pristátia.“" Shepard mu odpovedal: "„Sme si vedomí základných pravidiel, Houston!“" Vzápätí Shepard navrhol Mitchellovi: "„Ak sa radar nenahodí, poletíme až dole.“" Haise astronautom navrhol vypnúť a zapnúť istič radaru. Navrhovaný postup fungoval bezchybne a informácie z radaru sa okamžite preniesli do Houstonu, ktorý dal súhlas na pristátie. Chvíľu na to, o 09:18:11 UTC, lunárny modul "Antares" pristál v bezprostrednej blízkosti plánovaného bodu na pahorkatine Fra Mauro. Jedinou nedokonalosťou pristátia bolo, že modul pristál na malom svahu, čo spôsobilo, že "Antares" sa naklonil o niekoľko stupňov na jednu stranu. "„Presne na mieste,“" povedal Shepard, pričom sa chichotal. "„Na starca to nie je zlé,“" hlásil Haise z Houstonu. "„Okay, Fredo,“" odpovedal Shepard. "„Bola to naozaj dobrá práca. Ďakujem, kamarát.“"
Po vyše piatich hodinách od pristátia sa 47-ročný Alan Shepard stal piatym a vtedy aj najstarším človekom, ktorý vkročil na povrch Mesiaca. V momente, keď vstúpil na mesačný povrch, povedal: "„Al je na povrchu. A bola to dlhá cesta, ale sme tu.“" Išlo o prvú misiu, pri ktorej sa podarilo úspešne vysielať farebný televízny obraz z povrchu Mesiaca. Astronauti na povrchu okrem iného vztýčili vlajku, nastavili solárne experimenty a inštalovali aj súbor vedeckých prístrojov ALSEP, ktorý obsahoval aj laserový odrážač slúžiaci potom ešte dlhé roky. Medzitým im Deke Slayton odovzdal správu od prezidenta Richarda Nixona, ktorý chcel, aby po návrate navštívili Biely dom. Skvelé, povedali, a vrátili sa k práci. Zistili, že ľahšie sa im chodí, keď idú spôsobom, ktorý sa podobá skôr na klus koňa než na chôdzu bežca. Naučili sa tiež nakláňať dopredu, aby udržali rovnováhu. Ukázalo sa, že terén Fra Mauro je oveľa členitejší, než sa zdal na fotografiách. Dve predchádzajúce pristátia na Mesiaci sa uskutočnili na širokých a rovných plochách známych ako „moria“. Apollo 14 ako prvé pristálo v členitom mesačnom teréne, ktorý astronautom komplikoval chôdzu a ostrý slnečný svit im spôsoboval problémy s orientáciou. Bez orientačných bodov sa astronautom zdalo, že sa im pod nohami náhle objavujú krátery. Balvany, ktoré sa zdali vzdialené, boli zrazu blízko. "„Je to rovnako náročné ako sa orientovať na Sahare,“" povedal Shepard. Po takmer piatich hodinách sa zaprášení a unavení Shepard s Mitchellom vrátili späť do lunárneho modulu. Prvý výstup na mesačný povrch trval 4 hodiny, 47 minút a 50 sekúnd. Astronauti si vyzuli špinavé topánky, napili sa vody z hadičky, vyprázdnili vrecká s močom a vliezli do prekrížených hojdacích sietí, Shepard na vrchu, Mitchell pod ním. Spánok bol ale takmer nemožný. Shepard mal pocit, že si nemá kde oprieť hlavu, a Mitchell stále zdvíhal okenné žalúzie, aby sa pozrel von. "„Ed. Si hore?“" opýtal sa Alan. "„Sakra, áno, som hore,“" odpovedal Mitchell. "„Máš pocit, že sa prevraciame?“" "„Áno,“" povedal Mitchell. Obaja muži mali pocit, že lunárny modul sa príliš nakláňa, či dokonca kĺže po svahu. Obávali sa, že v mesačnej gravitácii jeden chybný pohyb prevráti ich jediný prostriedok na návrat domov. Počas prvej „noci“ na Mesiaci sa Shepard raz vzbudil, keď sa mu zdalo, že modul sa šmýka. Vyškriabal sa z hojdacej siete a pozrel von oknom, pričom spadol na Mitchella, ktorý ležal pod ním. Zakaždým, keď sa astronauti snažili zaspať, prebudili ich zvuky lunárneho modulu. "„Ed, počul si to?“" naliehavo zašepkal Shepard. "„Sakra, áno, počul som to,“" odpovedal Mitchell. "„Čo to, sakra, bolo?“" opýtal sa šepotom Shepard. "„Neviem.“" A o chvíľu znova: "„Ed?“" "„Čo je?“" "„Prečo si, sakra, šepkáme?“" Obaja sa zasmiali a pokúšali sa zaspať. 
Druhý deň na Mesiaci začal veľmi skorým budíčkom. Shepard s Mitchellom nemohli spať, a preto sa ohlásili Houstonu o dve hodiny skôr oproti plánu. Hlavným cieľom druhej prechádzky bol vzdialený kráter Cone. Na prepravu náradia a ďalšieho vybavenia mali astronauti použiť dvojkolesový ručný vozík (MET), ktorý tlačili alebo ťahali ako rikšu. Boli však nesmierne vyčerpaní a kvôli únave a zlej orientácii iba čiastočne dodržali určenú trasu. Študovali mapy a fotografie terénu, zapamätali si všetky orientačné body – rôzne balvany a menšie krátery, z ktorých každý pomenovali. Ale čím viac kráčali, tým sa im zdal okraj krátera vzdialenejší. Ťahať ručný vozík do svahu bolo čoraz ťažšie. Mitchell navrhol nechať vozík tam, kde je, a vyraziť nahor bez neho, ale Shepard nechcel prísť o škatuľu škótskej whisky. S Eugenom Cernanom sa stavil, že dokáže vytiahnuť vozík až na vrchol krátera Cone. "„Okay, ideme po naozaj strmom svahu,“" ohlásil Shepard do Houstonu, kde lekári počúvali jeho ťažké dýchanie a sledovali stúpajúci tep. "„Je to ťažké.“" Keď bol svah ešte strmší, Shepard zdvihol zadnú časť vozíka, zatiaľ čo Mitchell ťahal za prednú rukoväť. Shepard zvolal: "„Vľavo, vpravo, vľavo, vpravo,“" a synchronizovane pochodovali. Napätie medzi astronautmi stúpalo a začali sa hádať, kam majú namierené. Keď sa Shepardovi začalo ťažšie dýchať a jeho srdcová frekvencia dosiahla viac ako 140 úderov za minútu, lekári NASA – už mierne podráždení z toho, že 47-ročný muž, ktorý sa nedávno zotavil z Menièrovej choroby, chodí po Mesiaci – navrhli odpočinok. Kým Alan lapal po dychu, naznačil, že možno nie je ich deň, aby dosiahli kráter Cone. Mitchell sa však nemienil vzdať. "„Ak sa tam nedostaneme, stratíme všetko,“" povedal. "„Čo keby sme prehrali stávku, Al, opustili MET a išli tam hore? Mohli by sme to zvládnuť oveľa rýchlejšie.“" Shepard nakoniec súhlasil s tým, že vozík „ešte chvíľu potlačia“, a Slayton sa spojil s riadiacim strediskom a ponúkol, že pokryje stávku – kúpi Cernanovi škatuľu škótskej, ak sa Shepard a Mitchell rozhodnú zanechať vozík za sebou. "„Dostaneme sa tam,“" povedal Shepard a o niekoľko minút neskôr na vrchole malého stúpania povedal, že očakáva, že „tu sa čoskoro priblížia k okraju“. Jedno stúpanie však viedlo k ďalšiemu a ďalšiemu, čas sa krátil a astronauti si stále neboli istí, kam presne idú. Ak by pokračovali príliš ďaleko nesprávnym smerom, riskovali by, že sa im vyčerpajú zásoby kyslíka. Väčšinu času ich viedol Shepard, ale Mitchell sa stále zastavoval, aby Sheparda upozornil, že ich vedie nesprávnym smerom. V jednom momente Mitchell vytiahol mapu a začal na ňu ukazovať. "„Al? Choď doľava. Je to priamo tam,“" povedal Mitchell a ukázal. "„My sme tu. Musíme ísť tam.“" O niekoľko minút neskôr však Fred Haise astronautom prikázal, aby vykonali naplánované experimenty na mieste, kde sa práve nachádzajú, a potom sa vrátili späť k lunárnemu modulu. Zostup späť k lunárnemu modulu bol rýchlejší, ale obaja muži boli unavení, nahnevaní, sklamaní a cestou nadávali. Ich nálada sa však trocha zlepšila, keď prišli späť k "Antaresu". "„Tu je to fantastické,“" povedal Shepard. Ešte pred definitívnym návratom astronautov do lunárneho modulu sa Shepard objavil pred kamerou a ohlásil: "„Houston, mám v ruke rukoväť lopatky na núdzovú vzorku a úplnou náhodou je na jeho konci šestka železo. V ľavej ruke mám malú bielu loptičku, ktorú dôverne poznajú milióny Američanov. Teraz ju pustím na zem.“" Prvý úder sa mu nepodaril a zvíril len mesačných prach. Pri druhom údere sa loptička nepatrne pohla a pri treťom sa mu podarilo loptičku posunúť o niekoľko metrov. Na štvrtý úder Alan vytiahol ešte jednu loptičku a odpálil. Sledujúc rýchlo sa vzďaľujúcu loptičku vykríkol: "„Míle a míle a míle!“" Potom sa spolu s Mitchellom vrátil k práci a do lunárneho modulu naložili celkovo 42,80 kg vzoriek. Na Mesiaci strávili celkovo 1 deň, 9 hodín, 30 minút a 31 sekúnd. Stuart Roosa medzitým vo veliteľskom module "Kitty Hawk" snímkoval na obežnej dráhe pomocou špeciálnej mapovacej kamery s veľkou rozlišovacou schopnosťou vybrané oblasti mesačného povrchu.
Lunárny modul "Antares" odštartoval z povrchu 6. februára o 18:48:42 UTC a o 20:35:42 UTC sa spojil s materskou loďou "Kitty Hawk". Potom Shepard zaklopal na poklop medzi oboma kozmickými loďami. "„Kto je tam?“" ozval sa Roosa. Následne Shepard s Mitchellom vstúpili do materskej lode, z topánok si povysávali mesačný prach a vyzliekli si prepotené skafandre. V čase 01:37 UTC sa zapálil motor SPS, aby naviedol veliteľský a servisný modul "Kitty Hawk" na dráhu smerom k Zemi. Let domov mal pokojný priebeh. Apollo 14 šťastne ukončilo svoj let 9. februára 1971 o 21:05:00 UTC pristátím do vĺn južného Tichého oceánu v blízkosti lietadlovej lode USS "New Orleans". Miesto pristátia sa nachádzalo približne juhovýchodne od Tongy. Posádka Apolla 14 sa stala poslednou, ktorá po pristátí absolvovala pobyt v karanténe. Lekári im ju dovolili ukončiť 27. februára. Následne astronauti absolvovali sériu rôznych spoločenských udalostí. Dňa 1. marca odcestovali do Washingtonu, D. C., kde ich prezident Nixon slávnostne prijal v Bielom dome a nasledujúci deň mali prejavy pred spoločným zasadnutím kongresu. Nasledovali slávnostné návštevy Chicaga a New Yorku. V Kennedyho vesmírnom stredisku sa 23. marca poďakovali zamestnancom, ktorí zabezpečili ich bezpečný štart. Koncom mája odleteli na parížsky aerosalón, kde sa stretli so sovietskymi kozmonautmi Pavlom Popovičom, Vitalijom Sevastianovom a Andrijanom Nikolajevom. Apollo 14 bolo spojovacím mostom medzi prvými výpravami celého programu Apollo a poslednými tromi, pre ktoré bola upravená veliteľská aj lunárna sekcia – mali väčšiu hmotnosť. Úpravy umožnili získať väčší počet údajov a zaistili posádke dlhší pobyt na mesačnom povrchu. Výrazné zvýšenie užitočného nákladu rakety Saturn V ilustruje príklad: prvá výprava k Mesiacu iba k jeho desiatim obletom, Apollo 8, niesla 28 870 kg (veliteľský+servisný modul), posledná lunárna misia s výsadkom dvoch astronautov na povrch Mesiaca, Apollo 17, už 48 607 kg.

</doc>
<doc id="124254" url="https://sk.wikipedia.org/wiki?curid=124254" title="Apollo 16">
Apollo 16

Apollo 16 bolo desiatym americkým pilotovaným kozmickým letom v rámci programu Apollo a piatym, pri ktorom ľudia pristáli na Mesiaci. Výprava Apolo 16 mierila do pevninskej oblasti Descartes Highlands na východnej pologuli Mesiaca, pričom posádka vykonala tri výstupy na jeho povrch. Astronauti doviezli späť na Zem 95,71 kg mesačných vzoriek. Vedci niektoré z nich označili za triešť po najstarších impaktoch.
Emblém misie.
Emblému Apolla 16 dominuje zobrazenie orliaka bielohlavého (štátny symbol Spojených štátov) a štít v národných farbách (červená, biela, modrá), ktorý reprezentuje ľud Spojených štátov. Motív sa nachádza na šedom poli, ktoré predstavuje mesačný povrch. Štít je z časti prekrytý zlatou krivkou, ktorá symbolizuje NASA. Na modrom kruhu so zlatým okrajom, ktorý obopína celé zobrazenie, sa nachádza 16 hviezd. Reprezentujú číslo misie. Zároveň sa v ňom nachádzajú mená členov posádky. Emblém navrhla posádka Apolla 16.
Prípravy na let.
Prípravy na misiu Apollo 16 sa začali už na začiatku júla 1970, kedy na Kennedyho vesmírne stredisko začali prichádzať prvé časti nosnej rakety Saturn V s výrobným číslom SA-511. Dňa 3. marca 1971 NASA zverejnila zloženie posádky Apolla 16, pričom veliteľom misie sa stal John Young, pilotom veliteľského modulu Ken Mattingly a pilotom lunárneho modulu Charles Duke. V záložnej posádke sa začali pripravovať Fred Haise, Stuart Roosa a Edgar Mitchell. Medzitým pokračovali aj prípravy kozmickej lode a nosnej rakety pre misiu Apollo 16. Dňa 5. mája 1971 prišiel na kozmodróm pristávací stupeň lunárneho modulu a 14. mája aj jeho štartovací stupeň. Následne začali ich skúšky vo vákuovej komore. Dňa 29. júla prišiel na kozmodróm veliteľský a servisný modul kozmickej lode Apollo, ktorý tiež podstúpil skúšky vo vákuovej komore, a 1. septembra prišlo aj mesačné vozidlo LRV ("Lunar Roving Vehicle"). Koncom septembra sa vo Vehicle Assembly Building (VAB) začala na pohyblivom vypúšťacom zariadení zostavovať nosná raketa, ktorej budovanie trvalo do októbra. Koncom októbra sa skúšky veliteľského, servisného aj lunárneho modulu skončili a začalo sa s montážou ich zostavy. Dňa 7. decembra sa kompletne zostavená kozmická loď premiestnila do VAB a tam ju 8. decembra pripevnili na vrchol nosnej rakety. O päť dní neskôr, 13. decembra, sa celá zostava presunula na štartovací komplex 39A.
Štart Apolla 16 bol pôvodne naplánovaný na 17. marca 1972, ale začiatkom januára sa najprv vyskytol problém s pyrotechnickým systémom, ktorý mal zabezpečiť oddelenie kozmickej lode Apollo od lunárneho modulu, potom bol počas testov na štartovacej rampe poškodený teflonový vak v jednej z nádrží reaktívneho riadiaceho systému ("Reactive Control System", "RCS") na servisnom module, a tak 27. januára sa nosná raketa nakoniec musela vrátiť späť do montážnej haly VAB. Štart sa musel odložiť o mesiac neskôr, kedy bolo k dispozícii ďalšie štartovacie okno, ktorého termín bol ovplyvnený svetelnými podmienkami počas pristávania na Mesiaci. Dňa 9. februára došlo k opätovnému vývozu rakety Saturn V na štartovaciu rampu a 2. marca bol dokončený celkový test systémov nosnej rakety. V priebehu 30. a 31. marca sa uskutočnilo skúšobné odpočítavanie a 14. apríla o 22:54:00 miestneho času, čiže 28 hodín pred štartom, začalo finálne odpočítavanie.
Priebeh letu.
V nedeľu 16. apríla 1972 astronautov prebudil Deke Slayton, riaditeľ operácií letových posádok, o 07:39 miestneho času. Následne John Young, Ken Mattingly a Charles Duke absolvovali poslednú lekársku prehliadku pred štartom a o 08:24 si sadli k raňajkám. Podával sa grapefruitový džús, filet mignon, vaječná omeleta, anglické muffiny s maslom, ovocný džem a káva. Pri raňajkách im spoločnosť robili Deke Slayton, záložný pilot veliteľského modulu Stuart Roosa, záložný pilot lunárneho modulu Edgar Mitchell, Dave Ballard, vedúci tímu podpory posádky Apolla 16 a Charles Buckley, riaditeľ bezpečnostnej služby Kennedyho vesmírneho strediska. Potom nasledovalo obliekanie skafandrov a o 09:48 odchod z Budovy pilotovaných letov ("Manned Spacecraft Operations Building"). Astronauti spolu s dvoma technikmi a Slaytonom nasadli do špeciálne upravenej dodávky, ktorá ich doviezla k 14 km vzdialenému štartovaciemu komplexu 39A. Slayton z dodávky vystúpil pri Stredisku riadenia štartu ("Launch Control Center"). Veliteľ John Young nastúpil do veliteľského modulu ako prvý a po ňom nasledoval pilot lunárneho modulu Charles Duke. O chvíľu neskôr sa k nim pridal pilot veliteľského modulu Ken Mattingly.
Misia Apollo 16 nakoniec úspešne odštartovala 16. apríla 1972 o 12:54:00,59 miestneho času (17:54:00,59 svetového času) zo štartovacieho komplexu 39A v Kennedyho vesmírnom stredisku. Navedenie kozmickej lode na parkovaciu obežnú dráhu okolo Zeme prebehlo bez problémov. Po odlete z obežnej dráhy Zeme loď letela k Mesiacu, kam priletela po troch dňoch. Let k Mesiacu prebehol tiež bez problémov a 19. apríla o 20:22:27,87 UTC bol nad odvrátenou stranou Mesiaca spustený motor SPS v servisnom module, ktorý súlodie úspešne spomalil a naviedol na obežnú dráhu vo výške 108 – 315,6 km nad povrchom. Po navedení na obežnú dráhu Mesiaca nasledovali prípravy na manéver DOI (Descent Orbit Insertion – navedenie na zostupovú obežnú dráhu), ktorý súlodie uviedol na nižšiu dráhu (najnižší bod dráhy bol znížený na výšku 19,8 km nad povrchom), čím sa ušetrilo palivo v lunárnom module. Zvyšok štvrtého letového dňa astronauti strávili pozorovaniami a prípravami na aktiváciu lunárneho modulu, prípravami na odpojenie od materskej lode a pristátie. Prípravy na oddelenie lunárneho modulu "Orion" od veliteľského modulu "Casper" pokračovali nasledujúci deň, 20. apríla, kedy astronauti John Young a Charles Duke prestúpili do lunárneho modulu a o 18:07:31 UTC sa oddelili od materskej lode, v ktorej zostal Ken Mattingly. Pol hodinu po oddelení lunárneho modulu, v čase keď sa obe kozmické lode nachádzali nad odvrátenou stranou Mesiaca a nebola možná komunikácia s riadiacim strediskom, Mattingly astronautom do lunárneho modulu ohlásil problémy s kyvnými závesmi motora SPS, čo znamenalo možné prerušenie pristátia a návrat späť k Zemi, pretože pre pristátie na Mesiaci musela byť podľa letových pravidiel materská loď bezchybná. Riadiace stredisko v Houstone následne problém riešilo až niekoľko hodín a nakoniec došlo k záveru, že vo veliteľskom module ide iba o poruchu v elektrickej inštalácii, a je možné pokračovať ďalej v misii. Nasledovala cirkularizácia obežnej dráhy materskej lode a Young s Dukom v lunárnom module dostali povolenie na pristátie. Lunárny modul "Orion" úspešne pristál 21. apríla o 02:23:35 UTC v pevninskej oblasti Descartes Highlands a približne 85 km od krátera Descartes. Pred nimi na povrch Mesiaca dopadol posledný stupeň nosnej rakety Saturn. 
Po 14 hodinách od pristátia začali obaja astronauti s prvým výstupom na mesačný povrch. "„Tu ste, vy tajomné neznáme vysokohorské pláne u Descarta,“" ohlásil Young. "„Apollo 16 sa chystá zmeniť vašu tvárnosť.“" "„Tony,“" kričí Duke na komunikátora v riadiacom stredisku, "„tento prvý krok po Mesiaci je nadovšetko. Johoho, je to tak obrovské, že tomu nemôžem uveriť!“" Najskôr vyložili mesačné vozidlo LRV ("Lunar Roving Vehicle"), nasledovala inštalácia malého ďalekohľadu s kamerou v tieni lunárneho modulu, vztýčenie vlajky a inštalácia laboratória ALSEP ("Apollo Lunar Surface Experiment Package"). To všetko im trvalo približne 4 hodiny. Potom odišli vozidlom na plánované miesto zberu vzoriek, kde sa asi hodinu zaoberali geológiou. Nasledovala dôkladná skúška jazdných vlastností vozidla, ktorá sa aj oficiálne nazývala „Grand Prix“. Kým Young sedel za volantom, Duke dokumentoval priebeh skúšky 16-mm kamerou. "„Jazdí skoro len po dvoch,“" oznámil. "„Ale práši sa mu skvostne od všetkých štyroch kolies. V zákrute dostanú zadné kolesá šmyk, odtrhnú sa a idú ako po snehu. Tak zase späť, John. Človeče, takéhoto pretekára som ešte nevidel. Hej, keď vojde do krátera, tak poskakuje ako kozľa. Teraz prechádza ostré zákruty sem a tam. Fuj. To bolo zastavenie. Kolesá sa proste zablokovali. Hurá!“" Po skúšobnej jazde s roverom prvý výstup skončil po vyše 7 hodinách, pričom astronauti nazbierali takmer 30 kg vzoriek a s vozidlom prešli vzdialenosť vyše 4 km.
S druhým výstupom začali 22. apríla o 16:33:35 UTC a s vozidlom tentokrát vyšli smerom na juh, pričom na rovine rover šiel rýchlosťou 7 až 8 km/h. Na úpätí Stony Hill sa však jeho rýchlosť podstatne znížila. Young vybral širokú priehlbeň a vozidlo hnal nahor do desaťstupňového svahu. Po necelých piatich kilometroch výprava zastavila pri kráteri Crown vo výške asi 250 m nad miestom pristátia. V mäkkej pôde tu boli všade naokolo rozosiate kopy hranatých balvanov. Young s Dukom sa tu hodinu zaoberali zbieraním vzoriek a fotografovaním. Vďaka dobrému stavu zásob kyslíka a vody v batohoch PLSS (Primary Life Support System – primárny systém na udržanie životných podmienok) sa druhý výstup mohol predĺžiť o 20 minút oproti pôvodnému plánu. Skončil nakoniec po takmer 7,5 hodine, pričom astronauti priniesli do lunárneho modulu 29 kg vzoriek a s mesačným vozidlom prešli vzdialenosť 11,3 km.
Tretí výstup začal 23. apríla o 15:25:28 UTC, pričom Young s Dukom tentokrát zamierili na sever ku kráteru North Ray. Preskúmali aj veľký balvan, ktorý na dĺžku meral približne 24 metrov. Pri spiatočnej ceste bol za cenu odtrhnutého blatníka prekonaný doterajší rýchlostný rekord mesačného vozidla. Z kopca s ním Young nabral rýchlosť 17 km/h, čiže o 5 km/h vyššiu, než bola maximálna konštrukčná rýchlosť. Po 11,4 km jazdy sa astronauti vrátili späť k lunárnemu modulu, kde ešte upratovali niektoré experimenty. Young zaviezol mesačné vozidlo do vzdialenosti asi 100 metrov od lunárneho modulu, aby bolo možné snímať ich štart z Mesiaca. Na záver Young ešte predviedol pokus o vysoký skok, ale v prostredí so zníženou gravitáciou prehnal švih a skončil kotrmelcom na chrbte. Duke tesne pred návratom do lunárneho modulu zanechal na povrchu fotografiu svojej rodiny a následne pozoroval, ako vplyvom slnečného žiarenia fotka sčernela. Tretí výstup sa musel z pôvodne plánovaných 7 hodín skrátiť na 5 hodín a 40 minút v dôsledku predchádzajúcich problémov so záložným systémom riadenia závesu motora SPS na servisnom module materskej lode. Počas riešenia spomínaných problémov došlo k 6-hodinovému oneskoreniu misie oproti plánu, a tým aj k spotrebovaniu časti energie v palubných batériách. Riadiace stredisko nechcelo riskovať prípadný nedostatok energie v čase, keď bude potrebné naviesť návratový stupeň lunárneho modulu späť k materskej lodi. Počas tretieho výstupu astronauti nazbierali ďalších 35,4 kg vzoriek. Celkovo v priebehu troch výstupov získali 95,71 kg mesačných hornín a prachu.
Ken Mattingly medzitým vo veliteľskom module "Casper" snímkoval na obežnej dráhe vybrané oblasti mesačného povrchu pomocou vedeckých prístrojov SIM ("Scientific Instrument Module"), ktoré boli umiestnené v servisnej časti kozmickej lode. Štart návratového stupňa lunárneho modulu "Orion" z Mesiaca, ktorý sa uskutočnil 24. apríla o 01:25:47 UTC, a následné spojenie s veliteľským modulom "Casper", o 03:35:18 UTC, bolo tiež bez problémov. Astronauti vyložili náklad vzoriek a experimentov z lunárneho modulu a uložili sa k spánku. Ešte v ten istý deň o 20:54:12 UTC došlo k odhodeniu teraz už nepotrebného návratového stupňa "Orionu". Kvôli chybe v nastavení sa návratový stupeň nepodarilo naviesť na povrch Mesiaca, ale zostal na obežnej dráhe ešte približne rok. V dôsledku predchádzajúceho neplánovaného zdržania misie sa rozhodlo, že kozmická loď strávi na obežnej dráhe Mesiaca o jeden deň menej. Mattingly vypustil malú družicu, ktorá ale nedosiahla plánovanú výšku obežnej dráhy, a preto zanikla predčasne po 30 dňoch (pôvodný plán bol rok). Potom nasledovalo navedenie na dráhu späť k Zemi, známe pod skratkou TEI (Trans Earth Injection). Manéver sa uskutočnil 25. apríla o 02:15:33,07 UTC. Počas spiatočnej cesty Mattingly vystúpil ako druhý človek do otvoreného vesmíru v cislunárnom priestore (priestor medzi Zemou a dráhou Mesiaca), aby zo servisného modulu priniesol kazety s filmom a biologický materiál. Apollo 16 pristálo 27. apríla 1972 o 19:45:05 UTC pomocou padákov na hladinu Tichého oceánu. Miesto pristátia sa nachádzalo 290 km juhovýchodne od ostrova Kiritimati, 5,5 km od stredu pristávacej oblasti a 3,7 km od čakajúcej lietadlovej lode USS "Ticonderoga".

</doc>
<doc id="124260" url="https://sk.wikipedia.org/wiki?curid=124260" title="En Extasis">
En Extasis



</doc>
<doc id="124262" url="https://sk.wikipedia.org/wiki?curid=124262" title="Stredoveká hudba">
Stredoveká hudba

Duchovný spev a jeho charakteristika.
Vo vrcholnom stredoveku - v 13. storočí - bola svetská a duchovná moc pevne sústredená v rukách cirkvi. Kňaz bol nielen sluhom božím, ale tiež veľkostatkárom, kniežaťom, sudcom, kráľovským úradníkom, pedagógom, vedcom a umelcom. Umenie slúžilo predovšetkým náboženskému kultu. Rozhodujúcim činiteľom hudobného umenia bol morálny moment.
Hudba zdôrazňovala text a nie zmyslový moment, v ktorom duchovenstvo tušilo nebezpečenstvo pozemskej radosti. Heslom sa stalo "„non voce, sed corde canere“", t. j. podriadiť tóny textu, spievať od srdca, vylúčiť hudobné nástroje, aby umenie nemalo len umelecký účel. V kostoloch nesmeli spievať ženy, lebo podľa stredovekých úsad skôr zmyselne roznecovali ako obracali myseľ k Bohu. Umelec ako individualista sa strácal v kolektíve, pretože mal predpísaný celý rad skladobných postupov, ktoré musel rešpektovať, aby skladba vyhovovala svojmu bohoslužobnému účelu.
Charakteristika prvého štádia cirkevnej hudby:
Svätý Ambróz a Gregor Veľký.
V tomto období ako organizátor vystupuje do popredia sv. Ambróz, ktorý sa zaslúžil o prenikanie východného cirkevného spevu na západ. Pripisuje sa mu autorstvo hymnu "„Te deum laudamus“".
Tzv. Ambroziánsky chorál zatlačil v 6. storočí chorál gregoriánsky nazvaný podľa pápeža Gregora Veľkého 540 - 604, ktorý má zásluhu na zjednotení a definitívnej úprave cirkevného spevu. Gregor Veľký vymedzil poradie liturgickej hudby, zrevidoval a v konečnej redakcii upravil všetky bohoslužobné spevy v zbierke Antiphonarius cento.
Štýlovým základom ostal spev responzoriálny (striedanie sóla a zboru) a antifonický (striedanie zborov). Začínajú sa rozvíjať nové tvary ako sú sekvencie, trópy, omše, lamentácie, antifóny a hymny. 
Potom nastupuje gregoriánsky chorál.
Rané obdobie stredoveku a vznik kresťanského bohoslužobného spevu.
Rané obdobie stredoveku je charakterizované postupným vytváraním novej európskej civilizácie, Ríša padla, prichádzajú barbari, ktorí sa usadili medzi pôvodným obyvateľstvom na vidieku a pomaly s ním splývajú. Mestá sa vyľudňujú a Európa prežíva obdobie agrárnej civilizácie. Životný program ľudí sa vyčerpáva zaobstarávaním každodenného živobytia, bojom o existenciu s prírodou i s hordami divokých bojovníkov. Jedinou "pôdou mieru" sa stal kostol. Cirkev sa v tomto období stala jedinou platformou aj pre uplatnenie vyššieho umenia, i keď ho využívala výlučne na svoje ciele. V kláštoroch sa vytvára exkluzívna kultúra, ktorá sa však nedostáva medzi ľud.
V tejto situácii sa na pôde kresťanskej cirkvi vytvára prvý kultúrny poklad európskej civilizácie - kresťanský bohoslužobný spev. Od začiatkov kresťanského náboženstva sa jeho obrady viazali na hudbu. Hlavnými prameňmi, z ktorých sa tvorila hudobná zložka kresťanskej liturgie boli:
Kresťanstvo smerovalo k novej asketickej morálke a životnému štýlu, odmietaniu vášní a svetských pôžitkov. Preto sa odmietalo pestovanie hudby pre potešenie, ako umenie a tiež (na rozdiel od antiky) aj ako súčasti všeobecnej výchovy a kultivovania človeka.
Ľudové prvky v liturgii a kresťanskom speve.
Od samých začiatkov kresťanského spevu vnikajú aj napriek zákazu do liturgie ľudové prvky. V jeho celom vývoji sme svedkami vzájomného pôsobenia ľudovej a vyššej kultúry. Ľudové momenty vnikali do cirkevného spevu nielen spontánne, ale využívali ich aj vedome. Svätý Ambróz použil ľudové myslenie vo svojich rytmických hymnách veľmi účinne v boji proti ariánom, keď v bazilike, ktorú chceli obsadiť, hymnami udržiaval niekoľko dní a nocí svojich veriacich v bdelom stave. Takto sa stali Ambrózove hymny sa stali svojím účinkom na ľudí legendárnymi. Neskôr sa obohacovanie chorálovými ľudovými prvkami stalôo súčasťou taktiky prenikania rímskej cirkvi do života a politiky krajín, ktoré prijali kresťastvo v otázkach viery.
Ponímanie kresťanstva v hudobnej tvorbe.
Aj v hudobnej tvorbe sa kresťanstvo uberalo celkom inou cestou ako antická hudba. Kým "„musice“" u Grékov znamenalo jednotu hudby, poézie a tanca, kresťanstvo uprednostňuje spev viazaný na náboženský text - bez nástrojov. Kresťanské hudobné myslenie bolo teda primárne vokálne. Pre spev, ktorý žil v ústnej tradícii, dlhý čas nebol potrebný vôbec tonálny systém.
Po hudobnej stránke vyšlo kresťanstvo z obradov a hudby starovekého židovského náboženstva. V bohoslužbách sa v tomto čase uplatňovali:
V súvislosti s nimi sa - podobne ako u Židov - uplatňovali lektori a kantori ako dve funkcie v rámci bohoslužieb. Tí boli vychovávaní v tzv. scholae lectorum a tzv. scholae cantorum. Kantor (psalmista) bol vlastne hudobne školený laik.
Postupne ako sa cirkev šírila po Malej Ázii a na západ do Afriky a Európy, priberala hudobné prvky z rôznych národných prameňov. Sýrske kláštory a kostoly mali významný podiel na rozvoji antifonálnej psalmódie a hymnov. Obidva tieto typy náboženských piesní sa rozširovali zo Sýrie cez Byzanciu do Milána a ďalších západných stredísk.
Hudobná teória v období stredoveku.
V stredoveku existujú teoretické a praktické typy hudobných traktátov. Teoretické boli súčasťou o výchovnej funkcii hudby, alegorike a matematickom základe hudby. Základy stredovekej hudobnej výchovy položil Manlius Torquatus Sverinus Boethius. Jeho traktát (t. j. stredoveký vedecký spis) "De institutione musica" sa používal ako učebnica v tzv. kvadríviu spolu s aritmetikou, geometriou a astronómiou.
Praktická výuka sa venovala intenzívne tzv. aplikovanej teórii, (t. j. cvičeniu žiakov v čítaní nôt a v spievaní intervalov ako aj v správnom používaní konsonancií a disonancií).
Vývoj stredovekého modálneho systému bol postupný proces. V úplnej forme - dosiahnutej v 11. storočí - zahrňoval systém mody (cirkevné stupnice), ktoré sa odlišovali rôznym zložením celých tónov a poltónov.
Najdôležitejšie tóny v cirkevných tóninách sú:
Cirkevné tóniny sú chápané vždy vzostupne. Stredovekí teoretici rozlišovali 4 pôvodné stupnice (tzv. autentické) a 4 položené o interval kvarty nižšie (tzv. plagálne). Toto rozdelenie stupníc malo symbolizovať dva druhy lásky - autentickú lásku k Bohu a plagálne - lásku k blížnemu.
Počet cirkevných tónin doplnil teoretik Glareanus v spise Dodechachordon na dvanásť.
V stredovekej hudobnej teórii sa preberali aj otázky názorného hudobného vyučovania. Jeden z popredných teoretikov Quido z Arezza vytvoril v 11. storočí metódu solmizačného spievania. Speváci sa mali naučiť naspamäť šesť solmizačných slabík, ktoré Quido prevzal z hymnu Paula Diakona Ut quieant laxis, ktorý má 6 fráz a každá z nich začína jednou z nôt hexachordu. Slabiky slov týchto šiestich fráz vytvorili solmizačný rad s poltónom medzi "mi" a "fa" - "ut" "re" "mi" "fa" "sol" "la".

</doc>
<doc id="124263" url="https://sk.wikipedia.org/wiki?curid=124263" title="Mambo Café (film)">
Mambo Café (film)

Mambo Café je celovečerný film mexicko-americkej koprodukcie. Je to komédia s herečkou a speváčkou Thalíou v hlavnej úlohe. Ďalšie úlohy stvárnili Paul Rodríguez, Rosanna DeSoto a Danny Aiello.
Dej.
Portorikánsky pár, Frank a jeho manželka Carmen, vlastní latinskoamerickú reštauráciu s názvom "Mambo Café" v španielskom Harleme v New Yorku. Ich syn Ricky, ktorý je veľký nezbedník a vždy si ho spájajú s krádežami a chuligánstvom. Ich dcéra Nydia, ktorá študuje na Bostonskej univerzite, prichádza neočakávane domov. Rodina ťažko zvláda jej návrat, dlhov majú vyše hlavy, reštaurácia nevynáša a nemá skoro žiadnych hostí. Niečo sa musí urobiť, pretože nedokážu podporovať dcérine univerzitné štúdium.

</doc>
<doc id="124266" url="https://sk.wikipedia.org/wiki?curid=124266" title="Embedded system">
Embedded system



</doc>
<doc id="124267" url="https://sk.wikipedia.org/wiki?curid=124267" title="Mambo Café">
Mambo Café



</doc>
<doc id="124269" url="https://sk.wikipedia.org/wiki?curid=124269" title="Sodäre (vulkanické pole)">
Sodäre (vulkanické pole)

Sodäre (iný prepis: Sodere) alebo Sodore je menšie vulkanické pole, pozostávajúce z niekoľkých pyroklastických troskových kužeľov a lávových prúdov. Rozprestiera sa na ploche 15 × 25 km na východnom okraji etiópskeho riftu, severne od mesta Mälkasa (Melkas(s)a) v Etiópii. K severovýchodnému okraju poľa zasahuje lávový prúd bazaltového zloženia až od sopky Bosät-Bäriča.

</doc>
<doc id="124270" url="https://sk.wikipedia.org/wiki?curid=124270" title="Podzemná železnica">
Podzemná železnica



</doc>
<doc id="124271" url="https://sk.wikipedia.org/wiki?curid=124271" title="Podzemná rýchloželeznica">
Podzemná rýchloželeznica



</doc>
<doc id="124273" url="https://sk.wikipedia.org/wiki?curid=124273" title="Fundamentálna akciová analýza">
Fundamentálna akciová analýza

Najčastejšie používaným prístupom analýzy akcií je fundamentálna analýza, ktorá tiež býva niekedy chybne označovaná len ako finančná analýza. Fundamentálna analýza vychádza z predpokladu, že na trhu existujú podhodnotené a nadhodnotené cenné papiere. Ide o také cenné papiere, ktorých vnútorná hodnota (spravodlivá či teoretická cena), ktorá je stanovená metódami fundamentálnej analýzy, sa líši od aktuálnej ceny kótovanej na niektorom akciovom trhu. Okrem výpočtu vnútornej hodnoty je schopná fundamentálna analýza poskytovať krátkodobé i dlhodobé projekcie ekonomickej a finančnej sily krajiny, odvetvia, sektoru a jednotlivých spoločností.
Slovník bankovníctva, poisťovníctva a kapitálových trhov definuje fundamentálnu analýzu nasledovne: „Fundamentálna analýza je najkomplexnejší druh akciovej analýzy, ktorý hľadá základné a podstatné faktory globálneho, politického, ekonomického, odvetvového a firemného charakteru, ktoré významne ovplyvňujú kurz, popr. vnútornú hodnotu akcie. K odhaľovaniu a podrobnému skúmaniu kurzotvorných faktorov dochádza na troch úrovniach:
Typickým znakom fundamentálnej analýzy je snaha o kvantifikáciu vnútornej hodnoty, najmä na jej tretej úrovni. Fundamentálna analýza sa opiera o dátovú základňu v podobe všetkých minulých a súčasných (t. j. verejných) informácií a pokúša sa odpovedať na otázku prečo sa čo v budúcnosti stane.“

</doc>
<doc id="124274" url="https://sk.wikipedia.org/wiki?curid=124274" title="Gädamsa">
Gädamsa

Gädamsa (iný prepis: Gedamsa) alebo Gadamsa je 7 × 9 km široká kaldera, nachádzajúca sa v centrálnej Etiópii, juhovýchodne od jazera Koka. Kaldera leží nad etiópskym riftovým systémom a jej východný okraj je popretkávaný viacerými zlomami tohto riftu. Kaldera bola vytvorená po sérii explozívnych erupcií trachytických hornín. Neskoršia fáza vulkanizmu vytvorila na dne kaldery viacero troskových kužeľov ryolitového zloženia. Najmladšie horniny pochádzajú z erupčných centier v riftovej zóne, keď došlo k vyliatiu malého množstva bazaltových láv. Z dovch lokalít je hlásená fumarolická aktivita.

</doc>
<doc id="124276" url="https://sk.wikipedia.org/wiki?curid=124276" title="Podzemná dráha">
Podzemná dráha



</doc>
<doc id="124277" url="https://sk.wikipedia.org/wiki?curid=124277" title="Bora-Bericcio">
Bora-Bericcio

Bora a Bericcio sú talianske názvy dvoch troskových kužeľov, nachádzajúcich sa v centrálnej Etiópii, vo východnej časti etiópskeho riftu. Bora sa po amharsky volá Borra.
Kráter Bory má priemer 1,5 km, kráter Bericcia je menší, ale na jeho južnom svahu sa nachádza väčší - 1,5 km široký kráter. Na východných svahoch komplexu sa nachádza viacero menších pyroklastických kužeľov. Vek oboch kužeľov, ako aj všetkých vulkanických produktov oblasti sa odhaduje na holocén. Neukončenú vulkanickú činnosť dokladajú početné aktívne fumaroly na oboch sopkách.

</doc>
<doc id="124278" url="https://sk.wikipedia.org/wiki?curid=124278" title="Kavecany">
Kavecany



</doc>
<doc id="124279" url="https://sk.wikipedia.org/wiki?curid=124279" title="Cape Town">
Cape Town



</doc>
<doc id="124281" url="https://sk.wikipedia.org/wiki?curid=124281" title="Moje Tärara">
Moje Tärara

Moje Terära (iný prepis: Moje Terara; iné názvy: Moje, Tul(l)u Modže) je mladý, trachyticko-ryolitový troskový kužeľ, nachádzajúci sa v Etiópii, asi južne od jazera Koka, v jednej z najaktívnejších zón etiópskeho riftového systému. Všetky zaznamenané historické erupcie prebiehali z trhlinových štruktúr, lokalizovaných asi severne od základne sopky.

</doc>
<doc id="124283" url="https://sk.wikipedia.org/wiki?curid=124283" title="East Zway">
East Zway

East Zway je anglický názov väčšej oblasti troskových kužeľov a lávových kužeľov, nachádzajúcej sa na južnom a východnom brehu jazera Ziwaj Hajk (angl. Zway) v Etiópii, pričom niektoré sopečné formy vytvárajú ostrovčeky na východnom brehu. Celový počet erupčných centier poľa East Zway je asi 80 a ich vek je odhadovaný na holocén.

</doc>
<doc id="124284" url="https://sk.wikipedia.org/wiki?curid=124284" title="Butadžiri-Silti">
Butadžiri-Silti

Butadžiri-Silti je 80 km dlhé vulkanické pole, nachádzajúce sa na západnom okraji etiópskeho riftu, blízko mesta Däbrä Zäjit v Etiópii. Pole je tvorené viacerými dómami, troskovými kužeľmi, maarmi a lávovými prúdmi. V starších horninách prevládajú ryolity, v mladších bazalty.

</doc>
<doc id="124285" url="https://sk.wikipedia.org/wiki?curid=124285" title="O’a (kaldera)">
O’a (kaldera)

O’a alebo Šal(l)a (Hajk) alebo po taliansky (Lago) Scial(l)a je najvačšia kaldera v Etiópii. Nachádza sa na východnom brehu jazera Shalla (O’a). Kaldera bola sformovaná pri mohutnej explózii pred 240 000 rokmi. Postkalderové štádium aktivity sa prejavilo vytvorením dvoch pyroklastických troskových kužeľov bazaltového zloženia severne od kaldery a skupiny tufových prstencov a lávových prúdov blízko juhozápadného okraja pobrežia jazera. Na oboch brehoch jazera sa nachádzajú aktívne fumaroly.

</doc>
<doc id="124287" url="https://sk.wikipedia.org/wiki?curid=124287" title="Syndróm vyhorenia">
Syndróm vyhorenia

Syndróm vyhorenia (iné názvy: syndróm vyhasnutia, syndróm vypálenia, syndróm vyprahlosti; angl. "burnout syndrome") je syndróm, ktorý prvýkrát opísal Herbert Freudenberger v roku 1974, a ktorý má rôzne definície (napr. strata profesionálneho alebo osobného záujmu u príslušníka pomáhajúcich profesií alebo vyhorenie ako výsledok procesu, v ktorom ľudia veľmi intenzívne zaujatí určitou úlohou strácajú svoje nadšenie), ktoré sa zhodujú v určitých bodoch:
Najdôležitejším znakom je spomínaný chronický stres vychádzajúci z pracovnej činnosti, ktorý môže byť sprevádzaný ďalšou záťažou z osobného života, sociálneho i fyzického okolia atď. Profesia je charakteristická vysokými nárokmi na výkon, bez možnosti oddychu a závažnými následkami v prípade omylu. Výkon takejto práce býva spojený s veľkou zodpovednosťou a nasadením, niekedy s pociťovaním "poslania" profesie. Vyhorenie je teda dôsledok nerovnováhy medzi profesijným očakávaním a profesijnou realitou, medzi ideálmi a skutočnosťou.
Samotné vyhorenie je výsledok dlhého pozvoľného procesu, ktorý má nasledujúce fázy:
Symptómy.
Zvlášť v poslednej fáze
Je to teda stav, kedy sa u jedinca vyskytuje strata činorodosti a poslania, pocity sklamania, horkosti pri hodnotení minulosti, jedinec stráca záujem o svoju prácu aj o osobný rozvoj, uspokojuje sa s každodenným stereotypom, snaží sa iba prežiť, nemať problémy, je emočne "sploštený", dochádza k redukcii tvorivosti, iniciatívy a spontánnosti, prevažujú negatívne pocity od hostility po depresiu, pridružujú sa aj somatické ťažkosti. U niektorých ľudí sa vyskytuje aj opačný extrém, a síce chronické zaťaženie prácou, ktoré následne zvyšuje stres. Psychická únava sa môže prejavovať aj častejšími chorobami ako prechladnutie či chrípka. Môžu sa vyskytnúť aj príznaky ako nevoľnosť či bolenie hlavy. Vyhorenie však môže spôsobiť aj vážne zdravotné ťažkosti ako sú napríklad obezita alebo kardiovaskulárne problémy.
Vyhorenie môže spôsobiť aj zhoršenie vzťahov s kolegami, rodinou i priateľmi. Ľudia trpiaci syndrómom vyhorenia ťažšie znášajú svoje emócie, sú nervózni a v stresových situáciách reagujú nevyrovnane.
Syndróm vyhorenia postihuje ľudí z asistenčných profesií, najčastejšie programátorov, lekárov, zdravotné sestry, učiteľov, psychológov, sociálnych pracovníkov, manažérov, policajtov, vodičov medzinárodnej kamiónovej dopravy a atď.
Pri prevencii vyhorenia je dôležitý vlastný postoj človeka k práci – samozrejme v nej má byť pociťovaný zmysel, ale nemala by byť jediným cieľom, zmyslom a záujmom v jeho živote, a sociálna opora, ktorej hlavnými zdrojmi sú: rodina, kolegovia v práci, priatelia, záujmy a koníčky a celkové trávenie voľného času. Pri liečbe vyhorenia sa využíva predovšetkým Gestalt, dynamická a hlbinná psychoterapia, existenciálna analýza, logoterapia a daseinsanalýza.
Priebeh.
Vyhorenie, vyčerpanie psychických síl a nadšenia nie je javom statickým, ale je procesom, dejom, ktorý má svoj začiatok, priebeh a výsledný stav. Jednotlivé fázy môžeme pozorovať aj v priebehu vyhorievania. Počet fáz, ktoré psychológovia v procese vyhorenia vyčleňujú je rôzny.
Medzi najjednoduchšie modely patrí model autorky Christiny Maslach:
 ________x________________x______________________x_____________________x________________________
 1. Nadšenie 2. Preťaženie 3. Napadnutie 4. „proti t=čas 
 druhých ľudí všetkým“

</doc>
<doc id="124292" url="https://sk.wikipedia.org/wiki?curid=124292" title="Narcis">
Narcis

Narcis môže byť:

</doc>
<doc id="124296" url="https://sk.wikipedia.org/wiki?curid=124296" title="Karel Loprais">
Karel Loprais

Karel Loprais (* 4. marec 1949, Ostrava† 30. december 2021) bol český automobilový pretekár na nákladných automobiloch Tatra. Druhý najúspešnejší účastník Rallye Dakar v kategórii kamiónov (v roku 2011 ho so 7 víťazstvami prekonal Vladimír Čagin). Zo 17 štartov získal 6x zlato, 5x striebro a 1x bronz. Karel Loprais bol ženatý, mal dvoch synov a býval vo Frenštátě pod Radhoštěm. V máji 2011 bol menovaný splnomocnencom Ministerstva dopravy ČR pre bezpečnosť cestnej prevádzky.
Kariéra.
Od predškolských rokov trávil voľné chvíle s otcom v dielni, kde vznikali automobily otcovej vlastnej konštrukcie. Rovnakú podobu mali aj školské roky až do roku 1967, kedy začal pracovať v Tatre Kopřivnice na montáži a následne ako skúšobný vodič, kde testovaním a servisom získal potrebné skúsenosti, ktoré prvýkrát uplatnil na prvom štarte Rallye Dakar v roku 1986. Už pri druhej účasti v roku 1987 získal pre Tatru dakarské striebro a o rok neskôr prvýkrát vyhral. Ako bezkonkurenčne najúspešnejší účastník tejto rallye v kategórii kamiónov si v roku 1994 vyslúžil od organizátorov prezývku "Monsieur Dakar". Po zranení chrbta, ktoré utrpel na Rallye Dakar v roku 2006 odovzdal žezlo pilota súťažnej Tatry svojmu synovcovi Alešovi Lopraisovi, ktorý hneď na svojej premiére v roku 2007 obsadil 3. miesto. Karel Loprais sa zúčastňoval Rallye Dakar za volantom nesúťažného sprievodného Press Caru Nissan Navara.
Karel Loprais bol zvolený českým motoristickým športovcom storočia, niekoľkokrát získal Zlatý volant vo svojej kategórii a v roku 2007 obdržal Zlatý volant za celoživotný prínos motoristickému športu.
Prehľad účastí na Rallye Dakar.
Prehľad účastí Karla Lopraisa na Rallye Dakar:

</doc>
<doc id="124299" url="https://sk.wikipedia.org/wiki?curid=124299" title="1. vatikánsky koncil">
1. vatikánsky koncil



</doc>
<doc id="124301" url="https://sk.wikipedia.org/wiki?curid=124301" title="Vladimír Kramnik">
Vladimír Kramnik



</doc>
<doc id="124302" url="https://sk.wikipedia.org/wiki?curid=124302" title="Vladimir Kramnik">
Vladimir Kramnik



</doc>
<doc id="124305" url="https://sk.wikipedia.org/wiki?curid=124305" title="Singapur (mesto)">
Singapur (mesto)



</doc>
<doc id="124307" url="https://sk.wikipedia.org/wiki?curid=124307" title="Žalm">
Žalm

Žalm (z gréckeho ψαλμός "psalmos" „spev sprevádzaný strunovými nástrojmi“) je literárny útvar známy predovšetkým z Biblie, najmä zo Starého zákona. Nájdeme ho však aj v mimobiblickej literatúre, napr. v textoch z Ugaritu. Ide o modlitbu písanú poetickou formou za pomoci klasických semitských jazykových nástrojov (prízvuky, paralelizmus, chiazmus, a pod.). Okrem modlitby viac súkromného charakteru môže ísť aj o modlitbu verejnú, napr. o spev pri kráľovskej intronizácii, pri národných slávnostiach a pod.
V Biblii sa najviac žalmov nachádza v Knihe žalmov, celkom 150 či 151 (rozdelenie niektorých žalmov sa v rôznych edíciách líši), ale aj ďalšie sú rozptýlené v celom Starom zákone: Deborina pieseň (Sdc 5), Jonášov žalm (Jon 2), Abakukov žalm (Abk 3) a pod.
Žalmy možno nájsť aj v Novom zákone: Kantikum Panny Márie (Magnificat), Zachariášove kantikum atď.
Žalm je zhudobnený verš svätého písma. Spieval sa sólovo, zborovo alebo sa striedal sólista s obcou.
Formy prednesu žalmu:
Žalm, podobne ako lekcie, sa recitoval na jednom hlavnom tóne, ktorý sa nazýval "tenor" ("reprekusa", "recitanta").
V súvislosti s rozvrhom na dve veršové dvojice boli ustálené aj kadenčné formuly. Na začiatku bol krátky vzostupný vzorec "inicio", na konci klesajúci – "terminacio" ("finalis"), medzi nimi vlastná recitácia na tenore, prerušená uprostred krátkym vzorcom – "mediacio" ("metrum"). V metru a vo finalis mohli byť krátke melizmy. Tenory neboli celkom otrockým recitovaním na jednom tóne, ale bolo možné ich melodické zvlnenie (tzv. "flexa"), ak si to vyžadovali textové prízvuky.

</doc>
<doc id="124309" url="https://sk.wikipedia.org/wiki?curid=124309" title="Responzoriálna psalmódia">
Responzoriálna psalmódia

Responzoriálna psalmódia je forma prednesu žalmu, v ktorej predspevák zaspieva prvý riadok žalmového verša a obec mu odpovedá spevom druhého riadku.

</doc>
<doc id="124310" url="https://sk.wikipedia.org/wiki?curid=124310" title="Antifonálna psalmódia">
Antifonálna psalmódia

Antifonálna psalmódia je to forma prednesu žalmu, v ktorej dve časti verša alebo striedavo jednotlivé verše spievali dva zbory. Vytvorila možnosť zapojiť veriacich do bohoslužieb. Má pôvod v Sýrii. 

</doc>
<doc id="124311" url="https://sk.wikipedia.org/wiki?curid=124311" title="Johannesburg">
Johannesburg

Johannesburg, známe aj ako eGoli, je najľudnatejšie mesto v Južnej Afrike. Medzi Juhoafričanmi je známe aj ako "Jo'burg", "Jozi" a "JHB". Je to hlavné mesto provincie Gauteng, najbohatšej provincie v Južnej Afrike a sídlo juhoafrického ústavného súdu. Mesto tvorí jednu zo 50 najväčších metropolitných oblastí na svete a je to jedno zo svetových miest Afriky, klasifikované ako svetové mesto gama. Niekedy je nesprávne označované ako hlavné mesto Južnej Afriky, no v skutočnosti nie je ani jedným z troch oficiálnych hlavných miest Južnej Afriky, hoci Pretória, ktorá sa nachádza vo vzdialenosti asi 50 km SV v tej istej provincii, hlavným mestom (správa) je.
Je centrom veľkého obchodu so zlatom a diamantmi vzhľadom na svoju polohu, nachádza sa v oblasti bohatej na nerasty. Nachádza sa tu najväčšie a najvyťaženejšie medzinárodné letisko v Afrike.
Má rozlohu 1 644 km² a žije tu vyše 4,4 milióna obyvateľov (2011). Počet obyvateľov metropolitnej oblasti Veľkého Johhanesburgu dosahuje 8 miliónov.

</doc>
<doc id="124314" url="https://sk.wikipedia.org/wiki?curid=124314" title="Hymny">
Hymny



</doc>
<doc id="124315" url="https://sk.wikipedia.org/wiki?curid=124315" title="Miami">
Miami

Miami je najväčšie mesto v juhovýchodnej časti Floridy a druhé najväčšie v celom štáte. Jeho metropolitná oblasť sa rozkladá od bažín národného parku Everglades na východe až k Atlantickému oceánu na západe. Počet obyvateľov samotného mesta je 433 136. Metropolitná oblasť má viac ako 5,2 miliónov obyvateľov, čo ju radí medzi najväčšie v Spojených štátoch. Väčšinu populácie tvoria belosi a Afroameričania. Rozloha mesta samotného je , z toho však viac ako zaberá vodná plocha.
Mesto je centrom celosvetového významu z pohľadu ekonomiky, dopravy, kultúry, vzdelania, médií, umenia, zábavy a medzinárodného trhu. V Miami sa nachádza významný prístav a letisko, vďaka ktorým sa mu tiež hovorí "Brána do Ameriky". V centre mesta je najväčšia koncentrácia medzinárodných bánk v celých Spojených štátoch. K masívnemu rastu počtu obyvateľov došlo predovšetkým v posledných 50 rokoch vďaka emigrantom z Latinskej Ameriky, ktorí dnes tvoria 65 % obyvateľov mesta a zaslúžili sa aj o to, že tu medzi jazykmi prevláda španielčina.
Prvými obyvateľmi oblasti dnešného Miami boli pôvodní Američania už pred 10 000 rokmi, pri príchode prvých Európanov tu žil kmeň Tequestov. Prvým stálym osadníkom tu bol na začiatku 19. storočia Pedro Fornells z Menorky. Za zakladateľku Miami je považovaná Julia Tuttle, ktorá tu vytvorila rozsiahle plantáže a zaslúžila sa o rozvoj železničnej dopravy v oblasti. Počas 20. storočia došlo k obrovskému rastu populácie mesta a celej aglomerácie. Na konci storočia sa Miami dostalo do finančnej krízy, čo napravila až nová administratíva zvolená roku 2001.
Dejiny.
15. až 19. storočie.
Prvým Európanom, ktorý uzrel oblasť dnešného Miami, bol Španiel Juan Ponce de León.Do svojho denníka si zapísal, že doplával na miesto "Chequescha", čo je prvé dochované meno, ktoré Miami dostalo. Pedro Menéndez de Avilés urobil prvé zaznamenané pristátie na pobreží v roku 1566, keď hľadal svojho syna, ktorý v tejto oblasti stroskotal. O rok neskôr začali španielski vojaci vedení otcom Franciscom Villarealom z jezuitského rádu misijnú činnosť pri ústí rieky Miami, ale okolo roku 1570 sa rozhodli nájsť iné pôsobisko mimo Floridy. Španieli poslali ďalšiu misiu do Biscayne Bay v roku 1743 a postavili tu pevnosť a kostol. Misionári navrhovali trvalé osídlenie, ale tento návrh bol zamietnutý ako nepraktický a misia bola do konca roka stiahnutá.
Prvým stálym osadníkom v oblasti Miami bol Pedro Fornells, pôvodom z ostrova Menorca, ktorý na ostrov Key Biscayne prišiel na začiatku 19. storočia. Fornells z ostrova zazanmenal na pevnine prítomnosť squatterov. Roku 1825 navštívil "Cape Florida Settlement" americký maršal Waters Smith a ponúkol squatterom zisk pôdy, ktorú obývali. V rovnakom roku bol na ostrove Key Biscayne postavený maják Cape Florida Light, ktorého prvým strážcom sa stal John Dubose.
Oblasť bola ovplyvnená druhou seminolskou vojnou, ktorá spôsobila prudké vyľudnenie Miami. Roku 1844 sa Miami stalo administratívnym centrom okresu.Tretia seminolská vojna v rokoch 1855 až 1858 spomalila osídľovanie juhovýchodnej Floridy. V roku 1891 kúpila Julia Tuttle, známa tiež ako "Matka Miami" () veľkú citrusovú plantáž v oblasti Miami. 7. februára 1895 zasiahol Floridu veľký mráz, ktorý zničil všetku úrodu. Miami však zostalo nedotknuté a citrusy Julie Tuttleovej boli jediné na trhu. Potom sa jej podarilo presvedčiť multimilionára Henryho Flaglera, aby rozšíril železničnú trať až do Miami a postavil tu hotel. S budovaním železnice sa v Miami zvýšila aktivita. 28. júla sa Miami oficálne stalo mestom s 502 voličmi, vrátane stovky zaregistrovaných afroamerických voličov.
Prvá polovica 20. storočia.
Rast Miami od začiatku 20. storočia až do druhej svetovej vojny bol obrovský. Od roku 1900 do roku 1920 tu pribudlo takmer 30 000 obyvateľov. So zvýšením populácie samozrejme prišla potreba ďalšieho územia. Počas dvadsiatych rokov úrady Miami povolili hazardné hry a boli laxné v regulácii zákazov, preto sem migrovalo veľa ľudí zo severu Spojených štátov. Od roku 1920 do roku 1923 sa populácie Miami zdvojnásobila. Na jeseň 1925 boli blízke oblasti Lemon City, Coconut Grove a Allapattah pripojené a vzniklo tak Väčšie Miami.
Rozmach začal upadať kvôli prieťahom pri stavbe budov, ktoré boli spôsobené aj preťaženým dopravným systémom. V roku 1926 bol prístav v Miami na mesiac zablokovaný dánskou loďou. Tri hlavné železničné spoločnosti uvalili embargo na všetok dovoz s výnimkou jedla. Cena ubytovania tu rýchlo vystúpila a nájsť cenovo dostupné miesto na bývanie bolo takmer nemožné. Navyše v roku 1926 zasiahol Miami silný hurikán, ktorý podľa Červeného kríža spôsobil 373 smrteľných nehôd a mnoho ľudí bolo nezvestných. Táto búrka 4. kategórie bola 12. najhoršie v USA počas 20. storočia čo do množstva škôd a obetí. Nasledovala veľká hospodárska kríza, kvôli ktorej bol v oblasti otvorený tábor CCC. 15. februára 1933 tu bol spáchaný atentát na F. Roosevelta, pri ktorom zomrel starosta Chicaga Antonín Čermák.
Na rozdiel od mnohých miest na Floride zostalo Miami na začiatku druhej svetovej vojny relatívne zdravé, ale pre obranu pred nemeckými ponorkami bolo rozdelené na dva vojenské dištrikty. Ako silnela vojna s ponorkami, pribúdali v oblasti Miami vojenskej základne. Americké námorníctvo prevzalo kontrolu nad prístavom v Miami a vzdušné sily si na miestnych letiskách vytvorili základne. Na Južnej Floride bolo vycvičených viac ako 500 000 vojakov a 50 000 dôstojníkov.
Druhá polovica 20. storočia.
Dôsledkom zosadenia generála Batistu po kubánskej revolúcii sa veľké množstvo Kubáncov žijúcich v Miami vrátilo na Kubu, ale čoskoro po tom sa hromadne vracali do Miami. V prvej vlne bolo mnoho vysoko vzdelaných, ktorí utiekli za úspešnejšou kariérou. Na konci šesťdesiatych rokov žilo v Dade (dnes Miami-Dade) viac než 400 000 kubánskych utečencov. Hoci Miami v päťdesiatych a šesťdesiatych rokoch nebolo centrom hnutia za občianske práva, stále malo značnú populáciu Afroameričanov a černochov z Karibiku. Roku 1972 bola v Miami otvorená Florida International University.
V decembri 1979 došlo ku škandálu. Policajti stíhali motocyklistu Arthura McDuffieho, ktorý potom havaroval. Keď ho polícia dostihla, bol len mierne zranený. Policajti mu dali dole helmu a ubili ho obuškami, potom helmu opäť nasadili a zavolali ambulanciu, že došlo k motocyklovej nehode. McDuffieho matka povedala novinám "Miami Herald" o pár dní neskôr toto: "Zbili môjho syna ako psa. Zbili ho len preto, že išiel na motorke a bol čierny." Porota však po krátkom uvážení policajta zbavila viny. To rozpútalo jedny z najväčších nepokojov v dejinách Spojených štátov. Nepokoje sa skončili až o tri dni neskôr a zahynulo počas nich najmenej 18 ľudí, okrem toho viac ako 850 ich bolo zatknutých. Približná škoda bola odhadnutá na 50 miliónov dolárov.
V osemdesiatych rokoch sa Miami stalo jedným z najväčších amerických prekladísk kokaínu z Kolumbie, Bolívie a Peru. Drogy priniesli Miami miliardy dolárov, vďaka ktorým tu začali vyrastať predajne luxusných automobilov, päťhviezdičkové hotely a ďalšie znaky prosperity. Marielský exodus v roku 1980 priniesol do Miami ďalších viac ako 125 000 Kubáncov. Na rozdiel od veľkej migrácie v šesťdesiatych rokoch sa však teraz prisťahovalo mnoho chudobných ľudí a začalo dochádzať k bielemu úteku. O päť rokov neskôr bol zvolený za starostu Miami Xavier Suarez, ktorý sa tak stal prvým kubánskym starostom mesta. V osemdesiatych a začiatkom deväťdesiatych rokov navštívilo Miami mnoho významných osobností, medzi nimi pápež Ján Pavol II., kráľovná Alžbeta II. alebo prezident Ronald Reagan.
Roku 1992 zasiahol juh Miami-Dade hurikán Andrew, ktorý spôsobil škody za 20 miliárd dolárov. Posledná veľká migrácia prebehla v roku 1994, ale kvôli Clintonovej novej politike nebola tak výrazná. Kubánca chyteného na mori totiž americká pobrežná stráž odvážala do Guantanama, alebo do Panamy. Počas tejto emigrácie opustilo svoje domovy takmer 38 000 Kubáncov. 9. septembra 1994 sa USA a Kuba dohodli na normalizácii migrácie medzi týmito štátmi. V roku 1996 sa Miami kvôli finančným škandálom umiestnilo ako 4. najchudobnejšie mesto Spojených štátov. Finančné problémy mesta pretrvávali až do roku 2001, keď bol za starostu Miami zvolený Manny Diaz.
Geografia.
S rozlohou iba má Miami najmenšie územie zo všetkých významných miest USA. Celková rozloha Miami je totiž , z čoho však zaberá vodná plocha. Z tohto dôvodu Miami tiež patrí medzi najhustejšie zaľudnené mestá v USA. Nadmorská výška oblasti nie je väčšia ako , priemer je . Hladina podzemnej vody je iba jeden až dva metre pod povrchom zeme. Miami je jediné významné americké mesto, ktoré hraničí s dvoma národnými parkmi – Národným parkom Everglades na západe a Národným parkom Biscayne na východe. Miami s predmestiami sa rozkladá medzi mokraďami Everglades a lagúnou Biscayne Bay. 145 km severne od mesta sa nachádza jazero Okeechobee. Hlavná časť mesta leží na pobreží Biscayne Bay, ktoré obsahuje stovky prírodne i umelo vytvorených bariérových ostrovov, z ktorých najväčšie sú Miami Beach a South Beach. Golfský prúd, teplý morský prúd, prúdi severným smerom iba od pobrežia, čo spôsobuje, že klíma tu zostáva teplá a mierna po celý rok.
Skalné podložie pod oblasťou Miami je nazývané "Miami Limestone" alebo "Miami oolite". Toto podložie, hrubé nie viac ako , je pokryté tenkou vrstvou pôdy. "Miami Limestone" vznikol dôsledkom drastických zmien hladiny mora spojených so zaľadnením. Pod rovinou sa nachádza zvodeň pomenovaná (podľa lagúny) "Biscayne aquifer". Táto zvodeň je prírodným podzemným zdrojom sladkej vody a väčšina metropolitnej oblasti ju využíva aj ako zdroj pitnej vody.Táto zvodeň však sťažuje stavbu podzemných konštrukcií.
Klíma.
Miami má tropické monzúnové podnebie (Köppenova klasifikácia podnebia - Am) s horúcimi a vlhkými letami a krátkymi, teplými a značne suchšími zimami. Ide o druhé najvlhkejšie mesto v Spojených štátoch. Podobu podnebia ovplyvňujú jeho nadmorská výška, poloha, blízkosť Golfského prúdu a pozícia tesne nad obratníkom Raka. S priemernou januárovou teplotou 19,6 °C zimu charakterizujú mierne až vyššie teploty a chladný vzduch znášajúci sa vždy po priechode studeného frontu, ktorý vytvára veľa drobných zrážok. Daždivá sezóna začína niekedy v máji a končí uprostred októbra. Počas tohto obdobia sa teploty pohybujú medzi 29 až 35 °C a sú sprevádzané veľkou vlhkosťou, hoci popoludňajšie búrky a brízy rozširujúce sa od Atlantiku znižujú teplotu vzduchu. Väčšina z ročných cca zrážok spadne práve v tomto období. Najnižšia nameraná teplota bola -3 °C a maximálna 37 °C. Existuje iba jediný záznam snehových zrážok a ten pochádza z 19. januára 1977.
Správa.
Správu Miami má na starosti mestská rada, zložená zo starostu a piatich komisárov (mestská komisia), a mestská správa. Mestská komisia, volená na štyri roky, predstavuje riadiaci orgán s právomocou vydávať vyhlášky, prijímať nariadenia a vykonávať všetky funkcie uvedené v mestskej charte. Jej členovia sú volení v jednotlivých dištriktoch Miami. Starosta, volený obyvateľmi mesta na štyri roky, vymenúva správcu mesta. Mestská radnica sa nachádza vo štvrti Coconut Grove.
Ekonomika.
Miami patrí medzi najdôležitejšie finančné centrá v krajine. Je hlavným centrom obchodu a financií, sídlom mnohých korporácií a môže sa pýšiť silnými medzinárodnými obchodnými kruhmi. Podľa hodnotenia svetových miest, vykonaného strediskom Globalization and World Cities Study Group &amp; Network (GaWC), založeného na prispení k rozvoju svetovej ekonomiky, patrí Miami do kategórie "Beta-Global City". Veľkým prínosom pre ekonomiku mesta je aj turistika, vďaka ktorej Miami získava miliardy dolárov.
V Miami a jeho okolí má sídlo mnoho spoločností, vrátane týchto: Alienware, Arrow Air, Bacardi, Burger King, CompUSA, Fizber, Norwegian Cruise Line, RCTV International, Royal Caribbean International, Telefónica, US Century Bank. Vďaka svojej blízkosti k Latinskej Amerike je tiež pôsobiskom viac ako 170 nadnárodných korporácií, medzi ktoré patrí napríklad AIG, American Airlines, Cisco, Disney, Exxon, FedEx, Kraft Foods, Microsoft, Oracle, SBC Communications, Sony, Visa International alebo Wal-Mart.
Miamske letisko a prístav patria medzi najvyťaženejšie vstupné brány v krajine, najmä pre náklady z Južnej Ameriky a Karibiku. Navyše v centre Miami, väčšinou vo finančnej mestskej štvrti Brickell, je najväčšia koncentrácia medzinárodných bánk v USA. Roku 2003 bolo Miami hosťujúcim mestom obchodných rokovaní zóny Free Trade Area of Americas. Aj turistický priemysel prináša do kasy mesta veľa peňazí. Pláže, konferencie, festivaly a ďalšie akcie lákajú do Miami ročne viac ako 12 miliónov návštevníkov z celého sveta. V roku 2007 tu návštevníci minuli 17,1 miliárd dolárov. Historická štvrť v štýle art deco South Beach je všeobecne považovaná za jednu z najpôvabnejších štvrtí na svete a je známa svojimi nočnými klubmi, plážami, obchodmi a historickými budovami. Ale je dôležité spomenúť, že South Beach je časťou mesta Miami Beach, ktoré s Miami susedí. Miami je ale tiež centrom priemyslu, z ktorého tu prevláda ťažba kameňa a skladovanie najrôznejšieho tovaru.
Od roku 2001 podstupuje Miami veľký stavebný boom. Už tu vyrástlo viac ako 50 mrakodrapov vyšších ako . Mestská silueta je treťou najpôsobivejšou v USA, hneď za New Yorkom a Chicagom, a podľa Almanac of Architecture and Design devätnásta na svete. Momentálne má mesto 8 najvyšších budov v štáte Florida. Najvyššia z nich je Four Seasons Hotel &amp; Tower, ktorá meria 240 metrov.
Podľa zistení US Census Bureau z roku 2004 je v Miami tretí najväčší výskyt rodín s príjmom pod celoštátnou hranicou chudoby, čo z neho robí tretie najchudobnejšie mesto v Spojených štátoch, hneď po Detroite a El Pase. Okrem toho patrí Miami medzi pár miest, ktorých miestna správa skrachovala. Ale od tej doby zažíva mesto oživenie. Podľa magazínu Forbes bolo v roku 2008 najčistejším americkým mestom, vďaka celoročne dobrej kvalite ovzdušia, rozsiahlym plochám zelene, čistej pitnej vode, čistým uliciam a recyklovaní odpadu. Roku 2009 ohodnotila štúdia 73 svetových miest firmy UBS Miami ako najbohatšie mesto USA (zo štyroch amerických štátov uvedených v prieskume) a piate svetové najbohatšie mesto na základe kúpnej sily.
V roku 2005 bolo Miami svedkom najväčšieho boomu na trhu s nehnuteľnosťami od dvadsiatych rokov 20. storočia. Príkladom je Midtown, ktoré malo viac ako stovku schválených stavebných projektov. V roku 2007 sa však bytový trh zrútil a viac ako 23 000 družstevných domov zostalo na predaj, alebo boli skonfiškované.
Demografia.
Miami je 43. najľudnatejšie mesto v Spojených štátoch. Celá aglomerácie Južná Florida, zahŕňa okresy Miami-Dade, Broward a Palm Beach, má viac ako 5,5 milióna obyvateľov, čo z nej robí deviatu najväčšiu v USA. Roku 2008 ohodnotila OSN celú aglomeráciu ako 44. najväčšiu na svete. Podľa sčítania ľudu z roku 2000 žilo v Miami 362 470 obyvateľov, 83 336 rodín a bolo tu 134 198 domácností. Hustota zaľudnenia bola 3 923,5 obyv./km2 Podľa výskumu American Community Survey, prebiehajúceho v rokoch 2006 až 2008, bola rasová štruktúra Miami nasledovná:
Roku 2000 bolo etnické zloženia podľa národností aj takéto: 34,1 % tvorili Kubánci, 5,6 % Nikaragujčania, 5,5 % Haiťania, 3,3 % Hondurasania, 1,7 % Dominikánci a 1,6 % Kolumbijčania.
Z celkom 134 198 domácností ich 26,3 % malo dieťa mladšie ako 18 rokov, 36,6 % boli páry žijúci spolu, 18,7 % domácností bolo s ženskou hlavou rodiny, bez prítomnosti manžela, a 37,9 % domácností nebolo obývaných rodinou. 30,4 % všetkých domácností tvorili jednotlivci a 12,5 % ľudia starší ako 65 rokov, ktorí žili sami. Na priemernú domácnosť vychádzalo 2,61 členov a na priemernú rodinu 3,25 členov. Veková štruktúra populácie bola nasledovná: 24,2 % obyvateľov malo do 19 rokov, 21,3 % bolo vo veku 20-34 rokov, 27,6 % vo veku 35-54 rokov, 9,9 % vo veku 55-64 rokov, 14,7 % vo veku 65-84 rokov, 2,3 % s vekom 85 rokov alebo viac a priemerný vek bol 37,7 rokov. Priemerný príjem domácnosti v Miami bol 23 483 a priemerný príjem rodiny 27 225 amerických dolárov. Muži mali priemerný príjem 24 090, oproti ženám, ktoré mali priemerne 20 115 USD. Okolo 23,5 % rodín a 28,5 % všetkých obyvateľov bolo pod hranicou chudoby. Z týchto tvorili 38,2 % ľudia mladší ako 18 rokov a 29,3 % ľudia starší ako 65 rokov.
Obrovský rast populácie Miami v posledných desaťročiach bol spôsobený vnútornou migráciou v USA, ale aj imigráciou z rôznych častí sveta, v tomto prípade predovšetkým z oblasti Karibiku. Miami je považované skôr za multikultúrne, ako za miesto zotierania rozdielov medzi jednotlivými entitami. Celková kultúra mesta je veľmi ovplyvnená veľkou populáciou Hispáncov, prípadne američanov hispánskeho pôvodu, a černochov, pochádzajúcich z karibských ostrovov ako sú Jamajka, Kuba, Haiti, alebo Bahamy.
Vzdelanie.
Štátne školy.
Štátne školy v Miami patria do školského obvodu Miami-Dade Public Schools (M-DCPS), ktorý je najväčším obvodom na Floride a štvrtým najväčším v Spojených štátoch. V roku 2007 študovalo v tomto obvode 353 283 študentov v celkom 378 školách. 60 % študentov v obvode tvorili Hispánci, 28 % Afroameričania, 10 % belosi, ktorí nie sú Hispánci, a zvyšné 2 % pripadajú na ostatné rasy (pozri Demografia). V Miami sa nachádzajú jedny z najlepších stredných škôl, ako sú napríklad "Design and Architecture High School" ,"MAST Academy", "Coral Reef High School", "Miami Palmetto High School" alebo "New World School of the Arts". M-DCPS patrí tiež medzi jedny z mála štátnych škôl, ktoré ponúkajú dvojjazyčné vyučovanie v španielčine, haitskej kreolčine alebo mandarínčine.
Súkromné školy.
Miami je domovom mnohých prestížnych rímskokatolíckych, židovských a non-denominačných súkromných škôl. Arcidiecéza miamska spravuje katolícke súkromné školy v meste. Medzi ne patrí napríklad "Our Lady of Lourdes Academy", "St. Hugh Catholic School", "St. Agatha Catholic School", "St. Theresa School", "La Salle High School", "Monsignor Edward Pace High School", "Carrollton School of the Sacred Heart", "Christopher Columbus High School", "Archbishop Curley-Notre Dame High School", "St. Brendan High School" a mnoho ďalších základných a stredných škôl. Medzi najznámejšie non-denominačná súkromne školy v Miami patria "Ransom Everglades", "Gulliver Preparatory School" a "Miami Country Day School", ktoré sú tradične známe ako jedny z najlepších škôl v krajine. Ďalšie súkromné školy v odľahlejších štvrtiach sú okrem iných "Belen Jesuit Preparatory School", "Samuel Scheck Hillel Community Day School" a "Dade Christian School".
Univerzity a vysoké školy.
Univerzity a vysoké školy v Miami a jeho okolí sú:
Doprava.
Mestská hromadná doprava.
Mestskú hromadnú dopravu v Miami zabezpečujú Miami-Dade Transit a South Florida Regional Transportation Authority. Prepravnými prostriedkami sú regionálne vlaky, metro, visuté osobné dopravníky a autobusy. Podľa posledných štatistík sa 12,2 % obyvateľov mesta dopravuje do práce práve hromadnou dopravou.
Metrorail, čiže miamske metro, je dlhé 36 kilometrov a nachádza sa na ňom 22 staníc. Vedie od západných predmestí Medley a Hialeah cez Civic Center, centrum mesta, Brickell, Coconut Grove, Coral Gables, South Miami a končí v južnej okrajovej štvrti Dadeland. V roku 2012 sa očakáva otvorenie priameho spojenia metra až k letisku Miami International Airport. Metromover je dopravný systém využívajúci visuté osobné dopravníky. Má 20 staníc na troch rôznych trasách v centre Miami a Brickellu.
Tri-Rail je systém regionálnych vlakov spravovaný federálnym úradom South Florida Regional Transportation Authority (SFRTA). Vlaky jazdia na trase od miamského letiska do West Palm Beach a počas nej absolvujú 18 zastávok v okresoch Miami-Dade, Broward a Palm Beach.
Letecká doprava.
Miami International Airport, nachádzajúce sa v nepričlenenom území v okrese, slúži ako primárne medzinárodné letisko v oblasti Miami. Patrí medzi jedno z najvyťaženejších letísk na svete, o čom svedčí fakt, že odbavia vyše 30 miliónov cestujúcich ročne. Identifikačný kód letiska podľa IATA je MIA, podľa ICAO je to KMIA. Letisko patrí medzi hlavné letecké uzly spoločnosti American Airlines, jedného z najväčších leteckých dopravcov na svete. MIA je najvyťaženejšie letisko na Floride, druhá najväčšia vstupná brána pre zahraničných cestujúcich v USA a siedma najväčšia na svete podľa rovnakých kritérií. Rozsiahla sieť medzinárodných leteckých spojov zahŕňa nonstop lety do viac ako sedemdesiatich svetových miest v Severnej a Južnej Amerike, Európe a Ázii.
Pomerne blízko sa nachádza Fort Lauderdale-Hollywood International Airport, ktoré tiež poskytuje medzinárodnú dopravu v oblasti Miami. Opa-Locka Airport a Kendall-Tami Airport, ležiace na území mimo aglomeráciu, zabezpečujú predovšetkým leteckú dopravu v rámci oblasti Miami.
Námorná doprava.
Miami je domovom jedného z najväčších prístavov v Spojených štátoch, prístavu Port of Miami. Ide o najväčší prístav výletných lodí na svete. Často je nazývaný "Cruise Capital of the World" alebo "Cargo Gateway of the Americas". Ročne prispieva do ekonomiky Južnej Floridy viac ako 17 miliardami dolárov. V roku 2009 prístav slúžil 4 110 100 cestujúcim. K tomu je Port of Miami tiež jeden z nevyťaženejších nákladných prístavov v USA. Podľa štatistík tu bolo v roku 2009 naložených/vyložených 6 831 496 ton nákladu. Medzi severoamerickými prístavmi sa umiestnil ako druhý čo do hmotnosti nákladu prepraveného z/do Latinskej Ameriky. Rozloha prístavu je a počet osobných terminálov sedem. Najviac nákladu je prijímaného z Číny a odosielaného do Hondurasu. V Miami je najväčší počet sídiel výletných námorných spoločnosti na celom svete, vrátane týchto: "Carnival Cruise Lines", "Celebrity Cruises", "Costa Cruises", "Crystal Cruises", "Norwegian Cruise Line", "Oceania Cruises", "Royal Caribbean International" a "Windjammer Barefoot Cruises".
24. mája 2010 začala stavba tunela Miami port tunnel, ktorého predpokladaná cena je 1 miliarda USD.
ArtDeco District.
Známa oblasť v Miami Beach (východné pobrežie ostrovov spojených mostami s Miami), ktorá je charakteristická svojim architektonickým štýlom art deco, ktorý po získaní titulu "národná kultúrna a architektonická pamiatka" nesmie podliehať zmenám dizajnu, ale má zostať vo svojej terajšej podobe. Stovka hotelov sa stavala medzi rokmi 1923 a 1943. Tiahne sa od ulice Lennox Court, šiestej ulici, k Dade Boulevard až ku Collinsovej k severu.
Natáčali sa tu filmy Vtáčia klietka a Scarface.
Partnerské mestá.
Zoznam partnerských miest Miami:

</doc>
<doc id="124317" url="https://sk.wikipedia.org/wiki?curid=124317" title="Antifóna">
Antifóna

Antifóna je verš, či veta s vlastnou melódiou. Spočiatku sa pravdepodobne opakovala po každom žalme. V neskoršej praxi sa refrén zvyčajne spieval na začiatku a na konci žalmu. Keďže antifóny boli pôvodne určené pre zbor alebo cirkevnú obec, sú relatívne jednoduché, mierne zdobené, s obmedzeným rozsahom a pomerne jednoduchým rytmom. Mnohé antifóny boli komponované pre pridané sviatky, ktoré sa zavádzali od 9. do 13. storočia. Odvtedy začali fungovať aj ako samostatné skladby. Formou blízke antifóne je responzórium.

</doc>
<doc id="124318" url="https://sk.wikipedia.org/wiki?curid=124318" title="Responzórium">
Responzórium

Responzórium je odpoveď na krátky verš, ktorý spieva sólista a ktorý zopakuje zbor.

</doc>
<doc id="124320" url="https://sk.wikipedia.org/wiki?curid=124320" title="Liturgie">
Liturgie



</doc>
<doc id="124321" url="https://sk.wikipedia.org/wiki?curid=124321" title="Bombaj">
Bombaj

Bombaj (- normovaný slovenský názov; iné názvy: po hindsky: मुंबई - Mumbaí/iný prepis Mumbaj, po maráthsky मुंबई - Mumbaí [vyslov: mumbəi], po hindsky staršie: बम्बई - Bambaí/iný prepis Bambaj, po anglicky: "Mumbai" alebo "Bombay") je mesto v Indii a hlavné mesto indického štátu Maháraštra. 
V minulosti bol Bombaj domovom komunity rybárskych kolónií. Po celé stáročia bol Bombaj pod kontrolou domorodými ríšami, bolo to pred tým, ako prišli Portugalci a následne Briti. V 18. storočí sa začal stavať projekt Hornby Vellard, ktorý sa ujal pri rekultivácii priestoru medzi ostrovmi a morom a bol ukončený roku 1845. Ekonomický a vzdelávací vývoj mesta sa začal už od 19. storočia. To sa stalo silným základom pre hnutie za nezávislosť začiatkom 20. storočia. Keď India získala nezávislosť v roku 1947 bolo mesto začlenené do štátu Bombaj. Keď bol vytvorený štát Mahárašatra, mesto sa stalo hlavným mestom. 
Názov.
Do konca 20. storočia bolo mesto vo svete známe po anglicky ako Bombay a obmenami tohto názvu (napr. po slovensky Bombaj). V indických jazykoch sa v niektorých (napr. maráthčine) volalo Mumbaí (a obmeny), v iných, vrátane hindčiny, Bambaí (a obmeny). 
V septembri 1996 bolo mesto orgánmi štátu Maháraštra oficiálne premenované z Bombay na Mumbai. Centrálny indický parlament zmenu názvu potvrdil v roku 1997. Niektoré inštitúcie v meste však zákon ignorujú a naďalej majú v angličtine v názve slovo Bombay.
Podľa zákonne záväzného zoznamu Úradu geodézie, kartografie a katastra Slovenskej republiky však slovenský oficiálny názov mesta naďalej znie Bombaj.
Obyvateľstvo.
Bombaj je najľudnatejšie mesto v Indii (vyše 13,3 miliónov obyvateľov) a štvrté najľudnatejšie mesto na svete s počtom obyvateľov v metropolitnej oblasti približne 20,5 milióna. Spolu so susednými mestskými oblasťami, vrátane miest Navi Mumbaí ("Nový Bombaj") a Tháné je jednou z najviac zaľudnených mestských oblastí na svete. 
Mesto obýva zmes veľa národností a kultúr.
Ekonomika.
Bombaj je komerčné a obchodné mesto Indie a je tiež jeden z popredných desiatich centier obchodu. Tvorí 5 % HDP, 25 % priemyselnej produkcie, 70 % námorného obchodu a 70 % ekonomiky Indie; mesto má najvyšší HDP v Indii. V Bombaji sa nachádzajú dôležité finančné inštitúcie ako "Reserve Bank of India", "Bombay Stock Exchang" a je sídlom mnohých indických spoločností. Bombaj je aj domovom niektorých popredných indických vedeckých a jadrových inštitúcií, ako je Ministerstvo pre atómovú energiu, BARCO, TIFL]. Mesto má aj filmový a televízny priemysel.
Geografia.
Bombaj sa nachádza sa na ostrove Sálsat (angl. Salsette), na pobreží štátu Maháraštra. V 18. storočí bolo zlúčených sedem ostrovov do jedného, aby sa tak vytvoril jeden veľký ostrov. 
Najvyšší bod mesta Bombaj je vrch Malabár s výškou 50 m. n. m. Počas obdobia monzúnov sú bežné zosuvy pôdy. Väčšinu oblasti zaberá národný park Bórivalí. V meste sa nachádzajú tri jazerá: Vihár a Tulsí, ktoré ležia v národnom parku a z tade vedie napájačka pitnej vody, a jazero Póvaí, ktoré leží na juh od týchto jazier. 
Najväčší záliv v meste je Back Bay, ktorý je v tvare písmena C a na dĺžku meria 4 km. Druhý najväčší záliv v meste je záliv Máhím, tvorí hranice mesta a vlieva sa do neho rieka Mithi. 
Pozdĺž pobrežia sú mangrovové porasty. Zátoky Vasai a Tháné oddeľujú ostrov Sálsat od pevniny. Zátoky Málád a Górai zavodňujú mestskú oblasť. Mestom preteká päť riek, z ktorých najväčšia je Dahisar a ostatné sú napr. Mithi a Óšivara.
Aj keď bolo zlúčených sedem ostrovov, stále vidno ešte päť ďalších ostrovov (po anglicky sa volajú Elephanta, Butcher, Cross, Oyster Rock a Middle Ground). Posledné tri sú neobývané ostrovčeky vo vlastníctve indického námornictva.
Dejiny.
Bombaj stál v minulosti na siedmich ostrovoch, ktoré sa po anglicky volali Bombay Island, Parel, Mazagaon, Mahim, Colaba, Worli a Little Colaba. Predmestie Bombaja bolo obývané už od neolitu. Predpokladá sa, že v roku 2000 pred Kr. alebo skôr prišiel rybársky kmeň Koli na ostrovy.
V 3. storočí pred Kr. vládla ostrovom Maurjovská ríša, ktorej vládol budhistický cisár Ašóka z Magadhska. Jaskyňa Kánhérí slúžila ako centrum budhizmu v západnej Indii. 
Medzi 2. storočím pred Kr. a 9. storočím po Kristovi vládli ostrovom rôzne indické dynastie: Sátaváhanovci, Kšatrapovia, Ábhírovci, Vákátakovci, Kalačuríovci, Čálukjovci, Ráštrakútovci a Silháráovci. 
Kráľ Bhímadéva založil v 13. storočí kráľovstvo, ktoré malo centrum na ostrove Máhím, a priviedol skupinku osadníkov nazývanú (v anglickom prepise) Pathare Prabhu. Neskôr ostrovy obsadili moslimovia a začali patriť do sultanátu Dillí. Neskôr sa ostrovy pridali ku sultanátu Gudžarát, čo viedlo k výstavbe väčšiny mešít. 
Vláda Európy.
Neskôr začala Bombaj ovládať ríša Mughalov, ktorá bola dominantnou ríšou celej Indie v 16. storočí. S rastúcou silou riše Mughalov začal mať strach sultanát Gudžarát. A tak dňa 23. decembra 1534 podpísali Basseinskú zmluvu s Portugalskom. Sedem ostrovov začala ovládať Portugalská ríša. Tak sa do mesta dostalo kresťanstvo, začali vznikať rehoľné rády a stavať kostoly (Kostol sv. Michala v Máhíme, Babtistický kostol sv. Jána v Andhérí, Kostol sv. Ondreja vo Vándré a "Gloria Church" v Bhájakhale).
Dňa 11. mája 1661 začalo ostrovom vládnuť Anglicko. Väčšina ostrovov zostala pod vládou Portugalcov, v rokoch 1665 až 1666 sa však podarilo ostrovy získať pod vládu Británie. Ostrovy ostali pod vládou Britskej východoindickej spoločnosti. Dňa 27. marca 1668 bola podpísaná kráľovská listina (Royal Charter), ktorou anglický kráľ previedol Bombaj za ročný poplatok Britskej východoindickej spoločnosti. Neskôr sa Bombaj stal provinciou Británie.
V polovici 18. storočia sa Bombaj stal hlavným obchodným mestom a nastal obrovský príliv migrantov z celej Indie. V roku 1782 sa začal uskutočňovať stavebný projekt Hornby Vellard, ktorý mal ostrovy spojiť do jedného mesta a v roku 1845 boli ostrovy spojené. Počas americkej občianskej vojny narástol dopyt po bavlne a tým aj obchod s bavlnou v meste.
Keď sa otvoril Suezský prieplav mesto sa stalo najväčším prístavom pri Arabskom mori. V roku 1896 vypukla v Bombaji morová epidémia počas ktorej umrelo 1 900 ľudí za týždeň a ľudia utekali z Bombaja. To ovplyvnilo obchod s bavlnou. 
Mesto bolo dejiskom indického hnutia za nezávislosť.
Nezávislá India.
Keď v roku 1947 vznikla India (Bombaj patril do Indie), bol vytvorený štát Bombaj a jeho hlavným mestom sa stal Bombaj. V apríli 1950 bol Bombaj rozšírený a bola zlúčená predmestská štvrť a Bombay City; bol tak vytvorený "Veľký Bombaj". 
Potom počas hnutia Sanjukta Maháráštra čalavala sa vytvoril samostatný štát Maháraštra. Bombajčania chceli naspäť štát Bombaj. Napokon sa Bombaj stal znovu hlavným mestom a do štátu Maháraštra sa pridalo niekoľko okresov. Na pamiatku mučeníkov hnutia bol postavený pamätník pri "Flora Fountain". 
Do mesta prichádzalo čoraz viac ľudí. Mesto sa upravovalo a rozvíjalo. Bola vystavaná obec Navi Mumbai (Nový Bombaj). Textilný priemysel a obchod s bavlnou v meste vymizol z dôvodu veľkého textilníckeho štrajku na ktorom sa zúčastnilo takmer 250 000 zamestnancov. Továrne na bavlnu boli zbúrané a nahradené obytnými budovami. 
V posledných dvoch desaťročiach došlo k nárastu násilia v dovtedy pokojnom meste. Po demolácii mešity Bábrí Masdžid došlo k nepokojom medzi hinduistami a moslimami v rokoch 1992 – 1993, pri ktorých bolo zabitých 1 000 ľudí. Dňa 12. marca 1993 sa odohrala séria 13 koordinovaných bombových útokov zo strany moslimskych extrémistov ktorej výsledkom bolo 257 mŕtvych a vyše 700 zranených. 11. júla 2006 explodovali osobné vlaky v Bombaji a v roku 2008 na mesto zaútočili ozbrojení teroristi; následky boli 173 mŕtvych, 308 zranených a ťažké poškodenia niekoľkých mestských pamiatok a hotelov. Posledné teroristické útoky sa uskutočnili 13. júla 2011. 
Dnes je Bombaj komerčným a finančným centrom. Zo starobylého rybárskeho mesta a centra obchodu sa Bombaj stal najväčším mestom južnej Ázie a domovom pre filmový priemysel.

</doc>
<doc id="124323" url="https://sk.wikipedia.org/wiki?curid=124323" title="Španielska liturgia">
Španielska liturgia



</doc>
<doc id="124326" url="https://sk.wikipedia.org/wiki?curid=124326" title="Hočiminovo Mesto">
Hočiminovo Mesto

Hočiminovo Mesto (viet. "Thành phố Hồ Chí Minh"), do roku 1975 Saigon, je najväčšie mesto vo Vietname, ktoré má rozlohu 2 095 km² a takmer 9 miliónov obyvateľov.
Charakteristika.
Je to najväčšie mesto vo Vietname, ležiace blízko delty rieky Mekong. Pôvodne to bol malý prístav patriaci Kambodži. V 16. storočí sa tu usadili vietnamskí utečenci, ktorí územie zabrali. Nachádzajú sa tu krásne pagody a nový Palác nezávislosti. Za návštevu stojí aj čínska štvrť Cholon, kde vládne čulý obchodný ruch, a kde sú čínske chrámy, pagody i mešita. Tunajšie Múzeum následkov vojny ukazuje dopady vojny vo Vietname.

</doc>
<doc id="124328" url="https://sk.wikipedia.org/wiki?curid=124328" title="Ho Či Minovo Mesto">
Ho Či Minovo Mesto



</doc>
<doc id="124330" url="https://sk.wikipedia.org/wiki?curid=124330" title="Letecká doprava">
Letecká doprava



</doc>
<doc id="124335" url="https://sk.wikipedia.org/wiki?curid=124335" title="Slovenský kopov">
Slovenský kopov

Slovenský kopov je jediné plemeno duriča, ktoré vzniklo na území Slovenska. Je to slovenské národné plemeno a je veľmi múdre. 
Kopov je výborný poľovný durič a farbiar. Prvé kopovy boli oproti dnešnému typu vyššie a silnejšie. Presadzovala sa predovšetkým vlastnosť na stope a vytrvalé prenasledovanie a blokovanie zveri. Neskôr sa začína, vzhľadom na špecifické podmienky našich lesov, presadzovať menší typ duriča, no pri zachovaní fyzickej sily a odvahy. Kopov sa používa predovšetkým ako poľovnícky pes na diviačiu zver, ale aj ako strážny pes. Prvé zápisy do plemennej knihy a vydávanie rodokmeňov sa začalo od roku 1940, keď sa založila Slovenská plemenná kniha psov. O cieľavedomé šľachtenie plemena sa zaslúžili predovšetkým nestori slovenskej poľovníckej kynológie, Koloman Slimák, Andrej Renča a František Siget.
Vzhľad.
Stavba tela je ľahšia, ale vždy pevnej kostry. Má obdĺžnikový tvar tela. Nos je vždy čiernej farby.Papuľa je rovná, v pomere k lebke primerane dlhá a nie veľmi široká. Nemá ovisnuté pysky, sú krátke, priliehajúce, tenké, so zreteľným kútikom. Oči mandľového tvaru sú hlbšie zapustené a tmavé. Očné viečka sú vždy čierne. Uši sú posadené trochu nad rovinou oka, priliehavé, zaokrúhlené a stredne dlhé. Labka je oválna, prsty dobre klenuté, pazúre vždy čierne a silné. Vankúšiky na labkách vždy dobre vyvinuté, tmavého zafarbenia. Chvost sa v pokoji nesie zvislo a v akcii šabľovito nahor. Srsť je dlhá 2–5 cm, stredne hrubá, priliehavá a hustá. Na chrbte, krku a chvoste dlhšia. Zafarbenie je čierne s hnedými až mahagónovými odznakmi na končatinách.
Povaha a využitie.
Slovenský kopov je inteligentný, temperamentný a ostrý, preto poľuje najmä na diviaky. Vyniká vytrvalým a hlasným sledovaním teplej stopy až niekoľko hodín.
Výborný nos ho predurčuje na dohľadávanie všetkej raticovej zveri, kde sa dokáže vyrovnať aj farbiarom. Používa sa ako strážny a poľovný pes. Je znášanlivý s inými psami a vhodný ako pes pre aktívnu rodinu. 
Pre jeho vlastnosti a atraktívny vzhľad je cenený a chovaný okrem Česka, Nemecka, Švédska, Maďarska a Bosny a Herzegoviny, kde má svoje vlastné chovateľské kluby, takisto aj vo Francúzsku, Taliansku, Španielsku, Srbsku, Chorvátsku, USA, Kanade a Estónsku.

</doc>
<doc id="124336" url="https://sk.wikipedia.org/wiki?curid=124336" title="Antverpy">
Antverpy

Antverpy (, ) sú prístavné mesto v Belgicku v rovnomennej provincii vo Flámsku. Ležia na pravom brehu rieky Šelda a sú s 507 007 obyvateľmi (k 31. decembru 2011) najväčším belgickým mestom a druhým najväčším prístavom v Európe. Rozloha mesta je . Je sídlom rímskokatolíckej diecézy.
Mesto si počas svojej existencie vyslúžilo dve prezývky. Rubensovo mesto sa mu hovorí preto, že tu žil maliar Peter Paul Rubens. Pomenovanie Jeruzalem západu si vyslúžilo vďaka Židom, ktorí tu majú od 16. storočia veľkú komunitu.
Pamiatky.
Dominantou mesta je gotická katedrála na nábreží Šeldy zasvätená Panne Márii, ktorá bola dostavaná v roku 1523. Jej stavba trvala 269 rokov. Katedrála má naozaj veľkolepé parametre, má dĺžku hlavnej lode 117 metrov, šírku a patrí k nej 7 lodí a 14 kaplniek. Stavba má len jednu dokončenú vežu o výške 123 metrov. Hlavná klenba je podopretá 125 nosnými stĺpmi.
Historické centrum mesta sa rozkladá okolo katedrály. Severozápadne od katedrály sa nachádza bývalé hlavné trhovisko "Grote Markt" so 67 metrov dlhou renesančnou radnicou a cechovými domami zo 16. a 17.storočia s bohatou sochárskou výzdobou. Južne od katedrály narazíme na "Groenplaats" (Zelené námestieí), ktorému dominuje socha Rubensa v nadživotnej veľkosti.
Okrem katedrály dominuje panoráme mesta aj 87,5 metrov vysoká veža "Boerentoren", ktorá je považovaná za prvý mrakodrap Európy. Postavená bola v roku 1931 a po niekoľkých prestavbách v nej dnes sídli banka KBC.
Verejnosti prístupná je strecha múzea MAS ("Museum aan de Stroom"), ktorá návštevníkom ponúka unikátny výhľad na mesto z výšky 62 metrov. Otvorené bolo v roku 2011 a nachádza sa v tesnej blízkosti Bonapartovho doku v severnej časti centra.
Antverpy sú známe predovšetkým ako centrum diamantového priemyslu, jednak z dôvodu tunajšieho obchodu s nimi, ako aj pre dlhú miestnu tradíciu ich spracovania. Od deväťdesiatych rokov 20. storočia sú uznávané ako mesto módy a designu. Hlavne kvôli absolventom Kráľovskej akadémie výtvarných umení sa mesto stalo úspešné v medzinárodnom meradle.
Antverpy majú taktiež jednu z najstarších ZOO na svete. Priamo uprostred mesta si je možné prehliadnuť viac ako 4 000 zvierat.
V roku 1920 mesto Antverpy hostilo letné olympijské hry.
Antverpy sa počas druhej svetovej vojny stali častým cieľom nemeckých rakiet V-2, ktoré mesto značne zničili, ale zničiť strategicky dôležitý prístav sa Nemcom nepodarilo.
Názov mesta.
Existuje viacero teórií o vzniku názvu mesta. Prvá verzia vychádza z latinského pomenovania "Antverpia", ktoré by mohlo súvisieť so slovami "Ante (za") a "Verpia" ("usadenina, nános"). Keďže rieka Šelda v časoch rímskeho a galského osídlenia tiekla iným korytom a je nepravdepodobné, že sa tu nachádzalo väčšie osídlenie, považujú viacerí historici túto teóriu za mylnú.
Za najpravdepodobnejší pôvod názvu sa považuje odvodenie od slovného spojenia "An 't werf (Pri násype / Na Poldri)," ktoré zároveň označovalo najstaršiu časť mesta, v ktorom sa kedysi nachádzal prístav a opevnenie oddelené od zvyšku mesta kanálom (územie v okolí hradu het Steen).
Treťou, a zároveň najobľúbenejšou verziou je ľudová legenda z 15.storočia o obrovi Antigónovi, ktorý žil na rieke Šelde a terorizoval okolie. Od námorníkov vyberal mýto a každý, kto sa mu odmietol podriadiť bol kruto potrestaný odťatím ruky. Mesto od obra oslobodil až vojak "Silvius Brabo", ktorý obra zabil a jeho odťatú ruku hodil na dno Šeldy, kde leží dodnes. S touto legendou sa viaže aj slovná spojitosť s názvom mesta, keďže "hádzať ruku" sa po holandsky povie "hand werpen". Legenda o obrovi sa zdala možná po objavení veľkých kostí na dne rieky, no neskôr vyšlo najavo že išlo len o veľrybie kosti.
Hrdinský čin Braba stvárňuje aj fontána pred radnicou na hlavnom námestí ("Grote Markt"), pričom ruka sa stala symbolom mesta. Známymi sa stali predovšetkým čokoládové pralinky v tvare ruky ("Anwerpse" "handjes"), veľká socha ruky na najväčšej nákupnej ulici ("Meir"), či logo mestského pivovaru "De Konick," antverpčanmi nazývaný aj "Bolleke". 
Mestské časti.
Od 1983 mesto Antverpy pozostáva z týchto častí (bývalých obcí):

</doc>
<doc id="124338" url="https://sk.wikipedia.org/wiki?curid=124338" title="Antwerp">
Antwerp



</doc>
<doc id="124340" url="https://sk.wikipedia.org/wiki?curid=124340" title="Utrecht">
Utrecht

 je obec a hlavné mesto holandskej provincie Utrecht. Je to zároveň štvrté najväčšie mesto v Holandsku. Má rozlohu a 289-tisíc obyvateľov.
Dejiny.
Okolo roku 47 bolo mesto osídlené Rimanmi a bolo pôvodne postavené z dreva na rieke Rýn. Pôvodný názov mesta bol "Traiectum" a v stredoveku bolo na mape označované ako "Ultra Traiectum". O pár desiatok rokov neskôr sa mestu začalo hovoriť jeho súčasným názvom Utrecht.
Počas stredoveku bol Utrecht najdôležitejším centrom na severe Holandska. Mesto bolo tiež diecézou, ktorú spravoval arcibiskup. Rozrastajúcemu mestu boli udelené mestské práva v roku 1122.
V roku 1579 podpísalo sedem severných provincií "Utrechtskú úniu", v ktorej sa rozhodli bojovať proti španielskej nadvláde. 
Roku 1843 spojila železnica Utrecht s Amsterdamom, neskôr sa postupne Utrecht stal stredom holandskej železničnej siete. 
V rokoch 1920 – 1930 sa v Utrechtu vybudovali hlavné obytné pásma nazývané "Tuindorp", "Oog in Al". Počas druhej svetovej vojny bol Utrecht v zajatí Nemcov, od ktorých ho 7. mája 1945 oslobodili kanadskí vojaci.
Demografia.
Obyvatelia mesta sa nazývajú "Utrechter" alebo zriedkavejšie aj "Utrechtenaar". K 1. januáru 2007 malo mesto 288 395 obyvateľov.
Zloženie je následovné: 68% Holanďanov, 9% Maročanov, 5% Turkov, 3% Surinamcov a 15% ostatných etnických skupín. Predpokladá sa, že v roku 2017 by mesto mohlo mať 350 000 obyvateľov.
Panoráma mesta.
Utrecht je známy svojou katedrálou – Kostolným dómom. Veža kostola, ktorá má výšku je dominantou panorámy mesta. Utrechtská univerzita je najväčšou holandskou univerzitou a v meste sa tiež nachádza futbalový klub FC Utrecht, ktorý má sídlo na štadióne "Nieuw Galgenwaard".
V Utrechtu sa nachádza aj centrálne nádražie "Utrecht Centraal", ktoré je hlavným dopravným uzlom holandskej železničnej dopravy.
V súčasnosti sa v Utrechte stavia ďalšia dominanta mesta, veža, ktorá by mala byť dokončená v roku 2009 a mala by byž 109 metrov vysoká. 
Vzdelanie.
Utrechtská univerzita je najväčšou holandskou univerzitou a k roku 2004 tam študovalo celkom 26 787 študentov. Univerzita sídli v centre mesta, ale má budovy aj na východe Utrechtu (univerzitný kampus De Uithof). Utrechtská univerzita je na 39. mieste (7. v Európe) v hodnotení prestížnych univerzít z roku 2006.
V Utrechte sa nachádzajú aj ďalšie vzdelávacie inštitúty; vysoké školy Hogeschool Utrecht (30 000 študentov) a HKU Utrecht School of the Arts (3 000 študentov) a viaceré základné a stredné školy.

</doc>
<doc id="124341" url="https://sk.wikipedia.org/wiki?curid=124341" title="Kansas City">
Kansas City

Kansas City môže byť:

</doc>
<doc id="124345" url="https://sk.wikipedia.org/wiki?curid=124345" title="Gregor-Tajovský">
Gregor-Tajovský



</doc>
<doc id="124352" url="https://sk.wikipedia.org/wiki?curid=124352" title="Neinerciálna vzťažná sústava">
Neinerciálna vzťažná sústava

Neinerciálna vzťažná sústava je vzťažná sústava, v ktorej neplatí 1. Newtonov pohybový zákon ani 3. Newtonov pohybový zákon, tzn. že teleso, aj keď na neho nepôsobí žiadna sila alebo výslednica síl je nulová, mení svoj pohybový stav (rýchlosť). Zmena pohybového stavu sa vysvetľuje zotrvačnou silou, ktorej pôvod je mimo neinerciálnej vzťažnej sústavy.
Neinerciálne vzťažné sústavy sa, vzhľadom na inerciálne vzťažné sústavy, pohybujú nerovnomerne (s nenulovým zrýchlením). Rovnako veľké zrýchlenie, ale opačného smeru, majú všetky telesá v neinerciálnej vzťažnej sústave (ak na nich nepôsobí ďalšia sila).
Neinerciálnou vzťažnou sústavou je aj Zem, lebo na pohybujúce sa telesá pôsobí Coriolisova sila. To možno názorne ukázať pomocou Foucaultovho kyvadla.

</doc>
<doc id="124358" url="https://sk.wikipedia.org/wiki?curid=124358" title="Marián Čalfa">
Marián Čalfa

Marián Čalfa (* 7. máj 1946, Trebišov) je bývalý slovenský politik, predseda česko-slovenskej vlády národného porozumenia vytvorenej po nežnej revolúcii v decembri 1989.
Marián Čalfa absolvoval v roku 1970 Právnickú fakultu Karlovej univerzity v Prahe. Pracoval na Úrade predsedu federálnej vlády v legislatívnom odbore. V roku 1985 sa stal vedúcim tohoto odboru. V apríli 1988 sa stal členom federálnej vlády a zároveň predsedom jej Legislatívnej rady. Počas nežnej revolúcie nahradil 10. decembra 1989 vo funkcii predsedu vlády Ladislava Adamca. Hlavnou úlohou novovytvorenej vlády národného porozumenia bolo pripraviť slobodné voľby. Keďže v ten istý deň rezignoval na svoju funkciu prezident Gustáv Husák, vykonával Čalfa prezidentské právomoci až do zvolenia Václava Havla do funkcie prezidenta 29. decembra 1989. 
Marián Čalfa bol posledný komunistický premiér Česko-Slovenska. 18. januára 1990 vystúpil z KSČ a stal sa členom Verejnosti proti násiliu (VPN). Po prvých slobodných voľbách v júni 1990 sa Marián Čalfa stal opätovne predsedom federálnej vlády, nazvanej aj vládou národnej obete. Pôsobil v tejto funkcii od 27. júna 1990 do 2. júla 1992. V apríli 1991 sa po rozpade VPN stal členom Občianskej demokratickej únie (ODÚ). Po neúspechu strany vo voľbách v roku 1992 odišiel z politiky a začal sa venovať právnickej praxi.
Obe vlády vedené Mariánom Čalfom úspešne zvládli kľúčové reformy potrebné na prechod od totality k slobodnej spoločnosti. Marián Čalfa sa mohol oprieť o podporu všetkých vtedajších relevantných politických osobností vrátane prezidenta Václava Havla a ministra financií Václava Klausa. Počas jeho pôsobenia vo funkcii premiéra bol Marián Čalfa terčom kritiky pre jeho komunistickú minulosť. Bol dokonca považovaný za dôkaz toho, že nežná revolúcia bola neukončená, alebo dokonca „ukradnutá“ komunistickou nomenklatúrou. V súčasnosti sa objavujú názory, že bol „šedou eminenciou“, ktorá veľkou mierou prispela k hladkému priebehu nežnej revolúcie a k zvoleniu Václava Havla za prezidenta. Napriek tomu, že bol komunistom, využil v kritických chvíľach svoje negociačné schopnosti a prispel tak k tomu, že komunisti boli ochotní súhlasiť s kompromismi, ktoré boli oveľa radikálnejšie, ako boli pôvodné predstavy lídrov nežnej revolúcie.

</doc>
<doc id="124359" url="https://sk.wikipedia.org/wiki?curid=124359" title="Lama">
Lama

Lama je slovenské rodové označenie pre latinské rody "Lama" a "Vicugna". Sú to juhoamerické zvieratá z čeľade ťavovitých, ktoré sa prispôsobili ťažkému životu v Andách. V posledných 40 rokoch sa rozšírili do celého sveta ako chovný dobytok a zver chovaná v zoologických záhradách.

</doc>
<doc id="124366" url="https://sk.wikipedia.org/wiki?curid=124366" title="Utrecht (rozlišovacia stránka)">
Utrecht (rozlišovacia stránka)

Utrecht môže byť:

</doc>
<doc id="124369" url="https://sk.wikipedia.org/wiki?curid=124369" title="Mumbai">
Mumbai



</doc>
<doc id="124370" url="https://sk.wikipedia.org/wiki?curid=124370" title="Mumbaí">
Mumbaí



</doc>
<doc id="124375" url="https://sk.wikipedia.org/wiki?curid=124375" title="Kanton (mesto)">
Kanton (mesto)

Kanton (po čínsky "Kuang-čou", pchinjin: "Guangzhou"; starší angl. názov "Canton (City)") je hlavné a podprovinčné mesto provincie Kuang-tung (Guangdong) v južnej Číne. 
Mesto má rozlohu a asi 6,5 milióna obyvateľov, metropolitná oblasť mesta má okolo 12,6 milióna obyvateľov. Je to najľudnatejšie mesto v provincii a piate najľudnatejšie mesto v Číne.

</doc>
<doc id="124376" url="https://sk.wikipedia.org/wiki?curid=124376" title="Tijuana">
Tijuana

Tijuana je najväčšie mesto v mexickom štáte Baja California. Leží na severe krajiny na mexicko-americkej hranici. Partnerským mestom je okrem iného americké San Diego, s ktorým susedí. Podľa údaja z 23. februára 2015 má mesto 1 700 167 obyvateľov, čo je asi polovica celého štátu Baja California. Obyvatelia sú väčšinou mestici – imigranti z iných častí Mexika, ale aj belosi a východoaziati. Žije tu tiež množstvo Američanov, ktorí do práce denne dochádzajú, pretože je tu výrazne lacnejšie bývanie ako v susednom San Diegu.
Mesto má polopúštne podnebie a ročne tu spadne iba 230 mm zrážok, ale v praxi má podnebie skôr stredozemný charakter, čo je dané blízkosťou oceána a vysokou vlhkosťou vzduchu.

</doc>
<doc id="124377" url="https://sk.wikipedia.org/wiki?curid=124377" title="Ľudové milície">
Ľudové milície

Ľudové milície (skratka ĽM, čes. "Lidové milice", "LM"), komunistami nazývané aj "„ozbrojená päsť robotníckej triedy“", boli robotnícke bojové jednotky, ktoré vytvorila Komunistická strana Československa (KSČ). Na Slovensku vznikli už 21. februára 1948 pri príprave komunistického prevratu v Česko-Slovensku. Ich vznik ani činnosť nikdy nepodliehala žiadnemu zákonu. 
Ich samotná existencia, ich hrozby aj činy napĺňali zločinné konanie proti pôvodnému zneniu Zákona na ochranu republiky (50/1923), ktorý bol vo februári 1948 v platnosti a presne stanovoval tresty za "pokus o násilnú zmenu ústavy a demokraticko-republikánskej formy štátu". Potrestanie členov Ľudových milícii (a ich veliteľov z KSČ) by tak nebolo aktom tzv. retroaktivity, ale naplnením zákona platného na základe aprioristického európskeho právneho systému v čase zločinu. To by malo úplne kritický význam aj pre celý systém práva po roku 1989 vychádzajúceho z kontinuity s právom z doby komunistického režimu. 
História vzniku a organizácia.
Predsedníctvo Ústredného výboru KSČ 21. februára 1948 rozhodlo o premene Závodných stráží na Robotnícke milície (RM), ktoré boli neskôr premenované na Ľudové milície (ĽM). Boli to ozbrojené jednotky určené na obranu priemyselných podnikov (prevažne pred ich legálnymi majiteľmi) a na zastrašovanie politických protivníkov, ktoré nemajú v demokratickom štáte miesto. Komunisti využívali ĽM počas celého obdobia svojej vlády. Jednotky podliehali priamo vedeniu KSČ, hlavným veliteľom bol generálny tajomník strany (v tomto ohľade možno vysledovať určitú faktickú analógiu s fašistickými jednotkami Sturmabteilung - SA, ktoré tiež existovali mimo riadnej armády a zodpovedali sa priamo strane - v tomto prípade NSDAP). 
Na Slovensku sa jednotky ĽM vytvárali zväčša vo väčších podnikoch, v ktorých bolo najmenej 100 členov KSS. Robotníci závodu tvorili čatu (vo väčších podnikoch viac čiat) a 2 - 3 čaty z jedného alebo viacerých závodov rotu. Čata bola vybavená samopalmi čsl. výroby, puškami, ľahkými guľometmi a ťažkým guľometom. Niektoré jednotky boli vybavené protitankovými zbraňami a mínometmi. Výzbroj bola uskladňovaná priamo v podnikoch. 
Činnosť.
Podľa oficiálnej propagandy mali ĽM v prípade vojny strážiť podniky, mosty, tunely, križovatky ap. a preto sa ich členovia zúčastňovali vojenských cvičení, na ktorých sa učili zaobchádzať so zbraňami. Dôvod pohotovosti ĽM bol preto napríklad pohyb alebo cvičenia amerických vojsk v blízkosti západnej hranice ČSSR. Dôkazom že išlo o stranícku armádu je aj to, že ĽM mali pohotovosť aj počas zasadnutí ÚV KSČ.
Počas nepokojov boli milície nasadzované spoločne s políciou a vojskom proti demonštrantom - „protisocialistickým", "protištátnym" "živlom“. Počnúc rokom 1950 sa z najspoľahlivejších jednotiek vytvárali tzv. Úderné oddiely - roty rýchleho nasadenia vybavené dopravnou technikou, predurčené k súčinnosti s jednotkami Zboru národnej bezpečnosti (ZNB) proti tzv. "živlom".
1948.
V dňoch vládnej krízy bolo úlohou RM ochraňovať podniky a niektoré strategické objekty pred reakčnými silami, organizovať tzv. poriadkovú službu, "spontánne" manifestácie, strážiť verejné budovy a obsadzovať objekty a strediská reakcie. Otázka ich vyzbrojovania sa riešila rôzne. Prvé zbrane pochádzali zväčša zo skladov Závodných stráží. No napr. v Košiciach dostala jednotka RM pri svojom vzniku 21. februára 1948 niekoľko pištolí a pušiek aj z miestnej stanice Zboru národnej bezpečnosti (ZNB) a ďalšie získala z nestráženého vojenského objektu. Na základe dohody so Slovenskou odborovou radou vydal 23. februára oblastný veliteľ ZNB Bratislava I pplk. František Lipka pokyn na prevezenie väčšieho množstva ručných zbraní zo skladov ZNB na sekretariát Slovenskej odborovej rady a ešte v ten istý deň zbrane rozdelili do bratislavských závodov. Ďalšie zbrane pre bratislavské jednotky RM doviezli 25. februára tri nákladné automobily z brnianskej Zbrojovky a z niektorých vojenských skladov. Organizátori a členovia RM z radov bývalých partizánov mali svoje vlastné zbrane. Koncom februára 1948 bolo na Slovensku asi 6 700 príslušníkov RM, takmer všetko členov KSS, z nich približne jedna tretina mala zbrane.
1968.
Represívnu úlohu zohrali ĽM v období normalizácie pred a po okupácii Česko-Slovenska v auguste 1968. 27-tisíc príslušníkov Ľudových milícií zasahovalo od 16. do 21. augusta 1969 proti ľuďom protestujúcim proti KSČ a okupácii. V Prahe a Brne boli desiatky postrelených a zabitých bolo najmenej päť ľudí. Vrahovia neboli dodnes vypátraní. Predpokladá sa, že to boli milicionári, pretože vojaci neprebrali ostrú muníciu a uniformovaní policajti sa ako profesionáli nedopúšťali skutkov, z ktorých by im mohli hroziť disciplinárne postihy. Vyšetrovanie VB však nikdy nepreukázalo konkrétnych vinníkov a nikto nebol postavený pred súd.
1989.
Počas demonštrácie 17. novembra 1989, ktorá spustila nežnú revolúciu, po tom, čo sa demonštranti vydali na pochod Prahou, snažil sa komunistický funkcionár Miroslav Štěpán narýchlo povolať niektoré jednotky ĽM na ochranu sídla ÚV KSČ. Ozbrojené jednotky ĽM boli z jednotlivých krajov povolané do Prahy 21. novembra 1989, na základe rozhodnutia predsedníctva ÚV KSČ z predošlého dňa. V noci z 21. na 22. novembra ich však vrchný veliteľ Ľudových milícií generálny tajomník ÚV KSČ Miloš Jakeš odvolal. Aj napriek tomu pricestovalo ráno 22. novembra do Prahy asi štyri tisíc milicionárov.
Zánik.
V decembri 1989 boli odzbrojené a rozpustené. Mali v tom čase 84 821 členov.

</doc>
<doc id="124381" url="https://sk.wikipedia.org/wiki?curid=124381" title="Aarhus">
Aarhus

Aarhus [órhus], od roku 1948 do decembra 2010 "Århus", je druhé najväčšie mesto Dánska, ktoré má vyše 250-tisíc obyvateľov. Leží na východnom pobreží Jutského polostrova pri Aarhuskom zálive, 187 kilometrov západne od Kodane a 289 kilometrov severne od nemeckého Hamburgu. V mestskej oblasti žije 280 543 obyvateľov (január 2020), v aglomerácii asi 350 000 obyvateľov (január 2020). Aarhus je hlavným mestom obchodnej organizácie 12 dánskych miest Bussiness Region Aarhus s 1,4 miliónmi obyvateľov.
Mesto bolo založené v ústí rieky Aarhus Å ako vikinská osada v 8. storočí po Kr., od roku 948 je tu doložené biskupstvo. V roku 1201 začala výstavba miestnej katedrály a v roku 1441 získalo obchodné privilégiá. Mesto prosperovalo najmä zo svojho prístavu a námorného obchodu.
Je tu významný námorný prístav a mesto je hospodárske a kultúrne stredisko Jutska a sídlo druhej najväčšej dánskej univerzity po Kodanskej – Aarhuskej univerzity. Miestna univerzita sa objavuje v rebríčkoch 100 najkvalitnejších univerzít sveta.
V meste sa nachádza jeden z najstarších športových klubov Dánska, AGF Aarhus (založený v roku 1880).

</doc>
<doc id="124383" url="https://sk.wikipedia.org/wiki?curid=124383" title="Leeds">
Leeds

Leeds je dôležité mesto na rieke Aire v Anglicku a centrum metropolitnej oblasti City of Leeds. V meste žije okolo 443-tisíc obyvateľov, v celej metropolitnej oblasti okolo 715-tisíc.

</doc>
<doc id="124389" url="https://sk.wikipedia.org/wiki?curid=124389" title="Sorbit">
Sorbit

Sorbit je stabilná štruktúrna zložka sústavy Fe-Fe3C. Je to jemne zrnitá zmes zložená z feritu a cementitu. Vyskytuje u zušľachtených ocelí kde vzniká popúšťaním martenzitu. Čím je jemnosť sorbitu vyššia, tým má oceľ vyššiu pevnosť a tvrdosť a je na nej možné vytvárať hladšie povrchy.

</doc>
<doc id="124390" url="https://sk.wikipedia.org/wiki?curid=124390" title="Astma">
Astma

Astma alebo záduch (z gréc. ἅσθμα, "ástma" , "lapať po dychu") je záchvatovo sa vyskytujúca, spravidla intenzívna dychová nedostatočnosť (dýchavičnosť), ktorá môže mať rôzne príčiny.
Najčastejšie sa pod týmto pojmom rozumie priedušková astma (asthma bronchiale), zriedkavejšie srdcová astma (asthma cardiale). Podrobnejšie informácie o týchto ochoreniach viď v konkrétnych článkoch.

</doc>
<doc id="124393" url="https://sk.wikipedia.org/wiki?curid=124393" title="Felix Wankel">
Felix Wankel

Prof.hc.Dr.Ing.e.h. Felix Heinrich Wankel (* 13. august 1902, Lahr – † 9. október 1988, Heidelberg) bol nemecký mechanik a konštruktér. Je po ňom pomenovaný Wankelov motor.
Felix Wankel bol konštruktér bez vyššieho vzdelania. Zaoberal sa problémom utesnenia strojových častí, ktoré sa pohybujú v prostredí s vysokým tlakom a teplotou. Napriek nedostatku vzdelania sa v tomto odbore stal špecialistom. 
V období medzi prvou a druhou svetovou vojnou vyrástla v Lindau jeho súkromná dielňa v ozajstný závod, ktorý niesol názov "Wankel-Versuchs-Werkstätten" ("Wankelove pokusné dielne"). V tomto závode prebiehal v spolupráci s leteckým ústavom počas druhej svetovej vojny vývoj rozvodových posúvačov leteckých motorov. Rotačný posúvač, ktorý Wankel navrhol, umožňoval lepšie plnenie motora a zvýšenie jeho otáčok a výkonu. Koniec vojny a pokles záujmu o piestové spaľovacie motory v letectve bol príčinou prerušenia prác. 
Wankel sa zaoberal aj motormi s rotujúcimi piestami, ktoré čelia ťažkostiam súvisiacim s utesnením ich piesta v skrini motora. Dokladom jeho záujmu sú patenty z rokov 1929 a 1934. Ku koncu druhej svetovej vojny bol Wankelov závod zničený. 
O niekoľko rokov po vojne bol za podpory "Združenia nemeckých priemyselníkov" vybudovaný v meste Lindau nový ústav a Wankela poverili jeho vedením. Od roku 1951 došlo ku kontaktom medzi Wankelovým ústavom a firmou NSU Motorenwerke. Výsledkom spoločného vývoja je aj Wankelov motor

</doc>
<doc id="124394" url="https://sk.wikipedia.org/wiki?curid=124394" title="Bangalúr">
Bangalúr

Bangalúr alebo Bengalúr(u) alebo Béngalúru (po kannadsky "Bengalúru" - ಬೆಂಗಳೂರು, po anglicky "Bangalore") je hlavné mesto indického štátu Karnátaka. Má rozlohu 476,66 km² a počet obyvateľov v metropolitnej oblasti okolo 6,1 milióna, čím je to tretie najväčšie mesto v Indii a piata najväčšia indická metropolitná oblasť.
1. novembra 2006 bol oficiálne zmenený názov mesta z Bangalore na kannadský názov Bengalúru.
Silicon Valley of India.
Silicon Valley of India čiže Kremíkové údolie Indie je prezývka indického mesta Bengalúr, hlavného mesto juhoindického štátu Karnataka. Toto meno potvrdzuje status Bengalúr ako centra pre informačné technológie (IT) spoločností v Indii, keď sa porovnáva s pôvodným Silicon Valley, umiestneným okolo údolia Santa Clara v Kalifornii, hlavným centrom pre IT firmy v USA. Jedna z najranejších zmienok o tejto prezývke je v neskorých 1980-tich rokoch v Indian Express. Častejšie používanie prezývky Bangalore začalo v roku 1990, bolo založené na spojení firiem so špecializáciou na výskum a vývoj (R &amp; D), elektroniku a tvorbu softvéru. 
Nachádza sa tu indický inštitút vedy podporujúci technologické vzdelanie. Ale aj organizácie ako Hindustan Aeronautic, Indian Space Research alebo National Aeronautical Laboratorya.

</doc>
<doc id="124396" url="https://sk.wikipedia.org/wiki?curid=124396" title="Bengalúru">
Bengalúru



</doc>
<doc id="124397" url="https://sk.wikipedia.org/wiki?curid=124397" title="Bangalore">
Bangalore



</doc>
<doc id="124399" url="https://sk.wikipedia.org/wiki?curid=124399" title="Colombo">
Colombo

Colombo môže byť:

</doc>
<doc id="124400" url="https://sk.wikipedia.org/wiki?curid=124400" title="Deutsche Bank AG">
Deutsche Bank AG



</doc>
<doc id="124401" url="https://sk.wikipedia.org/wiki?curid=124401" title="Göteborg">
Göteborg

Göteborg je mesto a obec v provincii Västergötland na západnom pobreží Švédska. V roku 2016 tu žilo 551 449 obyvateľov a v metropolitnej oblasti 988 355, čím je to druhé najväčšie mesto vo Švédsku po Štokholme. Je to najväčšie univerzitné mesto v Škandinávii s približne 60 tisíc študentmi. Nachádza sa tu najväčší prístav v severských krajinách.
Mesto založil v roku 1621 švédsky kráľ Gustáv II. Adolf. V roku 1927 tu bola založená spoločnosť Volvo a sídli tu dodnes.

</doc>
<doc id="124402" url="https://sk.wikipedia.org/wiki?curid=124402" title="Goteborg">
Goteborg



</doc>
<doc id="124403" url="https://sk.wikipedia.org/wiki?curid=124403" title="Wankelov motor">
Wankelov motor

Wankelov motor je spaľovací motor s vnútorným spaľovaním s rotujúcim piestom. Pracuje na princípe rozpínania plynov a bol vyvinutý pod vedením nemeckého inžiniera Felixa Wankela.
História.
V 50. rokoch 20. storočia vyvinul tím konštruktérov pod vedením Wankela rotačný motor NSU, ktorý bol predstavený v roku 1954. O tri roky neskôr bol predstavený funkčný prototyp.
Princíp.
Od začiatku 20. storočia sa objavili pokusy využívať rozpínanie plynov priestorovo úspornejším mechanizmom, ako je to pri použití ojníc a kľukového hriadeľa a ktorý by bolo možné čo najviac vyvážiť. Tieto stroje pracujú na princípe otáčajúcich sa dielov, ktoré svojim pohybom vytvárajú plynulé a cyklické zväčšovanie a zmenšovanie pracovného priestoru medzi valcom a piestom. Výhodou tohto riešenia je spoločné ťažisko rotujúcich častí a vyvážený chod zásluhou vzájomnej eliminácie odstredivých síl komponentov. 
Pôvodne Wankel uvažoval o rotácii piestu i valca okolo pevných osí otáčania odlišnou rýchlosťou, čo by prinieslo symetriu rotujúcich častí a ich dobré vyváženie. Toto riešenie však prinášalo problémy s rotujúcim valcom a tak bolo uprednostnené riešenie s použitím rotujúceho piesta, ktorého stred vykonáva ďalší rotačný pohyb. Vyváženie sa tu dosiahne konštrukciou motora s dvojicou piestov.
Využitie.
Po predstavení Wankelovho motora verejnosti zakúpilo množstvo spoločností licenciu na jeho výrobu. Motor spočiatku splnil všetky očakávania: bol podstatne menší a ľahší než motory rovnakého výkonu, mal menej rotujúcich častí a tak sa dal takmer dokonale vyvážiť. Medzi nedostatky, s ktorými sa museli popasovať konštruktéri, bol problém s tesniacim krúžkom piesta (eliminovaný použitím keramického tesnenia) a s ním spojená vyššia spotreba oleja, alebo sťažené chladenie spaľovacej časti motora. Problematická bola i úprava spaľovacieho priestoru a tým aj kompresného pomeru.
Napriek konštrukčným nedostatkom sa stal v 60. rokoch 20. storočia vážnou konkurenciou klasickým piestovým motorom. Pokojný chod a malé celkové rozmery prevážili vyššiu spotrebu paliva a oleja, spôsobenú nekompaktným spaľovacím priestorom so zvýšenými tepelnými stratami. Zlom nastal počas ropnej krízy v 70. rokoch, kedy sa nárastom cien ropy výrazne zdražila prevádzka automobilov. Postupne sa začali sprísňovať aj ekologické normy, s ktorých plnením bol pri Wankelovom motore problém pre vyššiu spotrebu oleja. V súčasnosti sa tak konštrukcii rotačného motora venuje len automobilka Mazda, ktorá ho donedávna používala v športovom modeli Mazda RX-8.
Dizajn.
Wankelov motor má výhody kompaktnej konštrukcie a nízkej hmotnosti v porovnaní s bežnejším spaľovacím motorom, ktorý využíva piestové piesty. Tieto výhody umožňujú použitie rotačného motora v rôznych vozidlách a zariadeniach vrátane automobilov, motocyklov, závodných automobilov, lietadiel, motokár, vodných skútrov, snežných skútrov, motorových píl a pomocných pohonných jednotiek. Niektoré Wankelove motory majú pomer výkonu k hmotnosti viac ako jeden kôň na kilogram. Väčšina konštrukčných motorov je zážihových motorov, pričom vznetové motory boli postavené iba vo výskumných projektoch.
Vo Wankelovom motore dochádza k štyrom zdvihom Otovho cyklu v priestore medzi každou stranou trojstranného symetrického rotora a vnútornou časťou krytu. Oválne puzdro v tvare epitrochoidu obklopuje trojuholníkový rotor s čelnými plochami v tvare luku, ktoré sa podobajú Reuleauxovmu trojuholníku. Teoretický tvar rotora medzi pevnými vrcholmi je výsledkom minimalizácie objemu geometrickej spaľovacej komory a maximalizácie kompresného pomeru. Symetrické krivky spájajúci dva ľubovoľné vrcholy rotora je maximalizovaná v smere tvaru vnútorného puzdra s obmedzením, že sa nedotýka puzdra v žiadnom uhle otáčania (oblúk nie je riešením tohto optimalizačného problému).
Stredový hnací hriadeľ, nazývaný „excentrický hriadeľ“ alebo „E-hriadeľ“, prechádza stredom rotora podopretým pevnými ložiskami. Rotory jazdia na excentroch (analogicky s kľukovými čapmi v piestových motoroch), ktoré sú integrálne s excentrickým hriadeľom (analogicky s kľukovým hriadeľom). Oba rotory sa otáčajú okolo výstredníkov a vytvárajú orbitálne otáčky okolo výstredného hriadeľa. Tesnenie na vrcholoch tesnenia rotora proti obvodu krytu, ktoré ho rozdeľuje na tri pohyblivé spaľovacie komory. Otáčanie každého rotora okolo jeho vlastnej osi je spôsobené a riadené dvojicou synchronizačných prevodov. Pevné ozubené koleso namontované na jednej strane krytu rotora zaberá s prstencovým ozubeným kolesom pripevneným k rotoru a zaisťuje, aby sa rotor hýbal presne o jednu tretinu otáčky pri každom otočení excentrického hriadeľa. Výkon motora sa neprenáša cez synchronizačný prevod. Rotor sa pohybuje vo svojom rotačnom pohybe vedenom ozubenými kolesami a excentrickým hriadeľom, pričom nie je vedený vonkajšou komorou; rotor sa nesmie trieť o vonkajšie puzdro motora. Sila tlaku expandovaného plynu na rotor vyvíja tlak do stredu excentrickej časti výstupného hriadeľa.
Najjednoduchší spôsob, ako vizualizovať činnosť motora v animácii, je nepozerať sa na samotný rotor, ale na dutinu vytvorenú medzi ním a krytom. Wankelov motor je vlastne systém s postupnou dutinou s premenným objemom. Všetky tri dutiny na puzdro teda opakujú rovnaký cyklus. Body A a B na rotore a E-hriadeli sa otáčajú rôznymi rýchlosťami - bod B krúži trikrát tak často ako bod A, takže jedna celá obežná dráha rotora sa rovná trom otáčkam E-hriadeľa.
Pri rotácii rotora rotujúceho rotora sa každá strana rotora približuje k stene krytu a potom od neho, čím sa spaľovacia komora stláča a rozširuje ako zdvihy piestu v piestovom motore. Výkonový vektor spaľovacieho stupňa prechádza stredom ofsetového laloku.
Zatiaľ čo štvortaktný piestový motor dokončí jeden spaľovací zdvih na valec pre každé dve otáčky kľukového hriadeľa (to znamená polovičný silový zdvih na jednu otáčku kľukového hriadeľa na valec), každá spaľovacia komora vo Wankelovi generuje jeden spaľovací zdvih na jednu otáčku hnacieho hriadeľa, tj. jeden silový zdvih na obežnú rotáciu rotora a tri silové zdvihy na jednu rotáciu rotora. To znamená, že výkon motora Wankel je všeobecne vyšší ako u štvortaktného piestového motora podobné posunutie motora v podobnom stave melodie; a vyšší ako u štvortaktného piestového motora podobných fyzických rozmerov a hmotnosti.
Wankelove motory sú všeobecne schopné dosiahnuť oveľa vyššie otáčky motora ako piestové motory s podobným výkonom. Je to čiastočne spôsobené jemnosťou krúživého pohybu a skutočnosťou, že otáčky „motora“ sú na výstupnom hriadeli, čo je trikrát rýchlejšie ako v prípade oscilujúcich častí. Excentrické hriadele nemajú kontúry kľukového hriadeľa súvisiace so stresom. Maximálne otáčky rotačného motora sú obmedzené zaťažením zubov synchronizačného prevodu. Prevodové stupne z kalenej ocele sa používajú pre predĺženú prevádzku nad 7000 alebo 8000 ot./min. Motory Mazda Wankel v automobilových závodoch sú prevádzkované nad 10 000 ot./min. V lietadlách sa používajú konzervatívne, až do 6500 alebo 7500 otáčok za minútu, ale keďže tlak plynu sa podieľa na účinnosti tesnenia, môže motor s Wankelovým motorom pri vysokých otáčkach za podmienok bez zaťaženia motor zničiť.
Národné agentúry, ktoré zdaňujú automobily podľa posunovacích a regulačných orgánov v automobilových závodoch, rôzne považujú Wankelov motor za ekvivalent štvortaktného piestového motora s až dvojnásobným zdvihom oproti jednej komore na rotor, hoci na každý rotor existujú tri laloky (pretože rotor dokončuje iba jednu tretinu otáčania na jednu otáčku výstupného hriadeľa, takže na jednu prácu na výstupnú otáčku dôjde iba k jednému silovému zdvihu, ďalšie dva laloky súčasne vysúvajú vyhorený náboj a prijímajú nový, skôr než prispievajú výkon tejto revolúcie). Niektoré závodné série úplne zakázali Wankel spolu so všetkými ostatnými alternatívami k tradičnému štvortaktnému dizajnu s piestovými piestami.

</doc>
<doc id="124404" url="https://sk.wikipedia.org/wiki?curid=124404" title="Târnovský revolučný okres">
Târnovský revolučný okres

Târnovský revolučný okres bol jeden zo 4 revolučných okresov, na ktoré bolo rozdelené Bulharsko počas Aprílového povstania. Siahal od stredu severného Bulharska cez Gabrovský a Slivenský kraj. Na čele okresu stál Stefan Stambolov so svojimi pomocníkmi Georgiom Izmirlievom a Christom Karaminkovom prezývaným Bunito.

</doc>
<doc id="124405" url="https://sk.wikipedia.org/wiki?curid=124405" title="Slivenský revolučný okres">
Slivenský revolučný okres

Slivenský revolučný okres bol jeden zo 4 revolučných okresov, na ktoré bolo rozdelené Bulharsko počas Aprílového povstania. Patril doň Slivenský kraj, Jambolský kraj a Kotlenský Balkán. Na čele okresu stál Ilarion Dragostinov. Jeho vojenskými pomocníkmi boli Georgi Obretenov a vojvoda Stoil.

</doc>
<doc id="124406" url="https://sk.wikipedia.org/wiki?curid=124406" title="Vračanský revolučný okres">
Vračanský revolučný okres

Vračanský revolučný okres bol jeden zo 4 revolučných okresov, na ktoré bolo rozdelené Bulharsko počas Aprílové povstanie. Nachádzal sa v severozápadnom Bulharsku, zahŕňal aj Sofijskú oblasť a Severné Macedónsko. Predsedom revolučného okresu sa stal Stefan Zaimov s pomocníkmi Nikolom Obretenovom a Nikolom Slavkovom.

</doc>
<doc id="124407" url="https://sk.wikipedia.org/wiki?curid=124407" title="Vysokotaviaci kov">
Vysokotaviaci kov

Vysokotaviaci kov je kov s vysokou teplotou tavenia. Počas tavenia je potrebná jeho ochrana pred účinkami atmosféry.
Zoznam vysokotaviacich kovov.
Kovy s najvyššími teplotami tavenia sú zoradené v tabuľke. 
Využitie.
Tieto materiály sa uplatňujú v oblastiach s náročnými podmienkami ako sú napríklad: raketový priemysel, letecký priemysel, chemický priemysel alebo atómová energetika. Zároveň sú základnými komponentmi pre: žiaruvzdorné zliatiny, žiarupevné zliatiny alebo spekané karbidy. 

</doc>
<doc id="124413" url="https://sk.wikipedia.org/wiki?curid=124413" title="Maastricht">
Maastricht

Maastricht () je najstaršie holandské mesto a hlavné mesto provincie Limbursko. Mesto leží na juhovýchode Holandska, medzi Belgickom a Nemeckom. Rozkladá sa na oboch brehoch rieky Mása. Meno mesta pochádza z latinského Mosae Traiectum, podľa mosta, ktorý nechal na tomto mieste postaviť rímsky cisár Augustus.
V Maastrichte stojí radnica, ktorá bola postavená architektom Pieterom Postom v polovici 17. storočia. Stavba reprezentuje typickú holandskú architektúru.
Mesto má rozlohu a žije tu okolo 121 050 obyvateľov (stav k 1. januáru 2012).
V Maastrichte sa hovorí po limbursky.

</doc>
<doc id="124421" url="https://sk.wikipedia.org/wiki?curid=124421" title="Šlomo ben Jicchak">
Šlomo ben Jicchak



</doc>
<doc id="124422" url="https://sk.wikipedia.org/wiki?curid=124422" title="Šlomo Jicchaki">
Šlomo Jicchaki



</doc>
<doc id="124423" url="https://sk.wikipedia.org/wiki?curid=124423" title="Šlomo Jarchi">
Šlomo Jarchi



</doc>
<doc id="124430" url="https://sk.wikipedia.org/wiki?curid=124430" title="Ekonomická kríza v Mexiku (1994)">
Ekonomická kríza v Mexiku (1994)

Mexická kríza z roku 1994/1995 alebo Decembrový omyl (šp. "El error de diciembre") alebo Tequilová kríza bola spočiatku menová kríza (kríza pesa), ktorá prerástla do krízy hospodárskej. V decembri 1994 Mexiko nebolo viac schopné v dôsledku tlakov na znehodnotenie pesa financovať dovtedajšie zavesenie (pegging) kurzu pesa na americký dolár a muselo zaviesť voľný výmenný kurz; nasledovalo znehodnotenie meny, strata dôvery v Mexiko a opúšťanie Mexika zahraničnými investormi a tento chýbajúci kapitál následne spôsobil hospodársku krízu.
Dopad tejto mexickej krízy na zahraničie, predovšetkým na Argentínu a susedné krajiny, sa označuje ako Tequilový efekt alebo Tequila efekt.
Podrobnosti.
Pred decembrom roku 1994 uskutočňovala mexická vláda svoju medzinárodnú politiku na základe stratégie „zaveseného“ výmenného kurzu (pegging exchange rate). To znamená, že vláda držala dolárovú hodnotu mexického pesa uprostred cieľového pásma a intervenovala na zahraničných trhoch, kedykoľvek hrozilo, že sa výmenný kurz pesa dostane mimo uvedené pásmo. Tieto intervencie zahrňovali nákup alebo predaj finančných aktív splatných v dolároch (alebo iných silných menách). Zásoba aktív držaných vládou v daný moment stanovovala ich rezervy v cudzích menách. Keď hrozilo, že dolárová hodnota pesa klesne pod hranicu cieľového pásma, mexická vláda predala aktíva v dolároch výmenou za pesos. Táto akcia zvýšila dopyt po peso a zabraňovala jeho dolárovej hodnote ďalej klesať.
Vážny problém pre stratégiu zaveseného výmenného kurzu nastane v prípade, keď trhové sily tlačiace výmenný kurz dole sú dostatočne silné a vytrvalé. Potom vedie vládny predaj aktív k vyčerpaniu valutových rezerv. Táto situácia presne nastala v posledných dvoch mesiacoch roku 1994 v Mexiku, keď peso klesalo mimo cieľové pásmo. Mexická vláda intervenovala, aby sa pokúsila udržať výmenný kurz pesa, a v decembri predala 11 miliárd rezervných aktív. Nanešťastie tieto opatrenia viedli iba ku zvýšeniu tempa strát rezerv, ktoré samozrejme neboli nevyčerpateľné. Nakoniec 20. decembra peso devalvovalo o 15 % a o dva dni neskôr bola mexická vláda nútená ustúpiť od stratégie zaveseného výmenného kurzu. Hodnota pesa začala okamžite klesať. Na začiatku januára jeho dolárová hodnota bola skoro o 40 % nižšia ako v decembri.
Pre Mexiko znamenal pokles hodnoty pesa začiatok vážnej a trvalej ekonomickej recesie. Na konci roku 1995 sa HDP znížil o 7 % a miera nezamestnanosti vzrástla zo 4 % na 7 %. Veľké množstvo súkromných firiem skrachovalo. Mexická vláda bola schopná splácať svoje záväzky len vďaka finančnej pomoci MMF a vládam USA a Kanady. Domáca a zahraničná dôvera v mexickú ekonomiku sa vážne narušila.

</doc>
<doc id="124432" url="https://sk.wikipedia.org/wiki?curid=124432" title="Mexická kríza">
Mexická kríza



</doc>
<doc id="124434" url="https://sk.wikipedia.org/wiki?curid=124434" title="Lama (rozlišovacia stránka)">
Lama (rozlišovacia stránka)

Lama môže byť:
LAMA môže byť:

</doc>
<doc id="124437" url="https://sk.wikipedia.org/wiki?curid=124437" title="Vypichovanie (obrábanie)">
Vypichovanie (obrábanie)

Vŕtanie na jadro je druh vŕtania, pri ktorom sa neodoberá celá diera ale len prstenec okolo vnútorného jadra. Používa sa "korunový vrták".
Použitie.
Pri vŕtaní veľkých dier do tvrdého materiálu alebo všeobecne, keď nemáme dostatočný výkon na vŕtanie. Pri vývrtoch sa jadro väčšinou odstráni (vylúpne) špeciálnym vrtákom. Využíva sa často pri vŕtaní geologických vrtov.

</doc>
<doc id="124438" url="https://sk.wikipedia.org/wiki?curid=124438" title="Antwerpy">
Antwerpy



</doc>
