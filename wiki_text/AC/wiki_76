<doc id="637286" url="https://sk.wikipedia.org/wiki?curid=637286" title="Dejiny kresťanstva">
Dejiny kresťanstva

Dejiny kresťanstva sú odvetvím histórie, ktoré sa zaoberá historickým vývojom kresťanského sveta a myslenia, dejinami jednotlivých kresťanských cirkví a spoločenstiev od vzniku kresťanstva ako židovskej sekty okolo roku 33 po Kristovi po dnešnú dobu. Okrem chápania dejín kresťanstva ako historiografickej oblasti možno dejiny kresťanstva a jednotlivých cirkví chápať i teologicky ako samostatnú teologickú disciplínu dejín spásy, či ako cyklus boja dobra a zla (Augustín z Hippa).
Kresťanstvo vzniklo v ázijskom Blízkom východe, v Palestíne (Judea/Galilejsko) ako následok pôsobenia židovského kazateľa Ježiša Krista, ktorého kresťania považujú za Spasiteľa a Mesiáša. Ježiš Kristus si spomedzi Židov vybral učeníkov (z nich najmä 12 apoštolov), ktorým v priebehu posledných troch rokov svojho života odovzdával svoje učenie, aby ho následne oni mohli šíriť ďalej do celého sveta. 
V priebehu prvých troch storočí sa kresťanstvo i napriek odporu vládnucich vrstiev rozšírilo v rámci Rímskej ríše i do okolitých krajín a získalo viac prívržencov. Prvou kresťanskou krajinou (oficiálne) bolo staroveké Arménske kráľovstvo. V 4. storočí sa kresťanstvo stalo legálnym a postupne i oficiálnym náboženstvom Rímskej ríše a spolu s jej výbojmi a kultúrou sa rozšírilo na ďalšie územia. S rozvojom kresťanského spoločenstva bola spojená i hierarchizácia cirkvi a rozvoj cirkevných štruktúr. Vznikli významné náboženské obce a centrá kresťanskej vzdelanosti a kultúry (najmä takzvaná pentarchia, ktorú tvorili biskupstvá Rím, Konštantínopol, Alexandria, Antiochia a Jeruzalem). S rozvojom cirkevného učenia a štruktúr však zároveň vznikali aj prvé teologické (a neskôr aj jurisdikčné) spory medzi jednotlivými oblasťami a osobami kresťanského života. Tieto mali za následok vznik rôznych heréz a schiziem. V rámci christologických sporov (najmä 4.5. storočie) sa rozdelila chalcedónska cirkev a tzv. staroorientálne cirkvi (nestoriáni, monofyziti, resp. miafyziti). Cirkevné spory sa cirkevné spoločenstvo riešiť na ekumenických konciloch. Diecézy si zároveň často pýtali radu pri riešení problémov od významnejších a uznávaných centier ako Rím, či Konštantínopol. V priebehu prvých desiatich storočí tak medzi týmito diecéznymi stolcami a patriarchátmi vznikali kompetenčné rozpory, ktoré sa neskôr prehĺbili o spory teologické, spoločenské či mocenské rozdiely, ktoré vyústili do Veľkej schizmy (typicky kladenej do roku 1054). Od toho okamihu bola pochalcedónska cirkev viacmenej rozdelená medzi východnú Pravoslávnu cirkev a (prevažne) západnú Katolícku cirkev, z ktorých sa každá riadila svojimi vlastnými pravidlami a mala vlastný historický vývoj.
Stredovekú cirkev charakterizovali viaceré znaky, medzi nimi misijná činnosť, rozvoj kláštorného života, či univerzít zakladaných pod jej vedením, ako aj rozvoj teologického myslenia, rozvoj kánonického práva a rozvoj cirkevných štruktúr. Na Západe to ďalej boli veľké pápežské schizmy, či snahy o cirkevnú úniu s Východom. Spolu s rozširovaním kresťanskej viery boli spojené i sväté vojny a medzi nimi najmä križiacke výpravy. Veľkým zlomom v kresťanských dejinách bolo i husitské hnutie, ktoré otvorilo dvere veľkému reformnému hnutiu, ktoré sa v Európe udialo v priebehu 16. a 17. storočia: tzv. reformácii.
V rámci reformácie vznikli viaceré nové protestantské hnutia a cirkvi a anglikánska cirkev. Latinská cirkev na udalosti reagovala zvolaním Tridentského koncilu a reformou svojej politiky i zvyklostí. V tomto období vypuklo medzi jednotlivými kresťanskými cirkvami i viacero náboženských vojen, medzi nimi najmä Tridsaťročná vojna, ktorá sa skončila Vestfálskym mierom riadiacim sa heslom: „Koho panstvo, toho náboženstvo“.
Spolu s rozvojom zámorských ciest sa kresťanstvo rozšírilo i do Ameriky, či neskôr i do Austrálie a ďalekej Ázie, kde i dovtedy ale existovali menšie východné cirkvi. Jednou z najvýznamnejších udalostí 20. storočia v kresťanstve bol katolícky Druhý vatikánsky koncil. V novodobých dejinách sa v rámci kresťanských cirkví snažia niektorí jej príslušníci o ekumenický prístup k svojim bratom vo viere a o spoluprácu, ktorá sa v minulosti nie vždy vyvíjala, resp. bola zhatená vzájomnými konfliktami. Dnes je kresťanstvo najrozšírenejším náboženstvom na svete s takmer dvomi miliardami veriacich.
Vznik kresťanstva a prvé náboženské obce.
Pôvod.
Starovekí Židia sa delili do troch hlavných náboženských prúdovbohatých a konzervatívnych kňazovsaducejov, ktorí uznávali len písanú podobu zákona, farizejov, ktorí uznávali i ústne komentáre židovských náboženských textov a reformných essénov (esejcov), ktorí hlásali nevyhnutnosť Novej zmluvy s Bohom. Pravdepodobne jedným z esénov, alebo nimi ovplyvneným kazateľom bol aj Ján Krstiteľ a isté sympatie k esénom mal aj Ježiš Kristus.
Ježiš sa narodil v judskom kráľovstve kráľa Heroda, ktoré boli klientským štátom Rímskej ríše. O jeho detstve sa nevie veľa. Po Herodovej smrti sa jeho kráľovstvo stalo rímskou provinciou, ktorou zotrvalo i v nasledujúcom období. V Palestíne Ježiš i verejne pôsobil a posledné tri roky svojho života hlásal svoje učenie a radostnú zvesť (gr. "evanjelium"), podľa biblických textov konal i zázraky. Kristovo učenie sa odvrátilo od hmotných prísľubov blaha a do centra stavalo lásku k blížnemu a duchovný cieľ spásu duší. Spomedzi ľudí si v tomto čase vybral i niekoľko pomocníkov, medzi nimi najmä najbližší kruh 12 apoštolov. Okolo roku 30 až 33 bol Ježiš rímskou vládou (Pontským Pilátom) ukrižovaný na žiadosť židovskej jeruzalemskej veľrady ("sanhendrín"), ktorá bola Ježišovým (pre ňu heretickým) učením pobúrená. Podľa Ježišových následníkov Ježiš tretieho dňa vstal z mŕtvych a ešte 40 dní pobýval so svojimi učeníkmi a pripravoval ich na ich poslanie a jeho odchod k Bohu. Na 40. deň podľa Biblie Ježiš vstúpil do neba, kde prebýva po pravici svojho otca. Podľa Biblie bol Ježiš Spasiteľom a Mesiášom, ktorého smrť a zmŕtvychvstanie prinieslo jeho nasledovníkom spásu.
"„Ja som vzkriesenie a život. Kto verí vo mňa, bude žiť, aj keď umrie. A nik, kto žije a verí vo mňa, neumrie naveky."" (Jn 11,25)
Pramene.
Najstaršími biblickými (teologickými i historickými) prameňmi sú Skutky apoštolov, listy apoštola Pavla a štyri kánonické evanjeliá (podľa Mareka, Matúša, Lukáša a Jána), ktoré vznikli už v prvom storočí. Následne sú to najmä spisy Didaché ("Učenie Pána hlásané národom dvanástimi apoštolmi"). Objavili sa i iné texty, ktoré sa prehlasujú byť evanjeliami, či inými biblickými textami, avšak ich pravosť býva spochybňovaná a sú nazvané apokryfmi, napr. Tomášovo evanjelium, Evanjelium podľa Judáša a iné. Tieto bývajú označované ako apokryfy. O Ježišovom pôsobení hovorí aj rímsky historik Flavius Iosephus, ktorý o ňom vo svojom diele "Židovské starožitnosti" tvrdí nasledovné:
Novší historici a štúdiá však spochybňujú túto citáciu a pripisujú ju neskoršiemu kresťanskému opisovateľovi Flaviovho textu. Prikláňajú sa k tomu i filologické výskumy.
Prvé hnutia.
Počiatky kresťanstva ako náboženstva boli zložité. Kristus nebol politickým reformátorom a jeho cieľom nebola vojenská vzbura proti Rimanom, ako to niektorí jeho nasledovníci očakávali. Ježiš Kristus svojich učeníkov vyzval, aby šli do sveta a šírili jeho myšlienky medzi ľudí. V počiatku sa jeho učeníciapoštoli zamerali na šírenie v radách židovskej komunity. Práve preto v ich spoločenstvách vznikali prvé centrá novej viery. Samotní Kristovi nasledovníci v ranom období náboženstva považovali stále za židov a výraznejšia diferenciácia od židovskej komunity nastala v neskoršom období po prijatí nežidovských nasledovníkov (t. j. pohanov, najmä Grékov) a nevychádzala len z radov kresťanov, ale aj z radov ortodoxných židov, ktorí odmietali spojitosť s pre nich heretickým kresťanským hnutím.
Zároveň zarovno s kresťanstvom sa v Palestíne, ale i v celej Rímskej ríši šírili i iné učenia, ktoré mali niektoré znaky podobné s kresťanstvom. Medzi nimi boli napr. mithraisti či učenie Šimona Mága. Samotní prví Kristovi nasledovníci sa vo svojej činnosti odlišovali. Jednak existoval smer potulných galilejských mudroslovných kazateľov, následne jeruzalemské židokresťanské hnutie (ebioniti, elchasaiti, hebreji či nazorejci) v ktorom sa rozlišuje apoštolský židovský a neapoštolský židovský smer a smer helenistický. Súhrn Kristových prívržencov a misionárov jeho učenia teda nemožno zúžiť len na okruh jeho apoštolov (po ktorých sa toto obdobie i nazýva akoApoštolská doba). V raných obdobiach sa nedalo vždy presne odlíšiť, ktoré hnutie bolo heretické, nakoľko neexistovali presne ucelené dogmy a autority, ktoré by ich plošne určili. Rady vyskytujúce sa v listoch apoštolov nemali charakter cirkevno-správny ale skôr poradný a teologický.
Spočiatku apoštoli a ich nasledovníci šírili kresťanstvo len medzi Židmi. Zlom nastal po konvertovaní farizeja Šavla na kresťanstvo. Šavol (odvtedy známy ako apoštol Pavol z Tarsu) bol vzdelaným Židom s vplyvnými kontaktami a rímskym občianstvom. Pôvodne prenasledoval kresťanov, avšak po jeho zázračnom obrátení sa stal veľkým šíriteľom kresťanstva. Okolo roku 50 sa v Jeruzaleme uskutočnil tzv. apoštolský snem, na ktorom sa jeho účastníci rozhodli, že kresťanstvo možno šíriť aj medzi nežidov. Pavol a podobne aj ďalší apoštoli začali podnikať cesty po celej východnej časti Rímskej ríše. Pavlova činnosť sa zameriavala aj na vedenie bohatej korešpondencie s cirkevnými obcami, ktoré založil. Práve vďaka Pavlovej činnosti sa kresťanstvo zmenilo zo židovskej sekty na náboženstvo, ktoré sa šírilo na rozsiahlom území a Pavol si za svoju činnosť vyslúžil prezývku "Apoštol národov". Apoštol Pavol zároveň vo svojich listoch (epištolách) maloázijské cirkvi v Galatii, či Filipanov varuje pred falošnými prorokmi.
Medzi prvé centrá kresťanskej viery patrila antiochijská obec, založená svätým Petrom. V Antiochii sa rozvíjal najmä helenistický prúd kresťanského hnutia a vôbec po prvýkrát objavilo označenie kresťan ("christian"). Ďalšie obce vznikli v egyptskej metropole Alexandrii, kde kresťanstvo šíril apoštol Marek. Pomerne rýchlo si kresťanstvo našlo cestu i do gréckych obcí ako Efez, Korint, Galatia, Ikonium, či Solún. Kresťanské misie sem viedol najmä Pavol, ktorý s miestnymi cirkvami viedol i bohatú korešpondenciu. Okrem neho tu však pôsobili i misionári z iných obcí (ako napr. svätý Timotej či Apollos z Alexandrie). Apoštol Tomáš mal zase veľký úspech v Mezopotámskej Edesse, ktorá bola až do vrcholného stredoveku centrom východných kresťanov a odkiaľ pochádzalo obrovské množstvo relikvií (napr. list kráľa Abgara Ježišovi, či Abgarov obrazedesské plátno). Naopak tradičné centrá helénskej filozofie ako Atény neboli kresťanstvom dlhé obdobie príliš nadchnuté. Zaujalo ich síce kresťanské učenie o tolerancii a pokání, zároveň však odmietali teórie o zmŕtvychvstaní. V Ríme je prvá prítomnosť kresťanov doložená najneskôr v 40. rokoch 1. storočia (Klaudiov edikt o vyhnaní Akvilly a Priscilly).
Rané kresťanstvo.
Prenasledovanie kresťanov.
S rozširovaním kresťanstva bol spojený vznik ďalších obcí v Rímskej ríši i mimo nej. Do cesty šíreniu novej viery sa spočiatku postavili najmä ortodoxní Židia a Veľká jeruzalemská rada. Už krátko po Kristovom umučení bol v Jeruzaleme ukameňovaný prvý mučeník svätý Štefan († okolo 33). Rímske úrady na kresťanov pôvodne nazerali ako na Židov a preto v duchu náboženskej zmierlivosti voči povoleným náboženstvám ("religio licita") voči nim nezasahovali. Už čoskoro sa však voči kresťanom nepriateľsky naladili i rímske úrady (a niektorí cisári), ktorí nevedeli pochopiť nový kult vyznávajúci neznámeho osobného neviditeľného a jediného Boha. Niektorí Rimania dokonca kresťanov pre ich neúčasť na verejnom kulte považovali za ateistov. Okolo kresťanov sa navyše nieslo isté rúško tajomna, ktoré vytvorilo priestor na ohováranie a obviňovanie neznámeho. Tak sa nakoniec i napriek tomu, že sa Rím pôvodne voči odlišným náboženstvám v ríši staval neutrálne, začala situácia meniť v neprospech prvých kresťanov.
Situácia sa zhoršila najmä v hlavnom meste Ríme, kde v roku 64 vypukol obrovský požiar, z ktorého cisár Nero (5468) obvinil kresťanov. Prvé prenasledovanie nebolo systematické, takže sa nedá porovnávať s prenasledovaniami za vlády Domiciána (8196), Diokleciána (284305) či Galéria (305311), spôsobilo však presun kresťanov ešte viac do úzadia. Prvé kresťanské obce sa ukryli na odľahlých miestach, či v mestských katakombách alebo na vidieku. O kresťanoch sa začali šíriť reči, ktoré ich obviňovali z travičstva a príprav rôznych sprisahaní. Nie všetci cisári však kresťanov prenasledovali. O kresťanoch sa v tomto období zmieňujú aj rímski pohanskí autori ako Tacitus, Suetonius, či Flavius Iosephus. Plínius Mladší, bitýnsky správca si od cisára Trajána (98117) pýtal radu ako voči kresťanom postupovať, rímsky historik Tacitus kresťanov a situáciu popísal nasledovne:
Po Nerónovom ďalšie prenasledovanie nastalo za vlády Domiciána (8196). V 2. storočí, keď sa vlády v Ríme ujala severovská dynastia nastalo pre kresťanov pokojné obdobie, pretože prípadné prenasledovania vychádzali len zo strany správcov provincií. V roku 212 sa dokonca kresťania podobne ako ostatní obyvatelia ríše prostredníctvom Constitutio Antoniniana stali rímskymi občanmi. Naplno sa prenasledovania začali v 3. storočí vládou Maximina Thraxa (235238). Obeťami Maximiánovho prenasledovania boli mnohí kresťania, medzi nimi i prvý protipápež Hyppolytos († 235/236). Najtvrdšie prenasledovanie pretrvávalo počas vlády cisárov Décia (249251), Valeriána (253260) a Diokleciána (284305). Práve za vlády cisára Décia bol vydaný edikt, ktorý (až na výnimku pre židov) prikazoval obyvateľom ríše uctievať cisára ako božstvo. Obyvatelia ríše, ktorí sa odmietli zúčastňovať na dni verejných modlitieb "supplicatio", boli odsúdení na smrť. Medzi kresťanskými mučeníkmi bol aj pápež Fabián. Po jeho smrti vypuklo druhé protipápežstvo, keď sa Novacián prehlásil za Fabiánovho nástupcu. Posledné veľké prenasledovanie sa odohralo koncom 3. storočia za vlády Diokleciána a jeho spoluvládcov (Dioklecián rozdelil ríšu na dve časti so štyrmi vládcami). Dioklecián však neprenasledoval len kresťanov, ale i iné náboženstvá v ríši, medzi nimi najmä manichejcov. Prenasledovanie na Západe sa predbežne skončilo po tom, čo sa cisárom stal Konštantín, na Východe bol náboženský zmier ustanovený Nikomedijským ediktom z roku 311, ktorý vydal zomierajúci cisár Galerius (305311).
Iné zdroje Galeriov edikt označujú za serdický. Jeho trvanie a významnosť však nebola dlhá, pretože v roku 313 bol prekrytý tzv. Milánskym ediktom vydaným cisárom Konštantínom (306324) a Liciniom (308324). Situácia sa pre slobodu vierovyznania v ríši začala meniť.
Vývoj kresťanstva v antike.
Samotní kresťania sa v prvých storočiach o politiku a svetské záležitosti príliš nezaujímali. Postupom času si kresťania začínali uvedomovať, že koniec sveta nepríde tak skoro ako očakávali a začali prehodnocovať svoj postoj k svetským záležitostiam. Začali sa viac venovať politike a verejnému životu, rozvíjalo sa ich umenie a vznikali prvé snahy o prepojenie kresťanstva s antickou vzdelanosťou a kultúrou.
Od najranejších období sa v rámci kresťanstva začala tvoriť i štruktúra cirkvi. Pôvodne bola pomerne jednoduchá, veriaci sa schádzali na tajných zhromaždeniach ("ecclesia") a na ich čele stáli starejší (presbyteri), pomocníci (diakonovia) a episkopi (nástupcovia apoštolov, neskôr označovaní ako biskupi). Jednotlivé spoločenstvá (cirkvi) sa postupne integrovali a členovia spoločenstiev sa stali bratmi a sestrami vo viere, a tvoririli Cirkev, tajomné Kristovo telo ("corpus Chrisiani mysticum").
Problémom kresťanskej vierouky zostávalo, že bola značne roztrúsená a stála len na autorite jednotlivých apoštolov, resp. kazateľov, či biskupov. Existovali síce posvätné texty Biblie, neexistovali však ucelenejšie dogmy, vysvetlenia a školy, ktoré by kresťanské učenie zjednotili. Takisto sa spočiatku takmer nik (až na apoštola Pavla) nevenoval filozofickému aspektu viery, a kresťanské učenie sa opieralo výlučne o sprostredkované teologické informácie o Zjavení.
Prvá kresťanská inteligencia sa sformovala v 2. storočí. Šlo o cirkevných otcov, ktorí boli zväčša biskupmi vo významnejších kresťanských obciach. Ich učenie sa podľa latinského slova "patres" označuje ako patristika. Cirkevní otcovia v najranejšom období sa venovali najmä spisom na obranu vieryapologézam.
Medzi prvých priekopníkov patril mimo iné svätý Justinus († 165). Práve svätý Justín ako vzdelaný filozof, ktorý študoval i staroveké spisy ako jeden z prvých otvoril kresťanstvu dvere k starogréckym filozofom, na ktorých kresťanské učenie neskôr nadviazalo, Sokrata dokonca nazval kresťanom pred Kristom. Ďalšími významnými ranými apogolétmi boli Athénagoras z Atén († okolo 190) či Irenej z Lyonu († okolo 202). Spolu s rozvojom teologického hnutia sa ale vytvoril i priestor pre prvé herézy. Jedným z prvých heretikov bol biskup Markión zo Sinope († okolo 160) spolu so svojimi prívržencami (markionizmus). Niektoré ranokresťanské herézy mali značne gnosticistický rozmernapr. učenie Valentina Egyptského († okolo 160; tzv valentinovci) a väčšina apokryfných diel je tiež gnostického charakteru. Asi najvýznamnejšie gnostické diela (a apokryfy) sú "rukopisy z Nag Hammádí".
Na druhú stranu, nie všetci kresťania boli otvorení prijať čo i len časť pohanského učenia. Významným kresťanským otcom na Západe bol Kartáginec Tertulián († okolo 220), ktorý síce ovládal rímsku rétoriku (pôsobil v súdnictve), zásadne však odmietal gréckych filozofov a klasikov. I napriek tomu však Tertulián priniesol kresťanstvu mnohé inovácie a práve uňho sa začala formovať kresťanská prirodzeno-právna škola. Po jeho smrti však západná časť ríše v patristických elitách na čas ustúpila Východu. Vo východných metropolách Alexandii a Antiochii vznikajú v 2.3. storočí prvé veľké teologicko-filozofické školy. Zrejme najvýznamnejšími mysliteľmi Východu boli Klement Alexandrijský († okolo 215) a Órigenes († okolo 253).
V 2. a 3. storočí zároveň vzniká i ucelenejšia štruktúra cirkevnej správy. Cirkevné spoločenstvo sa zbavilo prvotného spoločenského radikalizmu. Z biskupov sa stali nielen správcovia jednotlivých diecéz ale i sudcami v sporoch, či neskôr im bola zverená i obrana miest. Takisto sa vytvárali prvé zaužívané pravidlá a zvyklosti. Nový biskup napr. žiadal okolité diecézy, či významnejšie kresťanské sídla (metropoly) o „prijatie do spoločenstva“ ("communio"). Pri kostoloch vznikali takisto ďalšie úrady pomocníkov biskupasekretári, či pokladníci. Naďalej pôsobili aj staršie funkcie diakonov, či presbyterov.
Kresťanstvo po Milánskom edikte.
Pravdepodobne najvýznamnejšou udalosťou v ranokresťanských dejinách bolo prijatie Milánskeho ediktu (právne skôr reskriptu alebo výnosu). Edikt spolu vydali západný cisár Konštantín I. (306324) a východný cisár Licinius (308324) v roku 313. Podľa ranokresťanského historika Eusébia z Kaiserie († 339) za zázračnú zmenu v cisárskej politike mohlo nebeské znamenie, ktoré sa cisárovi Konštantínovi zjavilo pred bitkou na Milvijskom moste (312). Edikt nezrovnoprávnil len kresťanstvo, ale priniesol slobodu vierovyznania pre všetky náboženstvá. Pravdou však zostáva, že po jeho prijatí to bolo najmä kresťanstvo, ktoré sa rozmohlo a ktoré sa stávalo dominantným hnutím v Rímskej ríši.
Legalizácia kresťanstva spustila nevídaný rozvoj kresťanského sveta. Začalo vznikať prvé kresťanské umenie, prvé kresťanské chrámy a znásobila sa tvorba literárnych diel. Sám cisár Konštantín, ktorý hoci prijal krst až tesne pred smrťou, sa počas svojej vlády horlivo zaujímal o kresťanstvo a držal patronát nad prvými ekumenickými koncilmi. Konštantín daroval cirkvi prvé kostoly a majetky, sám dokonca založil prvú baziliku nad hrobom svätého Petra vo Vatikáne. Konštantín ďalej preniesol ťažisko rímskej moci na Východ, kde založil mesto Konštantínopol. Mesto na mieste staršej osady Byzantion sa stalo „Novým Rímom“, ktorý mal byť narozdiel od svojho predchodcu kresťanský. Konštantínova matka svätá Helena zase stála pri vzniku pútnickej tradície.
Prvý koncil v Nikáji a arianizmus.
Čoskoro po zrovnoprávnení kresťanstva sa ukázala nutnosť zvolania všeobecného koncilu, na ktorom by sa scelila kresťanská náuka a vyriešili najpálčivejšie problémy. V roku 325 sa preto v maloázijskej Nikáji konal prvý ekumenický koncil (Prvý nicejský koncil), ktorý odštartoval dlhodobú tradíciu všeobecných koncilov. Okrem všeobecných koncilov sa v kresťanských spoločenstvách často konali i čiastkové synody, či miestne koncily, ktoré riešili problémy určitej cirkevnej provincie. Výsledkom koncilu v Nikáji bol prvý všeobecný ucelený program kresťanskej vierynicejské vyznanie vieryKrédo.
Výsledkom koncilových jednaní bolo aj zavrhnutie ariánskej náuky. Podľa učenia egyptského kňaza Areia († 336) bol Kristus stvorený a nie splodený a teda nebol rovnakej podstaty ako Boh Otec, čo by znamenalo, že Kristus je odlišný od božského Otca a jemu podriadený. Areios bol poslaný do vyhnanstva, no neskôr mu bolo povolené vrátiť sa. I napriek pohotovej reakcii Areiových odporcov sa arianizmus nepodarilo hneď poraziť a ten sa rozšíril po celej Rímskej ríši a stúpencov našiel i v radoch germánskych kráľovstiev. Medzi germánskych Gótov kresťanstvo priniesol rímsky biskup Wulfila, ktorý dokonca preložil do ich jazyka Bibliu. Neskôr, keď bol arianizmus v Rímskej ríši na úpadku, Germáni tento smer i pre kultúrno-politické príčiny horlivo opatrovali. Ostrogótsky ariánsky kráľ Teodorich I. (419451) dokonca uväznil pápeža Jána I. († 526). Úplne sa arianizmus podarilo odstrániť až v 8. storočí a to osobitne vďaka Frankom, ktorých kráľ Chlodovik I. (481511) v roku 498 prijal katolícky krst. Ďalším veľkým ranokresťanským sporom, pôvodne schizmou bol donatizmus.
Rím po Konštantínovi I..
Zvrátiť nový kresťanský ráz rímskej spoločnosti sa ešte krátko po smrti Konštantína I. pokúsil cisár Julián Apostata (361363), cisár starého rímsko-helenistického štýlu a veľký vzdelanec, avšak po jeho smrti už žiaden z cisárov nemal o staré náboženstvo záujem. Horlivý zástancom kresťanstva bol cisár Teodózius I. (379394). Ten v roku 380 ediktom "Cunctos Populos" de facto ustanovil koncilové kresťanstvo hlavným náboženstvom ríše a počas svojej vlády niekedy až fanaticky prenasledoval odporcov kresťanstva. Potláčal aj staré pohanské tradície.
V roku 381 Teodózius I. zvolal do Konštantínopola druhý ekumenický koncil, na ktorom bolo opäť odsúdené ariánstvo i jeho odnože a znovu bolo schválené nikajské vyznanie viery. V rokoch 393/394 boli oficiálne zakázané olympijské hry a postupne bolo z rôznych dôvodov zatvorených, či zničených viacero pohanských chrámov (medzi nimi Diov chrám v Olympii, či alexandrijské Serapeum). Moc kresťanskej cirkvi v tomto období bol už vďaka autorite jednotlivých predstaviteľov značný. Milánsky biskup Ambróz († 397) sa dokonca postavil voči samotnému cisárovi a ten musel vykonať pokánie za svoje činy.
Vzťah kresťanov a pohanov pôvodne nebol vyhrotený. Ako však kresťanstvo sililo, začalo sa jeho postavenie prejavovať i vo vzťahu k pohanom a naberať silnejúci odpor a nenávisť. Nikdy sa však kresťanská antipatia voči nim nepreniesla do podobného prenasledovania, aké zažili kresťania v starovekom Ríme. Predsa sa však už v tomto období objavili individuálne excesy ako napríklad zavraždenie alexandrijskej novoplatoničky Hypatie v roku 415. Nové možnosti kresťanstva spojené so ziskom mocenského vplyvu boli pre prvotnú kresťanskú myšlienku dvojsečnou zbraňou, okrem nástrojov pre presadzovanie svojich záujmov totiž zásadne vzrastalo riziko zosvetštenia záujmov Cirkvi. 
Mníšstvo a patristická filozofia.
V 4. storočí začala svoj ráz meniť taktiež kresťanská filozofia. Reakciou na nové smerovanie spoločenstva k svetskej spoločnosti bol vznik pustovníckeho života v Egypte. Medzi prvých priekopníkov a tzv. púštnych otcov patril svätý Anton Veľký. Pachomios Veľký zase v protiklade s osamelým pustovníctvom vyzdvihol život v komunite mníchov a stal sa zakladateľom cenobitského (koinobitského) kláštorného života. 
V 4. storočí sa na Východe rozvíjala teologická škola kapadóckych otcov. Jeden z jej predstaviteľov, Bazil Veľký, bol zároveň zakladateľom hnutia baziliánov. Ich kláštorné pravidlá sa od egyptskej mníšskej tradície líšili. Kláštorný život chápal nie ako osamelé pustovníctvo v cele, či v jaskyni ale ako hierarchické spoločenstvo so spoločným cieľom, do ktorého osoby vstupujú zo slobodnej vôle a ku ktorého zásadám sa slobodne zaväzujú. Na Západe isté pravidláregule vytvoril Augustín z Hippa a k tvorbe vlastnej rehole či rádu dochádza až v 6. storočí (Benedikt z Nursie).
Najmladší z kapadóckych otcov Gregor Nysský vo svojich ranokresťanských dielach spojil platónsku tradíciu a kresťanský mysticizmus. Na Západe v platónskom duchu pokračoval nástupca Ambrosia MilánskehoAugustín z Hippa. Bohatý a vzdelaný konvertita sa už počas svojho života tešil obrovskému uznaniu a o jeho diela bol obrovský záujem. Jeho dielo bolo dokonca jeho prívržencami publikované nedokončené bez jeho vedomia. Jedným z Augustínových prelomových diel bol spis "O Božej obci", ktorá zápasí s pozemskou svetskou ríšou. V antickom období, v ktorom už bolo cítiť úpadok západného Ríma a cítiť skepsu a úpadok tak Augustín vniesol do filozofie nového ducha. Predstavil prvú kresťanskú politickú teóriu, akýsi konkordát medzi svetskou vládou a náboženstvom, nie však teokraciu. Augustínov prínos pre kresťanstvo nespočíval len v kresťanskej filozofii a teológii (v ktorej až do obdobia Tomáša Akvinského nemal naozajstnú konkurenciu), ale i v práve a politológii.
Augustín taktiež bojoval proti heréze britského mnícha Pelagia, ktorého učenie bolo značne deterministické a odmietalo účinnosť Božieho Milosrdenstva a nutnosť krstu. Spásu duše pripočítalo len ľudskému správaniu. Ďalším Augustínovým úspechom bol zmier s herézou novaciánov a donatistov, ktorí si vytvorili vlastnú rigidne-zélotskú, dobre organizovanú a štruktúrovanú cirkev. Odmietali do kresťanského spoločenstva prijať bývalých kresťanských odpadlíkov (tzv. lapsi). 
Začiatkom 5. storočia preložil Svätý Hieronym Bibliu do latinčiny (tzv. Vulgáta). I vďaka tomu sa latinčina postupne stala najbežnejším jazykom kresťanských vzdelancov na Západe. Na Východe obdobné postavenie získala gréčtina.
Od 3. storočia vznikajú prvé diela o cirkevných dejinách. Medzi raných historikov patria napr. Eusébios z Cézarey a následne Sokrates Scholastikos a Evagrios Scholastikos.
Herézy a ekumenické koncily.
V 4. storočí sa na Východe rozpútal spor s novou herézou vyvolanou konštatinopolským patriarchom Nestorom (nestoriánstvo). Spor, ktorý sa viedol medzi antiochijskou školou (zastupovanou Nestoriom) a alexandrijskou školou (Klement Alexandrijský; † okolo 215) sa týkal Kristovho božstva. Podľa Nestorovho učenia matka Ježiša Krista nebola Bohorodičkou (Theotokos) ale len nositeľkou Krista Christotokos. To by znamenalo, že Kristus sa nenarodil ako Boh, ale že božstvo v Kristovi iba prebývalo, t. j. bol by dvoma osobami zároveň. Nestoriánstvo (a okrem neho i pelagianizmus) bolo odsúdené na Efezskom koncile (3. ekumenický) v roku 431 zvolanom cisárom Teodóziom II. (408450).
Krajnú opozíciu nestoriánom vytvorilo učenie monofyzitov ("monos" + "fyzis"jedna podstata), ktorého prvým hlavným prívržencom bol kňaz Eutyches. Ten naopak úplne spochybnil Kristovu ľudskosť a videl v Ježišovi iba jednu osobuBožiu. Na stranu monofyzitov sa postavila aj alexandrijská škola (a patriarcha), kým Konštantínopol a najmä Rím ju odmietli. Eustyches bol dočasne zosadený, avšak cisár Teodózius II. pod vplyvom alexandrijského patriarchu Eustycha na tzv. lupičskej (alebo aj zbojníckej) synode v Efeze rehabilitoval. Pápež Lev I. pobúrený tým, že jeho poslovia neboli vypočutí požadoval zvolanie nového koncilu. Ten sa vykonal až po smrti cisára Teodózia II. v Chalkedóne (451). Koncil znovu odsúdil nestoriánsto a okrem neho i monofyzitizmus. Oficiálna náuka Kristovej dvojosobnosti"diofyzitizmus" a hlavný kresťanský smer sa preto od tohto obdobia podľa koncilu nazýva aj (post)chalcedónske kresťanstvo.
Nestoriáni svoje učenie ani po dvoch ekumenických konciloch nezavrhli a ich náuka sa ďalej šírila vo východných častiach ríše. Mnohí jeho prívrženci hľadali oporu v Byzancii nepriateľsky naladenej Perzskej ríši a cez ňu sa ich učenie rozšírilo až do tchangskej Číny. Nutno spomenúť, že v tomto období už na Východe isté kresťanské obce existovali. Podľa kresťanskej tradície už apoštol Tomáš založil v indickom Malabare niekoľko kresťanských obcí. V Indii ďalej pôsobil i učiteľ Klementa Alexandrijského Pantainos, podľa ktorého správ mal v Indii pôsobiť i apoštol Bartolomej. Podobne sa koncilom nepodarilo odstrániť ani monofyzitizmus (resp. miafyzitizmus), ktorý sa šíril v Egypte a Sýrii. V nasledujúcom období tieto teologické spory spôsobili odcudzenie východných území Byzantskej ríše voči centrálnej správe v Konštantínopole.
Na Západe sa roku 476 sa rozpadla rímska cisárska moc a hlavnú autoritu od cisárov postupne prevzali pápeži. Ich moc silnela už v priebehu 5. storočia. Pápež Lev I. Veľký napríklad dosiahol záchranu mesta Rím a jeho obyvateľov pred vyvraždením Atilovými Hunmi. Pápeži prijali pôvodne pohanský titul rímskych cisárov "pontifex maximus" a legitimizovali svoju svetskú moc nad Západom prostredníctvom tzv. Konštantínovej donácie.
Ranokresťanské umenie.
Ranokresťanské umenie bolo výrazne ovplyvnené orientálnym chápaním umenia a mystickými tradíciami judaizmu. V prvých dvoch storočiach sa prísne dodržiaval zákaz akéhokoľvek figurálneho zobrazovaniazákaz modlárstvaidolatrie. Z toho dôvodu sa nezachovali výraznejšie prejavy umenia. Od 3. storočia sa pomaly zaviedlo používanie obrazov. Táto zmena súvisela s procesom prispôsobovania sa k antickej kultúre a tradíciám Rímskej ríše. Už za vlády Konštantína I. sa presadilo budovanie rozsiahlejších svätýň ako odpoveď na rýchly nárast počtu kresťanov v Rímskej ríši.
Medzi prvé miesta, kde sa mohlo kresťanské umenie prejaviť patria katakomby v Ríme, Neapole a na Sicílii, neskôr prvé kresťanské sídla vôbec. Špecifickými typmi ranokresťanskéhu umenia boli koptské a arménske kresťanské umenie. Od 6. storočia rozpoznávame byzantské umenie, ktoré sa vyvinulo z rankresťanského a okrem neho rôzne západné (najmä germánskeostrogótske, vizigótske...) školy. Nakoniec na Západe prevládol románsky štýl a na Východe sa ďalej rozvíjalo umenie Byzantskej ríše a kresťanské orientálne štýly.
Raný stredovek.
Stredoveká spoločnosť bola pomerne odlišná od spoločnosti antickej. Európsky kultúrny prerod na základoch rímskeho práva, gréckej múdrosti a kresťanského učenia trval mnohé storočia a najmä spočiatku boli na Západe nositeľmi antického dedičstva kresťanské inštitúcie. Barbarské národy, ktoré svojou nacionalizáciou premohli rímsky občiansky systém si na Západe vytvorili viaceré kráľovstvá, ktoré však poväčšinou nedokázali dlhodobo pretrvať. Kresťanské cirkvi (koncilová i ariánska) sa pokúšali na kresťanstvo skonvertovať čo najviac kmeňov. Spolu s konverziou sa menil i charakter pohanskej spoločnosti, germánske obyčajové právo i vnímanie sveta. Od 6. storočia vznikajú i prvé ucelenejšie zbierky cirkevných zákonovkánonov, vznikajú zbierky "Dionýziana, Hispana", či pseudo-izidoriánske dekretálie a iné falzifikáty Franskej ríše.
Justiniánske obdobie.
Odlišný vývoj v tomto období badať na Východe. Cisár Justinián I. sa ešte síce pokúsil obnoviť moc rímskej ríše na Západe a jeho obdobia prinieslo definitívne víťazstvo nad pohanstvom, zároveň však už naznačovalo postupný úpadok. V roku 529 bola zatvorená Platónska akadémia, v talianskom Monte Cassino však zase začala pod vedením Benedikta z Nursie vznikať nová benediktínska epizóda kresťanstva a vzdelanosti. Vláda raných východorímskych (a byzantských) vládcov ešte nesie isté znaky cézaropapizmu. Byzantský panovník stál na čele kresťanského spoločenstva a aktívne zasahoval do diania v cirkvi. Patriarchov i pápeža považoval za svojich podriadených a mal určité výsady v rámci liturgie, zároveň ich však vždy vykonával ako laik a nenahrádzal úlohu kléru. Za vlády Justiniána sa kresťanstvo šíri ďalej do Núbie i na Balkán, kde sa usídlili rôzne kmene. I vďaka cisárovnej Theodore, ktorá však podporovala monofyzitizmus (resp. miafyzitizmus) sa však do týchto oblastí rozšíril najmä neortodoxný smer kresťanstva. Rozkol medzi kresťanmi sa v religióznej Byzancii prejavoval i bežnom živote. Napríklad vo frakciách športových tímov v Hipodróme podľa niektorých názorov modrí predstavovali najmä ortodoxiu a zelení monofyzitizmus. Takisto sa viac začali prehlbovať ideové rozpory medzi Východom a Západom, vznikajú prvé rozkoly ako akakiánska schizma, či tzv. spor o tri kapitoly. Práve tento problém mal riešiť Druhý konštatinopolský koncil v roku 553 zvolaný cisárom Justiniánom I. Nasledujúci cisári sa spory s monofyzitmi snažili vyriešiť kompromismi, ktoré však riešenie nepriniesli, ba čo viac pobúrili všetky zúčastnené strany. Učenia monotheletizmu a monoenergizmu (presadzovaným za vlády Hérakleia) tak boli nakoniec tiež odsúdené, monotheletizmus Tretím konštatinopolským koncilom v rokoch 680681.
Islam.
V 6. storočí sa kresťanstvu objavil nový ideologicko-mocenský oponentislam. Arabský prorok Mohamed odsúdený svojimi spoluobčanmi v Mekke odišiel do susednej Mediny, kde v roku 622 vytvoril "ummu"moslimské spoločenstvo. Pod vlajkou nového náboženstva následne umma začala zjednocovať arabské kmene pod centrálnu správu a konvertovať ich príslušníkov k islamu. Čoskoro sa Arabská ríša stala dostatočne silnou, aby mohla vyzvať susedné veľmocikresťanskú Byzantskú ríšu a zoroastrijskú Perzskú ríšu. Obe ríše vyčerpané vzájomnými bojmi nedokázali efektívne zabrániť arabskej expanzii. Kým Perzská ríša sa rozpadla, Byzancia dokázala i napriek strate východných provincií voči arabskému tlaku odolať. Arabi sa v 6. a 7. storočí stali pánmi nad východnými kresťanskými územiami obývanými monofyzitmi a nestoriánmi. Tí sa voči cudzím dobyvateľom nestavali príliš nepriateľsky, pretože v nich videli záchrancov pred nenávidenou centralizáciou a ortodoxiou reprezentovanou Konštantínopolom. Zároveň však plynutím času redli rady príslušníkov týchto cirkví z dôvodov konverzie jej členov na islam. To bolo podporované i tým, že kresťania (a príslušníci iných náboženstiev) v arabskom svete platili zvláštnu náboženskú daň "džizju".
Arabskú invazívnu politiku sa podarilo zastaviť až v 8. storočí. Medzi najvýznamnejšie strety patria druhý neúspešný arabský útok na Konštantínopol v rokoch 717718 na Východe a bitka pri Tours (alebo Poitiers) v roku 732 na Západe. Na Východe sa v nasledujúcich storočiach Byzantskej ríši podarilo skonsolidovať svoju moc a byť Arabom prinajmenšom rovným protivníkom až pokým neboli porazení Seldžuckými Turkami v bitke pri Mantzikerte. Na Západe zase od 9. storočia hispánski vladári zahájili sériu dlhých bojov o polostrovreconquistu.
"Translatio imperii".
Najvýznamnejším pápežom tejto doby bol zrejme Gregor I. Veľký, ktorý nadviazal na snahy niektorých ranejších pápežov a sformoval ideu zvrchovanosti pápežskej moci. Stal sa tak zakladateľom svetskej moci neskoršieho Pápežského štátu. Gregor taktiež zreformoval kresťanskú liturgiu a pripisuje sa mu i zavedenie gregoriánskeho chorálu.
Z hľadiska právno-politického bolo významným počinom prevzatie moci Karolovcom Pipinom, ktorý zvrhol Merovejovcov a ktorý získal legitimitu vlády prostredníctvom pomazania pápežom Zachariášom. Tento akt takisto vytvoril predpoklad pre budúcu spoluprácu Franskej ríše a pápežstva. Zachariášov nástupca pápež Štefan II. získal vďaka Frankom rozsiahle územia a položil základ budúceho Pápežského štátu"Patrimonia Sancti Petri". Pravdepodobne v tomto období vznikla aj legenda a falzifikát tzv. Konštantínovskej donácie.
Veľkým zlomom v kresťanskom svete bolo obnovenie západného kresťanského cisárstva v roku 800 po tom, čo pápež Lev III. upustil od politiky viazania sa na Byzantskú ríšu a preniesol moc na Západ (tzv. "translatio imperii"). Karol Veľký sa tak po vyše 300 rokoch stal prvým cisárom Západu a ako taký nemal menšie ambície, než zjednotiť celú Európu a rozšíriť kresťanstvo i medzi pohanské kmene Sasov a Slovanov. Ešte za vlády Karola Veľkého takmer prišlo k zjednoteniu oboch ríš, pretože na Východe práve vládla cisárovná Irena. Sobáš sa však nakoniec nezrealizoval a obe ríše sa rozišli. Byzantská ríša nikdy neuznala svojich oponentov za sebe rovnýcht. j. za rímskych cisárov. Západných panovníkov (a neskôr napr. aj srbských, či bulharských cárov) považovala buď len za kráľov alebo maximálne za národných cisárovnapr. Frankov ("imperator Francorum" v dohode z roku 812). Karolínska ríša sa v priebehu ďalších storočí pretransformovala na Svätú ríšu rímsku (neskôr s dodatkom národa nemeckého).
Krst Britských ostrovov a nemeckých zemí.
V 7. a 8 storočí sa kresťanstvo rapídne šírilo na Britské ostrovy. Augustín z Canterbury v rámci tzv. gregoriánskej misie úspešne rozšíril kresťanstvo medzi Anglosasov. Cantenbury sa v nasledujúcom období stalo významným centrom kresťanstva na ostrovoch. Významným anglickým teológom bol Beda Ctihodný, ktorý spísal anglické kresťanské dejiny a položil základy komputistikyvedy o výpočte termínov cirkevných sviatkov.
Už vo štvrtom a piatom storočí začalo kresťanstvo prenikať do Írska, kde úspešne pôsobil najmä írsky národný svätec Patrik. Svätý Kolumb zase kresťanstvo rozšíril medzi škótskych Piktov. Misie v Írsku a Škótsku sa ukázali byť pomerne úspešné. Miestna cirkev mala čiastočne inú štruktúru ako inde v kresťanskom svete. Nebola totiž založená na diecéznom charaktere, ale jej hlavnými bunkami boli početné kláštory na vidieku. Práve vďaka írskemu kresťanskému hnutiu v latinskom svete zľudoveli mnohé prvky kláštorného života ako súkromná spoveď, pokánie a rozhrešenie, či individuálne duchovné vedenie laikov. Ich prostredníctvom sa na britských ostrovoch šírila vzdelanosť a v rámci svojej činnosti mnísi šírili kresťanstvo i do iných zemí (tzv. iroškótske misie). Významným misionárom z radov Iroškótov bol svätý Kolumbán, ktorý pôsobil v Gálii a Burgundsku. Kolumbánovi nasledovníci následne kresťanstvo rozšírili i do germánskych zemí.
Svätý Bonifác sa stal apoštolom Nemecka so zvláštnou mocou od pápeža Gregora III. Počas jeho pôsobenia boli v Nemecku, najmä v Bavorsku a Durínsku riadené početné nové biskupstvá. Zakladal tiež nové kláštory a ničil staré pohanské posvätné miesta. V roku 744 založil jeden z najvýznamnejších európskych kláštorov vo Fulde. Na Bonifácovo dielo naviazal Anglosas Willibrord Klemens, ktorí evanjelizoval Frízov a Dánov. Z hamburského misijného arcibiskupstva sa kresťanstvo šírilo ďalej medzi Jutov a škandinávske kmene. Vytrvalým protivníkom kresťanského sveta boli Sasovia, ktorých porazil až Karol Veľký. Kresťanstvo postupne prijali až po tom, čo padol ich posvätný stĺp Irminsul. Karol Veľký takisto franskú cirkev plne podriasil a napojil na pápežský stolec v Ríme a zavŕšil reformu miestnej cirkvi. Obdobie vlády Karola Veľkéhotzv. karolínska renesancia priniesla nové oživenie kresťanstva a antickej tradície na Západe. Centrom karolínskej cirkevnej reformy sa stal karolínsky kláštor v Kornelimünsteri pri Aachene. O čosi neskôr sa začali i kresťanské misie k Slovanom.
Obrazoborectvo.
Na Východe sa arabská expanzia v 7. a 8. storočí podpísala na morálke a filozofii Byzancie. Ríša, ktorá sa zmietala v nepokojoch zúfalo hľadala riešenie neutešenej situácie. Pod dojmom, že Boh ríšu zavrhol pre idolatriuuctievanie idolovikon, sa v Byzantskej ríši rozhorel boj obrazoborcov a ikonodulov. Ako prvý cisár s touto myšlienkou prišiel Lev III. Pápež i vtedajší patriarcha s jeho konaním nesúhlasili. Hlavným ideovým zástancom ikonodulov v tomto období bol Ján Damascénsky, ktorý zdôrazňoval, že obrazy možno uctievať, pretože Ježiš mal dve podstaty a obrazy sa nevzťahujú na jeho božskúnebeskú podstatu ale len na pozemské pôsobenie. Ikonodulovia tak vychádzali z platónskeho učenia o dvoch svetoch. Najtvrdšie prenasledovanie obrazofilov a ikon nastalo za vlády Konštantína V., ktorý do Konštantínopolu zvolal prvý ikonoklastický koncil. Obrazoborectvo pokračovalo i za vlády Leva IV., avšak nedosahovalo brutalitu vedenú jeho otcom. V nasledujúcom storočí sa na čas obnoviť podarilo kult ikon (vláda cisárovnej IrenyDruhý nikájsky koncil), avšak následne prišla druhá ikonoklaztická vlna. Posledným obrazoboreckým cisárom bol Theofilos. Po jeho smrti sa však z podnetu cisárovnej regentky Theodory, ktorá vládla v mene jej syna Michala III. novým patriarchom namiesto obrazoborca Jána Grammatika stal Metod I. a v nasledujúcom roku 843 uskutočnila synoda, ktorá obrazoborectvo definitívne odsúdila.
Fótiova schizma a misie k Slovanom.
Po tom, čo v roku 858 rezignoval konštatinopolský patriarcha Ignatios I., nástupca patriarchu Metoda I. dosadil cisár Michal III. a "ceasar" Bardas na patriarchálny stolec Fótia, ktorý bol síce veľkým učencom, no do tej doby len laikom. Fotios svoju voľbu oznámil ostatným patriarchom. Proti jeho voľbe sa však postavili viacerí východní biskupi, ktorí stáli na strane zosadeného Ignatia a so žiadosťou o pomoc sa obrátili na pápeža. Nový pápež Mikuláš I., ktorý bol silnou a neústupnou osobou, ktorá chcela presadiť ideu pápežského primátu do Konštantínopola v roku 861 vyslal legátov, ktorí mali vec prešetriť. Presvedčený správami gréckych mníchov, podľa ktorých sa k nemu Ignatios odvoláva, v roku 863 na synode v Lateráne Fotia exkomunikoval a za patriarchu uznal Ignatia. Fotios sa odmietol podriadiť a reagoval exkomunikáciou pápeža na miestnej synode. Do sporu pritom vniesol aj teologický spor o Filioque. Skutočné dôvody sporu však neboli čisto kánonické a stáli za nimi spory o jurisdikciu nad územiami v Ilýrii a Taliansku. Fótiova schizma bola síce následne uhasená, avšak významne otvorila dvere neskoršej Východnej schizme.
Byzantské misie k Slovanom.
Slovanské kmene v okolí Moravy boli už dlhší čas pokresťančované misiami z Talianska a Bavorska. Miestni vládcovia sa však chceli osamostatniť od fransko-bavorského vplyvu (a to ako po mocenskej tak i kultúrnej stránke). Požiadali preto pápeža, aby im poslal misionárov, ktorí by mohli na ich území šíriť kresťanstvo v ich jazyku a chceli tiež, aby sa Veľká Morava stala samostatnou cirkevnou provinciou. Pápež však nedokázal požiadavku kniežaťa Rastislava splniť a Moravania sa preto s obdobnou žiadosťou obrátili na Konštantínopol. Miestny patriarcha Fotios a Michal III. súhlasili, a tak sa v rokoch 862/863 započala byzantská misia na Veľkej Morave.
Misiu viedli bratia Cyril a Metod, ktorí boli vzdelaní a ovládali i jazyk južných Slovanov. Ešte pred príchodom na Veľkú Moravu vytvorili písmo hlaholiku, ktorá mala pokryť špecifické potreby slovanského jazyka. Do kultúrnej staroslovienčiny preložili i Starý zákon a okrem neho i ďalšie významné texty (náboženské a právne). Na Veľkej Morave solúnski bratia narazili na odpor bavorských kňazov a okrem toho museli svoje preklady a praktiky misijnej činnosti obhajovať ako pred tzv. trojjazyčníkmi (867), tak i pred pápežmi (Hadrián II. a Ján VIII.). Učenie obhájili a svätý Metod sa na Veľkej Morave dokonca stal arcibiskupom. Po smrti vierozvestcov a výmene na pápežskom stolci (Štefan V.) sa situácia pre staroslovienčinu a jej obhajcov obrátila. Liturgický jazyk bol zakázaný a žiaci vierozvestcov museli Veľkú Moravu opustiť pretože nový panovník Svätopluk bol zástancom latinského rítu a jazyka.
Hoci ich misia priamo v regióne Veľkej Moravy nezanechala výraznejšie trvácnejšie stopy (napr. používanie staroslovienskeho liturgického jazyka), žiaci solúnskych vierozvestcov, najmä tzv. sedmopočetníci po odchode z Veľkej Moravy šírili kresťanstvo u južných Slovanov (najmä Bulharov a Srbov). Na Morave staroslovienčina postupne upadala a jej posledným zábleskom bol Sázavský kláštor, ktorý pretrval až do 11. storočia.
V Bulharsku bolo kresťanstvo po prvýkrát oficiálne prijaté kráľom Borisom I. V roku 919 dokonca bulharská cirkev získala od Byzancie dočasnú autokefáliu, ktorá však bola obmedzená po zániku Prvej bulharskej ríše za vlády Bazila II. V 9. a 10. storočí v Bulharsku pôsobili dve významné nábožensko-kultúrne školyPreslavská škola a Ochridská škola. V Bulharsku sa taktiež pôvodná hlaholika zjednodušila na cyriliku a z nej neskôr vznikli slovanské azbuky.
Z Byzancie sa kresťanstvo šírilo taktiež medzi Srbov, Chorvátov (i keď tí prijali kresťanstvo zo Západu) a na Kyjevskú Rus. Prvým významným propagátorom novej viery na Rusi boli najmä kňažná Oľga. Aj napriek jej snahám a komunikácii s Byzanciou i západným cisárstvom sa jej však krajinu nepodarilo christianizovať. Jej syn Sviatoslav o kresťanstvo záujem nemal a nová viera na Rusi zapustila korene až za vlády Vladimíra I. I ten však pôvodne zvažoval medzi prijatím iných náboženstiev (v okolí existovala judaistická Chazarská ríša, či moslimské Volžské Bulharsko). Nakoniec Vladimír I. výmenou za sobáš s v purpure zrodenou princeznou Annou uzavrel spojenectvo s byzantským cisárom Bazilom II. a prijal kresťanstvo z rúk byzantských kňazov. Prepojenie na východnú cirkev sa v ruských krajinách udržalo až do dnešných dní.
Kresťanská architektúra.
Po rozpade Rímskej ríše kresťanské umenie nezaniklo ale ďalej stavalo na antickej tradícii. Kým v Byzantskej ríši sa umenie od vlády cisára Justiniána I. vyvíjalo samostatným byzantským štýlom, na Západe prešlo do tzv. predrománskeho umenia. Významnými prúdmi boli napr. ostrogótska Milánska škola, či vizigótska škola. Na severe to zase bolo umenie karolínskej renesancie a obdobie otonskej renesancie. Od 10. storočia sa európske umenie (a najmä kresťanské) vyvíjalo pod taktovkou románskeho štýlu. Ťažkopádnosť románskeho umenia a monumentalitu nahradila v 12. storočí ľahká gotika, ktorá bola založená na ozdobnosti a štíhlosti. Typické sú pre ňu lomené oblúky, klenuté rebrá a vertikalizmus. Bežné boli rozety, fiály a chrliče. Gotika následne v Európe trvala až do príchodu renesančného umenia a v niektorých oblastiach (napr. Stredná Európa) doznievala až do 16. storočia
Vrcholný stredovek.
Temné storočie.
10. storočie býva v európskych dejinách označované aj ako temné storočie ("saeculum obscurum"). Úpadok Franskej ríše vrhol Európu do bojov o moc. Z východu prišiel noví nomádsky kmeň Maďarov, ktorí začal plieniť okolité krajiny a pápeži sa dostali pod vplyv miestnych rímskych rodov. Tie si cezeň chceli presadzovať svoju vlastnú politiku. Úpadok autority a morálky pápežov predznamenala tzv. Cadevarská synoda (Synoda s mŕtvolou). V nasledujúcom období sa na pápežskom stolci sa vystriedali asi tri desiatky pápežov a pretože moc nad nimi mali často i rímske kurtizány, býva toto obdobie nazývané i obdobím pornokracie (vláda prostitútok). Obnova rádu na Západe prišla až po nástupe pápeža Jána XII. na pápežský stolec a po vytvorení mocenskej koalície s nemeckým kráľom (a cisárom) Otom I. Pápežský štát však za vlády Otonovcov nemohol svoje ambície prejaviť naplno a mocný rod cisárov efektívne zasahoval do diania v cirkvi. Situácia sa zmenila až v 11. storočí po synode v Sutri.
Reformné hnutie Katolíckej cirkvi a boj o investitúru.
V 10. storočí i ako reakcia na úpadok pápežskej moci vznikla tzv. clunyjská reforma (podľa kláštora Cluny). Na jej počiatku stála zakladacia listina vojvodu Viliama Akvitánskeho, ktorý kláštoru poskytol význačné privilégia v oblasti autonómie. Pôvodne kláštorné hnutie sa postupom času zmenilo na celospoločenský prerod, ktorý nebojoval len za reformu kláštorného životaosamostatnenie kláštornej správy a posilnenie postavenia opáta, ale i proti simónii, či za obnovenie poriadku v krajine a spravodlivosť v súdnictve. Benediktínske kláštory v Európe čoskoro myšlienky šíriace sa z Cluny prijali za svoje a začali spolupracovať, čo malo za dôsledok vznik clunijskej kongregácie. Heslom hnutia, za ktorého úspechom stáli najmä opáti z Cluny (Odo z Cluny a Svätý Odilo) sa stal termín Boží mier ("Pax Dei"). Hnutie ovplyvnilo celý stredoveký svet. Jeho myslenie a chápanie sveta sa vyvíjalo "de facto" až do vzniku nových rádov.
Na clunyjskú reformu v 11. storočí naviazalo reformistické myšlienkové hnutie Gregora VII., tzv. gregoriánska reforma, reprezentovaná jeho dielom "Didactus Papae". Duch gregoriánskej reformy bol však od clunyjskej značne odlišnýpolitický. Gregorove tézy, ktoré vychádzali zo pseudoizodoriánskych dekretálií žiadali oslobodenie duchovnej moci od svetskej mocit.j slobodu cirkvi ("libertas ecclesiae"). Pápeži v 11. storočí zásadne bojovali proti voľnej investitúre, ktorú presadzovali nemeckí cisári a niektorí ďalší panovníci. Podstatou investitúry totiž bol vazalský pomer k seniorovi. To samozrejme zaujímalo svetských panovníkov, ktorí nechceli prísť o moc nad rozsiahlymi cirkevnými územiami. Gregorovým protivníkom v tejto otázke bol cisár Henrich IV. Ten musel dokonca vykonať ponižujúcu cestu do Canossy (1076/1077) a na žiadosť nemeckých pánov pápeža poprosiť o odpustenie. V nasledujúcom období boli vzťahy pápeža a cisára viacmenej vždy problematické. Kým nemecké kniežatá na čele s pápežom neraz zvolili proticisára, cisár neváhal prehlásiť svojho vazala za protipápeža. To bolo protikánonické gesto, pretože pápež Mikuláš II. voľbu už pred tým definoval a preniesol do zboru kardinálov.
Pápežovi Paschalovi II. sa podarilo vyriešiť spor o investitúru s Anglickom a Francúzskom, nemeckého cisára však presvedčiť nedokázal. Spor o investitúru skončil až Wormský konkordát z roku 1122 zjednaný medzi pápežom Kalixtom II. a Henrichom V. Dohoda bola kompromisom. Investitúra sa rozdelila na dva postupné úkony. Konkordát bol následne potvrdený aj Prvým lateránskym koncilom v roku 1123.
Výsledkom gregoriánskej reformy bolo posilnenie moci pápežstva, ktoré následne získalo značný vplyv. V tomto období sa vykryštalizovalo samostatné odvetvie kánonického práva. Prelomovým dielom bol Graciánov dekrét. Pápeži začali aktívne zasahovať do sobášnej a rodinnej politiky európskych rodov. Hoci sa nakoniec podarilo spor o investitúru vyriešiť, spory medzi svetskou ("imperium") a cirkevnou mocou ("sacerdotium")tzv. súboj dvoch mečov sa definitívne vyriešiť nepodarilo.
Veľká východná schizma.
V roku 1054 pomerne nečakane vyeskalovali i vzťahy medzi Západom a Východom, ktoré i napriek mnohým predchádzajúcim problémom tohto času tvorili jeden cirkevný celok. Tentokrát sa spor medzi patriarchálnym stolcom a pápežom rozhorel o cirkevno-správnu nadvládu nad južným Talianskom, ktoré dovtedy podliehalo Byzantskej ríši. Znovu sa do sporu primiešali aj teologické rozpory, tento raz o nekvasený chlieb (azymos). Medzi cirkvami okrem toho pretrvával aj spor o tzv. Filioque, vsuvky termínu "i zo Syna" do kresťanského Kréda. Spor sa vyostril pre neústupnosť konštantínopolského patriarchu Michaela Kerullaria a pápežského legáta Humbert de Silva Candidu, ktorý v Konštantínopole patriarchu exkomunikoval. Ten daný akt opätoval exkomunikáciou západnej delegácie. 
Cisár Konštantín IX. Monomachos sa ešte pokúsil situáciu vyriešiť, ale i tak sa úniu nepodarilo udržať. Smerovanie cirkví sa oddelilo a schizma sa naplno prejavila v období križiackych výprav, keď vznikli nové latinské patriarcháty. I napriek mnohým pokusom rozdelenie postchalcedónskych cirkví pretrváva do dnešných dní. Pôvodná anathema (exkomunikácia, či kliatba) však v 20. storočí bola sňatá.
Súboj dvoch mečov.
Po smrti nemeckého cisára Lothara III. v Rímsko-nemeckej ríši vypukli boje o trón medzi švábskymi Štaufovcami a rodom Welfovcov. Prívrženci Štaufovcov sa nazývali ghibellini a prívrženci Welfovcov a pápeža guelfovia. Do tohto sporu sa však postupne vsunuli i náboženské otázky, pretože v otázke bojov "dvoch mečov" sa Štaufovci rázne postavili proti pápežom.
V podobnom duchu sa niesla i vláda Friedricha Barbarossu. Jeho hlavným protivníkom bol pápež Alexander III., voči ktorému cisár postavil štyroch protipápežov. Tých podporovala väčšina nemeckého kléru. V roku 1167 cisár dokonca dobyl Rím, no pápeža sa mu pokoriť nepodarilo. K definitívnemu zmieru s pápežom a talianskymi panstvami došlo až v roku 1176 benátskym mierom. Pápežský štát a cirkev v sporoch oslabla. Nedôvera v Pápežský štát mimo iné v 12. storočí vyústila republikánsky prevrat v Ríme (tzv. Rímska komúna). Predchádzajúca schizma zase viedla k uskutočneniu Tretieho lateránskeho koncilu.
Súboj medzi znepriatelenými stranami znovu vyústil po smrti Fridricha Barbarossu a jeho dediča Heinricha VI. Proti sebe sa postavili Filip Švábsky a pápež-právnik Inocent III. Inocent bol ambiciózny vládca, ktorý sa výrazne postavil za teóriu nadvlády cirkvi nad svetskou mocou. Vyvinula sa cirkevná teória Slnka a Mesiaca, podľa ktorej podobne ako Mesiac získava svetlo od Slnka, tak svetská moc vychádza z pápežovej autority. Svoje postavenie chcel Inocent posilniť aj úlohou pápežstva ako garanta mieru. To chcel docieliť dohodami o kráľovských pápežských lénach s európskymi krajinami. V roku 1215 v duchu cirkevnej nadvlády nad svetskou mocou uskutočnil i významný Štvrtý lateránsky koncil, ktorý zásadne zmenil dianie v Katolíckej cirkvi. V duchu nadvlády pápežskej moci pokračovalo aj učenie neskorších pápežov Inocenta IV., či Gregora IX. Hlavná zbraň pápežstvaexkomunikácia však postupne strácala na autorite a spolu s ňou strácal silu i Pápežský štát. Keď Bonifác VIII v roku 1302 vydal slávnu bulu "Unam sanctam," ktorá bola vrcholom snáh o teokratickú nadvládu nad kresťanským svetom, francúzsky kráľ Filip IV. pápeža dokonca nechal uväzniť.
Nové závery katolíckeho mocenského myslenia však našli i svojich odporcov. V Európe sa ako odpoveď na bulu vytvorili dva prúdy právneho zmýšľania. Stranu buly a pápšžstva obhajovali pápežskí právnicipapalisti, opozíciu im tvorili niektorí univerzitní právnicilegisti. Veľkým kritikom teórie o pápežskom zdroji moci bol napr. Dante Alighieri, či Marsilius z Padovy, ktorý za zdroj moci a suveréna považoval ľud.
Križiacke výpravy a reconquista.
V stredovekom svete bojov o moc sa náboženské nesváry ľahko stali vhodnými zámienkami pre vojny. Kým na Západe mali vojny vo vrcholnom stredoveku skôr znaky bojov medzi znepriatelenými feudálmi (pretože pohanstvo bolo až na výnimky odstránené), na Východe Byzantská ríša a okolité kresťanské krajiny neustále bojovali s moslimskými vladármi alebo divými nomádskymi kmeňmi z východu. Prvotným impulzom myšlienky usporiadania križiackej výpravy bola žiadosť byzantského cisára Alexia I. o pomoc proti Seldžukom. Byzantskí diplomati boli natoľko presvedčiví, že pápeža Urbana II. a západný klér presvedčili o východnej seldžuckej hrozbe. Seldžuci totiž obsadili posvätné miesta a v ich okolí prepadávali kresťanských pútnikov. Okrem náboženských dôvodov mali križiacke výpravy i značne mocensko-koristnícky charakter, ktorý sa najviac prejavil počas IV. križiackej výpravy. Výprava sa skončila dočasným zánikom Byzantskej ríše.
Výsledkami križiackych výprav bol vznik križiackych štátov v Levante (medzi nimi najmä Jeruzalemského kráľovstva) a neskôr po roku 1204 aj v Grécku. Po úspechu prvej križiackej výpravy moslimovia dokázali dobyť Edessu, čím vyvolali v Európe reakciu (II. výpravu). Po nešťastnom rozhodnutí dobyť Damask však výprava skončila fiaskom. Podobne neúspechom skončila aj III. výprava, ktorej sa zúčastnili i významní európski králi Friedrich I. Barbarossa (cisár), Richard Levie Srdce a Filip August. Celkovo sa v priebehu stredoveku uskutočnilo deväť križiackych výprav do Stredomoria. Okrem nich si na seba vzali kríž i severské krajiny, ktoré usporadúvali tzv. severné križiacke výpravy. Ako križiacke výpravy sa označujú i výpravy proti herézam (Križiacka výprava proti albigéncom alebo Križiacke výpravy proti husitom).
Križiacke výpravy mali i niekoľko kultúrno-spoločenských úspechov. Priniesli do Európy napr. arabské číslice či nové orientálne plodiny. Križiaci z Východu priniesli taktiež veľké poklady a posvätné relikvie. V časoch križiackych výprav vzniklo takisto niekoľko križiackych rytierskych rádovtemplári (1119), johaniti (1048), rád nemeckých rytierov (1190, 1226 presídlil do Pruska), Rytieri božieho hrobu a iné.
Špecifickými náboženskými bojmi v stredoveku boli boje o španielsky polostrovtzv. reconquista. Pyreneje boli po roku 711 v rukách arabských Umájjovcov a jediným nezávislým kráľovstvom na polostrove bola Astúria. Kríza arabského kalifátu však umožnila vznik a rozmach nových kráľovstievKastílie, Navarry a Aragónu. Od 10. storočia začali proti Arabom vo viacerých vlnách viesť úspešné boje. V bojoch vynikol najmä rytier El Cid. Ako posledný padol Granadský sultanát, ktorý si svoju nezávislosť udržal až do roku 1492. Vojenské rády vznikali aj na Pyrenejskom polostrove. Šlo najmä o rád calatravských rytierov, rád svätojakubských rytierov a rád alcantarských rytierov.
Scholastické myslenie.
Spolu s rozvojom kresťanstva v stredoveku vznikali i cirkevné školy a prvé univerzity. V nových kláštorných školách a univerzitách predstavitelia akademickej obce rozoberali diela antických spisovateľov i patristických cirkevných otcov. Podľa slova "schola" sa preto nazval i nový mysliteľský prúd, ktorý na týchto miestach vznikal zhruba od 8.9. storočia. Scholastické učenie svetu zanechalo takých učencov ako Anselma z Cantenbury, Petra Abelarda, či Viliama z Auxerre (raná scholastika), Alberta Veľkého, Bonaventuru a Tomáša Akvinského (vrcholná scholastika), či Dunsa Scota a Viliama z Ockhamu (neskorá scholastika). Na scholastické učenie neskôr nadviazala mimo inými salamanská škola (napr. Francisco de Vitoria).
Najvýznamnejším zo stredovekých kresťanských teológov bol Tomáš Akvinský. Ten vo svojom učení, tomizme, nadviazal nielen na patristické učenie, ale aj na učenie starovekých filozofov. Medzi jeho najvýznamnejšie diela patria dlhé traktáry "Summa teologická" a "Suma proti pohanom" ("Summa contra gentiles"). Vo svojich dielach sa zaoberal rozličnými témami od teológie, filozofie, cez právo a ekonómiu. Akvinského teológia je dodnes jedným z najdôležitejších pilierov katolíckej teológie (učenie neotomizmu).
Postupom času sa počas scholastiky vyvinul nový spôsob dialektiky (vedenia učených diskusií)metóda "sic et non." Významným sporom sa stal spor o univerzálie (nominalizmus vs. realizmus), ktorý sa v neskoršom období prerodil do sporu empirizmu a racionalizmu. V istom zmysle sa tento spor vyvíja sa dodnes. Prvá kríza scholastiky, ktorú v neskoršom období reprezentovali najmä dominikáni nastala v 12. storočí vďaka príchodu františkánov. Tí chceli kresťanské univerzitné zmýšľanie zjednodušiť a preniesť z univerzít medzi pospolitý ľud. Z františkánskeho učenia neskôr vznikol novoveký racionalizmus, voluntarizmus a náboženský právny pozitivizmus.
Rehoľné rády.
V 11. storočí sa sa Západe rúca monopol regule benediktínskeho rádu. V raných rokoch 11. storočia vzniká v Taliansku nový rád kamaldulov, ktorý založil svätý Romuald. Rád sa riadil asketickým a pustovníckym životom. Svoje sídla mali aj na území Slovenska, kde neskôr dokonca vytvorili istú formu slovenčiny. V roku 1084 vznikol pričinením svätého Bruna rád kartuzuánov. Kartuziánska regula bola prísna, členovia rádu žili kontemplatívnym spôsobom života v odlúčení, dôležitý bol i pôst. V roku 1098 zase reformou benediktínskeho rádu vzniká nový rád cisterciákov. Novým prvkom v ráde bola napr. tzv. "filiácia"zakladanie nových kláštorovodnoží konventu Cistercium, vďaka čomu podporovali kolonizáciu nosídlených území. Pôvodne sa cisterciáci od laickej spoločnosti vzďalovali, postupne sa však ich stali významnými hospodárskymi strediskami a vďaka bohatým donáciam sa ich majetky výrazne rozširovali, čo viedlo i k zmene rádovej politiky. Z radov cisterciákov v 12. storočí vzišla najvýznamnejšia osoba vtedajšej teológieBernard z Clairvaux. V 12. storočí takisto vznikol na základe augustiniánskeho učenia premonštrátsky rád Norberta z Xantenu. Rád sa venoval najmä vzdelávaniu, významný prínos však priniesol i v oblasti poľnohospodárstva. Významné sídla mal rád aj v Uhorsku.
Žobravé rády.
V 12.13. storočí sa začalo kresťanské myslenie opätovne meniť a smerovať iným smerom. Po tom, čo syn bohatého obchodníka František z Assisi zažil mystický zážitok, opustil svoj predchádzajúci život a začal žiť v chudobe. Chodil po okolitej krajine a hlásal Božie slovo. Čoskoro si získal veľké množstvo prívržencov a v roku 1210 presvedčil pápeža aby uznal jeho rehoľu františkánovminoritov. Neskôr svoju rehoľu ešte čiastočne zreorganizoval. Základom františkánskeho zmýšľania bolo prijatie absolútnej chudoby. Františka nasledovali nielen muži, ale i ženy, ktoré sa združovali okolo svätej Kláry a vytvorili vlastný sesterský rád františkánovklarisky.
Z úplne iných dôvodov vznikol v stredoveku rád dominikánovpotulných kazateľov, ktorý založil Dominik Guzmán. Dominikáni sa stali stredovekými ochrancami čistoty viery Bola im zverená vzdelávacia a misijná činnosť. V roku 1233 im pápež Gregor IX. zveril dozor nad inkvizíciou. Pôvodne vychádzali z rehole augustiniánov podobne ako premonštráti, o čosi neskôr však prijali i princíp chudoby, ktorým sa mali priblížiť bežným ľudom v mestách a na vidieku. Z rehole dominikánov pochádzal medziinými i Tomáš Akvinský, či jeho učiteľ Albert Veľký. V Uhorsku potom napr. Margita Uhorská.
Medzi ďalšie žobravé rády (mendikanty) patrili augustiniáni, karmelitáni, eremiti, či od 16. storočia kapucíni, ktorí vznikli odčlenením od františkánov. Okrem rehoľných rádov vlastnou reformou prešlo aj hnutie kanovníkov.
Stredoveké herézy.
Sociálno-ekonomické zmeny a krízy v cirkevnom spoločenstve viedli v stredoveku k vzniku nových heréz. Nemožno povedať, že v učení stredovekých heréz badať len nové mysliteľské prvky, pretože viaceré z rádov pokračovali v šírení myšlienok, ktoré už dávno pred tým hlásali iní. Pôvodcom stredovekých heréz bol najmä nevzdelaný laický svet. Ani reformné hnutie chudobných mníšskych rádov nedokázalo zastaviť šírenie nespokojnosti v rámci vrstvy chudobných, ktorí stále častejšie kritizovali cirkevné štruktúry a v závere i teologické dogmy.
Vo východnej Európe si obľubu medzi chudobným prostým obyvateľstvom získala heréza bogomilov. Toto dualistické hnutie podobné neskorším západoeurópskym katarom sa vyvinulo z paulikánskej herézy, ktorá mala korene v Anatólii. Bogomili si získali priazeň najmä medzi bulharským a srským obyvateľstvom, pre ktoré znamenalo šancu odlíšiť sa od cisárskej ortodoxie.
Jednými z najvplyvnejších západných heretických hnutí boli katari (alebo albigénci podľa fr. mesta Albi), dualistická sekta, ktorá samu seba považovala za jedinú pravú Kristovu cirkev (gr. "katari"čistý). Počiatky hnutie sú nejasné a vychádzajú z učenia viacerých kazateľov. Jedným z prvých bol Arnold z Brescie, ešte významnejším priekopníkom bol lyonský kupec Peter Valdéz (z jeho mena pochádza pomenovanie valdénci), ktorý hlásal potrebu chudobnosti cirkvi. Postupne sa hnutie "Kristových chudobných" rozšírilo od Lombardska (humiliáti) po Francúzsko. V roku 1022 bolo v Lyone upálených 12 katarských kanonikov, čo bolo prvé známe upálenie heretikov od 4. storočia.
Katari neuznávali eucharistiu a krst vodou, narozdiel od neho používali "consolamento"krst Duchom svätým. Uznávali najmä Nový zákon, zvlášt Apokalypsu svätého Jána. Učenie katarov bolo dualistickésvet bol podľa nich stvorený Satanom, kým nebesia Bohom. Božská cirkev je chudobná, prenasledovaná a odpúšťajúca, kým svetská je hromadiaca a zlá. Proti cirkevnému latinskému univerzalizmu bojovali národnými jazykminajmä okcitánčinou, ktorá sa používala v Akvitánii. Práve tam na juhu Francúzska sekta zapustila najtvrdšie korene a vytvorila pevnú štruktúru, voči ktorej bola v rokoch 12091229 namierená križiacka výprava. Po výprave bolo katarské hnutie zdecimované, avšak jeho zvyšky prežívali až do reformácie, kedy sa spojili s protestantskými cirkvami.
Rozvoj heréz súvisel i so vznikom a rozšírením stredovekej inkvizície. V novembri 1184 pápež Lucius II. usporiadal Verone synodu a vydal bulu "Ad abolendam" ("S cieľom odstrániť") v ktorej odsúdil katarov, paterinov, valdéncov a arnoldistov a všetkých heretikov a ich podnecovateľov. Zároveň bola zriadená biskupská inkvizícia. Gregor IX. v roku 1231 založil tzv. "pápežskú inkvizíciu". Úlohou pápežských inkvizítorov poveril dominikánov, neskôr aj minoritov. Pápež Inocent IV. v roku 1252 povolil inkvizítorom na vynútenie priznania použiť aj prostriedky mučeniatortúru. Hlavným znamením inkvizičného konania však bolo, že narozdiel od akuzačného procesného práva, v inkvizičnom mohli autority začať s vyšetrovaním samy. Pápežská inkvizícia sa najviac rozšírila v Taliansku a na Pyrenejách.
Neskorý stredovek a renesancia.
Neskorý stredovek vtrhol Európu do storočnej vojny a pápežskej schizmy. Kým na Východe mocnelo panstvo Osmanskej ríše a upadala tisícročná Byzantská ríša, na Západe španielski vladári pokračovali v Reconquiste. V talianskych mestách zase v tomto období vzniká prepojením antických a stredovekých ideálov renesancia. Hnutie ovplyvnilo väčšinu vtedajších mysliteľov a umelcov. Vyvinul sa i nový renesančný architektonický štýl, filozofia sa oslobodila spod scholastického univerzalizmu a začala sa trieštiť. Centrom myslenia naďalej zostával aj Boh a metafyzyčno, do popredia sa však dostal aj človek a svetská krása. Kým jazykom renesančného humanizmu naďalej zostávala latinčina, začína sa v tomto období oživovať aj národný prvok a národné jazyky. Zmenu v 15. storočí zažil i Pápežský štát, v ktorom sa takisto šírili renesančné umenie. Kríza vypukla za pontifikátu kontroverzných Borgiovcov. V pápežskom štáte sa okrem toho začínal v 15. a 16. storočí rozmáhať nepotizmus.
Avignonské zajatie a západná schizma.
Bula "Unam sanctam" Bonifáca VIII. bola vyvrcholením snáh pápežského štátu pokoriť si európskych panovníkov (v tomto prípade najmä francúzskeho kráľa Filipa IV. Pekného). Kráľ však nechal pápeža uväzniť a hoci bol neskôr oslobodený, na následky šoku zo zlého správania čoskoro zomrel. Po krátkom pontifikáte Bonifáca IX. sa novým pápežom stal Francúz Klement V., ktorý svoje sídlo premiestnil do Avignonu v Provensálsku. Týmto činom sa započala dlhá a hlboká kríza západnej schizmy.
Avignonské zajatie (niekedy nazývané aj Babylonské) trvalo od roku 1309 až do roku 1376. Pápeži v tomto období zásadne podliehali vplyvu francúzskych kráľov. Už Klement V. nechal na popud francúzskeho kráľa rozpustiť templársky rád (Viennský koncil) a v obrane pápežskej moci postupoval veľmi povolne. Takisto Ján XXII. v európskej politike obhajoval zásadne záujmy Francúzska.V roku 1326 spolu cisárstvo a pápež naposledy zviedli boj o nadvládu nad sebou, keď sa cisár Ľudovít Bavorský obrátil na všeobecný koncil pre zásah pápeža do ríšskeho diania. Na stranu cisára sa postavil i Marsilius z Padovy a Ján z Jandunu, ktorý v diele "Defensor pacis" (Ochranca mieru) zásadne odmietli súčasnú hierarchickú štruktúru.
V Avignone taktiež rástli pápežské náklady, pretože pápeži vo svojej „zlatej klietke“ holdovali bohémskym životom a prestavávali mesto k svojmu obrazu. Keďže klesali staré príjmy kúrie, najmä z pápežských panstiev, aby mohli vystavať novú katedrálu a pápežský palác a na údržbu kúrie vznikali nové formy náboženských daní (vrátane predávania odpustkov, milostí, privilégií a benefícií).
Európske svetské i cirkevné autority žiadali návrat pápežov do Ríma, tí však neboli ochotní (i pre odpor Francúzov) opustiť svoje zaalpské sídla. Hlasy zvlášť zosilneli po tom, čo Európu v rokoch 1348/1351 zasiahla Čierna smrť, ktorú si mnohí vysvetľovali ako trest za hriešnosť cirkvi a jej členov. O zmenu sa pokúsil až pápež Urban V. V roku 1367 sa za pomoci cisára Karola IV. pokúsil vrátiť do Ríma, avšak pre storočnú vojnu nakoniec musel zostať v Avignone. Do Ríma sa definitívne vrátil až pápež Gregor XI. Významným počinom jeho pontifikátu bolo i prenesenie rímskeho pápežského sídla z Lateránu do Vatikánu.
Problém znovu nastal po tom, čo sa v roku 1378 pápežom stal chorý talianský biskup Urban VI. Voľbe predchádzali nátlaky Rimanov na kardinálov, aby bol pápežom Riman, samotná voľba však prebehla pokojne. Jeho voľbu ale neuznala časť francúzskych kardinálov, ktorý voľbu považovali za vynútenú a za protipápeža zvolila Klementa VII., ktorý si po neúspešnom ťažení na Rím za sídlo zobral Avignon. Pápaži sa navzájom exkomunikovali a do kliadby boli uvrhnutí aj ich prívrženci, t. j. prakticky celý katolícky svet. Schizma sa tak týkala každého veriaceho v cirkvi, pretože podľa buly "Unam Sanctam"podriadenie sa pápežovi bola jediná cesta ku spáse. Jednota cirkvi bola narušená.
Kým Klementa za pápeža uznávalo najmä Francúzsko, hispánske krajiny (neskôr len Portugalsko), Škótsko a Neapolsko, pápeža v Ríme uznávali Angličania, severské krajiny, Uhri a Poliaci. Schizma pokračovala aj po smrti jednotlivých pápežov. Urbana VI. nahradil Bonifác IX., toho Inocent VII. a Gregor XII. Klementa zase nahradil v roku 1394 Benedikt XIII.
Konciliarizmus.
S riešením schizmy prišli podporovatelia konciliarizmu, náuky, ktorá hlásala v nadradené postavenie cirkevného koncilu i nad pápežmit.j. vyznávala koncil ako najväčšiu mocenskú autoritu. Propagátormi tejto idey boli mimo iné Marsilius z Padovy, Peter z Ailly, Villiam Ockham a čiastočne i najväčší kresťansko-renesančný mysliteľ Mikuláš Kuzánsky. Konciliarizmus bol však v stredovekej Európe, kde koncily zvolával výlučne pápež (narozdiel od starovekých koncilov) prelomovou ideou, ktorá právne vychádzala z klauzuly o heréze pápeža, ktorú pripúšťali i papalisti. Majstri parížskej Sorbonny vytvorili tri možné riešenia problému.
Najschodnejšou cestou, no zároveň najboľavejšou pre pápežskú moc bola cesta zvolania koncilu. Ako prvý sa v roku 1409 uskutočnil koncil v Pise, ktorý vznikol ako iniciatíva 12 kardinálov. Koncil síce našiel medzi biskupmi a kresťanmi podporu, avšak schizmu nevyriešil, ba čo, ešte viac ju prehĺbil, pretože namiesto dvoch pápežov mala cirkev odvtedy pápežov troch (najprv Alexandra V. a následne Jána XXIII.). Situáciu sa pokúsil vyriešiť nový rímsky cisár Žigmund Luxemburský. Žigmund, ktorý pôvodne uznal Jána XXIII. zvolal na rok 1415 do Kostnice koncil. Aby sa zlomila talianska väčšina, rozhodli ostatné národy, že sa na koncile bude hlasovať "podľa národov", čím sa výrazne znížili šance Jána XXIII. na udržanie pontifikátu, a pápež preto následne z Kostnice utekol. Kardináli na koncile následne zosadili všetkých predchádzajúcich troch pápežov. Východiskovým bodom, ktorý legitimoval konciliaristickú náuku bol dekrét "Haec sancta". Kým Gregor XII. sa koncilu podrobil a vzdal sa pontifikátu, zvyšní dvaja pápeži boli zosadení násilne. Novým pápežom sa stal Martin V. Ďalším výsledkom koncilu bolo odsúdenie českého reformátora Jána Husa a bolo tiež dohodnuté, že v budúcnosti budú vo vzďalujúcich sa intervaloch zvolané ďalšie reformné koncily (t.j. Bazilejsko-ferrarsko-florentský koncil zvolaný Eugenom IV.).
V nasledujúcom období sa konciliaristi naďalej snažili zasahovať do diania v cirkvi, no keďže sa im nepodarilo vytvoriť riešenia na pálčivé problémy, získal pápež Eugen IV. dostatočnú moc, aby proti nim vystúpil. Viedenským konkordátom medzi pápežom Mikulášom V. a kráľom Fridrichom III. sa oficiálne skončila pápežská schizma. V roku 1449 odstúpil posledný protipápež Félix II. a pápež Pius II., ktorý sa už nemusel obávať vzdoropápežov preto ideu konciliarizmu (ktorú pôvodne podporoval) v bule "Execrabilis" z roku 1460 ako heretickú zásadne odmietol. Moc pápeža sa čiastočne rehabilitovala, i keď napr. korunovácia rímsko-nemeckých cisárov sa v nasledujúcom období už neodohrávala v Ríme.
Na zmätok a udalosti v cirkvi sa okrem koncilu a európskych elít pokúsili hľadať odpovede i ľudia z nižších vrstiev. Niektorí sa utiekali k heretickým náukám, iní, ako Tomáš Kempenský sa obracali k individuálnemu vzťahu k Bohu a k jednoduchosti vo viere. Holanďan Kempenský stál pri zrote humanistiického hnutia devotio moderna, ktoré odmietlo univerzalizmus pápežskej moci i konciliarizmus. V nasledujúcom období však idea konciliarizmu pápežov i naďalej strašila a i preto nebol všeobecný koncil zvolaný ani v okamihu prepuknutia reformácie.
Ján Viklef a lollardi.
Výsledkom ťaživej sociálnej, ekonomickej a náboženskej situácie v Európe posilnenej morovými ranami v priebehu 15. storočia boli kritické názory vtedajšej spoločnosti smerujúce voči cirkvi. Jej vrcholných predstaviteľov reprezentoval v 15. storočí francúzsky klér na čele s avignonským pápežom. Vysoký klér i pápež žil bohémskym životom v prepychu a bohatstve a v kontraste k nim sa zvyšoval tlak na prostých veriacich. To najviac začali kritizovať vtedajší úhlavní protivníci FrancúzovAngličania. Nekompromisne kritický názor zaujal najmä oxfordský profesor John Wycliff (Ján Viklef). Jeho kritika vyústila do spisu "De veritate Sacrea Scripturae" (O pravdivosti Svätého Písma), v ktorej nadradil autoritu Biblie nad všetky ostatné cirkevné autority a z tohto titulu ďalej kritizoval nielen bohatstvo cirkvi a cirkev samotnú, ale aj svetských panovníkov. V teologickej oblasti Viklef zašiel ešte ďalej, keď v diele "De eucharistia" odmietol zaužívanú dogmu 4. lateránskeho koncilu o tzv. transsubstanciáciit.j. odmietol premenu chleba a vína na telo a krv Ježiša Krista. Namiesto toho bol Viklef zástancom tzv. remanenčnej teórie o nemennosti podstaty. To bola však hranica, ktorej prekročenie Viklefa a jeho učenie odsúdilo a pred prenasledovaním ho zachránila len smrť.
Viklefovo učenie sa však i napriek jeho smrti začalo nenávratne šíriť po krajine. Jeho nasledovnícilollardi následne začali radikálne nielen zmýšľať, ale aj pôsobiť a v roku 1381 dokonca v Anglicku vypuklo veľké roľnícke povstanie vedené Watom Tylerom. Povstanie bolo potlačené, no viklefovské učenie sa šírilo ďalej. Medzi jeho významných prívržencov patril John Oldcastle, či Peter Payne a jeho učenie sa mimo iné dostalo aj na Pražskú univerzitu, kde si získalo obrovskú popularitu medzi niektorými, prevažne českými majstrami (Stanislav zo Znojma, Hieronym Pražský, Ján Hus, Jakoubek zo Stříbra...). Následne sa stalo jedným z hnacích motorov husitského hnutia.
Husitstvo.
Na situáciu vzišlú z pápežskej schizmy, ale aj na dianie v svetskej sfére života sa pokúsila zareagovať aj pražská univerzita, ktorá v Českom kráľovstve existovala už od čias vlády Karola IV. (1347). Pražskí majstri, ktorí vo svojich myšlienkach nadviazali na učenie Jána Viklefa požadovali reformu cirkvi a dokonca vystúpili i pred koncilom v Pise. Spočiatku bol spor čisto cirkevný a snahy o zmenu situácie podporovali i český kráľ Václav IV. a arcibiskup Zbyněk Zajíc z Házmburka, postupne však na univerzite vznikla i opozícia českým učencomnemeckí majstri a spor sa zmenil aj na kultúrny. Po tom, čo bol v roku 1409 vydaný Kutnohorský dekrét nemeckí majstri Prahu opustili a univerzita zostala viacmenej viklefovsko-husitská. Jej prestíž rapídne klesla a v kresťanskom svete sa o nej začalo hovoriť ako o kacírskej. Hus a jeho spojenci zradikálneli a preniesli svoje myšlienky z univerzitného prostredia do pražských ulíc, čo zmenilo názor kráľa Václava a pražského arcibiskupa. Situáciu sa pokúsila vyriešiť aj rímska kúria a tak vyhlásila nad Husom interdikt. Ten aby očistil svoje meno a obhájil svoje učenie odišiel na pozvánku cisára Žigmunda do Kostnice, kde však vytrvalo odmietal zmier a odvolanie svojej náuky. Po dlhom prehováraní tak bol Hus nakoniec odsúdený ako neústupný kacír a 6. júla 1415 v Kostnici upálený.
Smrť majstra Jána Husa v Čechách vyvolala značný nepokoj a problém s heretickým hnutím nevyriešila. Hus bol v krajine oslavovaný a jeho myšlienky sa ďalej šírili, zároveň však i radikálneli a defragmentovali sa do viacerých prúdov. V roku 1420 preto reformní učenci prijali tzv. štyri pražské artikuly, ktoré deklarovali a žiadali.
I napriek tomu však už husitské hnutie bolo značne názorovo rozštiepené. Pomerne umiernená bola Praha, ktorá stála pri zrode myšlienok, radikálnejší bol vidiek a najmä táborská obec. Výbuška nakoniec vybuchla v Prahe, kde na čele miestnych radikálov stál bývalý mních Jan Želivský. 30. júla 1419 sa uskutočnila prvá pražská defenestrácia. Po tom, čo v auguste zomrel kráľ Václav IV. v krajine prepukol chaos. Dedič trónu Žigmund sa nemohol ujať vlády, pretože odmietol husitské požiadavky a v krajine prepukla vojna husitov a katolíkov. Výsledkom bojov boli tzv. kompaktáty, ktoré mali byť zmierom medzi znepriatelenými stranami. Mier však nepriniesli ani tieto, pretože hoci boli ujednaním katolíckeho cisára Žigmunda, pápežská stolica ich nikdy neprijala a v krajine zavládol nový chaos po tom, čo Žigmund v roku 1437 zomrel. Nakoniec sa v krajine podarilo vytvoriť krehký náboženský zmier a utrakizmus v českých krajinách následne pretrval až do reformácie, keď splynul s novovznikajúcimi reformnými cirkvami.
CIrkevná únia, hésychazmus a pád Carihradu.
Vzťahy medzi Východom a Západom boli poznačené už od Východnej schizmy v roku 1054. Krátkodobý zmier medzi pápežom a Byzantskou ríšou (ktorá bola hlavným reprezentantom ortodoxie) prišiel v priebehu prvých križiackych výprav, avšak výraznú ranu vzťahom zasiahol masaker latiníkov v Konštantínopole (1182) a Štvrtá križiacka výprava (12031204). Výsledok výpravy mal priniesť zmier a cirkevnú úniu medzi Západom a Východom, avšak nepriateľstvo sa iba prehĺbilo. Byzantská ríša sa na vyše 50 rokov premenila na exilové Nikajské cisárstvo. V nasledujúcom období sa ríši podarilo získať svoje staré panstvá v Európe a obnoviť svoje sídlo v Konštantínopole, na východe jej však povstal nepriateľ v Osmanských Turkoch, ktorí postupne obsadzovali jej anatólske územia. 
Koncom 13. storočia sa nálada v Európe opäť začala meniť v neprospech Byzancie a začala sa formovať nová proti-byzantská koalícia. Michal VIII. preto, aby zabránil novej katastrofe, začal so Západom jednať o dávnom pápežskom snecirkevnej únii. Prvé kontakty boli naviazané už za pontifikátu Urbana IV. a Klementa IV., avšak az za Gregora X. boli dosiahnuté prvé úspechy. Na Druhom lyonskom koncile sa podarilo ujednať dohodu, ktorá Byzanciu zachránila pred chystaným ťažením Karola z Anjou, únia ale nemala dlhé trvanie. Proti cisárovi začal vystupovať konštatinopolský patriarcha Arsenios, ktorého nakoniec Michal zbavil úradu, a za patriarchu dosadil Jozefa I. I toho však nakoniec musel nahradiť za Jána XI. Bekka. Medzitým sa v ríši vyformovala opozícia únie na čele s patriarchom Arseniomarseniti a opozícia ortodoxných zélotov. V nasledujúcich rokoch pápež podporil Karola I. v jeho bojoch proti Byzancii, čo opäť Západ a Východ znepriatelilo a myšlienka cirkevnej únie tak nakoniec padla.
Idea náboženskej únie síce cisárom zo strategických dôvodov vyhovovala, prostý ľud ju však nikdy nevedel pochopiť a preto sa v religióznej Byzancii nikdy nezakorenila. Naopak aj v období úpadku sa na vidieku a v pravoslávnych kláštoroch rozmnožovalo východné duchovné hnutie. V 13.14. storočí sa v Byzancii z athoského kláštora začalo šíriť iracionálne (t.j. nezakladajúce sa na vedomosti) hnutie hésychazmu, ktoré malo veriacich hlbšie priblížiť k mystickému zážitku. Jeho základom bolo odmietnutie logických argumentov vo vzťahu k Bohu a ponorenie sa do seba samého napr. prostredníctvom omfaloskopie. Jeho významným predstaviteľom bol Gregor Palamas. Hlavným odporcom hnutia bol mních Barlaam z Kalábrie, ktorý sa proti hésychazmu postavil na dvoch synodách (1341, 1345). Na synode v roku 1347 bol smer rehabilitovaný a v roku 1351 bol dokonca prijatý ako oficiálna doktrína ortodoxnej cirkvi. Nie každý však s hésychazmom súhlasil.
Nové snahy o cirkevnú úniu začala Byzancia vyvíjať v 15. storočí po tom, čo sa rapídne zväčšila osmanská hrozba. Cisár Ján VIII. hľadal pomoc v okolitých kresťanských štátoch, avšak príliš nepochodil a tak sa o pomoc obrátil na Západ. Byzantínci sa dokonca zúčastnili Bazilského koncilu, kde bol zvolený pápež Eugen IV. a v rokoch 1438/1439 aj koncilov vo Ferrare a Florencii. V Byzancii sa medzitým vytvorili dve protichodné stranyunijníci ("filenotikoi") a odporci únie ("anthenotikoi"). Koncilu sa okrem samotného cisára Jána VIII. a patriarchu Jozefa II. zúčastnili aj východní patriarchovia a významní filozofi (Pléton, Bessarion). Najväčšie diskusie sa už klasicky viedli o Filioque a o očistci. Dohodnutá bola taktiež podriadenosť Konštantínopola Rímu. 6. júla 1439 bola únia bulou "Laetentur Caeli: Bulla Unionis Graecorum" spečatená. Bula bola v origináli vyhotovená v dvoch verziáchlatinskej a gréckej.
Z Východu listiny nepodpísal iba efezský biskup Marek Efezský a východní patriarchovia. Podporcom únie bol aj kyjevský metropolita Izidor Kyjevský, avšak ruský vládca a aristokracia túto myšlienku zásadne odmietli. Podobne sa voči myšlienke postavil aj byzantský ľud. Ranou pre úniu bola aj prehra kresťanských síl pri Varne, ktorú konštatinopolskí hesychasti chápali ako znak, že Boh s úniou nesúhlasí. Posledná únia medzi Východom a Západom bola kardinálom, bývalým kyjevským metropolitom Izodorom vyhlásená v Konštantínopole v roku 1452. Konštantinopolský ľud na čele s Gennadiom Scholariom úniu odmietol a skutočné zblíženie znepriatelených strán nastalo iba na krátko počas procesie pri obliehaní mesta v roku 1453. Po páde Konštantínopola do rúk Turkom sa novým patriarchom stal Gennadios Scholarios, odporca únie, a konštatinopolský patriarchát sa podobne, ako ostatné východné patriarcháty dostal pod nadvládu moslimov. Sen o zjednotenom kresťanstve sa preto nadobro rozplynul.
Reformácia a 17. storočie.
15. a 16. storočie okrem rozvoja renesančného umenia a myslenia charakterizovali aj pretrvávajuce problémy v Katolíckej cirkvi. Zavedené reformy neboli dostačujúce a stále viac silneli hlasy po zmene. Medzi prvými priekopníkmi bol napr. taliansky mních Savonarola, ktorý v 15. storočí dočasne prevzal moc vo Florencii, kde vytvoril teokratický režim. Najsilnejšie hnutie sa však začalo tvoriť v Nemecku, v ktorom hlas pápežskej doktríny nikdy nebol tak silný ako v románskych krajinách Taliansku, Francúzsku či Španielsku. Myšlienku reformy cirkvi si za svoju vzali svetské ríšske kniežatá, ktoré s neľúbosťou sledovali bohatstvo cirkevných kniežat v ríši, a ktoré reformáciou sledovali nielen duchovné, ale svetské (a mocenské) záujmy. Situácia v cirkvi v tom období nebola optimálna. Nepotizmus vo vyšších kruhoch, bohatstvo cirkvi, či predávanie odpustkov, ktorých predaj sa znovu začal pre prestavbu Baziliky svätého Petra boli len jednými z mála dôvodov, ktoré predchádzali tomu, čo v roku 1517 započal nemecký reformátor Martin Luther.
Martin Luther a luteranizmus.
Na začiatku reformného hnutia stál nemecký augustiánsky mních Martin Luther, nominalisticky zmýšľajúci kňaz, ktorý prednášal na univerzite vo Wittenbergu. Luther ktorý hľadal spasenie za svoje vlastné činy prišiel k myšlienke, že jedine viera a len dôvera v Božie milosrdenstvo môže človeka spasiť, a z toho dôvodu sa zásadne postavil voči odpustkom, ktoré boli v tom čase predávané. Odpustky podľa náuky Katolíckej cirkvi neboli len odpustenia hriechov, aké nastáva pri sviatosti zmierenia (spovedi), ale mali garantovať odpustenie trestov v očistci. Jeho boj o reformu cirkvi sa začal po tom, čo v roku 1517 zverejnil svojich 95 téz proti odpustkom. Podľa tradície sa proces reformácie započal pribitím jedného z Lutherových exemplárov na brány wittenberského chrámu 31. októbra 1517.
Prvotný ohlas na Lutherove výtky cirkev v Ríme nebrala vážne, pretože hlasy proti odpustkom sa šírili všade. Situácia sa zmenila po tom, čo v roku 1519 Luther verejne spochybnil pápežský primát nad cirkvou, pápežskú neomylnosť v otázke viery a apoštolskú postupnosť. Luther takisto spochybňoval autoritu cirkevného koncilu a tvrdil, že i ten sa môže mýliť (pr. Ján Hus). Pápeža Lutherovo vystúpenie voči cirkvi pobúrilo a po tom, čo Luther svoje učenie, ktoré sa medzitým v nemeckom preklade šírilo po krajine, odmietol odvolať. Pápež Lutherovi najprv bulou "Exsurge Domine" pohrozil exkomunikáciou (na čo Luther reagoval spálením buly) a následne ho i exkomunikoval. Cisár Karol V. Luthera zavolal na snem do Wormsu. Po tom, čo Luther i tam odmietol svoje učenie odvolať naňho bola uvalená aj ríšska kliadba. Mocenskú podporu Lutherovi poskytol saský kurfirst Fridrich III., ktorý ho ubytoval na hrade Wartburg. Tam Luther písal svoje ďalšie diela a pracoval aj na preklade Biblie do nemčiny. Luther, ktorý pôvodne neplánoval komplexnú revoltu voči cirkvi postupne svoj názor zmenil a ako autoritu začal uznávať iba Sväté písmo. V roku 1524 sa Luther oženil s bývalou mníškou Katarínou von Bora.
Lutherovo učenie si inak vysvetľovali šľachtici, inak klér a inak roľníctvo. Šľachtici ho videli najmä ako možný meč voči cirkvi a jej majetkom, roľníci zase ako možné útočisko voči zaužívanému feudálnemu rádu, čo viedlo napríklad k roľníckemu povstaniu Tomáša Müntzera (15241526). Roľnícke hnutie i Lutherova zložitá osobnosť od neho odvrhli viacero jeho pôvodných podporovateľovnajmä z vrstvy šľachty a humanistov. Naopak jeho prívržencami (a prívržencami reformácie) sa stali viacerí mladší, a často i fanatickí odporcovia cirkvi. Postupne sa roztrhlo vrece a do diskusie sa dostávala široká spleť názorov. Opäť ožila stará remanenčná teória a spochybňované začali byť aj sviatosti, resp. minimálne niekoľko z nich. Do európskeho povedomia sa zase dostal husitský spor o kalich.
I z toho dôvodu v roku 1530 Luther spolu s jeho pomocníkom Filipom Melanchtonom vydali známe dielo "Confessio Augustiniana" (Augsburské vyznanie), v ktorom systemaizovali svoje myšlienky, a ktoré sa stalo základom nového náboženstvaluteranizmu. Okrem Confessia bol ďalším významným Lutherovým dielom Malý katechizmus. 
Luther vo svojich myšlienkach vychádzal z augustiniánskeho učenia, avšak zaužívané dogmy vysvetľoval iným systémom ako katolícka rétorika. Ideologicky bol Luther konzervatívny a v niektorých oblastiach značne nihilisticky zjednodušujúci. Takto napríklad v Lutherovom myslení stráca dôležitosť právo, pretože kresťanom stačí Kristovo prikázanie lásky. Minimálne raná protestantská filozofia znamenala posun späť. Návrat ku koreňom kresťanstva znamenal, že reformné hnutie v nasledujúcich rokoch muselo znova riešiť postoj k takým záležitostiam ako idolatria a obrazoborectvo, filozofia sa tak na čas opäť stala "slúžkou teológie". Lutherov náhľad na teológiu bol značne nominalistický a za kresťanské (katolícke) učenie preto často považoval nominalistické učenie a kritizoval preto katolizmus i v oblastiach, ktoré katolícke neboli.
Protestentizmus sa v nasledujúcom období začal rýchlo šíriť po Európe a dopomohol k tomu i nový vynálezkníhtlač. V Nemecku sa reformácii darilo najmä v horných oblastiach, odkiaľ sa reformácia šírila do severských krajín. Už v roku 1536 reformáciu za štátne náboženstvo prijalo Dánsko-nórske kráľovstvo, ktorého kráľ Kristián III. týmto krokom prišiel k obrovským cirkevným majetkom. Podobne situáciu využil aj švédsky rod Vasovcov. Na husitskú tradíciu reformácia nadviazala v českých krajinách, kde doteraz existovali zvyšky utrakvistickej cirkvi, a podobne urobili aj iné hnutia v Európe (napr. katari...).
Anabaptisti (novokrstenci).
Anabaptisti počas reformácie vystupovali ako stúpenci radikálnej obnovy kresťanstva. Jedným z prvých priekopníkov bol Ulrich Zwingli (ktorý však tento smer neskôr zavrhol), Konrád Grebel a Felix Manz. Pravdepodobne najvplyvnejším anabaptistickým mysliteľom bol Balthasar Hubmaier. Prvotné hnutie sa vyvíjalo najmä v Zürichu a vychádzalo z ideí Tomáša Müntzera a radikálnych myšlienok spodných sociálnych. V roku 1527 anabaptisti vytvorili na spoločnej rade v Schleitheime tzv. Schleitheimské vyznanie, ktoré pokrývalo hlavné body, v ktorých sa anabaptisti a iní reformátori rozchádzali.
Odmietali krst novorodencov, ktorý vyhlasovali za neplatný a zdôrazňovali vedomé prijatie krstu dospelými veriacimi. Anabaptisti žili vo vlastných komúnach určených pre členov ich cirkviosoby čisté od hriechu. Odmietali cirkevnú a spoločenskú hierarchiu a hlásali spoločné vlastníctvo, či spoločné (viacčlenné) manželstvo. V rokoch 1533 až 1535 existovala takáto komúna v Münsteri, následne však bola rozprášená. Kruto prenasledovaní novokrstenci sa následne rozpŕchli po okolitých krajoch, niekoľko sa ich usadilo na Morave a západnom Slovensku, kde sa volali habáni. Následkom sedliackej vojny bolo okrem iného zavádzanie tzv. druhého nevoľníctva v Nemecku. V neskoršom období sa z ich hnutia vyvinuli napr. menoniti, kvakeri, amišovia a v určitom zmysle aj baptisti.
Kalvinizmus.
Z Luterovej reformácie vyšli ďalšie hnutia, na ktorých čele stáli reformátori ako Ulrich Zwingli. Ten vo švajčiarskom Zürichu vybudoval akúsi teokratickú republiku, ktorá sa riadila podľa predstáv o chudobnej cirkvi. V roku 1529 Zwingli odmietol katolícko-luteránske stanovisko o transsubstantácii a podobne odmietol aj katolícke uctievanie obrazov, relikvií, prinášanie obetí a almužny. Reformoval (a zjednodušil) bohoslužobný rád, ktorý sa uňho zakladal na čítaní Svätého Písma. Na Zwingliho vo Švajčiarsku nadviazal Francúz Jean Kalvín. Kalvín pochádzal z úplne iného zázemia ako Luther a jeho učenie preto bolo značne odlišné. V roku 1533 sa pridal na stranu reformácie a napísal dielo "Kresťanské inštitúcie" ("Institutio Christianae religionii"). Jeho náuka hovorí o predurčení a o tom, že viera je Boží dar, ktorým boli obdarení len vyvolení. Podobne ako Luther i Kalvín vychádza zo svätého Augustína. Zurichskú republiku nasledovala ešte rigidnejšia Ženeva, v ktorej v roku 1536 vznikla tzv. helvétska konfesia a ktorá stála na počiatku reformovaného kalvínskeho náboženstva. V roku 1541 v nej Kalvínova náuka prevzala moca bola zavedená morálna teokratická diktatúra. Ženeva sa stala „Novým Jeruzalemom“, z ktorého bol aspoň formálne odstránený všetok hriech a akékoľvek, čo i len náznaky hriechu sa prísne trestali.
Neskôr, asi o 20 rokov bola helvétska konfesia upravená Heinrichom Bullingerom a kalvínska značne predestinačná filozofia sa postupne šírila po celom Nemecku, Švajčiarsku, Nizozemsku, Anglicku (puritáni) a na severe Francúzska (hugenoti). Prívržencov našla aj v Uhorsku a podporu učenie získalo aj u falského kurfirsta Fridricha III., ktorého sídlo Heidelberg sa stalo „druhou Ženevou“. Vznikol v ňom aj významný "Heidelberský katechizmus". Kalvinistická filozofia bola viac renesančná ako luteranizmus, zároveň však radikalizmus kalvinizmu podporoval diktátorské myšlienky i ideu prenasledovania náboženských odporcov a reformačnú inkvizíciu (ktorej podľahol napr. Michael Servetus).
Anglikánstvo.
Úplne iný rozmer ako na kontinente mala reformácia na Britských ostrovoch, kde bola najmä otázkou spojenou s dynastickými ambíciami a otázkou prestíže. Anglický kráľ Henrich VIII. totiž odmietol pápežovu autoritu po tom, čo ho pápež Klement VII. a canteburský arcibiskup Thomas Wolsey odmietli rozviesť s manželkou Katarínou Aragónskou. Henrich VIII. preto Wolseyho zosadil a uväznil. Novým arcibiskupom sa stal Thomas Cranmer, ktorý stál na kráľovej strane. Naopak, nový kancelár Thomas More sa postavil proti Henrichovým reformným zámerom.
V roku 1534 tzv. Supremačným aktom vznikla anglikánska cirkev na ktorej čelo sa postavil anglický kráľ. Dogmaticky nebola tak odlišná od katolicizmu ako protestantské cirkvi, ktoré sama prenasledovala. Zjednodušila sa liturgia a za vlády Eduarda VI. vzniklo anglikánske vyznanie viery (v rámci neho sa zaviedlo napr. prijímanie pod obojím, vedenie bohoslužby v národnom jazyku a zrušenie povinného kňazského celibátu). Rozpory v krajine prinieslo hromadné zatváranie kláštorov Henrichom VIII., naopak, pomerne pozitívne krajina vítala zrušenie pápežských desiatkov. V nasledujúcom období vznikol prvý preklad biblie do angličtiny (1611) i nová liturgická kniha ("Book of Common Prayer").
Krátke katolícke intermezzo priniesla ešte vláda Márie Katolíckej (Krvavej), avšak jej sestra Alžbeta I. sa opäť prinavrátila ku anglikánstvu. V roku 1563 cirkevná synoda prijala 39 článkov anglickej konfesie. Iná situácia bola v Škótku, kde sa prostredníctvom reformátora Johna Knoxa šíril kalvinizmus (a presbyterianizmus). V Írsku zase reformácia s výnimkou severu uplatnenie nenašla a krajina zostala prevažne katolícka. Anglická krajina bola plná náboženských rozporov. O moc a vierovyznanie bojovali všetky vierovyznania a bežné boli náboženské prenasledovania. V roku 1605 dokonca katolíci plánovali tzv. prachové sprisahanie proti presbyteriánskemu Jakubovi VI. Sprisahanie však bolo odhalené a nasledovné oslavy viedli k vzniku tradície Bonfire night.
Boje o reformáciu.
Čoskoro po vypuknutí reformácie sa v Európe (spočiatku najmä v Nemecku) rozhoreli viaceré konflikty o novú vieru, ktoré mali najmä tri významné vrcholyAugsburský mier (1555), Nantský edikt (1598) a Vestfálsky mier (1648). Medzi významné konflikty s náboženským znením (ale aj mocensko-politickým) patrili najmä:
Predchádzajúci výpočet náboženských sporov nie je kompletný. Takisto výpočet reformných hnutí nie je konečný (okrem nich vznikli napr. hnutia antitrinitárov, talianskych sociniánov, sedmohradských sabbatistov, holandských mennonitov a ďalšie.
Tridentský koncil a protireformácia.
Na vlnu reformácie nutne musela zareagovať aj Katolícka cirkev. Najvýznamnejšími centrami katolicizmu bolo už tradične Taliansko na čele s Pápežským štátom, Španielsko, Portugalsko, Francúzsko a Habsburgovci. Katolicizmu sa pridržiavala aj Poľsko-litovská únia a niektoré južné nemecké krajiny. Viaceré územia, ktoré prijali reformáciu zase postupne vďaka protireformácii prijali späť katolicizmus.
Veľkým bojovníkom proti reformácii sa stal pápež Pavol III. Prvé reformy sa uskutočnili v zložení pápežskej kúrie, ktorú obsadili prísne a religiózne osobnosti. V roku 1540 pápež schválil reformný rád jezuitovSpoločnosti Ježišovej Ignáca z Loyoly. Rád sa vyznačoval prísnou poslušnosťou pápežstvu a jeho úlohou bola najmä misia a vzdelávanie v duchu katolicizmu. Vo filozofii sa katolicizmus naďalej obrazal k tomizmu. Novoscholasticizmus našiel uplatnenie u jezuitov, ktorí spravovali významné európske univerzity (napr. Salamanca). Na území Slovenska mali jezuiti pod správou Trnavskú univerzitu. Medzi významných katolíckych mysliteľov tohto obdobia patria napr. Luis de Molina, Juan de Mariana, Francisco de Vitoria, či Francisco Suárez. Významná bola i katolícka umelecká škola, ktorú reprezentvali napr. El Greco, Lope de Vega, či Miguel Cervantes. Za pontifikátu Gregora XIII. došlo k reforme kalendára (tzv. gregoriánska reforma). Významné myšlienky priniesla novoveká katolícka škola mysliteľov do oblasti medzinárodného práva. V novoscholastickej ideológii zase možno badať prvé znaky modernej ekonómie.
V tomto období sa posilňuje postavenie inkvizície v katolíckych krajinách. V roku 1542 vznikol Svätý úrad ("Sanctum officium") určený pre čistotu viery a následne v roku 1559 aj Index zakázaných kníh ("Index librorum prohibitorum"). V rokoch 15451563 sa uskutočnil Tridentský koncil. Koncil prebiehal slobodne bez trestov, avšak reformné hnutia sa ho odmietli zúčastniť. Výsledkov koncilu bolo viacero. Koncil zakázal predávať odpustky, biskupom bolo zakázané kumulovať funkcie a začali byť zriaďované kňazské semináre. Zmenila sa taktiež právna úprava kánonického manželstva a liturgia. Koncil odsúdil luteranizmus a ostatné reformné hnutia.
Morálnu autoritu cirkvi zabezpečila nová generácia populárnych svätcov (často zakladateľov cirkevných spoločenstiev) ako Filip Neri, Terézia z Ávily, Kamil de Lellis, Ján z Kríža, Angela Mericiová, či František Saleský. Vznikli tak rády uršuliniek, milosrdných bratov, vincentiek, lazaristov, trapistov, boromejok a mnohé iné.
Jansenizmus.
Ako reakcia proti náboženskému centrizmu pápežskej kúrie vzniklo reformné hnutie aj v rámci Katolíckej cirkvi. Nizozemský biskup Cornelius Jansen pod vplyvom kalvinizmu vo svojej knihe o svätom Augustínovi zdôraznil význam Božieho milosrdenstva na spasenie a jeho pôsobenie voči dedičnému hriechu. Centrom jeho učenia sa stal ženský Kláštor Port-Royal. Jansenizmus bolo rigidné hnutie, ktoré na teologické otázky a na hriešnosť hladelo prísne. To spôsobilo, že len málo ľudí podľa nich mohlo pristúpiť k prijímaniu sviatostí. Podobne ako kalvíni i jansenisti verili v predestináciu, čo však bolo katolíkmi výrazne odmietané a náuka tak bola v roku 1653 pápežom Inocentom X., a neskôr v roku 1712 bulou "Unigenitus Dei Filius" pápeža Klementa XI. odsúdená. Jansenizmus si spojencov hľadal medzi galikanistami a episkopátmi (či febronianistami). V boji proti jezuitskému hnutiu však i vďaka podpore francúzskeho kráľa Ľudovíta XIV. neuspel, a vo Francúzsku sa neujal.
Barok.
Odpoveďou na ťaživú situáciu v Európe bol odklon od klasického homocentrického renesančného zmýšľania a návrat k religionistike a v zbožnosti. Európa zmietaná náboženskými vojnami a morovými epidémiami začala hľadať riešenia v modlitbách a v uctievaní Boha. Nešlo však o návrat k stredovekému umeniu. Barok bol obdobím protikladov. Spomedzi farieb vynikala najmä tmavá (čierna, hnedá) a zlatá farba. Porovnávala sa svetskosť a duchovnosť, život a smrť. Stále vynikala latinská vzdelanosť, avšak stále častejšie sa prejavovali aj národné jazyky a prvky. Znakom baroka bola taktiež monumentalita a oslavnosť, literárne osoby boli špeciálne, hyperbolizované, prekonávali svoje problémy a zlé vlastnosti. Často boli nábožensky orientované (mučeníci alebo bojovníci za vieru).
Prístup k umeniu a filozofii baroka bol najmä spočiatku odlišný v katolicizme a protestantizme. Kým Katolícka cirkev v duchu protireformácie a Tridentského koncilu umenie výrazne podporovala, niektoré protestantské cirkvi podobne ako obrazoborci v stredoveku zatracovali náboženské maľby a sochy ako idoly. Barok našiel uplatnenie v celej Európe od Portugalska po Rusko a dostal sa aj za more.
Dianie v ortodoxnom svete.
Po páde Konštantínopola ortodoxný svet na čas upadol do zdanlivého zostupu, Osmani si podmanili i ortodoxný Balkán a zastavili sa až pri bránach Viedne. Podobne na tom boli aj ostatné východné denonymie (nestoriáni, kopti, arménska či sýrska cirkev). Kresťania sa v moslimských krajinách stali občanmi druhej úrovne a bežné boli ich prenasledovania, či platenie náboženskej dane, čo viedlo k ich konverzii. Významné centrá nestoriánstva sa okrem moslimských krajín nachádzali aj v Indii.
Už v 15. storočí sa z krízy podarilo dostať Moskovskému kniežatstvu, ktorého knieža Ivan III., manžel byzantskej princeznej Zoé Palaiologiny prijal titul cisára (cára) a samovládcu všetkých Rusov. Rus nikdy neprijala florentskú cirkevnú úniu a po páde Byzantskej ríše v nej vznikla teória prenesenia rímskej moci do Ruska. Z Moskvy sa stal tzv. Tretí Rím. Priekopníkom tejto teórie bol Filofej Psovský. S rozvojom ruskej moci sa následne pravoslávie šírilo ďalej na východ a sever. Prerod v Rusku zažila taktiež byzantská sakrálna architektúra.
17. storočie možno v rusko-ortodoxných dejinách charakterizovať ako boj s katolíckym poľsko-litovským štátom. Rusko sa dostalo do veľkej anarchie (15841613) z ktorej sa dostalo až po nástupe Romanovcov. Kým v katolíckom svete sa už prejavil zápas o oddelenie cirkevnej a svetskej moci, v Rusku patriarchova moc závisela podobne ako v Byzancii od cárovej milosti. Od roku 1589 bol ruský moskovský patriarchát autokefálny. I v Rusku sa podobne ako v Európe objavili herézy či snahy o reformy (napr. staroverci), ktorí odmietli liturgické reformy patriarchu Nikona. Cársky režim a patriarchát tieto snahy však zásadne odsúdil a trestal.
Reforma ruskej cirkvi nastala za vlády Petra I. Ambiciózny panovník nestrpel v cirkvi odpor a sám predsedal cirkevným synodám. V roku 1721 vznikla vrcholná kolektívna organizácia ortodoxnej správytzv. Najsvätejší synod. Synod plne podliehal cárskej moci. Cirkev bola podriadená cárovi nielen organizačne ale aj vieroučne. Peter, ktorý ako mladý precestoval západnú katolícko-protestantskú Európu mal však odišné zmýšľanie ako ortodoxný klér, čo mu u kléru prinieslo značnú nepopularitu. Namiesto byzantského kalendáru sa takisto v Rusku začal používať zastaralý juliánsky kalendár (kým v Európe bol bežný gregoriánsky). Cári v Rusku takisto obmedzili moc kláštorov a niektoré ich majetky znárodnili.
V období novoveku začínajú vznikať tzv. východné katolícke cirkvi, ktoré vznikali väčšinou pripojením sa nekatolíckych východných cirkví alebo ich častí ku Katolíckej cirkvi. Prijali jej učenie vrátane primátu pápeža, ale zachovali si východný obrad a ďalšie špecifiká (napr. možnosť vysviacky ženatých mužov za kňazov). Príkladom takéhoto zjednotenia je napríklad Brest-Litovská únia z roku 1596 (kresťania na Ukrajine a v Bielorusku), či Užhorodská únia z roku 1646 a mnohé ďalšie. V súčasnosti existuje vyše 20 takýchto cirkví.
Kresťanstvo v Amerike a Ázii.
Spolu so zámorskými objavmi sa do Ameriky od roku 1492 šírila i kresťanská viera. Spočiatku šlo njamä o španielsky a portugalský katolicizmus. Na rozdelenie sfér vplyvu medzi tieto katolícke národy mala vplyv Tordesillaská zmluva vytvorená na nátlak pápeža Alexandra VI. Zmluvu však neuznávali Francúzi a protestani.
Po tom čo v rokoch 15191521 Hernando Cortés rozvrátil Aztécku ríšu sa začalo s christianizáciou Mexika, už pred tým vznikli kresťanské obce na Karibských ostrovoch. Francisovi Pizzarovi sa pre Španielov podarilo rozvrátiť ríšu Inkov. Kresťanstvo v Amerike pomáhali šíriť rehoľné rády. Spočiatku to boli najmä františkáni.a dominikáni, neskôr aj iné spoločenstvá. V roku 1542 sa v španielskej časti ríše zrušilo otroctvo Indiánov a dominikán Bartolomej de Las Casas dokonca zostavil nové zákony, ktoré Indiánov zrovnoprávnili s dobyvateľmi. Za svoju činnosť bol Bartolomej nazvaný apoštolom Indiánov. Deficit v potrebe pracovnej sile kolonialisti vyriešili privezením černoských Afričanov. Od 17. storočia v Amerike pôsobili aj jezuiti, ktorí mali veľký podieľ na vytvorenie indiánskych rezervácií a šírení vzdelanosti. V roku 1609 bola zriadená prvá jezuitská rezervácia pre Guaranov v Paraguaji, neskôr podobné rezervácie vznikali i v ďalších španielskych kolóniach a v portugalskej Brazílii. K jezuitskému rádu patril aj svätý Peter Claver, ktorý sa stal patrónom misií u černoskej populácie.
Iná situácia bola v Severnej Amerike, ktorú osídľovali najmä protestantské národy. Do Ameriky medzi prvými odchádzali ľudia, ktorí boli vo svojich materských krajinách prenasledovaní pre svoju vieru. Prvé britské osady v Amerike preto založili puritáni (pútnici na lodi Mayflower), ktorí boli nútení odísť zo Starého Sveta. Neskôr k osídlovateľom pribudli aj osadníci z Nizozemska, nemeckých krajín a Francúzska. Kým Francúzi osídľujúci najmä Louisiana a Quebec boli katolíci, Nemci a Briti boli najmä reformovaného vierovyznania, čo sa prejavilo aj na dnešnom usporiadaní náboženstva v USA.
Okrem Ameriky kresťanskí misionári začali v novoveku pôsobiť i v Ázii a neskôr aj v Austrálii. Kým Portugalci v Indii, Číne a Japonsku šírili prostredníctvom jezuitov katolicizmus, britskí kazatelia šírili v Austrálii a neskôr aj v Indii protestantizmus. V Indii pôsobil aj významný jezuita František Xaverský. Španieli zase priniesli katolicizmus na Filipíny. Jezuiti vo svojich misiách k domorodému ázijskému obyvateľstvu pristupovali opatrne a pripúšťali i istý synkretizmus, či ctenie si miestnych tradícií. S tým však nesúhlasili iné rády a nakoniec aj pápežská stolica, čo viedlo k úpadku misijných úspechov. Úspechy kresťanských misií v orientálnej, duchovne bohatej Ázii tak boli menej úspešné, než christianizácia v Amerike.
Obdobie osvietenstva.
Ako reakcia na religiózne obdobie reformácie a protireformácie vznikol skeptický mysliteľský smer osvietenstva. Osvietenstvo bolo širokým filozoficko-politicko-ekonomickým prúdom, ktorý tvorila nejednotná masa učencov. Hlavným cieľom bol prerod spoločenstva k vzdelanostivznik sveta moderného človeka. Základnými filozofickými východiskami pre nové obdobie boli racionalizmus a empirizmus, ktorému sa podriaďovalo aj metafyzično (nadzmyselno). To viedlo k vzniku širšieho ateistického hnutia. Hoci osvietenstvo vzniklo v Anglicku, azda najznámejším ohniskom bolo Francúzsko.
V osvietenstve možno badať dva prúdy. Jedným boli rozliční myslitelia a filozofi, druhým prúdom boli tzv. osvietenskí panovníci, ktorí vo svojich krajinách zavádzali nové reformy. V niektorých krajinách dochádza k sekularizácii dovtedy typicky cirkevných odvetví (napr. školstva), iné krajiny ako Francúzsko začali hľadať cestu k sekulárnemu štátu. Pomerne sekulárne tendencie sa uskutočnili za vlády Jozefa II. (a čiastočne už Márie Terézie) aj v habsburských krajináchzatváranie kláštorov, poštátňovanie cirkevných škôl, či tolerančný patent (tzv. jozefinizmus)
Narozdiel od religiózneho novoveku a baroka bolo obdobie osvietenstva znovu antropogénne. Vznikli prvé deklarácie ľudských práv a vymedzovali sa politické práva. Ako odozva na liberalizujúce revolučné hnutia následne vznikali aj zárodky konzervativizmu (Edmund Burke). V spoločnosti bolo takisto možné naďalej badať aj socialistické prvky (napr. Sprisahanie rovných).
Osvietenstvo prinieslo rozvoj aj kresťanskému hnutiu. Pokračovala, či skôr vrcholila generácia jezuitského vzdelávania z ktorého radov vyšli viacerí myslitelia. Z reformných katolíckych hnutí naďalej pokračovala generácia jansenizmu a vo febronianizme našli uplatnenie myslitelia prikláňajuci sa k ideám konciliarizmu. Najmä v Nemecku sa rozvíjalo náboženské hnutie pietizmu. V Amerike George Whitefield a kongregacionalistický kazateľ Jonathan Edwards zase stáli na čele tzv. Prvého veľkého prebudenia. V Anglickom Oxforde v nadväznosti naň vzniklo protestantské hnutie metodistov, ktoré sa sformovalo okolo tzv. Oxfordského svätého klubu založeného bratmi Charlesom a Johnom Wesleyom. Silne antimaterialistické hnutie, ktoré hladalo správnu "metódu" spasenia sa následne dokázalo rozšíriť do celého protestantského sveta.
V osvietenstve možno badať pôvod moderných vied a takisto aj pôvod veľkého odporu teologických dogiem založených nie na rozume, ale na viere. Objavili sa hlasy po redukcii náboženstva a dogiem, a šírili sa i názory o tzv. kulte najvyššej bytosti, či deistické hnutie.Na druhú stranu býva osvietenstvo niekedy označované aj ako kresťanské hnutie, pretože vznikalo v kresťanskom svete, a jeho významní členovia, aj keď často zastávali deistické stanovisko, a zásadne brojili proti cirkevnému klerikalizmu, nikdy cirkev oficiálne neopustili (Voltaire, Denis Diderot). Kým v anglických krajinách sa deizmus presadzoval najmä ako životný štýl básnikov, či slobodomurárov, vo Francúzsku sa to, čo sa začalo ako kritika vzdelancov postupne v širokých masách dokázalo zmeniť na fanatizmus a neskôr dokonca prepuknúť v revolúcie (najmä Veľká francúzska revolúcia).
Veľká francúzska revolúcia.
Veľká francúzska revolúcia pôvodne neniesla protikresťanské znaky, ale bola namierená skôr voči sociálnemu stavu v krajine. Jedným z francúzskych privilegovaných stavov však bol klér, ktorý vlastnil bohaté majetky. Po tom, čo sa situácia vo vzbúreneckých kruhoch radikalizovala sa vo Francúsku pristúpilo k zatvoreniu necharitatívnych rádov a kláštorov, následne však došlo aj k zhabaniu cirkevných statkov (1790). Francúzska cirkev bola odčlenená od pápeža a bola vytvorená národná cirkev. To však väčšina kléru odmietla. Začalo sa preto prenasledovanie katolíckeho duchovenstva, ktoré rozličným spôsobom postihlo asi 40 000 duchovných. "Občianska ústava kňazstva" zjednotila územno-správny rozsah diecéz a departmentov. Zrušený bol aj povinný celibát a celková zaužívaná štruktúra fungovania cirkvi bola naštrbená. V roku 1792 sa začal všeobecný teror a vraždy nepriateľov (i z radov cirkví) boli na bežnom poriadku. Po nástupe jakobínov Maximiliána Robspierra k moci bol dokonca v krajine zavedený štátny kult Rozumu, neskôr nahradený tzv. kultom Najvyššej bytosti.
Situácia pre katolíkov sa zlepšila až po prevzatí moci direktóriom, ktoré však uzákonilo odluku cirkvi od štátu. Reštaurácia katolicizmu nastala za vlády Napoleona. V roku 1801 uzavrel s Katolíckou cirkvou konkordát. Postavenie Katolíckej cirkvi bolo obnovené a štát sa zaviazal k plateniu mzdy kléru výmenou za to, že sa cirkev vzdá svojich zhabaných majetkov. V roku 1804 sa Napoleon Bonaparte sám korunoval cisárom, čím pokoril pápeža a zaužívaný systém legitimity. Po tom, čo v roku 1808 Napoleon obsadil Pápežský štát vzťahy ešte viac ochladli a pápež Napoleona exkomunikoval.
Spolu s rozvojom napoleonskej vlády sa Európou šírili aj myšlienky revolúcie a vlna sekularizácie. Siuácia sa začala vracať do poriadku až po Napoleonovom páde v roku 1815 na Viedenskom kongrese, ktorý bol víťazstvom konzervatívnych síl v Európe. Výsledky koncilu však už nedokázali natrvalo obnoviť to, čo Francúzska revolúcia naštrbila.
Kresťanstvo a moderna.
19. storočie prinieslo Európe i celému svetu značnú sekularizáciu, ktorej počiatky ale možno badať už v osvietenstve. Na Viedenskom kongrese sa cirkev mlčky vzdala zhabaných statkov a zmenilo sa aj jej postavenie. Narozdiel od stredovekého, či predvestfálskeho sveta musela Katolícka cirkev (a ešte viac protestantské cirkvi) v rokovaniach vystupovať voči štátom ako rovnocenný (ak nie ako podriadený) spoločník. Svätá stolica v tomto období svoju politiku v jednotlivých krajinách začína presadzovať najmä prostredníctvom konkordátov alebo cirkumskripčných búl.
V Nemecku sa v 19. storočí rozvíjalo ako protestantské tak aj katolícke hnutie. Zvlášť katolicizmus znovu naberal na sile a vznikli viaceré významné hnutia ako Tübingenská škola, či hermesianizmus. Proti vplyv katolíckeho náboženstva v Nemecku sa najmä v neskoršom období (po zjednotení Nemecka) postavil nemecký kancelár Otto von Bismarck. Obdobie rokov 1871 až 1887 následne v Nemecku býva označované aj ako Kulturkampf ("kultúrny boj"). Bolo vydaných viacero zákonov, napr. proti politickému zneužívaniu kazateľní (1871). Boli tiež zrušené všetky kláštory a zakázaná činnosť jezuitského rádu (1872). V roku 1873 bol zavedený štátny dozor nad školami a povinné preškolovanie kňazov. V roku 1875 bol zavedený obligatóry civilný sobáš (ním sa neskôr inšpirovali v Uhorsku). Katolícki veriaci na boj reagovali založením Deutsche Zentrumspartei ("Zentrum"), ktorá pomerne rýchlo získala veľkú podporu a Bismarck bol preto nútený nájsť s pápežom Levom XIII. kompromisné riešenie.
19. storočie sa najviac prekrýva s pontifikátom Pia IX. Jeho pontifikát bol spočiatku miestnym obyvateľstvom vítaný, avšak v roku 1848/1849 bol pre neochotu pomôcť zjednotiť Taliansko nútený dočasne opustiť Rím. Po roku 1860 Pápežský štát stratil významné územia a Rím bol od dobytia uchránený len za pomoci Francúzov. Po páde Napoleona III. však Taliani zjednotenie krajiny pripojením Ríma dokončili a pápežovi zostalo iba územie Vatikánu. Zmier medzi Talianskom a Vatikánom nenastal a obe strany odmietali ustúpiť. K dohode došlo až v roku 1929 tzv. Lateránskymi zmluvami uzavorenými medzi Benitom Mussolinim a Piom XI.
Najdlhšie vládnuci pápež novodobých dejín (a pravdepodobne aj vôbec) Pius IX. za svojho pontifikátu urobil viacero reforiem. V roku 1854 vyhlásil dogmu o nepoškvrnenom počatí Panny Márie (encyklika "Ineffabilis Deus"), v roku 1864 vydal protimodernistickú encykliku "Quanta cura" a jej prílohu "Syllabus omylov" v ktorých mimo iné zavrhol socializmus, komunizmus, panteizmus, či naturalizmus. Pravdepodobne najvýznamnejším krokom jeho potifikátu však bolo zvolanie Prvého vatikánskeho koncilu v roku 1868 ("Aeternis Patris)".
Prvý vatikánsky koncil.
Koncil prebiehal v rokoch 18691870. "De facto" bol ukončený pre prusko-francúzsku vojnu, formálne však bol ukončený až v roku 1960. Pre náhle prerušenie neboli prejednané viaceré otázky, ktoré sa následne stali témami II. vatikánskeho koncilu. Z I. vatikánskeho koncilu vzišli najmä dva významné dokumentydekrét o viere "Dei Filius" a konštitúcia "Pastor aeternus".
Prvá definuje dogmu o prirodzenej poznatelnosti Boha rozumom prostredníctvom toho, čo bolo stvorené, druhý dekrét hovorí o tzv. pápežskej neomylnosti ("ex cathedra"). Druhá dogma viedla v cirkvi k menšiemu rozkolu a bola ťažiskovým motívom pre vznik tzv. starokatolíckej cirkvi.
Postmoderný svet.
20. storočie prinieslo vo svete značnú modernizáciu. Rozvoj vedy a techniky či hrôzy dvoch svetových vojen ovplyvnili i náboženské myslenie. I napriek celkovému rastu počtov veriacich v novodobom období čoraz viac ľudí začalo opúšťať kresťanské cirkvi a priklonilo sa k ateizmu. Kresťanské hnutia zase reformovali svoje štruktúry a niektoré svoje postoje, rozvinula sa aj idea ekumenizmu. Výrazným posunom prešla aj najväčšia z kresťanských cirkvíKatolícka cirkev, v rámci ktorej sa uskutočnil reformný Druhý vatikánsky koncil.
V myšlienkovom smere nastalo čiastočné uvoľnenie dogmatiky a objavili sa nové prúdy ako kresťanský fundamentalizmus, či kresťanský liberalizmus. V katolíckej cirkvi sa naďalej rozširovalo učenie novotomizmu (napr. Étienne Gilson, Jacques Maritain), vznikali však aj iné prúdy ako personalizmus Emmanuela Mouniera, či obrovský oponent novotomizmu teilhardizmus (Pierre Teilhard de Chardin), ktorý bol pôvodne autoritami odmietaný. Kresťanské hnutie takisto dopomohlo k obnove iusnaturalistických myšlienok (napr. John Finnis).
V 20. storočí sa mimo iné začalo v kresťanskom svete stále viac a viac rozmáhať Hnutie obnovy v Duchu Svätom. V protestantských cirkvách šlo pôvodne o tzv. Letničné hnutie, neskôr v 60. rokoch v nadväznosti naň vzniklo všeobecné (protestantské aj katolícke) charizmatické hnutie. Na ne nadviazali neocharizmatické hnutie (Viničné hnutie a Hnutie Viery) a novo-apoštolská reformácia.
Predkoncilové obdobie.
Začiatkom 20. storočia vystriedal významného reformátora a politika Leva XIII. zbožný Pius X. Pius bol nábožensky založený pápež, ktorý narozdiel od svojho predchodcu nedbal príliš o politiku, ale orientoval sa najmä na výstavbu cirkvi a boju proti herézam a modernizmu. Mimo iné zreformoval Rímsku kúriu, cirkevnú hudbu a kňazský breviár. Založil úradný tlačový orgán Svätej stolice"Acta Apostolicae Sedis". V roku 1904 ustanovil komisiu na vypracovanie nového Kódexu kánonického práva (CIC"Codex iuris canonici"). Vydaný bol však až v roku 1917 pápežom Benediktom XV., ktorý Pia vystriedal v čase vypuknutia I. svetovej vojny.
V roku 1922 sa novým pápežom stal Pius XI., ktorého hlavnou ideou a heslom bolo Kristovo kráľovstvo. Pius XI. bol bojovný pápež, ktorý viedol rokovania o konkordátoch s viacerými európskymi krajinami. Po tom, čo dojednal zmier s Talianskom dokonca uzavrel konkordát s Hitlerovským Nemeckom. Tzv. Ríšsky konkordát bola prvá medzinárodná zmluva, ktorú nacistické Nemecko uzavrelo. Kým pápež v zmluve s ideologickým nepriateľom hľadal obranu pred prenasledovaním a konfliktami medzi katolíkmi a štátom, Hitler v zmluve videl otvorenie medzinárodného poľa nemeckej diplomacii. Hlavným nepriateľom Pia XI. bol komunizmus, ktorý v tomto období spôsobil smrť tisícov kresťanov v Rusku, Španielskej občianskej vojne, v Mexiku a inde. Pius XI. preto proti nemu rázne vystúpil v encyklike "Divini Redemptoris". V roku 1937 Pius s encyklikou "Mit brennender Sorge" vystúpil aj proti nacizmu. Šlo o jedinú encykliku 20. storočia nevydanú v latinskom jazyku. Druhej svetovej vojny sa však už energický pápež nedožil a novým pápežom sa v roku 1939 stal Pius XII.
Pius XII. počas druhej svetovej vojny vystupoval voči nacistickej politike pomerne zmierlivo a opatrne. Odsúdil síce nacistické vyčínanie proti Židom a iným menšinám a takisto sa snažil o udržanie mieru a zmiernenie škôd, zároveň však z obáv nevykonal razantnejšie priame zásahy. Naopak Hitler, ktorý bol pôvodne k cirkvi tiež opatrný a navonok aj priateľský, neskôr v Nemecku zaviedol viaceré proticirkevné opatrenia (zatváranie škôl, rušenie príspevkov, obmedzenie výuky teológie, útoky na kláštory a iné porušovania konkordátu). Problémy s nacistickou mašinériou a obdobný vývoj v tomto období mali aj protestanské cirkvi.
Pontifikát Pia XII. pokračoval aj po druhej svetovej vojny až do roku 1958. Jeho nástupcom sa stal Ján XXIII. Jeho pontifikát síce netrval dlho, avšak svojim smerovaním výrazne ovplyvnil chod v Katolíckej cirkvi.
Druhý vatikánsky koncil.
Koncil sa konal v rokoch 19621965 na podnet reformného pápeža Jána XXIII. Chorľavý pápež však už koncil do konca nedoviedol a tak jeho druhú polovicu viedol Pavol VI. Koncil okrem iného začal program tzv. aggiornamentaprispôsobenia. Dal podnet k reforme rímskokatolíckej liturgie, obnove východných katolíckych cirkví a formuloval vzťah Katolíckej cirkvi k iným kresťanských cirkvám a spoločenstvám a k nekresťanským náboženstvám. Koncil býva považovaný za najvýznamnejší medzník novodobých kresťanských (a najmä katolíckych) dejín. Zúčastnilo sa ho 2540 účastníkov, vrátane osôb z komunistických krajín. Jeho výsledkom bolo 16 rôznorodých dokumentov (deklarácie, konštitúrie, dekréty). S výsledkami koncilu neboli spokojní všetci členovia cirkvi a objavili sa i názory, ktoré ho odmietli a naďalej sa pridržiavali (resp. sa pridržiavajú) predkoncilových ustanovení. Napr. tradicionalisti odmietajú reformovanú liturgiu a pridržiavajú sa tridentskej, sedesvakantisti zase odmietajú závery koncilu a novodobých pápežov celkovo.
Katolícka cirkev v 20. a 21. storočí.
Katolícka cirkev po Druhom vatikánskom koncile zásadne zmenila svoju tvár. Pavol VI. ako pápež začal konať prvé novodobé pápežské cesty po zahraničí. Navštívil dokonca aj USA, Filipíny, Hongkong, či moslimský Irán a býval preto označovaný aj ako "Flying Paul" ("Lietajúci Pavol"). Zrušil Zoznam zakázaných kníh a názov Svätého ofícia zmenil na Kongregáciu pre náuku viery. Pavol VI. započal takisto nový kurz cirkevnej politiky voči komunistickej Východnej európetzv. Ostpolitik a za jeho pontifikátu takisto prišlo k zmieru s Východnou cirkvou.
V roku 1978 bol po smrti Pavla VI. novým pápežom zvolený Ján Pavol I., ktorého pontifikát však trval len tridsať dní. Krátko po jeho smrti sa objavili fámy o jeho možnom zavraždení, čo však nebolo preukázané. Novým pápežom sa stal Ján Pavol II. (Karol Wojtyla), prvý pápež slovanského pôvodu (Poliak). Obdobie potifikátu Jána Pavla II. bolo dlhé a obsažné. Okrem 14 encyklík bol za jeho pontifikátu vydaný Kódex kánonov východných cirkví a Kódex kánonického práva. Známe boli jeho cesty po celom svete, ktorých vykonal viac než ktorýkoľvek jeho predchodca. Často sa diskutuje i o jeho morálnom význame pri páde východného bloku, keďže významne prispel k rozvoju cirkvi v ňom.
Ján Pavol II. zomrel v roku 2005 a na pápežskom stolci ho nahradil Nemec Benedikt XVI. Šlo o prvého nemeckého pápeža od 16. storočia. Bendikt XVI. bol už pred svojim potifikátom známy pre jeho teologické diela. Po tom, čo v roku 2013 ohlásil svoju abdikáciu (prvýkrát od Celestína V. v roku 1294), sa novým pápežom stal prvý pápež z amerického kontinentuFrantišek I.
Ekumenizmus.
V 19. a 20. storočí sa medzi kresťanmi začali stále častejšie objavovať názory, že kresťania majú zabudnúť na svoje predošlé spory a začať medzi sebou spolupracovať a zjednocovať sa vo viere. Vývoj ekumenistického hnutia si prešiel dlhým vývojom, ktorý bol (a je) pre citlivosť náboženskej otázky pomerne zložitý a pomalý. Prvé kroky k zjednoteniu kresťanov vychádzali najmä z protestantských cirkví a pôvodne smerovali najmä k ostatným protestantským cirkvám. Medzi prvé kroky k zjednoteniu možno zaradiť vznik mládežníckej kresťanskej organizácie YMCA v roku 1844, či vznik ženskej kresťanskej organizácie YWCA v 1855.
Obrovský prerod zažilo ekumenické hnutie po druhej svetovej vojne. V roku 1948 vznikla Svetová rada cirkví, ktorá združovala väčšinu kresťanských cirkví okrem katolíckej. Katolícky (ale aj ortodoxný, či anglikánsky) názor k ekumenizmu bol pôvodne opatrný, pretože prílišné otvorenie diskusií mohlo podľa konzervatívnych názorov viesť k strate viery. V tomto duchu ešte encyklika "Humanii genris" z roku 1950 vystúpila proti zbližovaniu sa za každú cenutzv. irenizmus. Výrazným počinom ale bola Pápežská rada pre napomáhanie jednoty kresťanov, ktorá vznikla v roku 1960. Na vlnu ekumenických tendencií sa naladil aj Druhý vatikánsky koncil, kde boli prijaté rozhodnutia o ekumenizme (1964) a o náboženskej slobode (1965). Ako prvé sa Katolícka cirkev pokúsila obnoviť vzťahy s pravoslávnou cirkvou, ktorá bola katolicizmu dogmaticky bližšia ako protestantizmus, a ktorá podobne ako katolicizmus zachovávala apoštolskú postupnosť. 7. decembra 1965 pápež Pavol VI. a konštatínopolský patriarcha Athinagoras I. odvolali vzájomnú exkomunikáciu katolíckej a pravoslávnej cirkvi z roku 1054. Katolícka cirkev sa v nasledujúcom období taktiež stala pozorovateľom Svetovej rady cirkví, nevstúpila však do nej.
V roku 1999 sa zástupci katolíckej církvi a luteránskych církví dohodli na spoločnom stanovisku v otázke ospravedlnenia, a v roku 2006 sa k tejto dohode pripojili i metodistické cirkvi. V roku 2001 bola takisto v rámci Ekumenického európskeho stretnutia prijatá "Ekumenická charta." 
V 20. storočí sa začal aj rozhovor a spolupráca s predstaviteľmi judaistickej obce. Ekumenizmus samozrejme okrem priaznivcov získal i mnohých odporcov.

</doc>
<doc id="637288" url="https://sk.wikipedia.org/wiki?curid=637288" title="Krkovička">
Krkovička

Krkovička alebo krkovica je výsekový druh bravčového mäsa zo šije a prednej časti chrbta (iný názov: bravčová krkovička/krkovica), resp. v širšom zmysle aj podobné mäso iných jatočných zvierat (napr. hovädzia krkovička) . 
Bravčová krkovička.
Bravčová krkovička sa nachádza na hornej strane chrbta od hlavy po chrbtovú časť a nadväzuje na bravčové karé. Je jednou z najpoužívanejších častí z výsekového mäsa a je charakteristická prerastením, nie však mastným mäsom. Obsahuje vnútrosvalový tuk. V predajniach a mäsiarstvách sa predáva buď s kosťou alebo bez kosti. Je vhodná na prípravu rezňov, steakov alebo na pečenie v celku, grilovanie a údenie.

</doc>
<doc id="637290" url="https://sk.wikipedia.org/wiki?curid=637290" title="Bravčová krkovička">
Bravčová krkovička



</doc>
<doc id="637293" url="https://sk.wikipedia.org/wiki?curid=637293" title="G8">
G8



</doc>
<doc id="637294" url="https://sk.wikipedia.org/wiki?curid=637294" title="Laloubère">
Laloubère

Laloubère môže byť:

</doc>
<doc id="637295" url="https://sk.wikipedia.org/wiki?curid=637295" title="Maubourguet">
Maubourguet

Maubourguet môže byť:

</doc>
<doc id="637296" url="https://sk.wikipedia.org/wiki?curid=637296" title="Ossun">
Ossun

Ossun môže byť:

</doc>
<doc id="637297" url="https://sk.wikipedia.org/wiki?curid=637297" title="Vic-en-Bigorre">
Vic-en-Bigorre

Vic-en-Bigorre môže byť:

</doc>
<doc id="637298" url="https://sk.wikipedia.org/wiki?curid=637298" title="Trie-sur-Baïse">
Trie-sur-Baïse

Trie-sur-Baïse môže byť:

</doc>
<doc id="637299" url="https://sk.wikipedia.org/wiki?curid=637299" title="Tournay">
Tournay

Tournay môže byť:

</doc>
<doc id="637300" url="https://sk.wikipedia.org/wiki?curid=637300" title="Rabastens-de-Bigorre">
Rabastens-de-Bigorre

Rabastens-de-Bigorre môže byť:

</doc>
<doc id="637301" url="https://sk.wikipedia.org/wiki?curid=637301" title="Pouyastruc">
Pouyastruc

Pouyastruc môže byť:

</doc>
<doc id="637302" url="https://sk.wikipedia.org/wiki?curid=637302" title="Pneumatofor">
Pneumatofor

Pneumatofor môže byť:

</doc>
<doc id="637304" url="https://sk.wikipedia.org/wiki?curid=637304" title="Zoznam londýnskych kostolov">
Zoznam londýnskych kostolov



</doc>
<doc id="637305" url="https://sk.wikipedia.org/wiki?curid=637305" title="Sviečkovica (mäso)">
Sviečkovica (mäso)

Sviečkovica (iné názvy: pravá sviečkovica, menej vhodne alebo hovorovo alebo nesprávne (pravá) sviečková) je :
Sval resp. mäso.
Hovädzia sviečkovica je mäso získavané zo spodku posledných hrudných (pri dobytku) a bedrových stavcov. Hovädzia sviečkovica je tvorená predovšetkým
Panenská sviečkovica je takmer výhradne veľkým driekovým svalom ("musculus psoas major"), malý driekový sval zakrpatel. 
Všetky tieto svaly sa upínajú na bedrové stavce a panvu a tvoria oporu chrbta – nie sú však príliš zaťažované a mäso má preto jemné svalové vlákna, je krehké, chudé a má vysoký obsah bielkovín.
Jedlo.
V strednej Európe je známa je pečená sviečkovica (sviečková pečienka; v Nemecku "Lendenbraten", v Rakúsku "Lungenbraten"). Hovädzia pravá sviečková býva často označovaná ako najkvalitnejšia časť hovädzieho mäsa, používa sa na bifteky, tatárske bifteky, niekedy je dusená v celku, na omáčke. Tzv. sviečková na smotane sa ale nevyrába z pravej sviečkovej. 
Na druhej strane vzhľadom na svoju minimálnu tučnosť môže pravá sviečková napríklad pri steakovej úprave chuťovo zaostávať za inými časťami hovädzieho mäsa.
Pre jeho podobné vlastnosti môže byť pravá sviečková nahradená napr. guľatým plieckom (guľatým plecom) – tzv. „falošnou sviečkovou“.

</doc>
<doc id="637306" url="https://sk.wikipedia.org/wiki?curid=637306" title="Panenská sviečkovica">
Panenská sviečkovica



</doc>
<doc id="637307" url="https://sk.wikipedia.org/wiki?curid=637307" title="Pravá sviečkovica">
Pravá sviečkovica



</doc>
<doc id="637308" url="https://sk.wikipedia.org/wiki?curid=637308" title="Bravčová panenská sviečkovica">
Bravčová panenská sviečkovica



</doc>
<doc id="637309" url="https://sk.wikipedia.org/wiki?curid=637309" title="Bravčová panenka">
Bravčová panenka



</doc>
<doc id="637310" url="https://sk.wikipedia.org/wiki?curid=637310" title="Pravá sviečková">
Pravá sviečková



</doc>
<doc id="637311" url="https://sk.wikipedia.org/wiki?curid=637311" title="Hovädzia sviečkovica">
Hovädzia sviečkovica



</doc>
<doc id="637312" url="https://sk.wikipedia.org/wiki?curid=637312" title="Hovädzia sviečková">
Hovädzia sviečková



</doc>
<doc id="637313" url="https://sk.wikipedia.org/wiki?curid=637313" title="Bravčová sviečkovica">
Bravčová sviečkovica



</doc>
<doc id="637314" url="https://sk.wikipedia.org/wiki?curid=637314" title="MHK Topoľčany">
MHK Topoľčany



</doc>
<doc id="637315" url="https://sk.wikipedia.org/wiki?curid=637315" title="Očná zrenica">
Očná zrenica



</doc>
<doc id="637316" url="https://sk.wikipedia.org/wiki?curid=637316" title="Očná zornica">
Očná zornica



</doc>
<doc id="637318" url="https://sk.wikipedia.org/wiki?curid=637318" title="Krkovica">
Krkovica



</doc>
<doc id="637319" url="https://sk.wikipedia.org/wiki?curid=637319" title="Bravčová krkovica">
Bravčová krkovica



</doc>
<doc id="637320" url="https://sk.wikipedia.org/wiki?curid=637320" title="Steinerka">
Steinerka



</doc>
<doc id="637321" url="https://sk.wikipedia.org/wiki?curid=637321" title="Štajnerka">
Štajnerka

Štajnerka môže byť:

</doc>
<doc id="637322" url="https://sk.wikipedia.org/wiki?curid=637322" title="Šteinerka">
Šteinerka



</doc>
<doc id="637323" url="https://sk.wikipedia.org/wiki?curid=637323" title="Steinerova ulica">
Steinerova ulica



</doc>
<doc id="637324" url="https://sk.wikipedia.org/wiki?curid=637324" title="Hovädo">
Hovädo

Hovädo (v subštandarde alebo nárečovo aj: "hovado", nárečovo aj: "hovedo") môže byť: 

</doc>
<doc id="637325" url="https://sk.wikipedia.org/wiki?curid=637325" title="Hovado">
Hovado



</doc>
<doc id="637326" url="https://sk.wikipedia.org/wiki?curid=637326" title="Hovedo">
Hovedo



</doc>
<doc id="637327" url="https://sk.wikipedia.org/wiki?curid=637327" title="Gastroskop">
Gastroskop

Gastroskop (iné názvy: gastrofibroskop, ezofagogastroduodenoskop, videoskop) je lekársky optický prístroj, ktorý umožňuje vyšetrenie sliznice hornej časti zažívacieho traktu - pažeráka, žalúdka a dvanástorníka pohľadom a tiež určité diagnostické a liečebné výkony pomocou nástrojov, zavedené cez pracovný kanál prístroja.
História.
Pohľad do žalúdka prostredníctvom kovovej trubice bol experimentálne vyskúšaný v roku 1868 u profesionálneho hltača mečov. Pokusy o vyšetrenie pacientov týmto spôsobom sa datujú od roku 1881, rutinné, ale zriedkavé využívanie tejto metódy začalo v roku 1932 po zavedení čiastočne ohybného gastroskopu. Za začiatok modernej endoskopie tráviaceho traktu sa považuje zavedenie vyšetrenia žalúdku ohybnou trubicou so zväzkami optických vlákien, ktorými bolo do žalúdka vedené osvetlenie a naspäť do okulára obraz sliznice žalúdka v roku 1957, ale hlavne po roku 1963, kedy sa začali vyrábať komerčne dostupné gastroskopy. V sedemdesiatych rokoch sa začal rutinne využívať kanál pre nástroje. Poslednou zásadnou inováciou bol prechod od vláknovej optiky k videoendoskopii po zdokonalení polovodičového CCD čipu na snímanie obrazu v 80. rokoch, čo umožnilo vyrábať tenšie a ohybnejšie endoskopy s kvalitnejším zobrazením. Videotechnika bola významným prínosom aj pri výuke nových špecialistov.
Konštrukcia prístroja.
Moderný ezofagogastroduodenoskop má vzhľad ohybnej hadice, ktorá obsahuje svetlovod zo sklených vlákien, vedenie ovládania ohybného konca, prípojku kamery, kanály pre vzduch a vodu, ktoré umožňujú nafúknutie žalúdka a omytie sliznice, a pracovný kanál, ktorým je možné zavádzať nástroje, prípadne odsávať tekutiny. Staršie prístroje obsahovali tiež vláknovú optiku, ktorou sa prenášal obraz pred zavedením videotechniky. Obal tvoria spravidla dve opačne vinuté pružné kovové špirály, kryté dvoma vrstvami vodotesného polyméru. Na jeho distálnom (vzdialenom) konci, ktorý sa zavádza do tráviaceho traktu pacienta, je pripojená niekoľkocentimetrová ohybná časť, ktorú je možné ohýbať v dvoch rovinách v uhloch viac, ako 90 stupňov a tým pohybovať kamerou aj nástrojmi v pracovnom kanáli. Na samom konci gastroskopu je umiestnená optika kamery, osvetlenie a ústia všetkých kanálov. Podľa typu a určenia prístroja sú usporiadané väčšinou pre priamu optiku, ktorou vidno pred prístroj a niekedy pre bočnú optiku, ktorá je zameraná bočne od osi prístroja a je vhodná pre niektoré špecializované endoskopické výkony, napríklad nasondovanie žlčovodov pri ERCP. Lekár drží prístroj za rukoväť, na ktorej sú umiestnené ovládacie prvky pohyblivého konca prístroja a vyústenia kanálov. U starších prístrojov s vláknovou optikou bola rukoväť ukončená okulárom, u niektorých videoprístrojov bol nahradený malou obrazovkou, väčšina najnovších má na tomto mieste ďalšie ovládacie prvky. Z rukoväte je nadol vyvedená združená prípojka ku zdroju vzduchu, vody, podtlaku pre odsávanie a k zobrazovacej jednotke, ktoré sú spravidla umiestnené na pojazdných policiach nad sebou aj s monitorom zobrazovacej jednotky - tzv. endoskopickej veži. Všetky tieto prístroje bývajú výrobcami dodávané ako univerzálne pre viacero druhov endoskopov - pre gastroenterologické pracoviská spravidla ešte kolonoskop.
Druhy gastroskopov.
V súčasnosti sa používajú prakticky výlučne videogastroskopy (videoskopy) niekoľkých určení. Štandardný  ezofagogastroduodenoskop má priemer okolo 10 mm, priamu optiku a jeho pracovný kanál má priemer 2 - 3 mm. Operačné gastroskopy sú hrubšie a tento prírastok ide hlavne na konto pracovného kanála, ktorým je možné zavádzať aj objemnejšie zložitejšie nástroje s priemerom spravidla do 6 mm. Jestvujú tiež prístroje s celkovým priemerom 5-6 mm, určené pre vyšetrovanie detí a zavádzanie nosom (pri ktorom je pacient menej dráždený na zvracanie).
Špeciálne gastroskopy sú vybavené napríklad ultrazvukovou sondou alebo možnosťou zobrazenia v rôznych spektrálnych pásmach, ktoré zvýrazní zmeny tkaniva, charakteristické pre určité choroby.
Príslušenstvo.
K prislušenstvu gastroskopu patria nástroje, zavádzané cez pracovný kanál prístroja. K dispozícii sú injekčné ihly, bioptické kliešte na odber vzorky tkaniva, slučky na odstrihnutie polypov, zariadenia na upevnenie chirurgických svoriek. Pre špecializované operačné gastroskopy je výber príslušenstva oveľa širší.

</doc>
<doc id="637330" url="https://sk.wikipedia.org/wiki?curid=637330" title="Viktor Rolín">
Viktor Rolín

Viktor Rolín (* 26. december 1887, Varšava† 31. júl 1942, Mauthausen) bol český maliar a grafik.
Životopis.
Narodil sa v roku 1887 poľskej Varšave a zomrel v roku 1942 v koncentračnom tábore Mauthausen v Rakúsku. Maliar a grafik, ktorý študoval na akadémii v Petrohrade a neskôr v Mníchove v ateliéri u profesora Sambergera. Za prvej svetovej vojny slúžil ako vojak rakúsko-uhorskej armády na ruskej fronte. V roku 1920 usporiadal súbornú výstavu vo Vrchlabí, v Prahe vystavoval v troch predných Salónoch tej doby: Topičově, Rubešově a Ročákovom. Ďalšia známa súhrnná výstava jeho diel bola v roku 1928 v kúpeľnom meste Luhačovice.
Štýl.
Maľoval zátišia s ovocím, rybami, kvetinami a loveckou korisťou, tiež krajiny predovšetkým s dynamickou búrlivou oblohou. V zátišiach sa špecializoval aj na motív maríny a rád pri nich zobrazoval čierne more, prístav Sevastopoľ a Kerč alebo krymský Bachčisaraj.
V portrétoch namaľoval napríklad podnikateľa Koželuha, pani Pokornú, pani Baťovú, pána Smolíka alebo vysokopostaveného sudcu Linharta.
V grafike najčastejšie maľoval motívy starej Prahy.
Inšpirácie.
Veľmi známe sú jeho motívy zachytávajúce pohľad na stromy pred a po búrke. Nesú typický rukopis tvorby Viktora Rolína.

</doc>
<doc id="637331" url="https://sk.wikipedia.org/wiki?curid=637331" title="Erik Otrísal">
Erik Otrísal

Erik Otrísal (* 28. jún 1996, Myjava) je profesionálny slovenský futbalista hrajúci za český klub SK Líšeň ako obranca.
Otrísal bol už od roku 2003 členom tímu Senice. Cez mládežnícke kategórie sa prepracoval až do áčka, kde debutoval v roku 2014. Po piatich rokoch v klube ale prestúpil do druholigovej Podbrezovej. Hlavnou príčinou prestupu boli údajne nezhody s vedením klubu.

</doc>
<doc id="637333" url="https://sk.wikipedia.org/wiki?curid=637333" title="Melta">
Melta

Melta je názov pre kávovinovú zmes koreňa čakanky, cukrovej repy, drvených zŕn jačmeňa a žita a názov pre nápoj pripravovaný z tejto zmesi. Melta je obohatený nápoj cigorka (=cigória; z lat. "cichorium" = čakanka), ktorá sa používala najmä v časoch ekonomickej krízy (počas vojny a podobne) ako lacnejšia náhrada (surogát) kávy. Na rozdiel od kávy však melta neobsahuje kofeín, je teda vhodná aj pre deti a dojčiace matky. Farba zmesi aj aróma nápoja je kávová.
Melta bola veľmi obľúbená v dobách kávových kríz, napr. počas napoleónskych a svetových vojen.
Nápoj sa pripravuje vysypaním zmesi do vriacej vody a následným precedením, konzumovať ho je možné ako horúci, tak aj studený nápoj. Hotový nápoj je možné potom buď piť, alebo do neho namáčať kúsky pečiva, napr. bábovku.
Meltový nápoj možno ľubovoľne dochutiť, najčastejšie sa dolieva mliekom či smotanou.

</doc>
<doc id="637334" url="https://sk.wikipedia.org/wiki?curid=637334" title="Bábovka">
Bábovka

Bábovka je druh sladkého pečiva, ktoré sa vyrába pečením. Ide o typické pečivo nielen v Česku, ale aj v Poľsku, Rakúsku, na Slovensku a v južných častiach Nemecka (kde je známe ako "Gugelhupf" a podobne). Formou a zložením sa bábovke podobá aj taliansky "panettone" a francúzska "baba au rhum".
Na Slovensku sa bábovka pripravuje najčastejšie dvojfarebná – so svetlou a tmavou časťou. V niektorých oblastiach sa do cesta pred pečením pridávajú hrozienka, kandizované ovocie, kokos či kúsky čokolády. Bábovka sa pripravuje v rovnomennej špeciálnej forme, ktorá dáva pečivu typický tvar s otvorom uprostred, a dekoruje sa posypaním práškovým cukrom.
V niektorých prípadoch možno do bábovky pridať potravinárske farbivá, čo umožňuje vytvoriť rôzne netradičné farebné variácie pečiva.
Príprava.
Trená bábovka sa pripravuje z cesta, ktoré je vyrábané z múky, vajec a mlieka. Našľahaním bielok sa získava základ pre svetlú zložku bábovky. Tmavá zložka sa pripravuje pridaním kakaa. Iný variant bábovky sa pripravuje z oleja a vody namiesto mlieka.
Cesto na kysnutú bábovku sa pripravuje z múky, vajec, mlieka a navyše aj masla a droždia.

</doc>
<doc id="637339" url="https://sk.wikipedia.org/wiki?curid=637339" title="Karoline Herfurthová">
Karoline Herfurthová

Karoline Herfurthová (neprechýlene Karoline Herfurth; * 22. máj 1984, Východný Berlín, NDR) je nemecká herečka a režisérka.
Životopis.
Karoline Herfurthová sa narodila vo Východnom Berlíne v mestskom obvode Pankow. Bola druhým dieťaťom svojich rodičov, ktorí sa rozviedli, keď mala Karoline dva roky. Takto vyrástla v pestúnskej rodine v dvoch domácnostiach v Berlín-Mitte a Berlín-Hohenschönhausen. Má sedem súrodencov.
Od 1990 do 1999 chodila do bezplatnej Waldorfskej školy v Mitte, v roku 1999 sa presťahovala do školy Rudolfa Steinera v Berlíne, kde v roku 2003 maturovala. Sedem rokov študovala na hudobnej škole v Berlin-Hohenschönhausen. Tancovala v detskej skupine FEZ Wulheide a niekoľko rokov bola členkou detského cirkusu Cabuwazi.
V roku 2008 Karoline vyštudovala Filmovú školu Ernsta Buscha a potom tiež štúdium v ​​odbore sociológia a politológia na Humboldtovej univerzite.

</doc>
<doc id="637340" url="https://sk.wikipedia.org/wiki?curid=637340" title="Karoline Herfurth">
Karoline Herfurth



</doc>
<doc id="637341" url="https://sk.wikipedia.org/wiki?curid=637341" title="Stehno (mäso)">
Stehno (mäso)

Stehno je výsekový druh mäsa z hornej časti zadnej končatiny jatočného dobytka a jatočnej hydiny . Zodpovedá zhruba mäsu zo stehna v zoologickom ponímaní (pozri stehno (časť končatiny stavovcov)), ale pri hydine zahŕňa aj mäso z oblasti holennej kosti.
Stehno je jeden z najkvalitnejších druhov mäsa.
Kýta.
Pre bravčové, hovädzie a teľacie stehno existuje aj výraz "kýta", ktorý sa používa v češtine a nesprávne aj v slovenčine 
Bravčové stehno.
Delenie bravčového stehna sa v literatúre uvádza veľmi rozdielne (a okrem toho v závislosti od autora zahŕňa alebo nezahŕňa aj kolienko a/alebo časť sviečkovice). Konkrétne existujú napríklad takéto delenia: 
V domácich kuchyniach sa bravčové stehno využíva predovšetkým na pečenie v celku, ale aj na vyprážanie. Je potrebné ho rezať naprieč vlákien, aby sa rýchlejšie pripravilo. Často sa z neho vyrába šunka.
Hovädzie stehno.
Hovädzie stehno pozostáva z častí: vrchný šál, spodný šál, korbáčik (v Česku bez korbáčika), predstehno (t.j. veľký orech), kvetová špička, väčšinou aj valec (t.j. zadná falošná sviečkovica) a prípadne aj zadná nožina (t.j. zadná kližka)&lt;ref name="vyhláška č. 423/2012 Z.z"&gt;vyhláška č. 423/2012 Z.z.&lt;/ref&gt;. Treba poznamenať, že stehno ako jedna z oficiálnych tzv. oblastí tela hovädzieho dobytka (t.j. nie ako výsekové mäso) nezahŕňa kvetovú špičku a zadnú nožinu a zahŕňa valec .
Teľacie stehno.
Teľacie stehno sa delí buď na vrchný šál, spodný šál, predstehno a kvetovú špičku alebo sa delí na svalovník (frikando), krátky sval, malý orech a veľký orech. Bez ohľadu na delenie prípadne zahŕňa aj zadnú nožinu s kolenom.
Kuracie stehno.
Kuracie stehno zahŕňa nielen mäso zo zoologicky definovaného stehna, ale aj mäso z oblasti holennej kosti. Najčastejšie sa využíva na pečenie, grilovanie, a ak sa vykostí, dá sa z neho pripraviť šťavnatý rezeň, soté alebo sa môže naložiť do marinády.

</doc>
<doc id="637342" url="https://sk.wikipedia.org/wiki?curid=637342" title="Femur">
Femur



</doc>
<doc id="637343" url="https://sk.wikipedia.org/wiki?curid=637343" title="Tatra 72">
Tatra 72

Tatra 72 bol ľahký vojenský nákladný automobil s pohonom 6 × 4 a nosnosťou 1,5 tony, vyrábaný podnikom Tatra v Kopřivnici. Vznikol modernizáciou typu Tatra 26 podľa požiadavky VTLÚ. Väčšinu vyrobených kusov odobrala Česko-slovenská armáda, okrem toho ho licenčne vyrábala francúzska firma Lorraine. Na podvozkoch Tatry 72 boli tiež osadené obrnené automobily vz. 30. Počas rokov 1933 – 1936 vzniklo v Kopřivnici zrejme 320 vozidiel Tatra 72 (vrátane podvozkov pre obrnené automobily) a ďalších zhruba 200 v licencii. Jeho nástupcom sa stal typ Tatra 82.
História.
Vozidlo Tatra 72 vzniklo v roku 1933 úpravou automobilu Tatra 26/30 podľa požiadaviek Vojenského technického a leteckého ústavu. Hlavnou zmenou bol väčší a výkonnejší motor z vozidla Tatra 52, došlo tiež k zosilneniu podvozku a jeho úpravám, mechanické brzdy boli nahradené hydraulickými. Nákladné verzie dostali dvojmontáž kolies na zadných nápravách. Takto zdokonalený typ mal lepšie jazdné vlastnosti na ceste aj v teréne. Vozidlo Tatra 72 následne začala česko-slovenská armáda odoberať v počtoch a verziách, pôvodne uvažovaných pre jeho predchodcu Tatra 26/30. Najviac vozidiel, 100 kusov, vzniklo s valníkovou nadstavbou, ďalšími verziami boli veliteľská, spojárska a guľometná. Vzniklo tiež niekoľko vozidiel vo forme nosičov protileteckých svetlometov. Armáda vozidlá dostala v rokoch 1934 – 1935 a tie sa v jej službe osvedčili ako výkonné a spoľahlivé. Päťdesiatjeden podvozkov poslúžilo k stavbe sériových obrnených automobilov vz. 30, skonštruovaných už skôr na báze Tatry 26/30. Menší počet vozidiel s otvorenou karosériou bol vyvezený do Číny.
Tatra tiež vyrobila 30 samostatných podvozkov, určených pre karosovanie zákazník
mi. Niekoľko ich zakúpili predstavitelia švajčiarskej armády. Menšie počty vozidiel získali civilní užívatelia. Jeden podvozok kúpil cestovateľ RNDr. Jiří Baum, ktorý na ňom nechal postaviť expedičné vozidlo, s ktorým potom v roku 1935 absolvoval spolu so svojou manželkou cestu naprieč niekoľkými svetadielmi.
Významnou kapitolou sa stala licenčná výroba vo francúzskej firme Lorraine, prebiehajúca od roku 1935. Vozidlá označené Lorraine 72 dodávala francúzskej armáde, niektoré z nich so skráteným rázvorom. Typickým znakom licenčných vozov bola dvojica malých nájazdových kolies vpredu, obmedzujúcich riziko uviaznutia v teréne. Jedno z vozidiel bol skúšobne vybavený pancierovou karosériou.
Celkom vzniklo 320 (podľa iných údajov 328) vozidiel, zrejme vrátane 51 podvozkov pre obrnené automobily vz. 30. Ďalších vyše 200 vozidiel bolo postavených v licencii firmou Lorraine. Nástupcom Tatry 72 sa stal ďalej zdokonalený a robustnejší typ Tatra 82.
Popis vozidla.
Motor a prevodovka.
Tatru 72 poháňa plochý, vzduchom chladený zážihový štvorvalec s rozvodom OHV. Motor má zdvihový objem (vŕtanie valcov , zdvih ). Dosahuje najvyšší výkon 22 kW (30 k) pri 2650 ot./min. Palivovú zmes pripravuje karburátor Zenith 30T (U30) alebo Solex 30 BFVC. Umiestnenie motora je vpredu, nad prednou nápravou.
Mazanie je tlakové obežné, so suchou kľukovou skriňou. Chladenie vzduchom je podporené ventilátorom umiestneným na zotrvačníku za motorom. Palivová nádrž má objem 45 l. Za motorom je umiestnená suchá štvorlamelová spojka. Za ňou potom nadväzuje štvorstupňová prevodovka a dvojstupňová redukčná prevodovka v skrini diferenciálov zadných náprav.
Elektrická sústava pracuje s napätím 12 V. Vozidlo je vybavené magnetovým zapaľovaním Bosch alebo scintilla.
Podvozok.
Základ podvozku tvorí oceľová chrbticová rúra, vpredu opatrená prírubou pre blok motora a prevodovky. Vzadu sú dve hnacie nápravy s výkyvnými polosami. Tie sú na každej strane odpružené spoločným poleliptickým listovým perom. Predná náprava poháňaná nie je a je vybavená nezávislým zavesením polonáprav, odpružených priečnym poleliptickým listovým perom. Poháňané zadné nápravy majú uzávierky diferenciálov (prvej alebo oboch náprav). Rozchod predných kolies predstavuje , zadných (s dvojmontážou ). Rázvor náprav je (krátky) alebo (dlhý) + . Svetlá výška pod nápravami je .
Vozidlo je opatrené hydraulickými bubnovými brzdami systému Lockheed na všetkých kolesách. Kolesá sú osemnásťpalcové diskové (pri vojenských verziách dvadsaťpalcové) s pneumatikami rozmeru 5,50 × 18 "alebo 6,50 × 20".
Karosérie.
Kabína vozidla je zmiešanej konštrukcie, s drevenou kostrou potiahnutou oceľovým plechom.
Vojenské vozidlá niesli tieto nadstavby:
Technické údaje.
Údaje sa líšia podľa prevedenia. Rozmery na veliteľský automobil:

</doc>
<doc id="637344" url="https://sk.wikipedia.org/wiki?curid=637344" title="Výťažok">
Výťažok

Výťažok môže byť:

</doc>
<doc id="637350" url="https://sk.wikipedia.org/wiki?curid=637350" title="Mária Laskarisová">
Mária Laskarisová

Mária Laskarisová (* asi 1206† 24. jún alebo 16. júl 1270) bola dcérou nikájského cisára Theodora I. Laskarida a jeho prvej ženy Anny Komnény Angelovej. V roku 1218 sa vydala za uhorského kráľa Bela IV. a v roku 1235 sa stala uhorskou kráľovnou.
Život.
Mária bola mladšou sestrou Ireny Laskaridovej, ktorú v roku 1212 cisár Theodor nechal vydať za ním vybraného dediča nikájskeho trónu - Jána III. Duka Vatatza. V tom istom roku Theodor ovdovel a i napriek tomu, že sa neskôr ešte dvakrát oženil, najprv s Filipou Arménskou a potom s Máriou z Courtenay, nového dediča ríši nedal.
Ako mladšia dcéra si preto Mária nemohla vziať manžela, ktorý by si voči Jánovi mohol uplatňovať nárok na nikajský trón. Namiesto toho Theodor dohodol zväzok s uhorským princom Belom IV., najstarším synom Ondreja II. a Gertrúdy Meranskej. K svadbe došlo v roku 1218,keď obaja snúbenci mali v tej dobe len 12 rokov.
Ondrej II. zomrel v roku 1235 a na uhorskom tróne ho vystriedal Belo IV., ktorý vládol 35 rokov.Počas mongolského vpádu do Uhorska bola Mária a jej deti poslané kráľom Belom IV. do pevnosti Klis v Splite, spolu s mnohými ďalšími príslušníkmi uhorskej šľachty. 
Belo IV. zomrel 3. mája 1270 a jeho manželka ho prežila len o dva mesiace. Spolu mali 10 detí, medzi nimi i budúceho uhorského kráľa Štefana V., svätú Margitu Uhorskú, svätú Kingu (Kunegundu) Poľskú, či blahoslavenú Helenu (Jolantu). 

</doc>
<doc id="637351" url="https://sk.wikipedia.org/wiki?curid=637351" title="Kýta">
Kýta



</doc>
<doc id="637352" url="https://sk.wikipedia.org/wiki?curid=637352" title="Parta (kroj)">
Parta (kroj)

Parta je tradičná súčasť ľudového krojového odevu. Označuje bohato ozdobenú čelenku, ktorú smeli nosiť len dospelé slobodné dievčatá počas významných príležitostí. Základ party tvoril pás lepenky stočený do kruhu, ktorý bol obšitý textilom. Naň boli našité korálky či čipky. V niektorých regiónoch boli súčasťou party aj viaceré stuhy rôznych dĺžok, ktoré viseli okolo tváre alebo dolu chrbtom. Vo väčšine regiónov nevesty používali partu počas sobáša a následnej veselice. Od začepčenia vydaté ženy už partu nemohli nosiť, ich každodennou pokrývkou hlavy sa až do konca života stal čepiec.

</doc>
<doc id="637353" url="https://sk.wikipedia.org/wiki?curid=637353" title="Stehno (časť končatiny stavovcov)">
Stehno (časť končatiny stavovcov)

Stehno alebo femur (lat. femur ) je horná časť dolnej končatiny človeka alebo podobná časť zadnej končatiny iného suchozemského stavovca.
Stehno človeka.
Stehno je časť dolnej končatiny medzi trupom a kolenným kĺbom. Hranicu medzi trupom a stehnom tvorí vpredu slabina a vzadu sedacia oblasť (čiže zadok). Kostený základ a stred stehna tvorí stehnová kosť (nazývaná takisto femur; lat. femur alebo os femoris). Pokiaľ ide o svaly, v stehne sú extenzory kolenného kĺbu, flexory bedrového kĺbu, extenzory bedrového kĺbu, flexory kolenného kĺbu, ako aj päť priťahovačov. 

</doc>
<doc id="637355" url="https://sk.wikipedia.org/wiki?curid=637355" title="Bábovka (rozlišovacia stránka)">
Bábovka (rozlišovacia stránka)

Bábovka môže byť:

</doc>
<doc id="637356" url="https://sk.wikipedia.org/wiki?curid=637356" title="Andrášiovci">
Andrášiovci



</doc>
<doc id="637357" url="https://sk.wikipedia.org/wiki?curid=637357" title="Sviečková na smotane">
Sviečková na smotane



</doc>
<doc id="637363" url="https://sk.wikipedia.org/wiki?curid=637363" title="Pastorálna teológia">
Pastorálna teológia

Pastorálna teológia alebo praktická teológia je oblasť teológie, ktorá se zaoberá rôznymi aspektami pastoračného pôsobenia cirkvi. Pojem „pastorálna teológia“ prvýkrát použil Peter Kanizius v 16. storočí. Ako samostatná teologická disciplína vznikla až v 18. storočí.

</doc>
<doc id="637364" url="https://sk.wikipedia.org/wiki?curid=637364" title="Kĺb kolena">
Kĺb kolena



</doc>
<doc id="637365" url="https://sk.wikipedia.org/wiki?curid=637365" title="Praktická teológia">
Praktická teológia



</doc>
<doc id="637366" url="https://sk.wikipedia.org/wiki?curid=637366" title="Daniel Sherrin">
Daniel Sherrin

Daniel Sherrin (* 1868, Brentwood† 1940, Londýn) bol britský maliar a grafik.
Životopis.
Narodil sa v roku 1868 v britskom meste Brentwood a zomrel roku 1940 v Londýne. Maliar a grafik, ktorý študoval maľbu u svojho otca Johna Sherrina. Tvoriť začal, kým pôsobil v anglickom meste Whitstable. Profiloval sa na krajinársku maľbu a námorné motívy. Medzi významný míľnik jeho kariéry patrí obraz Sandringhamského paláca (Sandringham Palace), ktorý namaľoval z poverenia kráľa Juraja V. (1911 – 1936). Tento obraz dodnes visí v Buckinghamskom paláci. Počas prvej svetovej vojny pomáhal navrhovať náborové plagáty, ktoré dodnes možno vidieť v Imperiálnom vojenskom múzeu (Imperial War Museum). Jeden z jeho náborových plagátov bol natoľko úspešný, že pomohol naverbovať viac ako 1000 mužov do britskej armády, za čo Danielovi Sherrinovi osobne gratuloval generál Lord Kitchener.
Štýl.
Maľoval zátišia s kvetinami, krajiny s anglickými lúkami z okolia Norfolku a Suffolku, motívy mora a lodí, tiež krajiny s vyobrazením budov. Jeho skoršie práce väčšinou zachytávajú pohľady na pláže a more, či plachetnice na mori v štýle britských maliarov ako boli t. j. Somerscales a Montague Dawson. Neskoršie sa jeho diela špecializujú na krajinné výjavy podľa štýlu britského autora B.W.Leadera, často označované ako „záhrada anglického štýlu (Garden of England style)“.
V grafike najčastejšie maľoval vojenské motívy. Jeho náborové plagáty do britského vojska sú vystavené v Imperiálnom vojenskom múzeu.

</doc>
<doc id="637367" url="https://sk.wikipedia.org/wiki?curid=637367" title="Peter Kanizius">
Peter Kanizius

Svätý Peter Kanizius (iné názvy: Peter Canisius, Petrus Canisius, pôvodne Peter Kanis; * 8. máj 1521, Nijmegen, Holandsko† 21. december 1597, Freiburg im Üechtland, Švajčiarsko) bol významný jezuitský teológ a kazateľ, autor prvých katolíckych katechizmov a jedna z hlavných postáv katolíckej reformy v súvislosti s Tridentským koncilom. V roku 1925 bol vyhlásený za učiteľa cirkvi. V rámci rímskokatolíckej cirkvi sa jeho pamiatka slávi 21. decembra.

</doc>
<doc id="637368" url="https://sk.wikipedia.org/wiki?curid=637368" title="Štvoruholníkové valy">
Štvoruholníkové valy



</doc>
<doc id="637369" url="https://sk.wikipedia.org/wiki?curid=637369" title="Svätyňa štvoruholníkového typu">
Svätyňa štvoruholníkového typu



</doc>
<doc id="637370" url="https://sk.wikipedia.org/wiki?curid=637370" title="Keltská svätyňa štvoruholníkového typu">
Keltská svätyňa štvoruholníkového typu



</doc>
<doc id="637371" url="https://sk.wikipedia.org/wiki?curid=637371" title="Peter Canisius">
Peter Canisius



</doc>
<doc id="637372" url="https://sk.wikipedia.org/wiki?curid=637372" title="Petrus Canisius">
Petrus Canisius



</doc>
<doc id="637374" url="https://sk.wikipedia.org/wiki?curid=637374" title="Ferdinand Piëch">
Ferdinand Piëch

Ferdinand Karl Piëch (* 17. apríl 1937, Viedeň, Rakúsko† 25. august 2019, Rosenheim, Nemecko) bol rakúsky priemyselník, inžinier, manažér a bývalý predseda dozornej rady skupiny Volkswagen. Bol vnukom Ferdinanda Porscheho.
Piëch začal svoju kariéru vo firme Porsche, následne odišiel do spoločnosti Audi po dohode, že žiadny člen rodiny Porsche alebo Piëch by nemal byť zapojený do každodenných operácií spoločnosti. Piëch sa nakoniec stal riaditeľom Audi, ktoré jeho zásluhou vzrástlo a začalo konkurovať zavedeným prémiovým značkám Mercedes-Benz a BMW a to sčasti vďaka inovatívnym modelom Quattro a 100. V roku 1993 sa Piëch stal predsedom predstavenstva a výkonným riaditeľom skupiny Volkswagen. Na tejto pracovnej pozícií sa mu podarilo v priebehu deviatich rokov otočiť firmu zo straty zodpovedajúcej 1 miliarde eur na zisk 2,6 miliardy eur. Dohliadal na kúpu Lamborghini a Bentley, tiež na založenie Bugatti Automobiles, pričom tieto značky integroval so značkami Volkswagen, Škoda, SEAT a Audi do rebríkovej štruktúry, podobne to spravil aj Alfred Sloan v General Motors. Ferdinand Piëch mal povinnosť odísť do dôchodku vo veku 65 rokov na základe politiky spoločnosti Volkswagen, avšak zostal v dozornej rade a podieľal sa na strategických rozhodnutiach spoločnosti až do svojej nútenej rezignácie dna 25.apríla 2015.
Vzdelaním inžinier, Ferdinand Piëch ovplyvnil vývoj mnohých významných vozidiel vrátane Audi Quattro a najmä Bugatti Veyron, ktoré sa stalo najrýchlejším a najvýkonnejším automobilom svojej doby. Kvôli svojmu vplyvu na automobilový priemysel Piëch v roku 1999 získal ocenenie "Car Executive of the Century".
Biografia.
Ferdinand Piëch sa narodil vo Viedni, bol synom advokáta Antona Piëcha a Louise, dcéry Ferdinanda Porscheho. Študoval na lýceu Alpinum Zuoz a následne na ETH Zürich vo Švajčiarsku, kde promoval v roku 1962 diplomovou prácou o vývoji motoru Formule 1.
V rokoch 1963 až 1971 pracoval v Porsche v Stuttgarte na vývoji modelu 906 a nasledujúcich modeloch, ktoré viedli k úspešnému modelu 917. V roku 1972 odišiel do Audi v Ingolstadte. Od roku 1975 bol riaditeľom technického vývoja, ktorý bol zodpovedný za návrhy vozidiel Audi 80 a Audi 100. V roku 1977 inicioval vývoj vozidla pre majstrovstvá sveta v rally, ktorého výsledkom bolo Audi Quattro s pohonom všetkých štyroch kolies a preplňovaným radovým päťvalcom.
V dobe medzi odchodom z Porsche a nástupom v Audi Piëch vlastnil malú inžiniersku firmu, kde vyvinul 5-valcový radový vznetový motor pre Mercedes-Benz. Keď prišiel do Audi, oprášil tento koncept, keďže na trhu existoval dopyt po motoroch s viac než štyrmi valcami. Modely Audi (a modelová rada VW Passat/Santana odvodená od Audi) tak začali využívať pozdĺžne umiestnené radové päťvalce a pohon predných kolies. Tieto motory mali oproti konzervatívnym šesťvalcom výhody v kompaktnejšej stavbe a nižších výrobných nákladoch.
V roku 1993 Piëch prešiel do spoločnosti Volkswagen AG, materskej spoločnosti skupiny Volkswagen, kde sa stal predsedom predstavenstva, ale pokračoval v poradnej pozícií člena dozornej rady. V roku 2000 bol vymenovaný riaditeľom spoločnosti Scania AB. V roku 2002 odišiel z predstavenstva a v pozícií predsedu bol nahradený Bernardom Pischetsriederom.
Počas svojho vedenia skupiny Volkswagen bol Piëch známy svojím agresívnym zacielením na ďaľšie trhy. Úspešne posunul značky Volkswagen a Audi do vyšších trhových segmentov. Piëch sa tiež usiloval o ďaľšie značky; získal Lamborghini pre Audi a založil spoločnosť Bugatti Automobiles SAS. Stál aj za nákupom britských značiek Rolls-Royce a Bentley.
Jedným z jeho ďaľších úspechov bola revitalizácia spoločnosti Volkswagen v Severnej Amerike. Hahnove predchádzajúce snahy o znovuzískanie postavenia na trhu v Spojených štátoch a v Kanade - ktoré vybudoval v pozícií šéfa Volkswagen of America v rokoch 1958 až 1965 - boli neúspešné, ale Piëch pomohol zvrátiť tento stav rozhodnutím vyrábať Volkswagen New Beetle, ktorého uvedenie na trh v roku 1998 dalo americkému Volkswagenu veľmi potrebný impulz.
Vďaka jeho trvalému vplyvu na automobilový priemysel udelil Piëchovi časopis Automobile Magazine ocenenie Man of the Year za rok 2011.
Inžinierstvo.
Počas pôsobenia v Porsche Piëch inicioval značné zmeny v politike spoločnosti. Napríklad pozícia pilotov v pretekárskych automobiloch bola presunutá zľava doprava, čo bolo výhodou počas veľkých pretekov, ktoré sa jazdili v smere hodinových ručičiek. Do tej doby firma Porsche stavala prevažne malé pretekárske vozidlá s motormi v objeme približne 2000 ccm, do značnej miery odvodené od cestných typov. Porsche sa odhodlalo k riskantnému kroku, keď nečakane vyhotovilo dvadsaťpäť špeciálov Porsche 917 s päťlitrovými motormi, ktoré zaskočili aj komisára FIA stanovujúceho pravidlá pretekov. Dokonca aj Ferrari musel predať firmu spoločnosti Fiat, aby mohol urobiť taký krok. Porsche 917 sa stalo legendou motoristického športu, podarilo sa mu dva krát triumfovať na pretekoch v Le Mans a bolo jedným z najúspešnejších športových vozidiel tej doby.
Piëch, ktorý vždy premýšľal vo veľkom, začal s vývojom 16 valcového motora pre preteky série Can-Am. Pravdepodobne nie je náhoda, že jeho starý otec vyvinul slávny preplňovaný 16-valcový motor pre pretekárske automobily Auto Union v tridsiatych rokoch minulého storočia. Piëch však nedostal možnosť svoj návrh dokončiť, pretože preplňovaná verzia existujúceho dvanásťvalca bola jednoduchšia, výkonnejšia a veľmi úspešná. O tri desaťročia neskôr presadil v pozícií generálneho riaditeľa skupiny Volkswagen Ferdinand Piëch veľmi ambiciózny voz Bugatti Veyron s preplňovaným 16-valcom do W, výkonom 1001 koní (746 kW) a maximálnou rýchlosťou 407 km/h. Ferdinand Piëch sa tiež vyslovil za vznik luxusného sedanu Volkswagen Phaeton.
Podiel v Porsche.
Piëch vlastnil významný podiel spoločnosti Porsche, presne 10 %. Aby sa predišlo rozporom medzi mnohými členmi rodiny, bolo na začiatku roku 1972 zavedené pravidlo, že žiadny člen rodiny Porsche nemôže byť zapojený do vedenia spoločnosti. Dokonca i zakladateľ spoločnosti Ferry Porsche, Piëchov strýko, bol iba členom dozornej rady spoločnosti Porsche po zmene právnej formy spoločnosti z komanditnej spoločnosti na spoločnosť s ručením obmedzeným. Kvôli tomu Piëch prešiel do Audi, potom, čo založil svoju inžiniersku firmu.
Osobný život a manažérsky štýl.
Ferdinand Piëch je otcom 13 detí, jeho poslednou manželkou bola Ursula Piëch. Bol dyslektik aateista.
V rozhovore na otázku čomu verí odpovedal : "Verím, že človek by mal mať taký životný štýl, v ktorom koniec môže prísť hocikedy a jeho svedomie je čisté. To je spojené s faktom že som ateista. Človek by mal mať vždy čisté svedomie vzhľadom na svoje prostredie a ľudí. To je môj prístup."
Piëch vlastnil rozsiahlu zbierku automobilov, ktorá zahrňovala dve Bugatti Veyron, ktorými on a jeho žena pravidelne jazdili. Piëch mal tiež povesť agresívneho a náročného manažéra. Podľa jeho slov prepustil akéhokoľvek podriadeného, ktorý "urobí tú istú chybu dva krát".
Ferdinand Piëch skolaboval náhle 25. augusta 2019 počas večere s jeho manželkou v Rosenheime, Oberbayern. Bol urýchlene prevezený do nemocnice kde bol krátko potom vyhlásený za mŕtveho. Presná príčina smrti nebola zverejenená.
Povedali o ňom.
„"Piëch sa zapíše do histórie v podobe legendy automotive, v rovnakej triede s Gottliebom Daimlerom, Henrym Fordom a Kiichirom Toyodom",“ Max Warburton, analytik Bernstein Research
„"Jeho najvýznamnejší úspech je, že vybudoval z ničoho najväčšiu a najúspešnejšiu automobilku na svete",“ John Wolkonowicz, automobilový historik, ktorý pracoval v 90. rokoch v nemeckom Volkswagene na pozícií konzultanta.
„"Ferdinand bol bez pochýb brilantnou osobnosťou, skvelým konštruktérom a veľkým lídrom. Nie vždy som súhlasil s jeho diktátorským štýlom vedenia. Jeho motorom boli výsledky, nemal pochopenie pre zlyhania",“ Bob Lutz, viceprezident General Motors
„"Bol tvrdý, zásadový, presný ako stroj. Čo sa týka vývoja automobilov, významne sa na vývoji podieľal",“ Jaroslav Povšík, predseda odborov v Škoda Auto.

</doc>
<doc id="637375" url="https://sk.wikipedia.org/wiki?curid=637375" title="Patela">
Patela



</doc>
<doc id="637378" url="https://sk.wikipedia.org/wiki?curid=637378" title="Caggiano">
Caggiano

Caggiano je obec na juhozápade Talianska v provincii Salerno, ktorá sa nachádza v regióne Kampánia.
Geografia.
Nachádza sa pri regióne Basilicata a susedí s obcami Auletta, Pertosa, Polla, Salvitelle, Sant'Angelo Le Fratte (PZ), Savoia di Lucania (PZ) a Vietri di Potenza (PZ). Pozostáva z osád ("frazioni") Calabri, Fontana Caggiano I, Mattina, Mattina V a Piedi L'Arma.

</doc>
<doc id="637380" url="https://sk.wikipedia.org/wiki?curid=637380" title="Caggiano (rozlišovacia stránka)">
Caggiano (rozlišovacia stránka)

Caggiano môže byť:

</doc>
<doc id="637381" url="https://sk.wikipedia.org/wiki?curid=637381" title="Poulsen">
Poulsen

Poulsen (dánske patronymické priezvisko, doslova "syn Pavla") môže byť priezvisko týchto osôb: 

</doc>
<doc id="637382" url="https://sk.wikipedia.org/wiki?curid=637382" title="Vladimír Hurban">
Vladimír Hurban

Vladimír Svetozár Hurban alebo Vladimír Ladislav Hurban (* 4. apríl 1883, Turčiansky Svätý Martin† 26. október 1949, Praha) bol slovenský spisovateľ, prekladateľ, vojak a diplomat, syn známeho slovenského spisovateľa Svetozára Hurbana Vajanského. Bol významným slovenským diplomatom v službách Československa, (veľ)vyslancom Československa v Spojených štátoch amerických (1936 – 1946) a členom československej delegácie v San Franciscu pri zakladaní Organizácie Spojených národov v apríli až júni 1945. Diplomatické vyslania absolvoval aj v Egypte a vo Švédsku (s priakreditáciou pre Nórsko a Litvu).
V mene ČSR (vo funkcii veľvyslanca v USA) požiadal o vydanie zatknutého Jozefa Tisa na stíhanie za vojnové zločiny.
Ako mladý novinár sa Vladimír Hurban v roku 1907 zúčastnil na súdnom procese k tragédii v Černovej. Keďže proces bol uhorskou vládou spolitizovaný a do súdnej siene neboli pripustení slovenskí a zahraniční novinári, Vladimír Hurban sedel v obecenstve a slovenskú verejnosť informoval z prvej ruky na stránkach Národných novín.
Matica slovenská pripravila o tejto osobnosti samostatný filmový dokument "Hurban III. – Medzi Stalinom a Rooseveltom".

</doc>
<doc id="637385" url="https://sk.wikipedia.org/wiki?curid=637385" title="Ústav materiálov a mechaniky strojov Slovenskej akadémie vied">
Ústav materiálov a mechaniky strojov Slovenskej akadémie vied

Ústav materiálov a mechaniky strojov Slovenskej akadémie vied (ÚMMS SAV) je jedným z ústavov Slovenskej akadémie vied. V rámci SAV patrí do 1. oddelenia vied o neživej prírode. Zriadilo Predsedníctvo Slovenskej akadémie vied uznesením č. 471 zo dňa 23. septembra 1980, a to zlúčením Ústavu kovových materiálov Slovenskej akadémie vied a Ústavu mechaniky strojov Slovenskej akadémie vied s účinnosťou od 1. októbra 1980. Riaditeľkou ÚMMS SAV je Ing. Naďa Beronská, PhD.
Zameranie ÚMMS SAV.
ÚMMS SAV vykonáva základný a aplikovaný výskum v oblasti materiálového inžinierstva a strojárstva:
a)  Materiálové inžinierstvo je orientované na prípravu špeciálnych kovových materiálov najmä kompozitov, kovových pien, nanoštruktúrnych materiálov a intermetalických zliatin modernými technológiami ako sú tlaková infiltrácia, plazmové nástreky, usmernená kryštalizácia taveniny, depozitné metódy spojené s lisovaním, prášková metalurgia, nanotechnológie a pod. ako aj na výskum ich fyzikálnych a mechanických vlastností na základe poznania zákonitostí štruktúry.
b) V oblasti strojárstva sa ústav zameriava na aplikovanú mechaniku s dôrazom na výskum materiálov a konštrukcií vrátane kompozitov, teóriu hluko a vibroizolácie, akustoelasticitu, deštruktívne a nedeštruktívne testovanie materiálov a konštrukcií, prevádzkovú životnosť konštrukcií a zariadení v podmienkach únavy a creepu, spolu s napäťovo-deformačnými analýzami, numerickými výpočtami a simuláciami.
Organizačná štruktúra ÚMMS SAV.
ÚMMS SAV sa člení do piatich základných útvarov:
Ústav materiálov a mechaniky strojov SAV
Dúbravská cesta 9/6319
845 13 Bratislava
Slovensko
GPS: 48°10'14.1"N 17°04'06.3"E

</doc>
<doc id="637386" url="https://sk.wikipedia.org/wiki?curid=637386" title="Tabasko">
Tabasko



</doc>
<doc id="637387" url="https://sk.wikipedia.org/wiki?curid=637387" title="Omáčka tabasko">
Omáčka tabasko



</doc>
<doc id="637388" url="https://sk.wikipedia.org/wiki?curid=637388" title="Marta Žiaková">
Marta Žiaková

Ing. Marta Žiaková, CSc. (* 23. november 1955, Handlová) je slovenská úradníčka a vedkyňa v oblasti jadrovej energetiky, od roku 2002 súčasná predsedníčka Úradu jadrového dozoru Slovenskej republiky.
Životopis.
Marta Žiaková sa narodila 23. novembra 1955 v Handlovej. V rokoch 19741979 absolvovala Elektrotechnickú fakultu na Slovenskej vysokej škole technickej v Bratislave v odbore Technická kybernetika - Automatizačná technika. Vedeckú hodnosť kandidátky vied obhájila v roku 1984 v oblasti technickej kybernetiky.
Do zamestnania nastúpila v roku 1984 vo Výskumnom ústave jadrovej energetiky v Trnave. V osemdesiatych a deväťdesiatych rokoch 20. storočia popri práci absolvovala ďalšie odborné školenia a stáže vo VUJE, na SVŠT, kurz PHARE, v Karlsruhe či v General Physics Corporation v USA. V rokoch 1995-2002 Žiaková zastávala rôzne vedúce funkcie v Školiacom a výcvikovom stredisku prípravy personálu JE VÚJE Trnava, a. s. Na tomto pracovisku bola manažérkou niekoľkých projektov.
Súčasne pracovala ako expert pre Medzinárodnú agentúru pre atómovú energiu (MAAE) vo Viedni pre prípravu personálu v rámci projektov technickej spolupráce napr. pre Maďarsko a Irán. Pôsobila ako lektorka v rámci kurzov organizovaných MAAE. Je prizývaná ako expert do pracovných poradných skupín (AGM) v MAAE a je členkou Slovenskej nukleárnej spoločnosti.
Dňa 28. marca 2002 bola na návrh ministra hospodárstva SR Ľubomíra Haracha vymenovaná Vládou Slovenskej republiky do pozície predsedníčky Úradu jadrového dozoru Slovenskej republiky, kedy nahradila Miroslava Lipára, odvolaného k 11. januáru 2002, resp. Ľubomíra Kuchtu, ktorý bol ako podpredseda ÚJD SR poverený vedením úradu od 11. januára 2002. Je najdlhšie pôsobiacou predsedníčkou Úradu jadrového dozoru v histórii Slovenska, už počas desiatich vlád. Počas jej pôsobenia vo vedení ÚJD SR došlo k odstaveniu jadrovej elektrárne V-1 v Jaslovských Bohuniciach či k sprevádzkovaniu Integrálneho skladu rádioaktívnych odpadov v Jaslovských Bohuniciach.
Medzinárodné skúsenosti.
Marta Žiaková ako predsedníčka ÚJD SR zastupovala Slovensko vo viacerých medzinárodných fórach. V rokoch 2004-2006 a 2013-2015 bola členkou Rady guvernérov MAAE, pričom v rokoch 2014-2015 jej predsedala. Medzi rokmi 2012-2016 bola členkou International Nuclear Safety Group (INSAG).
V roku 2018 za podpory Východoeurópskej skupiny bola Žiaková zvolená za predsedajúcu 62. Generálnej konferencie MAAE. V marci 2019 bola Žiaková zvolená tiež za predsedníčku Skupiny ENSREG, združujúcej európske jadrové dozorné orgány. Mandát vykonávala do konca roku 2023, kedy ju vo funkcii nahradil Juan Carlos Lentijo. V rámci Agentúry pre atómovú energiu OECD (NEA) bola od roku 2011 podpredsedníčkou a od roku 2016 predsedá Riadiacemu výboru pre jadrovú energetiku.
Kandidatúra na generálnu riaditeľku MAAE.
5. septembra 2019 slovenské ministerstvo zahraničných vecí oznámilo, že Žiaková sa ako kandidátka Slovenska uchádza o post generálnej riaditeľky MAAE, ktorý bol uvoľnený po predčasnej smrti Jukiju Amana. Konkurenciou jej boli traja kandidáti z Argentíny, Burkiny Faso a Rumunska. Voľba mala prebehnúť v októbri 2019. Žiaková z voľby nakoniec pre signalizovanú malú podporu pred hlasovaním, kedy pri predbežnom hlasovaní 10. októbra 2019 nezískala žiaden hlas, odstúpila, Rada guvernérov 31. októbra 2019 za nového generálneho riaditeľa zvolila Argentínčana Rafaela Grossiho.
Osobný život.
Marta Žiaková je slobodná a bezdetná, žije v Trnave. Hovorí slovensky, česky, anglicky a rusky.

</doc>
<doc id="637389" url="https://sk.wikipedia.org/wiki?curid=637389" title="Rozum v hrsti (televízna relácia)">
Rozum v hrsti (televízna relácia)

Rozum v hrsti je slovenská rodinná súťažno-zábavná show TV JOJ, v ktorej známe osobnosti bojujú o peniaze na charitatívne účely. Moderátormi sú Marcel Forgáč a Milan Zimnýkoval. V relácii vystupuje aj herec Mojmír Procházka ako hovorca psychológov, ktorý hodnotí výkony jednotlivých súťažiacich. Relácia sa vysielala od 25. mája 2019 do 24. marca 2020 na JOJ a od 25. júna 2022 na JOJ Plus.

</doc>
<doc id="637390" url="https://sk.wikipedia.org/wiki?curid=637390" title="Rozum v hrsti">
Rozum v hrsti



</doc>
<doc id="637392" url="https://sk.wikipedia.org/wiki?curid=637392" title="Spaceboys Polymusic">
Spaceboys Polymusic

Spaceboys je štúdiový sólový album, ktorý v roku 2005 vydalo hudobné vydavateľstvo Universal slovenskému gitaristovi Andrejovi Šebanovi v spolupráci s Antonom Kubasákom.

</doc>
<doc id="637393" url="https://sk.wikipedia.org/wiki?curid=637393" title="Larsen">
Larsen

Larsen môže byť:

</doc>
<doc id="637394" url="https://sk.wikipedia.org/wiki?curid=637394" title="Habañero">
Habañero



</doc>
<doc id="637395" url="https://sk.wikipedia.org/wiki?curid=637395" title="Babirusa">
Babirusa

Babirusa (staršie: babirussa, sviňa; lat. "Babyrousa"; z malaj. "babi" – „diviak“ + "rusa" – „jeleň“) je rod z čeľade diviakovité ("Suidae") a monotypickej skupiny (tribu) Babyrousini. Z toho dôvodu, že sa v niektorých ohľadoch líšia od iných diviakovitých, nie je vylúčené ani zaradenie do samostatnej čeľade. Rod sa vyskytuje na ostrove Sulawesi a blízkych ostrovoch (Togian, Sula, Buru). Babirusa bola dlho pokladaná za jediný druh "B. babyrussa" (po slovensky babirusa celebeská alebo babirusa; staršie: babirussa celebeská, sviňa celebská ), ktorý vytváral niekoľko poddruhov. Roku 2002 (Meijaard &amp; Groves.) došlo k rozdeleniu na samostatné druhy: "Babyrousa babyrussa" (Buru a Sula), "Babyrousa bolabatuensis" (opísaný na základe subfosílnej lebky z jaskyne Bola Batu, nejasná taxonómia), "Babyrousa celebensis" (sever Sulawesi) a "Babyrousa togeanensis" (Togian). Druhy sa líšia veľkosťou a vlastnosťami lebky a zubov.
Babirusa je dlhá 85110 cm, chvost má dĺžku 2032 cm. Telo je zaoblené, nohy pomerne dlhé a tenké. U samcov vyčnievajúce očné zuby rastú smerom nahor, stáčajú sa a prepichnú sa cez vrchol ňufáka. Babirusa je denná, samce sú primárne samotárske, samice často žijú v malých rodinných skupinkách. Živia sa lístím, opadaným ovocím a hubami.

</doc>
<doc id="637397" url="https://sk.wikipedia.org/wiki?curid=637397" title="Šeban – Godár – Breiner – Kolkovič">
Šeban – Godár – Breiner – Kolkovič

Šeban – Godár – Breiner – Kolkovič je štúdiový album, ktorý v roku 2008 vydalo hudobné vydavateľstvo Hevhetia.
Zoznam skladieb[upraviť | upraviť kód].
CD 1
Opus I pre elektrickú gitaru, fujaru a komorný orchester
Malá suita pre malého Dávida pre elektrické husle, elektrickú gitaru, sláčikový orchester a čembalo
CD 2

</doc>
<doc id="637399" url="https://sk.wikipedia.org/wiki?curid=637399" title="Capsicum frutescens">
Capsicum frutescens



</doc>
<doc id="637400" url="https://sk.wikipedia.org/wiki?curid=637400" title="Capsicum chinense">
Capsicum chinense



</doc>
<doc id="637401" url="https://sk.wikipedia.org/wiki?curid=637401" title="Capsicum pubescens">
Capsicum pubescens



</doc>
<doc id="637402" url="https://sk.wikipedia.org/wiki?curid=637402" title="Paprika chlpatá">
Paprika chlpatá



</doc>
<doc id="637403" url="https://sk.wikipedia.org/wiki?curid=637403" title="Stromové čili">
Stromové čili



</doc>
<doc id="637404" url="https://sk.wikipedia.org/wiki?curid=637404" title="Paprika krovitá">
Paprika krovitá



</doc>
<doc id="637405" url="https://sk.wikipedia.org/wiki?curid=637405" title="Kajenská paprika">
Kajenská paprika



</doc>
<doc id="637406" url="https://sk.wikipedia.org/wiki?curid=637406" title="Paprika kríčková">
Paprika kríčková



</doc>
<doc id="637407" url="https://sk.wikipedia.org/wiki?curid=637407" title="Larsen (priezvisko)">
Larsen (priezvisko)

Larsen je populárne nórske (4. miesto) a dánske (7. miesto) priezvisko, ktoré znamená "syn Larsa" (dánsky ekvivalent slovenského mena Vavrinec). Švédskym ekvivalentom je priezvisko Larsson.

</doc>
<doc id="637408" url="https://sk.wikipedia.org/wiki?curid=637408" title="Larsen (Clayton)">
Larsen (Clayton)

Larsen je nezaradené územie mesta Clayton vo Winnebago County v štáte Wisconsin.
Dejiny.
Pošta s názvom Larsen tu funguje od roku 1898. Osada bola nazvaná po Philipovi Larsenovi, prvom obchodníkovi v osade.
Doprava.
Neďaleko Larsenu sa nachádza letisko Larson Brothers Airport.

</doc>
<doc id="637409" url="https://sk.wikipedia.org/wiki?curid=637409" title="Betlémská">
Betlémská

Betlémská ulica na Starom Meste v Prahe spája Smetanovo nábřeží a Betlémské náměstí. Nazvaná je podľa neďalekej Betlehemskej kaplnky na betlehemskom námestí, postavenej v rokoch 1391-94.
Na čísle 4 je najstaršia stredná priemyselná škola v Česku, celým názvom Střední průmyslová škola strojnická, škola hlavního města Prahy, založená v roku 1837.
Dejiny a názvy.
Ulica vznikla v stredoveku a mala rôzne názvy:

</doc>
<doc id="637410" url="https://sk.wikipedia.org/wiki?curid=637410" title="Bílkova (Praha)">
Bílkova (Praha)

Bílkova ulica na Starom Meste v Prahe spája ulice Parížska a Kozí. Ulica je súčasťou štvrti Josefov a pôvodný názov jej západnej časti bol „Masařská“ podľa tunajších židovských mäsových krámov.
Dejiny a názvy.
Lokalita ulice bola pôvodne rozdelená:
Od 15. storočia sa ulica nazývala „Bílkova“ podľa rozľahlého dvora U Bílků na dnešnej adrese Bílkova 11.

</doc>
<doc id="637413" url="https://sk.wikipedia.org/wiki?curid=637413" title="Loli paradička">
Loli paradička

Loli paradička je slovenský film tvorcov Richarda Staviarského a jeho otca Víťa Staviarského z roku 2019. Film opisuje romantický príbeh medzi Rómkou Veronkou (Kamila Mitrášová) a Bielym Milanom (Michal Iľkanin). Tvorcovia opisujú film ako "smutno-smiešny príbeh o nádeji a trpkosti života."
Synopsa.
Dej filmu sa odohráva v prostredí východoslovenských jarmokov. Predavač perníkov a cukroviniek Milan pristihne mladú Rómku Veronku, ako mu kvôli hladu kradne turecký med, napokon sa nad ňou zľutuje a kúpi jej obed. Veronika mu z vďačnosti začne vypomáhať v stánku. Noc strávia v lacnej ubytovni s vínom a hudbou, kde sa do seba zaľúbia. Veronika zistí, že Milan nemá nohu a chodí s barlami kvôli protéze, no neprekáža jej to. Milanovi zasa neprekáža Veronkin rómsky pôvod. Film sprevádza diváka nielen vývojom romantickej známosti, ale aj okolitými reakciami spoločnosti na nezvyčajný pár.
"Loli paradička" v rómčine znamená "červená paradajka", čo je názov piesne, ktorú si vo filme pospevuje Veronka a ktorá predznamenáva záver snímku.
Vznik filmu.
Spoluautor Víťo Staviarsky svoju scenáristickú činnosť datuje do 90. rokov, kedy napísal prvotný scenár pod názvom "Šľepa láska". Scenár mal slúžiť filmu vo veľkej pražskej produkcii, ale plán zlyhal kvôli financovaniu. Staviarsky neskôr napísal nový scenár spolu so synom Richardom, pričom sa inšpirovali najmä prostredím slovenských jarmokov, v ktorom obaja už niekoľko rokov pracujú ako stánkari.
Na filme pracoval aj ďalší Staviarskeho syn Juraj ako strihač a dcéra Marka ako produkčná. Všetci štyria spoločne tvoria produkčnú spoločnosť Staviarsky. 
Koproducentom filmu je Rozhlas a televízia Slovenska, vznik finančne podporil Audiovizuálny fond. 
Hudbu k filmu napísal Viťo Staviarsky spolu so Štefanom Cínom, hudbu nahrala Ľudová hudba Štefana Cínu.
Kritika a prijatie.
Film získal medzi verejnosťou prevažne pozitívne ohlasy, na festivale ArtFilm Fest získal Cenu divákov za najlepší film. Vyzdvihovaná je najmä autentickosť, silný príbeh, priamočiarosť, humor. Viacerí prirovnávajú film k staršiemu snímku Pásla kone na betóne. Evidentné rozpaky medzi divákmi vzbudil záver filmu.

</doc>
<doc id="637414" url="https://sk.wikipedia.org/wiki?curid=637414" title="The Wannabes">
The Wannabes



</doc>
<doc id="637415" url="https://sk.wikipedia.org/wiki?curid=637415" title="Babyrousini">
Babyrousini



</doc>
<doc id="637420" url="https://sk.wikipedia.org/wiki?curid=637420" title="Oleksij Valerijovyč Hončaruk">
Oleksij Valerijovyč Hončaruk

Oleksij Valerijovyč Hončaruk (, * 7. júl 1984, Horodňa, Černihivská oblasť, Ukrajinská SSR, Sovietsky zväz) je ukrajinský politik a právnik. Od 29. augusta 2019 do 4. marca 2020 bol predsedom vlády Ukrajiny. Predtým pôsobil od 28. mája 2019 ako zástupca šefa Úradu Prezidenta Ukrajiny.

</doc>
<doc id="637421" url="https://sk.wikipedia.org/wiki?curid=637421" title="Poľovnícky les">
Poľovnícky les

Poľovnícky les môže byť:

</doc>
<doc id="637423" url="https://sk.wikipedia.org/wiki?curid=637423" title="Aleksandar Čavrić">
Aleksandar Čavrić

Aleksandar Čavrić (* 18. máj 1994, Vukovar, Chorvátsko) je Slovenský profesionálny futbalista hrajúci za klub Kashima Antlers ako útočník.
Klubová kariéra.
Čavrić debutoval v seniorskom futbale v klube Banat Zrenjanin. V roku 2012 odišiel do OFK Beograd. Bol najlepším strelcom tímu v sezóne 2013/14, keď v tridsiatich zápasoch strelil jedenásť gólov. 1. septembra 2014 odišiel do belgického klubu Genk, kde podpísal trojročný kontrakt. V sezóne 2015/16 hosťoval v Dánsku. V septembri 2016 podpísal štvorročný kontrakt so Slovanom Bratislava. V roku 2024 hosťoval v japonskom klube Kashima Antlers a v roku 2025 podpísal s klubom trvalý kontrakt.

</doc>
<doc id="637424" url="https://sk.wikipedia.org/wiki?curid=637424" title="Gibson Firebird">
Gibson Firebird

Gibson Firebird je elektrická gitara spoločnosti Gibson Guitar Corporation, ktorá sa vyrába od roku 1963 až dodnes. Na túto gitaru hrá napríklad Johnny Winter.
Je zaujímavé, že autorom dizajnu gitary Firebird je automobilový návrhár Raymond H. Dietrich, ktorý spolupracoval s automobilkami Chrysler a Lincoln. Dietrich je tiež autorom dizajnu basgitary Gibson Thunderbird, ktorá sa Firebirdu podobá tvarom, konštrukciou a menom.
Telo gitary je vyrobené z mahagónu a krk z kombinácie mahagónu a orechu. Je dostupná vo farbách Classic White, Ebony, Pelham Blue, Heritage Cherry, Cherry, Vintage Sunburst, Antique Brown, Natural a Wine Red.

</doc>
<doc id="637427" url="https://sk.wikipedia.org/wiki?curid=637427" title="Prepáčte (Official)">
Prepáčte (Official)

Prepáčte (Official) je štvrtý štúdiový album slovenskej hip-hopovej skupiny DMS. Album bol vydaný 18. decembra 2018. Ako prvý bol z albumu predstavený singel „Kardio“ 18. júla 2018.
O albume.
Na albume sa nachádza 15 skladieb a jeden skit. Na albume sa objavili viacerí známi raperi, ako Strapo, Kali, Nerieš, Lvcas Dope. Na tomto albume prvýkrát rapoval producent Smart a to v skladbe „Horšia pesnička“, ku ktorej robil beat Separ.
Na hudobnej produkcii albumu sa okrem Smarta a Dameho, ktorí patria do skupiny DMS podieľali aj Homiebeats, Special Beatz, Peter Pann, Grizzly, DJ Wich a dokonca aj Separ.
Videoklipy boli natočené ku skladbám „Kardio“, „Nemám čas“ a „Zlatí a zároveň kanál“.
Zoznam skladieb.
Zoznam skladieb prevzatý z oficiálnej stránky Ruka Hore.

</doc>
<doc id="637429" url="https://sk.wikipedia.org/wiki?curid=637429" title="Kalifornský králik">
Kalifornský králik

Kalifornský králik, niekedy nazvaný aj kalifornský biely králik () je populárne americké masové plemeno králika. Na Slovensku ide o jedno z najčastejšie chovaných masových plemien, vo svete sa dokonca ide o druhé najchovanejšie plemeno (na prvej priečke sa drží Novozélandský biely králik).
História.
História kalifornských králikov nie je príliš dlhá; ich šľachtenie začalo pravdepodobne na začiatku 20. rokov 20. storočia a stál za ním chovateľ králikov George West. George West žil v južnej Kalifornii, podľa ktorej bolo toto plemeno následne pomenované, a jeho cieľom bolo získať králika so šťavnatým mäsom a kvalitnou kožušinou. K jeho vyšľachteniu West využil činčily, ruského králika, novozélandského bieleho a himalájskeho králika. V roku 1928 bolo plemeno po prvýkrát vystavené, ale príliš sa medzi chovateľmi neuchytilo. V roku 1946 bol založený prvý chovateľský klub a do Európy, konkrétne do Anglicka, bol prvý jedinec dovezený v roku 1958.
Vzhľad.
Telo kalifornského králika je pomerne zavalité, dobre osvalnené, s výraznou širokou hruďou. Hlava je dobre tvarovaná, vzpriamená. Krk krátky, harmonicky napojený na až neprimerane dlhy chrbát. Uši dobre nasadené na hlavne, pomerne ťažké a vedené priamo nahor. Oči jasné, živé, väčšinou ružovej až červenej farby. Farba pazúrov býva tmavo rohovitá až čierna. Srsť s hustou podsadou je dlhá asi , je lesklá a na dotyk hladká. Farba nosu, nôh, uší, chvosta by mala byť čo najtmavšia. Chvost rovný a vzpriamený. Hmotnosť králikov v dospelosti sa pohybuje od 3,5 do , samice sú väčšinou mierne ľahšie než samci.

</doc>
<doc id="637432" url="https://sk.wikipedia.org/wiki?curid=637432" title="Termálne pramene">
Termálne pramene



</doc>
<doc id="637433" url="https://sk.wikipedia.org/wiki?curid=637433" title="Termálne vody">
Termálne vody



</doc>
<doc id="637434" url="https://sk.wikipedia.org/wiki?curid=637434" title="Termálna voda">
Termálna voda



</doc>
<doc id="637435" url="https://sk.wikipedia.org/wiki?curid=637435" title="Minerálne vody">
Minerálne vody



</doc>
<doc id="637436" url="https://sk.wikipedia.org/wiki?curid=637436" title="₱">
₱



</doc>
<doc id="637438" url="https://sk.wikipedia.org/wiki?curid=637438" title="Urza">
Urza

Urza, občianskym menom Martin Urza (* 4. jún 1987, Plzeň, Česko) je český anarchokapitalistický aktivista, publicista a programátor, bývalý podnikateľ a učiteľ. Je známy najmä popularizáciou myšlienok anarchokapitalizmu prostredníctvom verejných prednášok, videí, podcastu, článkov a účasťou v televíznych a rozhlasových reláciách či panelových diskusiách. Je spoluzakladateľom spolku Ludwig von Mises Institut, o.s., anarchokapitalistickej inštitúcie resp. spolku Svobodný přístav, z.s. a ako člen predsedníctva pôsobí v spolku SvobodaUčení.cz, z. s.
Život.
Narodil sa a vyrastal v Plzni, kde vyštudoval Gymnázium na Mikulášskom námestí 808/23. O politiku a dianie v spoločnosti sa – v elementárnej podobe – začal zaujímať približne vo veku 11 rokov, názorovo zastávajúc pravicovo-konzervatívny politický postoj. Prostredníctvom bývalých spolužiakov z gymnázia, ktorí na vysokej škole študovali ekonómiu, sa dostal k náuke rakúskej ekonomickej školy a anarchokapitalizmu, k čomu ho priviedlo tiež absolvovanie ekonomických predmetov počas štúdia informatiky na Matematicko-fyzikálnej fakulte Karlovej univerzity. Než dosiahol vek 20 rokov, zastával libertariánske resp. minarchistické názory. Anarchokapitalistom sa stal po tom, čo vyše polroka pracoval na článku, v ktorom chcel vyvrátiť argumenty anarchokapitalistov (konkrétne problematiku vymáhania práva,), "„ale čím víc jsem o něm četl, tím víc se mi to vyvracet nedařilo." [...] "Z toho článku" [...] "mi nakonec vyšel pravý opak.“"
Počas vysokoškolského štúdia sa začal venovať podnikaniu v oblasti poskytovania softvéru, neskôr pracoval ako programátor a tiež pôsobil ako učiteľ informatiky na súkromnom gymnáziu.
Urza spoluzaložil a od októbra 2010 prispieval článkami na webové sídlo "Mises.cz", ktoré sa stalo súčasťou aktivít spolku Ludwig von Mises Institut, o.s. založeného v roku 2011.
V roku 2017 spolu so svojou snúbenicou (dnes už manželkou) Terezou Sladkovskou založil spolok Svobodný přístav, z.s., ktorý zastrešuje viaceré aktivity slúžiace na šírenie myšlienok anarchokapitalizmu (kanál na platforme YouTube, "Stoky Svobodného přístavu" slúžiace na krátke publicistické príspevky, stránka na sociálnej sieti Facebook, archív článkov atď.)
Myšlienky anarchokapitalizmu propaguje aj prostredníctvom verejných prednášok. V období od novembra 2016 do marca 2018 vykonal cyklus 19 prednášok "Anarchokapitalismus" v priestoroch pražskej Paralelnej Polis, v rámci ktorého predstavil anarchokapitalistické argumenty a odprezentoval ako by jednotlivé služby vykonávané štátom (požiarna ochrana, školstvo, vymáhanie práva atď.) mohli byť realizované v slobodnej spoločnosti, prípadne na voľnom trhu.
Politické názory.
Urzove poňatie anarchokapitalizmu je založené na učení rakúskej ekonomickej školy. Vzhľadom na to, že súčasťou epistemologickým východiskom rakúskej školy je axiomaticko-deduktívna metóda, tak ako ju formuloval Ludwig von Mises v diele "Human Action", Urza pri svojich argumentoch pokladá za validné závery odvodené logickou dedukciou a s pomocou podporných konštrukcií, hoci v niektorých prípadoch poukazuje aj na empirické dôkazy. Za základný morálny princíp anarchokapitalizmu pokladá tzv. princíp neagresie ("non-aggression principle") a právo na sebavlastníctvo (vlastníctvo vlastného tela), od ktorého odvodzuje právo na súkromné vlastníctvo. Súkromný majetok vzniká spojením ľudskej práce (teda výkonu vlastného tela) a prírodných zdrojov, ktoré boli pôvodne prvotne privlastnené (tzv. "homestead principle"). Princíp neagresie pokladá za prirodzené právo (hoci sa tomuto termínu vyhýba), všeobecne uznávané všetkými jedincami, ktorí ale z neho činia jedinú výnimku pre štát. Štát definuje ako monopol na (útočné) násilie, čím sa prakticky zhoduje s definíciou Maxa Webera, ktorý štát opísal ako "das Monopol legitimen physischen Zwanges" (monopol na legitímne použitie fyzickej sily) na určitom území.
Na základe tohto možno Urzu zaradiť k deontologickému anarchokapitalizmu (naproti tomu stojí konzekvencialistický anarchokapitalizmus, ktorý presadzuje túto ideológiu na základe utilitarianistických argumentov, napr. David D. Friedman). Medzi mysliteľov, ktorí najviac tvarovali jeho názory patria Ludwig von Mises, Murray Rothbard, Hans-Hermann Hoppe a Friedrich August von Hayek. Rothbarda označuje za svojho obľúbeného autora, no na rozdiel od neho Urza neuznáva duševné vlastníctvo.
Urza rázne odmieta nastolenie anarchokapitalizmu náhlymi reformami alebo revolúciou. Za priechodný spôsob dopracovania sa k slobodnej spoločnosti pokladá postupnú, niekoľko generácií trvajúcu dereguláciu a privatizáciu úloh štátu až po úplný zánik štátu ako monopolu na násilie.
Urza zastáva niektoré názory kontroverzné aj pre libertariánov, napr. dobrovoľné „vstúpenie“ do otroctva pokladá za zlučiteľné s princípom sebavlastníctva. Na rozdiel od viacerých iných anarchokapitalistov sa ale zúčastňuje volieb, čo odôvodňuje tým, že „nie je jedno, kto je pri moci“.

</doc>
<doc id="637439" url="https://sk.wikipedia.org/wiki?curid=637439" title="Plafón">
Plafón



</doc>
<doc id="637440" url="https://sk.wikipedia.org/wiki?curid=637440" title="Bitka pri Veľkých Vozokanoch">
Bitka pri Veľkých Vozokanoch

Bitka pri Veľkých Vozokanoch je významné stretnutie protitureckých vojen, ktoré prebehlo 26.-27. augusta 1652 medzi obcami Veľké Vozokany a Malé Vozokany. Spojené sily mocných uhorských rodov Forgáčovcov a Esterháziovcov, posádok priľahlých hradov a miestnych sedliakov v nej rozdrvili tureckú koristnícku výpravu vedenú vezírom Karom Mustafom, veliteľom posádky v Ostrihome. Na mieste bitky, v ktorej padli štyria prední synovia rodu Esterházi, sa nachádza veľkolepý pomník.
Situácia pred bitkou.
Turecké oddiely v auguste 1652 vyrazili rabovať horné Uhorsko, aby si tak zabezpečili zásoby na zimu. Turci, prevažne z Ostrihomu, Budína a Solnoku, prekročili Dunaj a smerovali k pevnosti Nové Zámky. Veliteľ pevnosti a generál obrany banských miest Pohronia, gróf Adam Forgáč, ich útok odrazil. Turci preto pokračovali popri toku Nitry ku Vrábľom. Tu stála pevnosť, strážiaca most cez rieku Žitavu. Kapitánovi Mikulášovi Nadanému sa nepodarilo ubrániť a tak boli Turci schopní prekročiť Žitavu a postupovali na sever cez Topoľčianky až ku Oslanom. Cestou rabovali majetky Forgáčovcov a Oponickovcov.
Adam Forgáč z Nových Zámkov povolal proti rabujúcim Turkom ako posily vojenské posádky z vrábeľskej a levickej pevnosti. Forgáčovi, Nadanému a Žigmundovi Esterházimu prišli na pomoc tiež vojaci z pevnosti Balážske Ďarmoty a Pápy. Forgáč správne predpokladal, že turecké vojsko sa bude vracať cestou cez Veľké Vozokany, ktorá spájala Požitavie a Pohronie. Uhorské sily z regiónu sa zoskupili v priestore medzi Tesárskymi Mlyňanmi a Veľkými Vozokanmi, aby Turkom zahradili cestu. Forgáč sa rozhodol pri Veľkých Vozokanoch na rozsiahlom poli vybudovať vozovú hradbu. O pomoc požiadal šľachtickú rodinu Esterháziovcov – na bitevné pole dorazili Ladislav, František, Tomáš, Gašpar, Ján, Žigmund, Mikuláš a Alexander.
Bojujúce strany.
Vojsko Uhorska tvorili prevažne vojaci lojálni rodom Forgáč a Esterházi. Žigmund Esterházi prišiel z pevnosti Nové Zámky so 745 mužmi spolu s plukovníkom Walterom. Prišli aj posádky pevností Vráble a Levice. Na druhý deň bitky sa do nej zapojili tiež sedliaci zo 16 obcí Požitavia. Spolu mala kresťanská armáda približne 1 300 vojakov a niekoľko stoviek sedliakov, radových vojakov teda mala iba tretinu oproti druhej strane.
Turecká strana mala k dispozícii asi 4 000 vojakov.

</doc>
<doc id="637441" url="https://sk.wikipedia.org/wiki?curid=637441" title="Aponiovci">
Aponiovci

Aponiovci (staršie: "Apponyiovci"; základný tvar Aponi, staršie: "Apponyi"; maď. "Apponyi") bol uhorský šľachtický rod pochádzajúci z bočnej vetvy rodu Péczovcov. Ich sídlom boli Oponice neďaleko Topoľčian.
Dejiny rodu.
Zakladateľom rodu je Tomáš nazývaný "Červený" (Rúfus), ktorý bol 1323 kastelánom Čachtického hradu a hradu Branč. Od kráľa Žigmunda Luxemburského získal zámenou za hrad Čeklís (Bernolákovo) hradné panstvo Oponice, podľa ktorého potom začal rod používať predikát. Ďalšie panstvá mal rod v Malinove (kaštieľ Eberhard), v Jablonici a v Tolnianskej a Békešskej stolici. Diplomatické smerovanie rodu už položil Tomáš Aponi, ktorý bol vyslancom uhorského kráľa Ľudovíta I. Veľkého u pápeža Klementa VI. v Avignone roku 1343. Pavol Aponi bol zase vyslancom Štefana Bočkaja vo Viedni roku 1606 vyrokoval mier. V roku 1618 bol cisárom poverený rokovaním o hraniciach medzi Uhorskom a Moravským markgrófstvom. Aponiovci vďaka svojmu vzdelaniu a diplomatickým schopnostiam sa stali tak vyslancami v rôznych krajinách. Vedeli šikovne obhájiť záujem kráľa, uhorskej krajiny a stavov. V 16., 17. a 18. storočí získali Aponiovci barónsky a následne aj grófsky titul. Členovia rodu sa uplatňovali vo vojenských a v politických funkciách. Počas povstania Františka II. Rákóciho (17031711) boli niektoré majetky rodu v roku 1708 zničené.
Rod sa do povedomia kultúrnej a vzdelanej Európy zapísali hlavne tým, že založil slávnu Aponiovsku knižnicu. Presťahovali ju z Viedne, kde vznikla, do Bratislavy v roku 1825 a sprístupnili ju verejnosti v roku 1827. Navštevovali ju dokonca štúrovci a nechal si posielať do nej knihy z Ruska. Najznámejším novodobým členom rodu je Albert Aponi, ktorý zaviedol maďarizačné Aponiho zákony v roku 1907. Knižnicu z kaštieľa v Oponiciach v roku 1956 pre Maticu Slovensku zachránil františkán Jozef Vševlad Gajdoš.
Známi príslušníci rodu.
Medzi najvýznamnejších členov rodu patrili:

</doc>
<doc id="637442" url="https://sk.wikipedia.org/wiki?curid=637442" title="Lev Čugajev">
Lev Čugajev



</doc>
<doc id="637449" url="https://sk.wikipedia.org/wiki?curid=637449" title="Rudava (chránený areál)">
Rudava (chránený areál)

Rudava je chránený areál v správe štátnej ochrany prírody Záhorie.
Nachádza sa v katastrálnom území obcí Prievaly a Plavecký Peter v okrese Senica v Trnavskom kraji. Územie bolo vyhlásené v roku 2010 na rozlohe . Ochranné pásmo nebolo určené.
Predmetom ochrany je: "Účelom vyhlásenia chráneného areálu je zabezpečenie ochrany biotopov európskeho významu: Eurosibírske dubové lesy na spraši a piesku (91I0), Karpatské a panónske dubovo-hrabové lesy (91G0), Lužné dubovo-brestovo-jaseňové lesy okolo nížinných riek (91F0), Lužné vŕbovo-topoľové a jelšové lesy (91E0), Prechodné rašeliniská a trasoviská (7140), Vlhkomilné vysokobylinné lemové spoločenstvá na poriečnych nivách od nížin do alpínskeho stupňa (6430), Oligotrofné až mezotrofné vody s bentickou vegetáciou chár (3140), Nižinné až horské vodné toky s vegetáciou zväzu Ranunculion fluitantis a Callitricho-Batrachion (3260), Prirodzené dystrofné stojaté vody (3160), Prirodzené eutrofné a mezotrofné stojaté vody s vegetáciou plávajúcich alebo ponorených cievnatých rastlín typu Magnopotamion alebo Hydrocharion (3150), Vnútrozemské panónske pieskové duny (2340), Suché vresoviská v nížinách a pahorkatinách (4030), Rieky s bahnitými až piesočnatými brehmi s vegetáciou zväzov Chenopodion rubri p."

</doc>
<doc id="637450" url="https://sk.wikipedia.org/wiki?curid=637450" title="Martin Urza">
Martin Urza



</doc>
<doc id="637451" url="https://sk.wikipedia.org/wiki?curid=637451" title="Triplet (album)">
Triplet (album)

Triplet je štúdiový trojalbum, ktorý v roku 2019 vydalo hudobné vydavateľstvo Slnko records slovenskému gitaristovi Andrejovi Šebanovi. Album vyšiel v limitovanej sérii 600 kusov, každý kus je číslovaný.
Zoznam skladieb.
CD 1 HODY NÁHODY
CD 2 MEDZI SVIATKAMI
CD 3 TOKOM

</doc>
<doc id="637453" url="https://sk.wikipedia.org/wiki?curid=637453" title="Vojenský historický ústav (Slovensko)">
Vojenský historický ústav (Slovensko)

Vojenský historický ústav (skratka VHÚ) je vedeckovýskumné, múzejné a archívne zariadenie Ministerstva obrany Slovenskej republiky (MO SR) pre oblasť vojenskej histórie, ktorý "„zabezpečuje špecializovaný základný a aplikovaný vojensko-historický výskum, archívnu, múzejnú, edičnú, knižničnú, bibliografickú a vedecko-informačnú činnosť“". Bol zriadený rozkazom ministra obrany SR č. 27 z 26. apríla 1994 s účinnosťou od 1. mája 1994. Pôvodne bolo začlenené do podriadenosti riaditeľovi Sekcie sociálnych služieb MO SR, od 1. januára 1998 pôsobí ako rozpočtová organizácia, zriadená na základe zriaďovacej listiny č. 50021 z 31. decembra 1997, ktorú vydalo MO SR. Riaditeľstvo VHÚ sídli v Bratislave a pracoviská ústavu sú okrem Bratislavy dislokované v Piešťanoch a vo Svidníku.
Organizačná štruktúra.
Podľa organizačného poriadku účinného od 1. júla 2019 sú organizačnými zložkami VHÚ (v zátvorke sú okrem skratiek uvedené ich sídla):

</doc>
<doc id="637457" url="https://sk.wikipedia.org/wiki?curid=637457" title="BK Levickí Patrioti">
BK Levickí Patrioti



</doc>
<doc id="637459" url="https://sk.wikipedia.org/wiki?curid=637459" title="Sily pre špeciálne operácie (Slovensko)">
Sily pre špeciálne operácie (Slovensko)

Sily pre špeciálne operácie sú súčasťou Ozbrojených síl Slovenskej republiky na úrovni Pozemných a Vzdušných síl. Veliteľstvo Síl pre špeciálne operácie (VeSŠO) vzniklo k 1. júnu 2019. Sídli v Trenčíne. Do roku 2025 by Sily mali mať 1500 vojakov. Veliteľom je od roku 2022 generálmajor Jaroslav Krám.
Úlohy.
Hlavnými úlohami Síl pre špeciálne operácie budú "„vojenská asistencia, špeciálny prieskum a priama akcia“", integrálnou súčasťou majú byť psychologické operácie a civilno-vojenská spolupráca.
Podriadené jednotky.
Súčasťou nového veliteľstva mali byť od jesene 2019 tieto útvary:
Velenie.
Veliteľom bol od roku 2019 plk. Bc. Ing. Branislav Benka, predtým bol náčelníkom Odboru síl špeciálneho určenia na Ministerstve obrany. Od roku 2022 je ním plukovník Jaroslav Krám, ktorý bol predtým zástupcom veliteľa Síl.
Prvým veliacim poddôstojníkom je od 1. júna 2020 štábny nadrotmajster Martin Boháčik, ktorý bol dovtedy viac než 11 rokov veliacim poddôstojníkom 5. pluku špeciálneho určenia.

</doc>
<doc id="637462" url="https://sk.wikipedia.org/wiki?curid=637462" title="Vojenský historický ústav">
Vojenský historický ústav

Vojenský historický ústav (skratka VHÚ) môže byť:

</doc>
<doc id="637463" url="https://sk.wikipedia.org/wiki?curid=637463" title="VHÚ">
VHÚ



</doc>
<doc id="637465" url="https://sk.wikipedia.org/wiki?curid=637465" title="Beráteri">
Beráteri



</doc>
<doc id="637466" url="https://sk.wikipedia.org/wiki?curid=637466" title="Michal Kováč (1951)">
Michal Kováč (1951)

Michal Kováč (* 22. september 1951) bol slovenský a československý politik, po Nežnej revolúcii poslanec Snemovne národov Federálneho zhromaždenia za Verejnosť proti násiliu, neskôr za HZDS.
Životopis.
Vo voľbách v roku 1990 bol zvolený za za VPN do slovenskej časti Snemovni národov (volebný obvod Východoslovenský kraj). Za klub hlasoval od 26. septembra 1990 do 19. marca 1991. V roku 1991, v súvislosti s rozkladom VPN, prestúpil do poslaneckého klubu jednej z nástupnických formácií, HZDS. Mandát obhájil vo voľbách v roku 1992. Za HZDS hlasoval od 13. mája 1991 do 21. apríla 1992. Vo Federálnom zhromaždení ostal do zániku Česko-Slovenska v decembri 1992. Podľa iného zdroja bol poslancom od 7. júna 1990 do 4. júna 1992. Uvádzal sa bytom v Poprade.

</doc>
<doc id="637467" url="https://sk.wikipedia.org/wiki?curid=637467" title="Zoznam dopravných značiek v Rakúsku">
Zoznam dopravných značiek v Rakúsku

Toto je zoznam dopravných značiek v Rakúsku. Na značení sa používa normový font Tern, ktorý v roku 2010 nahradil font Austria.

</doc>
<doc id="637468" url="https://sk.wikipedia.org/wiki?curid=637468" title="Milan Štěch">
Milan Štěch

Milan Štěch (* 13. november 1953, České Budějovice) je český politik, súčasný senátor za obvod PelhřimovskoJidřichohradecko, od 14. novembra 2018 súčasný podpredseda Senátu Parlamentu Českej republiky, ktorým bol aj v rokoch 2008 až 2010. Je bývalým predsedom Senátu Parlamentu Českej republiky, túto funkciu zastával v období rokov 2010 až 2018, na poste predsedu nahradil Přemysla Sobotku z ODS a jeho nástupcom je Jaroslav Kubera, tiež z ODS. 
Je jediným senátorom, ktorý slúži nepretržite od vzniku hornej komory, do Senátu bol zvolený už pri historicky prvej voľbe v roku 1996 a terajší šesťročný mandát mu vyprší až 18. októbra 2020. Keďže počet funkčných období senátora nie je limitovaný, post bude môcť opäť obhájiť.
Pôsobil aj v Českomoravskej konfederácii odborových zväzov, ktorej bol v rokoch 2002 až 2010 predsedom.
Milan Štěch je od roku 1997 členom Českej strany sociálnodemokratickej. V revolučnom období po novembri 1989 bol členom Občianskeho fóra a predtým v rokoch 1979 až 1989 bol členom Komunistickej strany Československa. Sám tvrdí, že nebol kariérnym komunistom.

</doc>
<doc id="637469" url="https://sk.wikipedia.org/wiki?curid=637469" title="Marek Slobodník">
Marek Slobodník

Marek Slobodník (* 15. január 1989, Banská Bystrica) je slovenský cestovateľ, dobrodruh a milovník motoriek.
Expedície.
Aralské jazero.
Svoju prvú cestovateľskú expedíciu absolvoval v roku 2010 k Aralskému jazeru v Kazachstane. Pätici jazdcov na motorkách Jawa Pionier sa napriek veľmi slabému výstupu a takmer žiadnym videozáznamom podarilo vytvoriť krátky 13-minútový amatérsky film "Veľká cesta malých strojov", ktorý v roku 2011 získal cenu Najlepší slovenský motorkársky film.
V roku 2020, pri príležitosti 10. výročia expedície, vydal Marek Slobodník cestopisnú knihu "Od Tatier k Aralu" s ilustráciami Radky Cachovanovej, ktorej súčasťou sú stolové hry.
"Transtrabant".
Následne sa stal súčasťou populárneho českého žltého cirkusu a niekoľko rokov sa zúčastňoval na expedíciách Dana Přibáňa, z ktorých vznikli filmy "Trabantom až na koniec sveta" (2014), "Trabantom do posledného dychu" (2016) a "Trabantem tam a zase zpátky" (2019). Aby stíhal tempo Trabantov, výprav sa zúčastňoval prevažne na type Jawa 250.
"Afrika na pionieri".
Jeho prvý celovečerný road movie "Afrika na pionieri" vznikol v roku 2017 na jeho 5-mesačnej výprave, počas ktorej prešiel s partiou štyroch kamarátov naprieč Afrikou opäť na svojom obľúbenom netradičnom dopravnom prostriedku – na motorke Jawa Pionier. Tento prvý slovenský motorkársky road movie bol uvedený do slovenských kín v septembri 2019.
"Indodiesel na ceste".
V roku 2023 realizoval spolu s kameramanom Martinom Kochaníkom ("Afrika na pionieri"), fotografom Marekom Duranským ("Afrika s pionieri", "Transtrabant") a mechanikom Matejom Račekom expedíciu "Indodiesel na ceste" z indického štátu Kérala na Slovensko na indických dieselových motocykloch Royal Enfield Diesel, vyrábaných v 80. a 90. rokoch.
"Žlutá žába pluje do Mongolska".
V roku 2024 sa na terénnej trojkolke Honda ATC200 z 80. rokov zúčastnil expedície Dana Přibáňa do Mongolska, realizovanej na dvoch sovietskych obojživelných vozidlách LuAZ-967 vyrábaných v 60. a 70. rokoch.
Osobný život.
S manželkou Soňou žijú v Banskej Bystrici, majú dcéru Sáru (* 2024).

</doc>
<doc id="637471" url="https://sk.wikipedia.org/wiki?curid=637471" title="Železničná stanica Žarnovica">
Železničná stanica Žarnovica

Železničná stanica Žarnovica je železničná stanica v Žarnovici. Leží na trati 150 Nové Zámky – Zvolen. Je elektrifikovaná striedavou sústavou 25 kV.
Doprava.
Na stanici sa nachádzajú štyri dopravné a jedna manipulačná koľaj. Obsahuje tri vlečky a tri úrovňové nástupištia v dĺžke 350 metrov.
Stanica má pokladňu ZSSK vydávajúcu vnútroštátne lístky a vybrané medzinárodné lístky.

</doc>
<doc id="637472" url="https://sk.wikipedia.org/wiki?curid=637472" title="Methodios I.">
Methodios I.



</doc>
<doc id="637478" url="https://sk.wikipedia.org/wiki?curid=637478" title="Začnite s vysťahovaním">
Začnite s vysťahovaním

„Začnite s vysťahovaním“ bolo konšpiratívne heslo, ktoré 29. augusta 1944 s platnosťou od 20:00 vydal veliteľ Vojenského ústredia Slovenskej národnej rady pplk. gšt. Ján Golian jednotlivým posádkam zapojeným do prípravy Slovenského národného povstania, čím dal pokyn na začiatok aktívnej obrany proti okupácii územia Slovenska (chápaného ako súčasť Československa) nacistickým Nemeckom.
Predohra.
Na Veliteľstve pozemného vojska v Banskej Bystrici vzniklo Vojenské ústredie, paralelná odbojová veliteľská štruktúra pripravujúca povstanie. Do činnosti ústredia zasiahli v auguste 1944 aktivity partizánskych organizátorských skupín vyslaných na slovenské územie Ukrajinským štábom partizánskeho hnutia. Aktivity partizánov smerovali proti nemeckému civilnému obyvateľstvu ako aj proti príslušníkom Hlinkovej gardy a niektorým katolíckym kňazom. Pre zachovanie bezpečnosti dostala slovenská armáda 9. augusta 1944 rozkaz zakročiť proti partizánom. 10. augusta 1944 sa začala rozsiahla protipartizánska akcia v Nízkych Tatrách, ktorú riadil generál Jozef Turanec. Akcia bola neúspešná, partizáni sa včas z týchto priestorov stiahli. Prípadné stretnutia vojakov s partizánmi boli priateľské, vojaci sa pridávali k partizánom, alebo predstierali bezvýsledné prehľadávanie terénu. O deň neskôr slovenská vláda vyhlásila na území Slovenska s platnosťou od 12. augusta stanné právo, ktoré malo zamedziť ďalšie akcie partizánov a ostatných antifašistov. Jeho realizáciu však nemal kto zabezpečiť, pretože nižšie články štátneho aparátu v partizánmi kontrolovaných oblastiach už neboli akcieschopné.
Veliteľ Vojenského ústredia pplk. Ján Golian sa už 13. augusta osobne stretol s veliteľom partizánov Piotrom Alexejevičom Veličkom v byte Vojtecha Roba v Sklabini, kde sa pokúšal usmerniť Velička, aby prihliadal na prípravy povstania a aby predbežne nepodnikal väčšie partizánske akcie. Veličko tento prísľub dal, ale údajne len s platnosťou do 20. augusta 1944. Zástupcovia vojenského odboja partizánom prisľúbili zbrane.
Dňa 25. augusta 1944 o 2.00 hod, bola do vojenských posádok zaslaná pplk. Golianom tajná inštrukcia o bojovej pohotovosti od 26. septembra 1944, od 20.00 hod.,
nakoľko sa krajinou začala šíriť informácia o možnej okupácii Nemcami. Táto mylná informácia, nakoľko nemecké jednotky sústredené pri hraniciach tzv. Protektorátu Čechy a Morava so Slovenskom boli určené na sovietskonemecký front, odštartovala sled udalostí, kedy partizáni začali s obsadzovaním miest a obcí na Liptove, Horehroní a v Turci. 
27. augusta sa z iniciatívy banskobystrických komunistov dostavil na štáb Jegorovovej partizánskej brigády na Prašivej Ján Majling s mapou Banskej Bystrice. Nakoľko obsadenie Banskej Bystrice nebolo s Veliteľstvom pozemného vojska dohodnuté, Jegorov poveril Majlinga dohodnúť akciu s VPV a zabezpečiť nákladné autá na prepravu partizánov. Následne začali partizáni schádzať do Hiadeľskej doliny a pripravovať sa. Golian partizánom tlmočil žiadosť o odloženie akcie.
Partizánske aktivity a neschopnosť slovenskej vlády potlačiť ich boli vhodnou zámienkou na vtrhnutie nemeckých vojsk. Veľvyslanec Nemecka Hans Elard Ludin požiadal v Berlíne o vojenský zásah. 28. augusta s príchodom nemeckých vojsk vyslovila súhlas aj slovenská vláda. Zároveň došlo k zmene na poste hlavného veliteľa armády, kde na túto pozíciu bol menovaný generál Jozef Turanec a generál Čatloš ostal len ministrom národnej obrany.
Prevrat na Veliteľstve pozemného vojska.
28. augusta v reakcii na očakávaný príchod nemeckých vojsk vydal pplk. Golian nasledovné nariadenie:
Jedným z prvých opatrení gen. Turanca v novej funkcii bolo nariadenie presunu VPV z neistej Banskej Bystrice do bezpečnejšieho Trenčína, čo sa malo stať mimoriadne rýchlo, 1. septembra 1944. Zároveň sa osobne letecky vydal ráno 29. augusta z Trenčianskych Biskupíc na Veliteľstvo pozemného vojska do Banskej Bystrice, keďže do posledných chvíľ nevedel, že sa tam nachádza centrum konšpirácie. Na letisku Tri Duby Turanec presadol do osobného auta, no okolo deviatej auto zastavila nedaleko letiska skupina ozbrojených vojakov. Npor. Hanus na rozkaz pplk. Goliana generála Turanca zatkol a kvôli utajeniu ho previezol na základňu Jegorovovej brigády na Prašivú.
Nezávisle od gen. Turanca sa do Banskej Bystrice vydali do odboja zapojení dôstojníci Mirko Vesel, Milan Vesel a Miloš Marko.
V priebehu dňa začali prichádzať do Banskej Bystrice prvé správy o príchode nemeckých jednotiek k Žiline (prvá prestrelka sa udiala na železničnej stanici v Hornom Hričove). Preto 15:15 vydal pplk. Golian stále ešte konšpiratívny rozkaz: "„Nariaďujem okamžitú najprísnejšiu bojovú pohotovosť. Aktivujte ihneď obranu posádok (kruhová obrana), a preto započnite okamžite aj s opevňovacími prácami.“" Nemeckú okupáciu oznámil verejne rozhlasovým prejavom po 19. hodine minister obrany Ferdinand Čatloš.
Na samotnom Veliteľstve pozemného vojska už v priebehu dňa plk. Ondrej Zverin (nezapojený do príprav povstania, verný bratislavskej vláde) zahájil po gen. Turancovi pátranie a spojenca našiel vo veliteľovi brannej výchovy plk. Viliamovi Kanákovi. V budove Veliteľstva pozemného vojska našli niekoľko mladých dôstojníkov, ktorí podľa nich tam nemali čo robiť (oni tam v skutočnosti zaisťovali budovu pre veliteľov povstania). Plukovníci vyhlásili poplach štábnej rote. Po Čatlošovom prejave sa im dokonca podarilo zatknúť dvoch civilistov, ktorých našli v budove veliteľstva: kpt. Jaroslava Krátkeho (styčného dôstojníka londýnskej vlády na Slovensku) a predstaviteľa Slovenskej národnej rady Rudolfa Fraštackého. Situáciu zvrátil zásah bratov Veselovcov, ktorí v kritickom večeri prišli k budove veliteľstva a za pomoci vojakov narýchlo zorganizovaných odbojovými dôstojníkmi kpt. Milanom Polákom a Oskarom Lichnerom budovu obsadili. Plk. Kanák bol zatknutý, plk. Zverin postrelený. Po obsadení budovy veliteľstva pplk. gšt. Ján Golian vyhlásil heslo „Začnite s vysťahovaním“.
Začnite s vysťahovaním.
Golian tento rozkaz vydal telefonicky. 30. augusta Golian svoj rozkaz potvrdil aj písomne. V tento deň po 11:00 zároveň z banskobystrického rozhlasu (známeho ako Slobodný slovenský vysielač) zaznela "Proklamácia vojenského revolučného vedenia", ktorú prečítal pplk. Mirko Vesel, a "Proklamácia predsedníctva Ústredného národného výboru", ktorú prečítal príslušník občianskeho odboja, bývalý agrárnik Jozef Styk. K povstaleckej výzve sa pridala väčšina posádok na strednom, no len v menšej miere na západnom Slovensku a na východnom Slovensku sa Nemcom podarilo spustiť odzbrojovanie Východoslovenskej armády, operáciu Kartoffelernte. Pridali sa aj dobrovoľníci z radov civilného obyvateľstva.
Obsadenie Banskej Bystrice partizánmi.
30. augusta o 02:00 pplk. Ján Golian súhlasil so vstupom partizánov čakajúcich v Hiadeľskej doline do Banskej Bystrice. Následne do mesta vstúpilo 5 operačných skupín partizánov a medzi 04:00 - 10:00 obsadili radvanské kasárne, železničnú stanicu, sídlo nemeckej misie (tá sa medzitým evakuovala), vojenské sklady, banku a väzenie, kde partizáni Sečanského brigády pod velením Petra Kubíka oslobodili vyše tristo väzňov. Po vyhlásení branného odporu slovenskej armády 29. augusta sa ďalšie obsadzovane obcí najmä na Horehroní dialo viac-menej symbolicky.

</doc>
<doc id="637479" url="https://sk.wikipedia.org/wiki?curid=637479" title="Agrárnik">
Agrárnik

Agrárnik môže byť:

</doc>
<doc id="637488" url="https://sk.wikipedia.org/wiki?curid=637488" title="Patrick Wilson">
Patrick Wilson

Patrick Joseph Wilson (* 3. júl 1973, Norfolk, Virgínia, USA) je americký herec a spevák.
Životopis.
Pochádza z umeleckého prostredia, jeho otec aj brat Mark pracujú v televízii ako moderátori, matka je učiteľka spevu a speváčka. Po stredoškolskom štúdiu v roku 1995 vyštudoval výtvarné umenie na univerzite Carnegie Mellon v Pittsburghu. Herectvu sa venoval od stredoškolského štúdia najprv ochotnícky, potom začal vystupovať v drobných rolách v televíznych reklamách. Neskôr začal profesionálne hrať v divadle, bol pomerne úspešný a to aj v New Yorku na Broadwayi, získal tu niekoľko divadelných cien, bol tu po dvakrát (v roku 2001 a 2002) nominovaný na prestížnu divadelnú cenu Tony. Medzi jeho vtedajšie najúspešnejšie divadelné role patril muzikál "Donaha!".
V roku 2003 debutoval aj vo filme, najprv účinkoval v televíznom seriáli "Anjeli v Amerike" režiséra Mika Nicholsa, za túto rolu bol nominovaný na Zlatý glóbus a cenu Emmy. Aj tento jeho štart bol veľmi úspešný, ďalšie filmové role na seba nenechali dlho čakať.
Je ženatý s herečkou Dagmarou Dominczykovou majú spolu synov Kalina Patricka (2006) a Kassiana McCarrela (2009).

</doc>
<doc id="637490" url="https://sk.wikipedia.org/wiki?curid=637490" title="Bridget A. Brinková">
Bridget A. Brinková

Bridget A. Brinková (; * 18. júl 1969) je americká diplomatka, bývalá veľvyslankyňa Spojených štátov na Slovensku. V súčasnosti je nominovaná do funkcie veľvyslankyne na Ukrajine.
Životopis.
Pochádza zo štátu Michigan. Svoj bakalársky titul získala na Kenyon College v štáte Ohio. Dva magisterské tituly na London School of Economics.
Diplomatická kariéra.
Brinková pracovala v Uzbekistane, Turecku, Grécku a na Cypre. Pracovala tiež v Rade pre národnú bezpečnosť, hlavnom poradnom orgáne amerického prezidenta, kde mala na starosti egejskú oblasť a Kaukaz. V rokoch 2014 až 2015 bola zástupkyňou veľvyslanca v uzbeckom Taškente. Pred vymenovaním za veľvyslankyňu bola v rokoch 2015 až 2018 zástupkyňa tajomníka na Úrade európskych a eurázijských záležitostí na Ministerstve zahraničných vecí USA.
Veľvyslankyňa na Slovensku.
19. marca 2019 Biely dom ohlásil, že nominoval Bridget A. Brinkovú za nástupníčku Adama Sterlinga vo veľvyslaneckej funkcii. Svoje poverovacie listiny odovzdala 20. augusta 2019 prezidentke Zuzane Čaputovej. Pred odchodom veľvyslankyne na Ukrajinu spoluprácu s ňou ocenil premiér Eduard Heger. Poďakoval jej za spojenectvo v NATO a postkytnutie systému protivzdušnej obrany Patriot.
26. mája 2022 bolo oznámené, že prezident Biden ako nástupcu navrhol diplomata Gautama A. Ranu.
Veľvyslankyňa na Ukrajine.
Prezident Joe Biden 25. apríla 2022 oznámil nomináciu Bridget Brinkovej na veľvyslankyňu na Ukrajine. 22. mája 2022 ju vo funkcii jednohlasne schválil Senát.

</doc>
<doc id="637491" url="https://sk.wikipedia.org/wiki?curid=637491" title="Diplomatický zástupca">
Diplomatický zástupca



</doc>
<doc id="637492" url="https://sk.wikipedia.org/wiki?curid=637492" title="Kariérny diplomat">
Kariérny diplomat



</doc>
<doc id="637493" url="https://sk.wikipedia.org/wiki?curid=637493" title="Diplomacia (rozlišovacia stránka)">
Diplomacia (rozlišovacia stránka)

Diplomacia môže byť:

</doc>
<doc id="637494" url="https://sk.wikipedia.org/wiki?curid=637494" title="František Franciscy">
František Franciscy

František Franciscy (tiež: "Ferencz, Franciscius, Francisci"; * 2. apríl 1818† 4. január 1890) bol slovenský zlatník.
Životopis.
Ako zlatník sa spomína v rokoch 1869 – 1872. Býval a pôsobil Mošovciach (v súčasnosti obec v okrese Turčianske Teplice) a bol vidieckym majstrom banskobystrického zlatníckeho cechu.
Mošovce boli príliš malé na podporu cechu, takže Franciscy sa stal provinčným majstrom Banskej Bystrice.
Na základe ústnej žiadosti ho 18. apríla 1869 menovali za vidieckeho majstra v Mošovciach. František Franciscy zaplatil 5 forintov.
Ako provinčný majster nebol povinný predložiť svoj tovar pre skúšanie a značenie, ale banskobystrický cech vykonával „náhodné kontroly“ kvality odvedenej práce a suroviny, s ktorou sa pracovalo.
Výchova zlatníckeho dorastu.
Franciscy pracoval aj s mladými zlatníkmi. V roku 1870 na 4 roky prijal do učňovstva Georga Geitzbachera, ktorý 1. decembra 1872 ukončil svoje štúdium a zaplatil 2 forinty, 7 grajciarov a 1 forint pre nemocnicu. František Franciscy pracoval určite do roku 1872. Súdiac podľa počtu predmetov s jeho značkou – puncom, najmä filigránskych gombíkov, bol nepochybne aktívnym a nadaným zlatníkom.
Dielo.
Filigránske gombíky sú najčastejším druhom strieborných gombíkov, ktoré používalo aj vidiecke obyvateľstvo a aj regióny. Zložité je identifikovať ich výrobcu. Existuje obmedzený počet techník, ktorými môže byť skrútený strieborný drôt splietaný. Väčšina z nich bola vynájdená samotnými zlatníkmi v jednotlivých regiónoch, bez akéhokoľvek externého vplyvu. Na rozdiel od ostatných typov gombíkov, filigránske takmer vôbec nie sú označené puncom. Dôvodom je nedostatok miesta pre umiestnenie puncu a mnohé pochádzajú z vidieckych oblastí, kde nebývalo vo všeobecnosti zvykom takto označovať šperky. V porovnaní s inými typmi šperkov, strieborný filigrán neobsahuje toľko prímesí iných kovov, preto sa znak rýdzosti veľmi nepoužíval. Drôt, z ktorého sa vyrábal, musel byť z ohybného a tvárneho kovu. Meď je pravdepodobne jedinou vhodnou alternatívou namiesto zlata a striebra. Na rozdiel od razených strieborných gombíkov, filigránske nie je možné jednoznačne identifikovať len na základe ich dizajnu. Pretože nie sú označené puncom, najčastejším spôsobom ich identifikácie je analýza spracovania. Hoci mnohé gombíky vyzerajú podobne, zlatníci v rôznych regiónoch pracovali s odlišnými druhmi drôtu, predovšetkým čo sa týka zhotovenia základne gombíka. Výplň bola tvorená tiež jemne odlišnými spôsobmi. Identifikáciu často umožňuje detailný pohľad na jednotlivé prvky gombíka. Franciscy používal značenie výrobkov monogram FF.
V zbierkach Stredoslovenského múzea sa zachovalo nádherné dielo: kolekcia filigránskych gombíkov, ale len časť je puncovaných autorom. Väčšina puncovaných gombíkov (31 kusov) patrí práve zlatníkovi Franciscymu a sú označené jeho majstrovskou značkou FF. Z kolekcie týchto gombíkov si pozornosť svojim prevedením zaslúži kolekcia 6 gombíkov z 10-lotového striebra, zhotovených filigránovou technikou. Majú vypuklý tvar, filigrán je podložený pozláteným plechom vyformovaným do pologule. Na spodnej časti gombíkov je vyrazená značka výrobcu FF a značka rýdzosti „10“. Gombíky boli vyrobené v Mošovciach v 2. polovici 19. storočia.

</doc>
<doc id="637495" url="https://sk.wikipedia.org/wiki?curid=637495" title="Branislav Hitka">
Branislav Hitka

Branislav Hitka (* 15. január 1955, Bratislava) je slovenský diplomat, od januára 2015 do roku 2019 veľvyslanec Slovenska v Argentíne, Čile, Bolívii, Paraguaji, Peru a Uruguaji.
Životopis.
V rokoch 1974 až 1975 študoval na Moskovskom štátnom inštitúte medzinárodných vzťahov kde sa špecializoval na subsaharskú Afriku.
Pôsobenie v diplomacii.
Československá diplomacia.
Od roku 1979 pôsobil v československej diplomacii. Získal miesto referenta na 10. africkom odbore Federálneho ministerstva zahraničných vecí. V júni 1982 bol vyslaný do somálskeho Mogadišu kde viedol zastupiteľský úrad ako chargé d’affaires. Následne pracoval v rokoch 1982 až 1986 ako tlačový a kultúrny atašé v mozambickom Maputu. Po návrate do Československa pracoval do roku 1989 opäť ako referent na africkom odbore. V roku 1989 bol vyslaný znovu do Mozambiku kde bol zástupcom veľvyslanca I. Menšíka, po Menšíkovom odvolaní veľvyslanectvo viedol až do konca jeho činnosti rozpadom Československa kedy bolo uzavreté. V roku 1992 bol vymenovaný za československého veľvyslanca v Angole, ale vzhľadom na rozpad Československa sa misia neuskutočnila.
Slovenská diplomacia.
Od januára 1993 viedol oddelie štátov Latinskej Ameriky na slovenskom ministerstve zahraničných vecí, od júna 1993 do októbra toho roku bol chargé d’affaires v Juhoafrickej republike. V rokoch 1993 až 1994 bol riaditeľom Odboru štátov Európskej únie. V roku 1994 sa stal prvým veľvyslancom Slovenska v Brazílii. Jeho predchodcom bol v rokoch 1993 až 1994 ako chargé d’affaires Jozef Adamec. Na poste veľvyslanca pôsobil do roku 1998 kedy ho nahradil Jozef Adamec ako veľvyslanec (1998 – 2003). Následne bol v období 1999 až 2001 riaditeľom Odboru štátov juhovýchodnej a východnej Európy. V roku 2001 sa stal veľvyslanecom v Mexiku s akreditáciou pre Belize, Guatemalu, Kolumbiu, Kostariku, Nikaraguu, Panamu, Salvádor a Venezuelu. V rokoch 2005 až 2006 bol vedúci oddelenia štátov V4, Rakúska a Slovinska a zároveň Ambassador-at-large počas predsedníctva Slovenska vo V4, počas roku 2006 bol aj riaditeľom Odboru kultúrnych stykov a krajanov kým sa v roku 2006 nestal riaditeľom Diplomatického protokolu.
V tejto funkcii pôsobil do roku 2008 kedy sa opäť stal veľvyslancom v Brazílii s akreditáciou v Ekvádore, Kolumbii, Venezuele, Guyane a Suriname so sídlom v Brasílii. Po návrate v roku 2012 bol vedúci projektu Vonkajšia energetická bezpečnosť Odboru analýz a plánovania. V roku 2013 viedol Odbor východnej Európy, južného Kaukazu a strednej Ázie. Jeho predchodcom v Brazílii bola v rokoch 2003 až 2005 ako chargé d’affaires Terézia Šajgalíková a nástupcom Milan Cigáň v rokoch 2012 až 2018.
Za veľvyslanca v Argentíne ho prezident Andrej Kiska vymenoval 9. decembra 2014. Jeho predchodcom bol v období február 2009 až január 2015 Pavol Šípka. Je tiež akreditovaný v Bolívii, Čile, Paraguaji, Peru a Uruguaji. Počas Hitkovho pôsobenia v Argentíne krajina so Slovenskom podpísala Memorandum o porozumení, ktoré odkazuje na 25 rokov od začatia spoločných diplomatických vzťahov. Nadväzuje tiež na návštevu prezidenta Andreja Kisku v Argentíne v roku 2016.
V auguste 2019 bol za Hitkovho nástupcu v Argentíne menovaný Rastislav Hindický.

</doc>
<doc id="637506" url="https://sk.wikipedia.org/wiki?curid=637506" title="Filip Glocko">
Filip Glocko

PhDr. Filip Glocko (* 14. júl 1976, Bratislava) je slovenský historik pracujúci v Stredoslovenskom múzeu v Banskej Bystrici. Orientuje sa na regionálnu históriu mesta Banská Bystrica.
Životopis.
Filip Glocko je absolventom Univerzity Mateja Bela v Banskej Bystrici, Fakulty humanitných vied (1994 – 1999) v odbore história – geografia. V rigoróznom štúdiu pokračoval na UMB (2009 – 2011), kde po obhájení práce "Fondy fajok v zbierkach vybraných múzeí banskobystrického kraja", získal titul doktora filozofie (PhDr.).
Od roku 2000 pôsobí v Stredoslovenskom múzeu v Banskej Bystrici pôsobí ako historik a vedúci oddelenia kurátorov a konzervátorov (2010). Prioritne sa venuje regionálnej problematike, histórii a výskumu v oblasti cechov a remesiel, aktuálne so zameraním na zlatníctvo. V doterajšej činnosti pripravil niekoľko samostatných úspešných výstav ("Za vôňou tabaku, Dobrú chuť ctihodní mešťania, Za farbou indiga" a iné), pravidelne publikuje v odborných aj popularizačných periodikách s orientáciou na propagáciu významných osobností a udalostí mesta Banská Bystrica a okolia. Autorsky a scenáristicky pripravil časť novej expozície v Matejovom dome v Banskej Bystrici. Vydal monotematicky spracovanú publikáciu "Fajky a fajčiarske pomôcky zo zbierok SSM v Banskej Bystrici" (2007), je spoluautorom reprezentačnej publikácie "Mortuáriá zo zbierok Stredoslovenského múzea v Banskej Bystrici" (2017, Hrdinová, Glocko, Hradecký, Kocka), ktoré ako spoluautor v samostatnej výstave prezentovali aj v Slovenskom národnom múzeu v Bratislave (2016). V súčasnosti pripravuje encyklopedicky spracovanú publikáciu o banskobystrických zlatníkoch. Spolupracuje s múzeami v regióne. Dôležitú súčasť činnosti predstavujú moderované prehliadky pre žiakov, študentov aj širokú kultúrnu verejnosť a popularizačné prednášky – "Čo sa skrýva v depozite" ako aj systematická mediálna propagácia muzeálnej práce.
Dielo.
Monografia prináša čitateľovi pohľad na významnú osobnosť európskeho zlatníctva 19. storočia – Samuela Libaiya. Na takmer tristo stranách sa autor venuje zlatníctvu v meste Banská Bystrica, genealógii rodu Libayovcov a aj zlatníkom, ktorých vychoval majster Libay. 

</doc>
<doc id="637538" url="https://sk.wikipedia.org/wiki?curid=637538" title="Eva Adamcová">
Eva Adamcová

Eva Adamcová, rodená Marie Adamcová, vydatá "Salzerová" (* 6. máj 1894, Praha – † 26. apríl 1972, Praha) bola česká divadelná a filmová herečka a prekladateľka.
Životopis.
Od augusta 1923 bola členkou činohry Slovenského národného divadla v Bratislave (umelecký šéf Josef Hurt, riaditeľ Oskar Nedbal).
V sezóne 1924/1925 nastúpila ako herečka v Českom divadle v Olomouci za Jarmilu Svobodovou (Májovou). Do divadla bola získaná v období riaditeľovania Antonína Drašara a patrila spolu s Otomarom Korbelárom, Františkom Vnoučkom, Emilom Bolkom, Jaroslavom Průchou, Františkom Salzerom a Jarmilou Kurandovou k talentovaným mladým hercom.
Po návrate do Prahy v roku 1930 a po sobáši s režisérom Františkom Salzerom, ktorý v tom istom roku nastúpil do Divadla na Vinohradoch, sa hereckej práci ďalej nevenovala a zaoberala sa predovšetkým prekladmi z nemčiny a ruštiny.
Po druhej svetovej vojne spolupracovala pod svojím rodným menom s Vesnickým divadlom.
Je pochovaná na Olšanských cintorínoch v Prahe.

</doc>
<doc id="637539" url="https://sk.wikipedia.org/wiki?curid=637539" title="Jedličkovci">
Jedličkovci

Jedličkovci (staršie aj Jedlicskovci, Gedliczkovci, lat. Jedlitska a maď. Jedlicska) bol šľachtický rod 
slovenského pôvodu, 
žijúci v Uhorsku a neskôr vo veľkom počte príslušníkov na území krajín českej koruny. Ich potomkovia dodnes žijú na Slovensku a v Česku.
Dejiny rodu Jedličkovcov.
Počas Bitky pri Moháči v bojoch, alebo pri úteku bola zabitá či zomrela veľká časť uhorskej šľachty. Práve preto sa obdobie raného novoveku stalo dobou, kedy sa do popredia začali dostávať iné šľachtické rody, prípadne začali vznikať nové šľachtické rody, medzi ktoré patrí aj rod Jedličkovcov. 
Zakladateľom šľachtického rodu sa stal Ján Jedlička a jeho traja bratia Adam, Pavol a Juraj, ktorým 10. novembra 1668 udelil cisár Leopold I. šľachtický titul. V tomto období žili v Novom Meste pod Šiatrom a Blatnom potoku. Adam Jedlička sa neskôr presťahoval do Dolného Lopašova, kde si postavil usadlosť. Práve z jeho vetvy pochádza arcibiskupský vikár v Trnave, ostrihomský kanonik, nitriansky archidiakon, pápežský prelát, rektor Trnavského seminára Marianum, významný slovenský historik, archeológ, zberateľ, pamiatkar, filantrop a držiteľ rádu Františka Jozefa Pavol Jedlička. Príslušníci rodu sa neskôr rozšírili do viacerých častí Rakúskej monarchie, vo veľkej miere však do Čiech a na Moravu. 
Časť rodu žila aj v obci Chtelnica, kde na prelome 18. storočia a 19. storočia vplyvom úpadku remesiel, Napoleonskych vojen a celkového ochudobňovania začali obec opúšťať jednotlivé šľachtické a zemianske rody, počínajúc odchodom grófa Jozefa Erdődyho, ktorý sa koncom 18. storočia presídlil do Viedne. V 19. storočí v obci žili už len dva šľachtické rody, pričom jedným z nich boli práve Jedličkovci, ktorí tu ešte zotrvali aj napriek zlej ekonomickej situácii v obci. Potomkovia tohto rodu žili v obci aj po vzniku Československa. Na zasadnutí národného výboru 21. a 24. apríla 1945 sa rozhodlo o zabavení majetkov, kedy prešli aj súkromné majetky šľachticov do národnej správy, kedy bol zoštátnený aj kaštieľ grófky Pavlíny Pálfiovej. Po komunistickom prevrate z roku 1948 bolo dňa 19. decembra 1949 založené Jednotné roľnícke družstvo s cieľom obhospodarovať pôdu v národnej správe. 30. júla 1950 bola zvolená správa JRD a za jedného z jej členov a zároveň pokladníka správy bol zvolený príslušník rodu Alojz Jedlička.

</doc>
<doc id="637540" url="https://sk.wikipedia.org/wiki?curid=637540" title="Letokruh">
Letokruh



</doc>
<doc id="637550" url="https://sk.wikipedia.org/wiki?curid=637550" title="Bridget A. Brink">
Bridget A. Brink



</doc>
<doc id="637551" url="https://sk.wikipedia.org/wiki?curid=637551" title="Bridget Brink">
Bridget Brink



</doc>
<doc id="637552" url="https://sk.wikipedia.org/wiki?curid=637552" title="Bridget Brinková">
Bridget Brinková



</doc>
<doc id="637555" url="https://sk.wikipedia.org/wiki?curid=637555" title="Dobytie Konštantínopola">
Dobytie Konštantínopola



</doc>
<doc id="637560" url="https://sk.wikipedia.org/wiki?curid=637560" title="Kotes (Jáva)">
Kotes (Jáva)

Kotes (jáv. "Kotès") je dedina v kabupatene Blitar, ktorá sa nachádza na ostrove Jáva v provincii Jawa Timur v Indonézii. V roku 2010 žilo v obci Kotes 1 911 obyvateľov.

</doc>
<doc id="637561" url="https://sk.wikipedia.org/wiki?curid=637561" title="SkytechX">
SkytechX

SkytechX je počítačový program na simuláciu astronomického planetária. Autorom je český programátor Pavel Mráz. Zobrazuje reálne renderované planéty v mape. Vie ukázať polohu na mape v rozmedzí rokov 1 - 3000. Ako hlavný katalóg hviezd je použitý katalóg Tycho2 s viac ako 2,5 miliónom jasných hviezd. Pre nehviezdné objekty bol zostavený katalóg zo zdrojov ako NGC, IC, PGC, Messier atď. Obsahuje cez 100 000 týchto objektov. Umožňuje pripojenie teleskopu pomocou platformy ASCOM6. Dokáže v zadanom intervale vyhľadať napr. slnečné a mesačné zatmenie, konjunkciu planét. Zobrazuje prekrývané obrázky vo formáte DSS-FITS. Podporuje prídavné katalógy zo stránok VizieR.
SkytechX je voľne šíriteľný pod licenciou GNU-GPL. Je vydaný zatiaľ len pre operačný systém Microsoft Windows.

</doc>
<doc id="637563" url="https://sk.wikipedia.org/wiki?curid=637563" title="Gymnázium Bilíkova">
Gymnázium Bilíkova



</doc>
<doc id="637564" url="https://sk.wikipedia.org/wiki?curid=637564" title="Kostol svätých Petra a Pavla (Barca)">
Kostol svätých Petra a Pavla (Barca)

Kostol svätých Petra a Pavla sa nachádza v mestskej časti Barca v Košiciach. Farský kostol sa nachádza v strede obce a je kultúrnou pamiatkou.
História objektu.
Prvá perióda z polovice 13. a 14. storočia, románska.
Pred vystavením kostola v severnej časti Barce musel existovať kostol už v 12. storočí. Zvyšky pôvodného kostola, zachované v terajšom barčianskom kostole, ako aj ich štýl poukazujú na to, že bol postavený v dobe Karola Róberta z Anjou okolo roku 1325. Dá sa predpokladať, že kostol s farou v roku 1303 slúžil obyvateľom Strednej a Vyšnej Barce a mohol byť pokračovaním hradištného kostola.
Druhá perióda 1517. storočie, gotická.
Kostol bol v 15. storočí prestavaný. Gotický kostol bol jednoloďový s polygonálne uzavretým presbytériom, zaklenutým hviezdicovou klenbou. Raz vyžľabené rebrá s náznakom prelínania dosahujú na polygonálne rastlinné hlavice okrúhlych prípor. Presbytérium má tri lomené okná s pôvodne neskorogotickou plamienkovou kružbou. Na severnej strane sa nachádzala valne zaklenutá sakristia z 15. storočia. Dosiaľ zachovaná svätyňa z dávneho kostola s gotickou klenbou nám ukazuje na príbuznosť s Dómom sv. Alžbety.
Tretia perióda, 18. storočie, baroko.
V roku 1712 Juraj Gomáromy s manželkou Katarínou, darovali do katolíckeho kostola jednoduchý bočný oltár k úcte Panny Márie. Pre zlý stav bol kostol uzavretý. Panstvo bolo inej viery a o kostol sa nestaralo a chudobní ľud na to nestačil.
Z kostola v Nižnej Barci boli v tej dobe už len ruiny. V roku 1757 bol kostol vo Vyšnej Barci zasvätený sv. Petrovi a Pavlovi. Nemal vežu, bola to len malá zvonica od kostola. Mal tri oltáre. Sakristia bola priestranná, v ktorej bola skriňa na posvätné rúcha, pokladnička a drevená lada. Chór bol bez orgánu.
V rokoch 17571786 došlo k oprave a doplňovaniu interiéru bez pomoci zemepánov. Kostol dostal drevenú vežu. Pôvodný štýl kostola sa však veľmi zmenil. Zachovali sa gotické okná, každé s inou ružicou a gotické sanctuárium (oltár). V roku 1866 bol postavený hlavný oltár v barokovom slohu spolu s oltárnym obrazom. Z konca 18. storočia pochádzala klasicistická krstiteľnica z polychrómovaného dreva s dekórom listovca.
Obnova a rozšírenie kostola v 19. a 20. storočí.
Majstri obhliadli a určili stav kostola. Zmienka z 31. augusta 1816 bola o tom, že kostol nemal žiaden opravný fond. Mal drevený strop, ktorý bol vekom poškodený a mohol sa zrútiť. Dňa 19. marca 1917 projekt na opravu kostola vypracoval župný architekt majster Ján Ippisch. Plán kostola bol prepracovaný, pretože podľa prvého plánu mal kostol zastavať časť hlavnej cesty, ktorá smerovala do Košíc. Prestavba bola zhotovená podľa vyhotoveného plánu.
V roku 18701884 bola na kostole opravená škridlová strecha veže, ktorá bola poškodená vplyvom dažďa.
Od jesene v roku 1900 do jari v roku 1901 bol kostol zväčšený. Predĺžil sa o 3 m k ceste. Získal novú vežu s betónovými základmi a s plechovou strechou.
V roku 1913 bol kostol elektricky osvetlený a v roku 1915 bol namiesto renesančného oltára zaobstaraný novogotický drevený zlatený oltár.
V júli 1930 sa správcom fary stal rodák Vincent Kačmár. Plánoval rozšíriť a zväčšiť kostol pribudovaním priečnej lode, čím by sa hlavná svätyňa presunula na severnú stranu kostola. V jeseni 1933 bola prestavba schválená. V severnej časti sa pribudovala nová svätyňa s eternitovou strechou. Z pôvodného presbytéria v starej časti kostola sa preto stáva bočná kaplnka.
V roku 1942 sa kostol zväčšil o južnú loď smerom k fare. Mal tehlové múry, drevené trámy a červenú škridlu. Rozšírenie kostola bolo prevedené podľa návrhov Ing. Arch. Martončíka.
Ku gotickej stavbe bol pristavený kolmo orientovaný kostol. Loď starého kostola dostala pri novej úprave rovný strop a z presbytéria starého kostola sa stala vedľajšia kaplnka.
Posledné prestavby.
V roku 1951 prebehla veľká rekonštrukcia farnosti. Povala farského kostola bola na spadnutie. Došlo k náročnej a nákladnej výmene celého stropu v novej časti kostola. Hlavný oltár bol prerobený betonárskym majstrom Ondrejom Milkovičom. V roku 1952 sa začala betónovať dlažba a zábradlia. Zároveň sa v starej časti pri veži zhotovil oltár P. Márie lurdskej. Pôvodná gotická veža na západnej strane kostola bola neogoticky upravená s kamennými štítmi, lemovanými krabmi a krížovou kyticou.
V októbri 1962 boli vymenené dvierka na hlavnom bohostánku za mosadzné s bohatou výzdobou tŕňovej koruny. Zhotovila ich Charita - chrámová služba v Prahe. V tom čase bola vymenená škridla strechy za plech.
Hlavný oltár bol upravený v roku 1966, keď boli sochy sv. Petra a Pavla umiestnené na múre za oltárom.
V roku 1984 boli prevedené úpravy interiéru aj exteriéru - výmena stropu v najstaršej časti lode kostola, zväčšenie chóru, nové okná a vonkajšia omietka.
Súčasná architektúra.
Exteriér.
Kostol pozostáva zo staršej svätyne, orientovanej na východ, z ktorej sa stáva bočná kaplnka a novšej prestavanej svätyne na sever. Priestorovo sa delí na svätyňupresbytérium, chrámovú loď, chrámovú predsieň a sakristiu.
Polygonálne uzavretá bočná kaplnka pozostáva aj z oporných pilierov, ktoré vystupujú do exteriéru. Medzi piliermi sa nachádzajú tri úzke vysoké okná zakončené lomeným oblúkom. Otvor je ďalej dekorovaný neskorogotickou plamienkovou kružbou.
Pôvodná gotická veža s neogotickou úpravou obsahuje kamenné štíty, lemované kraby a krížovú kyticu.
Interiér.
Vedľajšia kaplnka, súčasť pôvodného kostola s gotickým pôvodom, má pôvodnú hviezdicovitú klenbu, raz vyžľabené rebrá s náznakom prelínania a rastlinné hlavice okrúhlych prípor. Presbytérium má tri lomené okná s pôvodne neskorogotickou plamienkovou kružbou. Medzi oknami sa nachádza nástenná maľba anjela s ochranným mečom a socha Panny Márie s dieťaťom. Sakristia na severnej strane kostola je zaklenutá valenou klenbou.
Keď v rokoch 17571786 nastali opravy interiéru, pôvodný štýl kostola sa veľmi zmenil. Zachované ostali gotické okná a sanctuárium (oltár).
Polygonálne zakončené presbytérium nového kostola, inšpirované gotikou pôvodnej stavby, má lomené okná a paprsčitú klenbu.
Lunety sa zbiehajú v stene do prípor s polygonálnymi rastlinnými hlavicami. Loď nového kostola má kazetový betónový strop. Vonkajšia úprava je hladká okrem lomeného portálu, na ktorom je nástenná maľba Krista s ružicovým oknom so zasklením farebnou mozaikou.
Ornamentovú výzdobu urobil maliar Štefan Fotta a obrazy namaľoval akademický maliar Mikuláš Jordán.
Nástenná maľba.
Nástenná maľba vo vedľajšej kaplnke zobrazuje archanjela Michaela s mečom v ruke. Názov diela je "Quis ut Deus?" ("Kto je ako Boh?"). Archanjel Michael je najznámejším archanjelom, ktorý sa spomína v Biblii. Uznáva ho kresťanská, židovská aj islamská kultúra. Je známy aj ako svätý Michael, Bester, Sabbathiel alebo Mika'il. Otázkou „Kto je ako Boh?“ dáva najavo, že Bohu sa nič nevyrovná.
Archanjel Michael sa považuje za symbol víťazstva kresťanstva nad pohanstvom, tiež dobra nad zlom, harmónie nad chaosom. Nesie silu, ktorá dokáže spájať nebo a Zem. Je zobrazovaný v červenom či zelenom rúchu, alebo v žiarivo striebornom brnení. V rukách máva meč. Ten symbolizuje nezlomnú silu Michaela, ktorá pochádza od samotného Boha. Slúži k boju so zlom a dáva silu na prekonanie všetkých prekážok, tiež oslobodzuje od strachu.
Úcta k svätému Michalovi je veľmi stará a rozšírená. Od raných kresťanských čias si ho uctievali kresťania ako svojho patróna. Tradujú sa udalosti, pri ktorých sa zjavil a pomohol k víťazstvu nad pohanmi alebo ochránil pred nebezpečenstvom. Jeho sviatok sa slávi 29. septembra, v obnovenom cirkevnom kalendári (r. 1969) sa v ten istý deň slávi sviatok aj sv. archanjelov Gabriela a Rafaela.
Povesť.
Ústnym podaním sa zachovali okolnosti výstavby kostola. Staviteľmi sa stali talianski majstri, ktorí stavali Dóm svätej Alžbety v centre Košíc. Kvôli nezhodám s košickým magistrátom kostol v Košiciach nedokončili a odišli do Barce. Panstvo v Barci, ktoré malo majetkové a hraničné spory s Košicami, ich rado prijalo. Počas svojej vzbury postavili kostol v Barci a vypomohli si materiálom z katedrály v Košiciach.

</doc>
<doc id="637565" url="https://sk.wikipedia.org/wiki?curid=637565" title="Mária Rumanová">
Mária Rumanová

Mária Rumanová (* 22. február 1989, Bratislava – † 31. august 2019) bola slovenská dokumentárna režisérka.
Absolvovala štúdium v Ateliéri dokumentárnej tvorby FTF VŠMU v Bratislave. Jej debutový film bol stredometrážny dokument "Hotel Úsvit", s ktorým sa presadila na festivale v Amsterdame. Pracovala aj v RTVS na magazíne Umenie a spolupracovala so Slovenským národným divadlom.

</doc>
<doc id="637566" url="https://sk.wikipedia.org/wiki?curid=637566" title="Za ľudí">
Za ľudí



</doc>
<doc id="637572" url="https://sk.wikipedia.org/wiki?curid=637572" title="Kresťanská demokracia – Život a prosperita">
Kresťanská demokracia – Život a prosperita



</doc>
<doc id="637573" url="https://sk.wikipedia.org/wiki?curid=637573" title="Obec (slovenská správna jednotka)">
Obec (slovenská správna jednotka)



</doc>
<doc id="637576" url="https://sk.wikipedia.org/wiki?curid=637576" title="Rjana Łužica">
Rjana Łužica



</doc>
<doc id="637591" url="https://sk.wikipedia.org/wiki?curid=637591" title="Slovani">
Slovani



</doc>
<doc id="637602" url="https://sk.wikipedia.org/wiki?curid=637602" title="Vinič (rozlišovacia stránka)">
Vinič (rozlišovacia stránka)

Vinič môže byť:

</doc>
<doc id="637606" url="https://sk.wikipedia.org/wiki?curid=637606" title="Vinič ušľachtilý">
Vinič ušľachtilý



</doc>
<doc id="637607" url="https://sk.wikipedia.org/wiki?curid=637607" title="Ušľachtilý vinič">
Ušľachtilý vinič



</doc>
<doc id="637608" url="https://sk.wikipedia.org/wiki?curid=637608" title="Vinič hroznorodý pravý">
Vinič hroznorodý pravý



</doc>
<doc id="637609" url="https://sk.wikipedia.org/wiki?curid=637609" title="Réva vinná">
Réva vinná



</doc>
<doc id="637610" url="https://sk.wikipedia.org/wiki?curid=637610" title="Chránený areál Poľovnícky les">
Chránený areál Poľovnícky les



</doc>
<doc id="637611" url="https://sk.wikipedia.org/wiki?curid=637611" title="Hrozno (rozlišovacia stránka)">
Hrozno (rozlišovacia stránka)

Hrozno môže byť:

</doc>
<doc id="637612" url="https://sk.wikipedia.org/wiki?curid=637612" title="Údenie">
Údenie

Údenie je tepelná úprava mäsa alebo syrov, ktorá spočíva v ponechaní potraviny na určitú dobu v teplom dyme, ktorý vzniká horením dreva. Pred údením sa mäso spravidla na niekoľko dní naloží do slaného nálevu, čím sa do značnej miery konzervuje. Samotné údenie teplým dymom mäso vysušuje, tepelne upravuje, ďalej konzervuje a dodáva potravine špecifickú chuť. Doba údenia závisí od veľkosti upravovaných kusov mäsa alebo mastných výrobkov a na požadovanej úrovni vysušenia. Údené potraviny majú oproti čerstvým výhodu, že sú trvanlivejšie, a tak vydržia dlhšiu dobu v prostredí, kde nie je k dispozícii chladenie.
Drevo.
Drevo na údenie musí byť vždy suché a zdravé. Všeobecne sú odporúčané tvrdé drevá (mäkké drevo je vhodné na rozohriatie údiarne), názory na konkrétne dreviny sa ale môžu medzi jednotlivými odborníkmi líšiť. Odporúča sa drevo zbaviť kôry, pri dube a jelši je to nutnosť. Najčastejšie sú citované nasledujúce:
Z ovocných drevín sú menej vhodné čerešňa, marhuľa a broskyňa, pretože ich drevo obsahuje vyšší podiel živice, naopak k najvhodnejším patrí slivka, vhodná je aj jabloň, výborná hruška. Zvyčajne je odporúčané ovocné drevo používať až na záver (zhruba poslednú tretinu), alebo kombinovať. Dlhé údenie na slivke môže spôsobiť ľahko nasladlú alebo štipľavú chuť mäsa (podobné nedostatky nemusia byť spôsobené len drevom, ale aj nevhodnou prípravou mäsa a údiarne).
Z ostatných listnatých stromov patrí medzi najlepšie buk (pri nesprávnom postupe alebo zle navrhnutej údiarni ale môže dechtovať). Blízky charakter bukovému drevu má botanicky príbuzný gaštan jedlý (nepliesť s pagaštanom, ktorý je nevhodný). Dub je v praxi často kombinovaný s jelšou, oboje je ale nutné zbaviť kôry (mäso môže dostať horkastú alebo kyslastú príchuť), pričom pri dube je dôležité, aby dva roky vopred ležal v daždi a následne aspoň rok vysychal, aby sa zbavil trieslovín.
Ihličnany sú kvôli svojmu obsahu živice na údenie nevhodné (borovica sa neodporúča ani k rozohrievaniu), niekedy je však na záverečné fázy odporúčaný jalovec, ktorý dodáva špecifickú arómu.

</doc>
<doc id="637614" url="https://sk.wikipedia.org/wiki?curid=637614" title="Vitaceae">
Vitaceae



</doc>
<doc id="637615" url="https://sk.wikipedia.org/wiki?curid=637615" title="Údenina">
Údenina

Údenina je homogenizovaný (mletý) mastný výrobok, ktorý je konzervovaný údením alebo technologickými náhradami údenia (rýchlosoľou, var vo forme, fermentácia). Typickým znakom, odlišujúcim údeniny od údeného mäsa je homogenizácia predvolenej suroviny, ktorá potláča predvolenú skladbu suroviny (príkladom je šunka od kosti, ktorá v tomto zmysle nie je údeninou, na rozdiel od toho bežná konzumná šunka z formy áno). Predvolená mastná surovina na výrobu údenín (väzné mäso) sa melie pri súčasnom alebo následnom solení v kútroch alebo mlynčekoch. Tým sa uvolnené myofibrilárne bielkoviny prevádzajú na rozpustnú formu, potrebnú k vytvoreniu finálnej štruktúry výrobku. Mletá surovina (doplnená niekedy aj podielom menej väzného mäsa) sa nazýva spojka. Tá, spolu s prípadnou vložkou vo forme väčších nemletých častí suroviny (kocky mäsa, tuku, zeleniny, chuťonosných doplnkov) je nazývaná dielo. Dielo sa naráža do čriev alebo plní do foriem a v tejto podobe sa následne technologicky spracováva.
Medzinárodná agentúra pre výskum rakoviny považuje údeniny za karcinogénne.
Úpravy.
Solenie suroviny prebieha pri spojke priamo počas jej mletia, vložka sa nasolí v samostatnej operácii v závislosti od jej charakteru povrchovým solením, namáčaním do soľanky alebo slaného nálevu, nastrekovaním slaného nálevu viacihlovými strojmi, tumblovaním (kombinovaným mechanickým pôsobením pri prepadávaní z výšky v miešačoch), alebo zvýšením povrchu napichovaním sadou nožov v extraktoroch.
Mletie spojky prebieha v mlynčekoch alebo kútroch s kosákovitými nožami. Požadovaná hrubosť suroviny je v prípade mlynčekov nastavovaná veľkosťou dierovaných dosiek, v prípade kútrov potom voľbou otáčok nožov a miešacieho kotla. Pre vysoké stupne mletia treba pridávať šupinový ľad, zabraňujúci nárastu teploty nakrájaním suroviny a tým zhoršeniu väznosti suroviny predčasnou denaturáciou bielkovín. Na vmiešanie vložky možno využiť priamo kútre alebo sa vložka vmiešava v samostatnej miešačke.
Narážanie a tvarovanie sa robí do technologickým postupom stanovených obalov požadovaného tvaru a veľkosti. Typicky sa používajú prírodné alebo glejovkové črevá, polyamidové črevá alebo pri luxusných výrobkoch textilné črevá. Výrobky narazené do plastových čriev nemožno údiť.
Údenie výrobku má za primárny cieľ konzerváciu výrobku, sekundárnym cieľom je dosiahnutie požadovaného vzhľadu a chuti údeniny. Na údenie sa využíva horúci (veľká väčšina bežných údenín), teplý (kusové výrobky s vysokým obsahom tuku) alebo studený (luxusné výrobky) dym. Pri údení horúcim dymom je výrobok predsušený v horúcom vzduchu na požadovaný obsah vody, vystavený zaúďovaciemu prostrediu a následne dovarený v horúcej pare.
Sušenie sa aplikuje pri luxusných výrobkoch s cieľom zníženia aktivity mikroorganizmov a zlepšenia chuťových vlastností. Sušené výrobky sú vysoko trvanlivé a na trhu cenené. Tepelne opracované výrobky sa sušia niekoľko týždňov, naopak doba sušenia surových výrobkov (niektoré šunky) môže byť aj niekoľko rokov, čomu následne zodpovedá aj ich cena.

</doc>
<doc id="637616" url="https://sk.wikipedia.org/wiki?curid=637616" title="Marián Kočner">
Marián Kočner



</doc>
<doc id="637617" url="https://sk.wikipedia.org/wiki?curid=637617" title="Párok">
Párok

Párok (spravidla uvádzané v množnom čísle, teda párky) je druh údeniny, ktorý je pripravovaný z jemne mletého (doska s otvormi ) bravčového, hydinového, teľacieho alebo hovädzieho mäsa, dochuteného pomerne jemným korením, soľou, čiernym korením a regionálne špecifickými zmesami. Táto zmes, často (ale nie vždy) s prídavkom múky, je narážaná do črievok s priemerom zvyčajne a pretáčaná na dĺžku 10 – 20 centimetrov po dvojiciach, ktoré dali výrobku jeho názov. Kratšie druhy sa označujú ako minipárky alebo koktailové párky. Moderná priemyselná výroba vyrába párky v súvislom pletenci, čím pôvodný názov stratil svoje opodstatnenie.
Za krajinu pôvodu párkov je označované Nemecko, konkrétne Frankfurt nad Mohanom, kde podľa záznamov kronikára Achilla Augusta Lersnera boli párky predávané už v roku 1487. Podľa tamojších cechovných pravidiel sa k ich výrobe používalo chudé mäso z boku (brato), ktoré dalo výrobku názov bratwurst. Výrobok sa rýchlo stal obľúbeným a napodobňovaným. Do Viedne zaviedol jeho výrobu mäsiar Johan Georg Lahner v roku 1805 a z Viedne sa obľuba párkov (označovaných ako viedenské) preniesla aj do Česka, kde získal párok značnú obľubu najmä vďaka Satrapovým výrobniam v Studenej a v Kostelci pri Jihlave.
Typické korenenie párku je (okrem čierneho korenia a soli) sladkou paprikou, muškátovým orieškom a novým korením pre jemné párky, rascou, štipľavou paprikou a niekedy aj cesnakom pre debrecínske párky alebo bielym korením, muškátovým kvetom a muškátovým orieškom pre frankfurtské párky.
Kuchynská úprava párkov je možná ohrievaním, opekaním alebo vzácnejšie nakladaním. Ohrievaný párok je šťavnatý, s napnutým črievkom, mäsovo červenej alebo nahnedlej farby, na skuse súdržný, s nevýraznou mozaikou diela. Obalové črievko sa zvyčajne nešúpe, s výnimkou párkov v celofánovom šúpacom (strip) črievku. Opečený párok by nemal vykazovať stopy tvorenia „chlebovej kôrky“.
Posun kvality párkov v Česku.
Česko-Slovensko prijalo po svojom vzniku do legislatívy rakúsko-uhorský potravinový kódex ("Codex Alimentarius Austriacus"), ktorý dbal na kvalitu potravín. Párky, ako aj všetky údeniny, sa vyrábali z mäsových zložiek a nemohli obsahovať nijaké cudzorodé látky s výnimkou soli, korenia, vody v povolenom množstve pri solení nastriekávaním, vitamínov či minerálnych látok pri povolenej fortifikácii. Za druhej svetovej vojny dochádzalo k používaniu náhrad, ale prevažne živočíšneho pôvodu. V povojnovom období sa obnovila solídna výroba, po roku 1948 boli vydané normy, ktoré stanovovali zloženie výrobkov. Pri nedostatku či prebytku niektorých druhov mias či tuku síce dochádzalo k občasnému porušovaniu týchto noriem, ale stále išlo o mäsový výrobok.
Podstatná zmena sa udiala v prvej polovici 90. rokov 20. storočia, kedy došlo k zrušeniu štátnych a odborových noriem na potraviny. Na českom trhu sa začali objavovať výrobky deklarované ako párky alebo klobásy, ktoré však obsahujú rôzne náhrady, ako je hydinový separát, škrob, rastlinné bielkoviny (sója), múka a podobne alebo majú vysoký obsah vody, zahusťovadiel, farbív a dochucovadiel.
Párky na Slovensku.
Na Slovensku sú asi najznámejším druhom spišské parky. Spišské párky sa zrodili v Spišskom Podhradí na prelome 19. a 20. storočia. Pôvodne sa nazývali „podracké viršle“ a pri ich zrode stáli traja mäsiari: Michal Blaško, Karol Grieger a Štefan Varsányi. Po roku 1948 bolo mäsiarstvo Varsányiovcov zabavené komunistami, ale rodina pokračovala v tajnej výrobe aj naďalej. Podľa originálneho receptu sa spišské párky vopred nasolili a zmes pomletú najemno miesili iba ručne, plnili zásadne len do baraních črievok, potom sa stočili na 12 centimetrov dlhé párky a tie sa naukladali na lieskové paličky a dali do udiarne. Párky sa následne uvarili v horúcom dyme, tzv. hicovaním. V súčasnej dobe používajú výrobcovia rôzne náhrady a prídavné látky ako napríklad kože a hovädzie mäso.

</doc>
<doc id="637618" url="https://sk.wikipedia.org/wiki?curid=637618" title="Boeing KC-46 Pegasus">
Boeing KC-46 Pegasus

Boeing KC-46 Pegasus je americké vojenské lietadlo určené pre dopĺňanie paliva iných lietadiel vo vzduchu. Okrem dopĺňania paliva môže slúžiť aj na prepravu cestujúcich a nákladu. Je postavené na platforme Boeingu 767-200ER, ktorý je v prevádzke od roku 1984. Americké letectvo plánuje kúpiť 179 nových lietadiel KC-46, ktoré by mali nahradiť 58 vzdušných tankerov KC-10 Extender a asi stovku strojov KC-135 Stratotanker.
Vznik a vývoj.
Vo februári 2011 získala spoločnosť Boeing zmluvu na vývoj a výrobu nového tankovacieho lietadla KC-46 Pegasus. Nový stroj absolvoval svoj prvý let dňa 25. septembra 2015. KC-46 vzlietol z letiska Paine Field v Everette, vo vzduchu strávil niekoľko hodín a pristál na letisku Boeing Field v Seattle.
V auguste 2016 bola podpísaná zmluva na výrobu prvých dvoch produkčných várok, ktoré zahŕňali celkovo 19 lietadiel. 18 z nich malo byť americkému letectvu dodaných do augusta 2017. Práce na vývoji KC-46A sa však omeškali a prvé lietadlo bolo dodané až v januári 2019. Zvyšných 17 získalo USAF s dvojročným oneskorením koncom augusta 2019. 
Medzitým prebieha testovanie lietadiel, pričom k decembru 2018 nalietala šestica KC-46 viac ako 3 700 hodín a vo vzduchu natankovala viac ako 1 800 ton paliva. Tankery KC-46 absolvovali množstvo letových skúšok a dotankovali vo vzduchu viacero typov lietadiel amerických vzdušných síl. V novembri 2018 boli ukončené certifikačné skúšky pre strategický bombardér B-52 Stratofortress. Dňa 23. apríla 2019 sa začali skúšky tankovania stealth bombardéru B-2 Spirit. KC-46 získal certifikáciu pre tankovanie stíhačiek F/A-18 a F-16, ako aj dopravných lietadiel C-17 Globemaster a C-5M Super Galaxy. Začiatkom júna 2019 úspešne ukončil certifikačné skúšky pre najmodernejšie americké stealth stíhačky F-35 Lightning II. Plány letových skúšok počítajú s tým, že postupne sa overí funkčnosť vzdušného tankovania pre 22 rôznych typov vojenských lietadiel.
Konštrukcia.
KC-46A je dolnoplošník s rozpätím krídel . Lietadlo je poháňané dvojicou prúdových motorov Pratt &amp; Whitney PW 4062, z ktorých každý má ťah 289,13 kN. Tie umožňujú stroju dosiahnuť maximálnu rýchlosť /h. 
Pegasus má maximálnu vzletovú hmotnosť 188 ton, pričom dokáže poňať 96 ton paliva. Tanker vie iným lietadlám dodávať palivo rýchlosťou 4540 litrov za minútu prostredníctvom jedného tankovacieho ramena a dvoch hadíc. Naraz tak môžu vo vzduchu tankovať tri lietadlá, pričom každé prijíma asi 1510 litrov za minútu. 
Okrem dopĺňania paliva však môže byť KC-46 využitý aj na prepravu cestujúcich, nákladu alebo pacientov. Lietadlo má dĺžku , čo mu umožňuje dokáže prepraviť 114 pasažierov a 58 pacientov (30 ošetrených ambulantne a 24 lôžok so zranenými). Do KC-46A sa zmestí náklad v objeme 18 paliet 463L.
Hlavná odlišnosť nového stroja v porovnaní so staršími tankermi (KC-135 a KC-10) spočíva v tom, že obsluha tankovacích jednotiek už nesedí v zadnej časti lietadla, kde by mala priamy výhľad na rameno a tankujúce lietadlo. V KC-46A sedí operátor v hlavnej kabíne a svoju prácu vykonáva vzdialene prostredníctvom stereoskopického videa, ktoré predstavuje kombináciu dvojrozmerných a trojrozmerných snímok z elektrooptických a termálnych kamier, umiestnených v zadnej časti lietadla. Práve tento zobrazovací systém, ktorý je nazvaný RVS (Remote Vision System), predstavuje momentálne jeden z nedostatkov nového stroja. Pri istých podmienkach vonkajšieho prostredia (napr. tiene, oslnenie) nemusí mať operátor presné povedomie o tom, čo sa deje za tankerom, čo vedie napríklad k nadmernému alebo nerovnomernému vysúvaniu ramena. Spoločnosť Boeing momentálne na vlastné náklady pracuje na prerobení systému RVS. Vývoj nového hardvéru a softvéru však bude ukončený najskôr v roku 2022 až 2023.
Ďalším problémom je samotné tankovacie rameno KC-46, ktoré je tuhšie, ako sa očakávalo. To znamená, že ľahšie lietadlá – ako napríklad A-10 a F-16 – musia pri tankovaní na rameno viac zatlačiť, aby sa neprerušil tok paliva. Väčšiu silu musí tankujúce lietadlo vyvinúť aj odpájaní sa od KC-46. V oboch prípadoch hrozí zvýšené riziko, že sa poškodí či už tankovacie rameno alebo tankujúce lietadlo. Tento fakt je obzvlášť znepokojivý u stealth lietadiel, ako sú stíhačky F-35 a F-22 alebo bombardéry B-2 (prípadne v budúcnosti B-21). Nátery a materiály, použité pri týchto strojoch, pohlcujú radarové vlny a umožňujú tak lietadlám zostať skryté pred rádiolokátormi protivníka. Poškodenie tohto povrchu by tak degradovalo ich stealth vlastnosti. Preto v súčasnosti prebiehajú s Boeingom rokovania o tom, akým spôsobom sa tento nedostatok odstráni.
Používatelia.
Súčasní používatelia.
 USA
Budúci používatelia.
 Izrael
 Japonsko

</doc>
<doc id="637619" url="https://sk.wikipedia.org/wiki?curid=637619" title="Ján Burián">
Ján Burián

Ján Burián (; * 2. november 1852, Kalinkovo† 30. december 1926, Budapešť, Maďarsko) bol literárny historik, klasický filológ (latinčina, gréčtina), pedagóg a zostavovateľ latinského slovníka pre stredné školy.
Životopis.
Rodina.
Pochádzal z chudobnejšej vetvy zemianskej rodiny Buriánovcov. Narodil sa v roku 1852 v hornožitnoostrovskej obci Kalinkovo.
Štúdiá.
Bol mimoriadne nadaným študentom, mal talent na jazyky, hlavne na latinčinu. Už ako 15 ročný študent sám začal študovať diela klasických autorov. Zmaturoval na gymnáziu v Prešporku (dnes Bratislava) v roku 1870, ďalej pokračoval v štúdiách na univerzite v Budapešti (18731977), kde v roku 1877 získal učiteľský diplom v odbore klasická filológia – klasické jazyky: latinčina – gréčtina. Okrem rodnej maďarčiny ovládal plynule nemecky, taliansky, francúzsky, anglicky a počas svojho pôsobenia v Bratislave, Lučenci a hlavne v Trenčíne prišiel do styku aj so slovenským jazykom a v meste Arad i s rumunčinou.
Profesný život.
Ešte počas štúdií na gymnáziu sa u neho prejavili pedagogické vlohy, a tak popri štúdiu pôsobil ako vychovávateľ mladých grófov Alexandra Pálffyho a Alexandra Andrássyho. V rokoch 18781879 pôsobil ako vyučujúci ašpirant na Pedagogickom výchovnom ústave pre stredné školy v Budapešti, v roku 1879 bol zastupujúcim pedagógom na Katolíckom hlavnom gymnáziu v Trenčíne. V rokoch 1877 až 1878 sa zúčastnil bojov počas povstania v Bosne. V rokoch 1879 – 1898 prednášal na Cisársko-kráľovskom štátnom hlavnom gymnáziu v Lučenci, kde okrem iného pôsobil aj ako učiteľ telesnej výchovy. Od roku 1898 až do roku 1921 bol riaditeľom Katolíckeho hlavného gymnázia v meste Arad (v dnešnom Rumunsku), kde zároveň pôsobil aj ako inšpektor školského obvodu (od roku 1913). Po skončení 1. svetovej vojny a rozpade monarchie sa jeho pôsobisko mesto Arad stal súčasťou Rumunska. Dňa 16. júla 1919 musel opustiť lýceum v Arade, napriek ťažkostiam ako 67 ročný viedol v meste novovzniknuté katolícke gymnázium. V lete 1922 však musel definitívne opustiť územie Rumunska. Usadil sa v Budapešti, kde ešte chvíľu pokračoval v pedagogickej činnosti na gymnáziu Ferenca Kölcseyho. Bol členom Filologickej spoločnosti. V Budapešti ostal žiť až do svojej smrti v roku 1926.
Súkromný život.
Počas svojho pedagogického pôsobenia na gymnáziu v Lučenci sa zoznámil so svojou manželkou Oľgou rod. Pokorny, dcérou vtedajšieho mešťanostu Alexandra Pokorného (maď. Pokorny Sándor). S Oľgou sa zosobášili v roku 1883 v Lučenci.
Hoci nie často, ale o to srdečnejšie navštevoval svoju rodnú obec Kalinkovo, kde sa snažil podporovať kultúru a tiež úroveň vtedajšej ľudovej školy, či už finančne, alebo materiálne.
Zomrel 30. decembra 1926 v Budapešti, pochovaný je na Národnom cintoríne v Budapešti ("Fiumei úti Nemzeti sírkert", predtým "Kerepesi úti temető"), žiaľ jeho hrob bol pred časom zrušený.
Pamiatka.
V roku 2016 bola v Kalinkove na počesť rodáka pomenovaná ulica Jána Buriána pri Kultúrnom stredisku.

</doc>
<doc id="637621" url="https://sk.wikipedia.org/wiki?curid=637621" title="GSLV Mk-III">
GSLV Mk-III



</doc>
<doc id="637622" url="https://sk.wikipedia.org/wiki?curid=637622" title="LVM3">
LVM3



</doc>
<doc id="637623" url="https://sk.wikipedia.org/wiki?curid=637623" title="Špekáčik">
Špekáčik

Špekáčik alebo safaládka (čes. "špekáček"; hovorovo aj "špekačka") je druh údeniny pôvodom z Česka, ktorý je pripravovaný z jemne sekanej zmesi bravčového a hovädzieho mäsa s vložkou z údenej slaniny (čes. "špek"), ktorá dala výrobku názov. &lt;br&gt;
Pravý špekáčik podľa pôvodnej receptúry by sa mal skladať z 50 % hovädzieho zadného mäsa z mladých jedincov, z 20 % bravčového výrezu bez kože a 30 % na kocky nakrájanej slaniny a mal by byť okorenený cesnakom, čiernym korením, prípadne aj trochou muškátového orieška. Špekáčik je narážaný do hovädzích čriev s priemerom 3 a šnúrkovaný na dĺžku 57 centimetrov. Šnúrkovanie je pri lacnejších druhoch nahrádzané skobovaním kovovými potravinárskymi sponami.
História.
Špekáčik sa po prvýkrát objavil na Jubilejnej zemskej výstave v Prahe v roku 1891 a stal sa obľúbenou pochúťkou. Podľa ČSN 57 7115 z roku 1978 musel špekáčik obsahovať 38,5 % hovädzieho mäsa, 17,5 % bravčového mäsa, 17 % slaniny, 23 % vody (ľadu), zvyšok soľ, korenie, prísady. Po zrušení československých štátnych a odborových noriem na začiatku 90. rokov došlo k výraznému poklesu ich kvality. Tento nepriaznivý stav bol čiastočne zlepšený vyhláškou č. 326/2001 Sb., ktorý predpisuje, že špekáčik môže obsahovať len hovädzie, bravčové a teľacie mäso (nie strojom oddelené). Podiel mäsa musí byť najmenej 40 %, obsah tuku maximálne 45 %. Tento predpis bol nahradený vyhláškou č. 69/2016 Sb., ktorá má rovnaké požiadavky.
Od roku 2011 sú špekáčiky zapísané v zozname zaručených tradičných špecialít, ktorý registruje Európska komisia. Európskym príbuzným špekáčika je švajčiarska národná údenina cervelat, a to ako vizuálne, tak aj spôsobom prípravy a zložením (hovädzie mäso, slanina a bravčové oškvarky).
Podoba a úprava.
Pre špekáčik je charakteristická mäsovo ružovkastá mozaika rezu, doplnená častými drobnými plochami slaninovej vložky, ktoré by mali mať ostré hrany. Červené sfarbenie diela paprikou, podiel chrupavkovitých častí alebo obsah inej bielkoviny, ako bravčovej, teľacej alebo hovädzej diskvalifikujú výrobok, ktorý by nemal byť označovaný ako špekáčik. Takéto nekvalitné napodobeniny sa na českom trhu vyskytujú pod názvami ako "vuřt", "buřt", "opékáček", "buřtíček", "špekoun" alebo rôzne druhy klobás.
Kuchynská úprava špekáčikov je možná ohrievaním, opekaním, nakladaním a za studena s dochuťovadlami. Ohrievaný špekáčik je šťavnatý, pomerne mastný, zlatočervenej farby, v reze súdržný. Obalové črievko sa pred podávaním alebo počas jedla často šúpe, pričom na črievku môže ostať časť diela. Opekanie (a grilovanie) je jednou z najčastejších úprav – špekáčik sa na tieto účely narezáva, čo jednak zlepšuje jeho chuť a urýchľuje prehriatie, jednak zmenšuje tučnosť pokrmu. Opečený špekáčik je sýto červenohnedý, s príjemným leskom črievka, bez stôp vytvárania „chlebovej kôrky“. V reze je mäsovo červený, s čiastočne priesvitnou mozaikou slaninovej vložky. Všetky stopy chrupavkovitých podielov a červené sfarbenie šťavy sú diskvalifikujúce.
Špekáčiky, ktoré sú nakladané do nálevov rôznych zložení, sú súhrne označované ako utopence. Pred touto úpravou sa špekáčik zvyčajne delí na menšie časti alebo nareže na uľahčenie preniknutia nálevu do hmoty. Výrobok sa pred naložením zvyčajne šúpe.

</doc>
<doc id="637624" url="https://sk.wikipedia.org/wiki?curid=637624" title="Vinič hroznorodý pestovaný">
Vinič hroznorodý pestovaný



</doc>
<doc id="637625" url="https://sk.wikipedia.org/wiki?curid=637625" title="Vinič európsky">
Vinič európsky



</doc>
<doc id="637626" url="https://sk.wikipedia.org/wiki?curid=637626" title="Európsky vinič">
Európsky vinič



</doc>
<doc id="637627" url="https://sk.wikipedia.org/wiki?curid=637627" title="Safaládka">
Safaládka



</doc>
<doc id="637628" url="https://sk.wikipedia.org/wiki?curid=637628" title="Gdaňsk">
Gdaňsk



</doc>
<doc id="637632" url="https://sk.wikipedia.org/wiki?curid=637632" title="Ilham Alijev">
Ilham Alijev



</doc>
<doc id="637634" url="https://sk.wikipedia.org/wiki?curid=637634" title="Verejné prístavy">
Verejné prístavy

Verejné prístavy, a. s. je štátna spoločnosť založená na základe zákona č. 500/2007 Z. z. dňa 21. januára 2008. Slovenskú republiku ako zakladateľa v nej zastupuje Ministerstvo dopravy a výstavby Slovenskej republiky. Spoločnosť vlastní pozemky veľkých prístavov na Dunaji na území Slovenska:
Spoločnosť Verejné prístavy, a. s. na základe zákona vykonáva činnosti:

</doc>
<doc id="637635" url="https://sk.wikipedia.org/wiki?curid=637635" title="Chata pod Kráľovou hoľou">
Chata pod Kráľovou hoľou

Chata pod Kráľovou hoľou () je vysokohorská chata s celoročnou prevádzkou, nachádzajúca sa v Prednom sedle na južnom úpätí Kráľovej hole v Nízkych Tatrách nad obcou Šumiac. Poskytuje možnosť občerstvenia a núdzového prenocovania.
Charakteristika.
Pôvodný účel drevenej budovy bol úkryt pre ratrak, ktorý udržiaval horskú cestu k vysielaču na vrchole Kráľovej hole. Roky nevyužívaná budova chátrala až do roku 2015, kedy dvojica nadšencov začala objekt rekonštruovať. Po obnovení bola verejnosti sprístupnená v júni 2018. Objekt s rozlohou ponúka občerstvenie a možnosť ubytovania pre 6 – 8 turistov. Vybavený je vodovodnou prípojkou, elektrickú energiu poskytujú solárne panely a izby sú vybavené sprchou a splachovacím WC.
Prístup.
Horská chata stojí v Prednom sedle, ktorým vedie prístupová cesta na Kráľovu hoľu, vhodná na pešiu turistiku, horskú cyklistiku i bežkovanie. Sedlom tiež vedie modro značený turistický chodník zo Šumiaca.

</doc>
<doc id="637638" url="https://sk.wikipedia.org/wiki?curid=637638" title="Chelsea (Londýn)">
Chelsea (Londýn)

Chelsea je zámožná kozmopolitná oblasť juhozápadného Londýna, ohraničená na juhu riekou Temžou. Je známa svojimi bohatými obyvateľmi, luxusnými obchodmi a obľúbeným futbalovým klubom.
Slovo "Chelsea" pochádza zo staroanglického výrazu pre „prístavisko [pri rieke] pre kriedu alebo vápenec“.
Dejiny.
Pôvodná dedina sa rozrástala a v 19. storočí získala povesť londýnskej bohémskej štvrti, bývali tu napríklad maliari J.M.W.Turner a James Whistler.
Počas šesťdesiatych rokov, londýnskych „Swinging“ rokov, boli Chelsea a King's Road centrom diania. punkové hnutie sa tu začalo o desať rokov neskôr v obchode Sex pod vedením Sex Pistols manažéra Malcolma McLarena a módnej návrhárky Vivienne Westwoodovej. Chelsea bola v tom čase tiež domovom Beatles a členov Rolling Stones Briana Jonesa, Micka Jaggera a Keitha Richardsa.
Futbalový klub Chelsea sa nachádza pri moste Stamford v susednom Fulhame, v blízkosti hraníc s Chelsea.

</doc>
<doc id="637640" url="https://sk.wikipedia.org/wiki?curid=637640" title="Jakob Winter">
Jakob Winter

Prof. Jakob Winter (* 30. jún 1857, Prievaly, Uhorsko† 18. marec 1940, Drážďany, Nemecko) bol profesor a historik židovskej literatúry, od roku 1886 hlavný rabín v Drážďanoch. Na jeho počesť bol v roku 1993 pomenovaný Jacob-Winter-Platz v drážďanskom obvode Prohlis.
Životopis.
Jakob Winter sa narodil v Sandorfe (dnešné Prievaly), na vtedajšom čísle domu 27. Jeho otec Lipót bol pekársky majster z Búrov, jeho matka Mali pochádzala z Prievalov. V rodine vyrastal spolu s bratom Šalamúnom a Dávidom. Študoval v Myjave (1861), v Bratislave (1874 – 1875). Židovskú teológiu študoval na rabínskych seminároch v Berlíne a Breslau. V roku 1886 získal doktorát na Filozofickej fakulte univerzity v Halle. V roku 1912 získal v Sasku profesorský titul.
Bol člen Zväzu nemeckých Židov, Zväzu izraelských učiteľov v Sliezsku a Poznani, Zväzu liberálnych rabínov v Nemecku a hebrejského literárneho zväzu Mekize Nirdamim. V roku 1898 bol menovaný čestným členom bratstva Drážďan, kde 50 rokov pôsobil ako rabín, kde zomrel v Drážďanoch a kde je aj pochovaný na Neuer israelitischer Friedhof.

</doc>
<doc id="637646" url="https://sk.wikipedia.org/wiki?curid=637646" title="Česká a slovenská transatlantická cena">
Česká a slovenská transatlantická cena

Česká a slovenská transatlantická cena (, skr. "CSTA") je iniciatíva, ktorej účelom je odmeňovanie osobností, ktoré výrazne prispeli k slobode a demokracii v strednej Európe, k posilneniu transatlantických vzťahov a začleneniu stredoeurópskych krajín do euroatlantických štruktúr. Myšlienka pochádza od združenia Jagello 2000, ktoré ho zrealizovalo spoločne so Slovenskou atlantickou komisiou. Ceny sa udeľujú dvakrát ročne, raz na bratislavskej bezpečnostnej konferencii GLOBSEC a druhýkrát na Dňoch NATO v Ostrave &amp; Dňoch Vzdušných síl Armády ČR. Cena sa začala udeľovať v roku 2012 na desiate výročie pozvania 7 krajín Európy do NATO.
Čestný výbor.
Laureáti CSTA sú vyberaní Čestným výborom vytvoreným na tento účel. Jeho členmi sú významní českí a slovenskí diplomati, politici či predstavitelia armády. Členmi výboru sú: 
Dizajn ceny.
Cena je pôvodným dielom uznávaného slovenského dizajnéra Patrika Illa. Svojím tvarom a protiľahlými hranami CSTA symbolizuje transatlantické väzby. 

</doc>
<doc id="637653" url="https://sk.wikipedia.org/wiki?curid=637653" title="Pelikán (hmlovina)">
Pelikán (hmlovina)

Pelikán alebo IC 5067/70 je emisná hmlovina v súhvezdí Labuť, ktorá dostala názov podľa svojho tvaru. Nachádza sa blízko známej hmloviny Severná Amerika (NGC 7000). Obe hmloviny opticky oddeľuje tmavý prachový pruh (LDN 935). V skutočnosti sú obidve hmloviny súčasťou jednej oblasti H II a tmavá hmlovina (LDN 935) je pred nimi. Tieto hmloviny objavil William Herschel v 24. októbra 1786. 
Pelikánovo oko a dlhý zobák vytvárajú prachové oblasti, kým zakrivenú hlavu a krk naznačuje jasne žiariaci plyn. Tento výrazne žiariaci hrebeň má katalógové označenie IC 5067 a meria asi 10 svetelných rokov. Nachádza sa v mieste, kde žiarenie hviezd mení chladný plyn na horúci. Tomuto rozhraniu sa hovorí „ionizačný front“. Ako ionizačný front postupuje, tvar Pelikána sa po miliónoch rokov stratí.

</doc>
<doc id="637655" url="https://sk.wikipedia.org/wiki?curid=637655" title="IC 5067">
IC 5067



</doc>
<doc id="637656" url="https://sk.wikipedia.org/wiki?curid=637656" title="IC 5070">
IC 5070



</doc>
<doc id="637669" url="https://sk.wikipedia.org/wiki?curid=637669" title="NHIndustries NH90">
NHIndustries NH90

 NH90 je stredný viacúčelový vrtuľník, ktorý bol vyvinutý a je vyrábaný ako spoločný projekt troch európskych firiem – Airbus (62,5 %), Leonardo (32 %) a Fokker (5,5 %).
NH90 v súčasnosti prevádzkuje 13 krajín a vrtuľníky úhrnne nalietali viac ako 185 000 hodín.
Vznik a vývoj.
V roku 1985 sa Francúzsko, západné Nemecko, Taliansko, Holandsko a Spojené kráľovstvo spojili s cieľom vývijať nový vojenský dopravný a protilodný vrtuľník. Spojené kráľovstvo v roku 1987 z tohto projektu odstúpilo. Konštrukčné práce na vrtuľníku sa začali v roku 1993. Prototyp PT1 uskutočnil svoj prvý let 18. decembra 1995. V marci 1997 ho nasledoval prototyp PT2 a v novembri 1998 prototyp PT3.
NH90 sa vyvinul do dvoch hlavných variantov: Tactical Transport Helicopter (TTH) a NATO Frigate Helicopter (NFH). Tieto dva hlavné varianty zdieľajú asi 75% komponentov.
Okrem Francúzska, Nemecka, Talianska a Holandska si NH90 našiel ďalších zákazníkov nielen z Európy, ale objednala si ho aj Austrália a viacero krajín v Ázii. Viacero operátorov požiadalo u svojich vrtuľníkov o špecifické konfigurácie, takže NH90 je šitý na mieru podľa požiadaviek koncového používateľa.

</doc>
<doc id="637671" url="https://sk.wikipedia.org/wiki?curid=637671" title="Oleksij Hončaruk">
Oleksij Hončaruk



</doc>
<doc id="637675" url="https://sk.wikipedia.org/wiki?curid=637675" title="Veria">
Veria

Veria, úradne prepisované Veroia, historicky označované ako Berea alebo Berrhoia, je mesto v Makedónii v severnom Grécku, ktoré sa nachádza severozápadne od hlavného mesta Atény a juhozápadne od Solúna.
Veria je staré mesto; prvýkrát bolo zmienené v spisoch Thucydida v roku 432 pred Kristom, existujú dôkazy, že bolo osídlené už roku 1000 pred Kristom. Veria bola dôležitým majetkom Filipa II. Macedónskeho (otec Alexandra Veľkého) a neskôr aj Rimanov. Apoštol Pavol kázal v meste a jeho obyvatelia boli medzi prvými kresťanmi v ríši. Neskôr, pod Byzantskou a Osmanskou ríšou, bola Veria centrom gréckej kultúry a vzdelávania. Dnes je Veria obchodné centrum Strednej Makedónie, je to hlavné mesto Imathie a sídlo metropolitného biskupa Cirkvi Gréckej v ekumenickom patriarcháte, rovnako ako sídlo katolíckeho titulárneho biskupa.
Rozsiahle archeologické nálezisko Vergina (staroveké Aegae, prvé hlavné mesto Macedónie) sa nachádza juhovýchodne od centra mesta. Súčasťou náleziska, ktoré je na zozname svetového dedičstva UNESCO, je hrobka Filipa II. Macedónskeho.
História.
Byzantská Veria.
Počas Byzantskej ríše Veria rástla a prosperovala, rozvíjala veľkú a vzdelanú obchodnú triedu (grécku a židovskú) a stala sa strediskom stredovekého gréckeho učenia; známky tejto prosperity sa odrážajú v mnohých byzantských kostoloch, ktoré boli v tom čase postavené. Počas 7. storočia sa na územie dostali slovanské kmene Drugovitov, ktoré sa v okolí usadili. Cisárovná Irena mesto nechala prestavať a dočasne bolo po nej aj pomenované ako Irenopolis. V byzantsko-bulharských vojnách bola Berrhoia významným strategickým centrom. Po IV. križiackej výprave sa mesto stalo súčasťou Solúnskeho kráľovstva a následne Srbského despotátu. Od neho sa mesto síce ešte podarilo získať na istý čas Byzantskej ríši, ale nakoniec mesto padlo do rúk Osmanom. 
Osmanská Veria.
Pod osmanskou vládou bola Veria aj naďalej regionálnym centrom gréckeho obchodu a učenia a mnoho významných gréckych vedcov (napr. Ioannis Kottounios) tu žilo alebo sa tu narodilo.
Moderná Veria.
Vďaka veľkej, prosperujúcej a vzdelanej buržoázii sa Veria stala jedným z centier gréckeho nacionalizmu v regióne Macedónsko a obyvatelia mesta sa aktívne podieľali na gréckej vojne za nezávislosť. Medzi dôležitých vojenských vodcov počas povstania patrili okrem iného Athanasios Syropoulos, Georgios Syropoulos, Dimitrios Kolemis a Georgios Kolemis; ale, ako to bolo v prípade zvyšku severného Grécka, povstanie bolo nakoniec porazené a Veria sa stala súčasťou moderného Grécka v roku 1912 počas balkánskych vojen.

</doc>
<doc id="637676" url="https://sk.wikipedia.org/wiki?curid=637676" title="IC 5067/70">
IC 5067/70



</doc>
<doc id="637679" url="https://sk.wikipedia.org/wiki?curid=637679" title="Údené mäso">
Údené mäso

Údené mäso je mäsitý výrobok, ktorý sa vyrába údením v udiarni. 
Dejiny.
História údenia spadá podľa niektorých zdrojov až do obdobia praveku – je zrejmé, že podobným spôsobom upravovali ľudia mäso pred vyše 80 000 rokmi.
Údené, najmä bravčové mäso, bolo známe aj na území Česka. Vzhľadom na to, že mäso jedli prostí ľudia spravidla len v nedeľu, bolo údenie jediným spôsobom, ako uchovať mäso zo zabíjačiek dlhšiu dobu.
Tradičné údené mäso.
Výroba tohto mäsa je jednoduchá. Mäso sa musí najprv nasoliť buď klasickou soľou, dusičnanom draselným alebo dusitanovou zmesou, pričom možnosti nasolenia sú tri: nakladanie do nálevu, suché nasolenie a solenie injekčnou striekačkou.
V Česku sa najčastejšie používa nakladanie do nálevu. Okrem soli (rýchlosoli) sa do mäsa vtrú či medzi jednotlivé vrstvy vložia rôzne ďalšie ingrediencie, ako napríklad cesnak, cibuľa, borievky, čierne korenie, cukor a pod. V náleve sa mäso nechá odležať určitú dobu, ktorá je závislá od použitého spôsobu solenia. Počas tejto doby treba mäso priebežne kontrolovať. Takto pripravené mäso sa vkladá do udiarne, kde sa vyúdi.
Priemyselná výroba.
Spôsob priemyselného údenia, ktorý je uplatňovaný v súčasnej dobe, je odlišný. To má na rozdiel od domácich udiarní za účel výrobky len ofarbiť, ochutiť a aromatizovať. Na mäso sa aplikuje tzv. tekutý udiarenský dym, doba skutočného údenia je potom príliš krátka. Výhoda tohto údenia spočíva v tom, že takto upravené mäso neobsahuje karcinogény, ktoré pri bežnom údení v dyme vznikajú. Nevýhodou je odlišná chuť.
Pridávanie náhrad.
Po zrušení záväzných noriem na výrobu potravín na začiatku 90. rokov 20. storočia začali mnohí výrobcovia, s cieľom zlacniť mäso či zväčšiť zisk, do údeného mäsa injekčne vpichovať vodu s polyfosfátmi, zvýrazňovačmi chuti a ďalšími éčkami. Niektoré údené mäsá obsahujú len 70% mäsa (resp. mäsových častí). Ďalším spôsobom podvádzania pri údenom mäse je jeho nadstavovanie práškom zo sušenej krvi.
Preto je dnes priemyselne vyrábané údené mäso veľmi rozdielnej kvality.

</doc>
<doc id="637680" url="https://sk.wikipedia.org/wiki?curid=637680" title="Anglická slanina">
Anglická slanina

Anglická slanina je druh slaniny pochádzajúci z anglosaských krajín, kde sa označuje slovom "bacon". V Česku a na Slovensku sa vyrába z bravčového bôčika, ktorý je vykostený, neobsahuje teda rebrá alebo chrupavky a nemá s britským typom slaniny (tzv. "back bacon") takmer nič spoločné. Tá sa skladá z nasoleného bravčového karé a kúsku bôčika s ponechaným tukovým pokrytím. Môže byť neúdená alebo údená a býva určená na ďalšiu tepelnú úpravu.
Postupy výroby sú rôzne. Niekedy sa bôčik na sucho nasolí, časti mäsa sa tvarujú, bôčik sa povarí a pri miernej teplote údi do mäkka. Inokedy sa bôčik naloží do slaného nálevu s cesnakom a nechá sa niekoľko týždňov odležať. Bôčik je v náleve potrebné priebežne sledovať a pokiaľ je možné, ešte aj upravovať. Mäso sa potom údi studeným dymom dva až tri dni. Vyúdená anglická slanina má typickú tmavú zlatohnedú farbu a často sa natiera tzv. kulérom z karamelu a tekutého dymu. Priemyselná výroba anglickej slaniny je odlišná, pretože má za úlohu skrátiť dobu výroby a celkovo zlacniť jej produkciu. Na výrobu sa používa napr. umelý dym, na ofarbenie slaniny zase farbiace prípravky. Okrem toho, od začiatku 90. rokov 20. storočia začali niektorí výrobcovia, s cieľom zvýšiť zisku alebo znížiť cenu, do anglickej slaniny pridávať vodu so zahusťovadlami, dochucovadlami a ďalšími éčkami, takže sa dnes môžeme napríklad stretnúť s výrobkami, kde je podiel mäsa (resp. mäsovej časti) len niečo málo nad 60 %.

</doc>
<doc id="637682" url="https://sk.wikipedia.org/wiki?curid=637682" title="Jana Pidrmanová">
Jana Pidrmanová

Jana Pidrmanová (* 17. marec 1985, Cheb) je česká divadelná a filmová herečka.
Životopis.
Detstvo.
Detstvo strávila vo Františkových Lázních a absolvovala hotelovú strednú školu. Po ukončení štúdia študovala v rokoch [[2004]] až [[2008]] na Divadelnej fakulte Akadémie múzických umení v Prahe ([[Divadelná fakulta Akadémie múzických umení v Prahe|DAMU]]). Medzi jej profesormi boli Eva Salzmannová, Alois Švehlík, Jan Nebeský a Daria Ullrichová. Tiež študovala špeciálne vzdelávanie na Univerzite Hradec Králové.
Kariéra.
Po ukončení štúdia na Divadelnej fakulte Akadémie múzických umení v Prahe sa prvýkrát predstavila v Jihočeskom divadle (Jihočeské divadlo, [[České Budějovice]]) a od roku [[2009]] účinkuje v Národnom divadle v Prahe.
Zdroj.
[[Kategória:České divadelné herečky]]
[[Kategória:České filmové herečky]]
[[Kategória:České televízne herečky]]
[[Kategória:Herečky Národného divadla (Praha)]]
[[Kategória:Absolventi Akadémie múzických umení v Prahe]]
[[Kategória:Osobnosti z Chebu]]

</doc>
<doc id="637685" url="https://sk.wikipedia.org/wiki?curid=637685" title="Predné sedlo">
Predné sedlo

Predné sedlo () je nevýrazné horské sedlo v Nízkych Tatrách, na južnom úpätí Kráľovej hole nad obcou Šumiac. 
Polohopis.
Nachádza sa vo východnej časti Kráľovohoľských Tatier, na južnom okraji časti Kráľova hoľa. Severne od sedla leží vrch Kráľova hoľa (), južne sa nachádza bezmenný, nevýrazný pahorok. Západne leží Šumiacka dolina, východne údolie potoka Havraník. Priamo v sedle stojí celoročne prístupná Chata pod Kráľovou hoľou. Sedlom vedie aj elektrické vedenie na Kráľovu hoľu.
Prístup.
Sedlo leží nad horehronskou obcou Šumiac, z ktorej vedie touto lokalitou lesná cesta k vysielaču na Kráľovej holi. Z obce vedie lesom modro značená turistická trasa, ktorá pokračuje až na vrchol Kráľovej hole.

</doc>
<doc id="637688" url="https://sk.wikipedia.org/wiki?curid=637688" title="Berrhoia">
Berrhoia



</doc>
<doc id="637689" url="https://sk.wikipedia.org/wiki?curid=637689" title="Delukse">
Delukse

Delukse je slovenský komediálny seriál TV JOJ, ktorý mal premiéru 4. septembra 2019. 8. marca 2020 bolo oznámené, že TV JOJ pripravuje druhú sériu, ktorá mala premiéru 19. mája 2021.
Produkcia.
14. októbra 2016 bolo oznámené, že televízia JOJ chystá osemdielny seriál z prostredia hotela pod názvom "Delukse", so Zuzanou Fialovou v hlavnej úlohe, ktorý mal mať premiéru v roku 2017. 19. mája 2017 bolo ale oznámené, že seriál dostal stopku. 2. novembra 2017 bolo oznámené, že seriál bude mať šestnásť častí a premiéra bola stanovená na rok 2018. Premiéra bola nakoniec stanovená na jeseň 2019.
Predpremiéru mal seriál 17. augusta 2019 na na Mágio Pláži v Bratislave, ďalšie premietania boli 23. augusta v ZOC MAX Prešov, 24. augusta v OC Atrium Optima Košice, 26. augusta ZOC MAX Žilina a 27. augusta v OC MAX Nitra.
 Televíznu premiéru mal 4. septembra 2019.

</doc>
<doc id="637692" url="https://sk.wikipedia.org/wiki?curid=637692" title="Alsasko-Champagne-Ardenne-Lotrinsko">
Alsasko-Champagne-Ardenne-Lotrinsko



</doc>
<doc id="637693" url="https://sk.wikipedia.org/wiki?curid=637693" title="Nord-Pas-de-Calais-Pikardia">
Nord-Pas-de-Calais-Pikardia



</doc>
<doc id="637696" url="https://sk.wikipedia.org/wiki?curid=637696" title="VUJE">
VUJE



</doc>
<doc id="637697" url="https://sk.wikipedia.org/wiki?curid=637697" title="VÚJE">
VÚJE



</doc>
<doc id="637698" url="https://sk.wikipedia.org/wiki?curid=637698" title="Stratená dolina">
Stratená dolina

Stratená dolina je filmová komédia režiséra Martina Ťapáka z roku 1976 natočená podľa námetu Ivana Bukovčana o dvoch chatároch, Michalovi a Dušanovi, vo Vysokých Tatrách, ktorí sa, spolu s ďalšími obyvateľmi chaty, snažia zachrániť Stratenú dolinu pred pustošivou inváziou turistov. Film je záverečnou časťou Bukovčanovy tatranskej trilógie. Prvé dva diely, na ktoré film veľmi voľne nadväzuje, sú Medená veža a Orlie pierko.
Dej.
Je začiatok turistickej sezóny. Dvaja priatelia Michal a Dušan pracujú ako správcovia chaty vo Vysokých Tatrách. Kvôli svojmu pracovnému vyťaženiu už nezvládajú starostlivosť o početných turistov, a tak požiadajú svojho nadriadeného o ďalšiu pracovnú silu. Tak sa k nim dostane kuchárka Stella, ktorá však v horách nikdy nežila a netají sa tým, že by radšej bola kdekoľvek inde. Nakoniec však zostane, pretože sa spriatelí so starým cestovateľom Gambošem. Stále väčší turistický ruch začína ohrozovať aj idylické horské prostredie Stratenej doliny, lebo sa tu chystá stavba veľkého luxusného hotela. Chatári sa obávajú zničenia nedotknutej vysokohorskej prírody a keď im ľudia na vyšších miestach nepomôžu stavbu zastaviť, nezostane im nič iné, ako vymyslieť skvelý plán a tak Tatry zachrániť.
Reakcie na film.
Film nebol medzi divákmi tak úspešný ako predošlé diely trilógie, nepomohlo ani dobré herecké obsadenie. Čo vsak diváci oceňovali, boli zábery tatranskej prírody.

</doc>
<doc id="637699" url="https://sk.wikipedia.org/wiki?curid=637699" title="World music">
World music

World music (v preklade z angl. "svetová hudba"; nazývaná aj global music alebo international music) je široký hudobný pojem, ktorý zahŕňa hlavne ľudovú hudbu alebo hudbu inšpirovanú touto hudbou, ale aj hudbu štýlovo podobnú obľúbenej populárnej hudbe, bez ohľadu na to, v akej krajine bola vytvorená.
World music je ťažké rozdeliť na ďalšie hudobné štýly inak, ako čisto geograficky oddeliť hudbu vytvorenú v jednotlivých alebo zemepisných krajinách. Folk sa považuje za európsku hudbu. V literatúre sa často delí na folk, t. j. európsku ľudovú hudbu a etnickú hudbu, t. j. inú ľudovú hudbu zo „zvyšku sveta“.

</doc>
<doc id="637701" url="https://sk.wikipedia.org/wiki?curid=637701" title="Global music">
Global music



</doc>
<doc id="637702" url="https://sk.wikipedia.org/wiki?curid=637702" title="International music">
International music



</doc>
<doc id="637703" url="https://sk.wikipedia.org/wiki?curid=637703" title="Finnair">
Finnair

Finnair (, ) je najväčšia fínska letecká spoločnosť a šiesta najstaršia letecká spoločnosť na svete, sídli v meste Vantaa a hlavnú základňu má na letisku v Helsinkách. V roku 2010 prepravila cez 7 miliónov ľudí, v roku 2015 to bolo 10 miliónov do 60 európskych, 13 ázijských a 4 severoamerických destinácií. Ide o jednu z najbezpečnejších leteckých spoločností, od roku 1963 nemala žiadnu smrteľnú nehodu. V zime 2016 zamestnávala 4 817 ľudí.
Spoločnosť bola založená 1. novembra 1923 v Helsinkách pod názvom "Aero O/Y". Meno "Finnair" začala používať v roku 1953, oficiálne však až v roku 1968. Najväčší podiel na vlastníctve (55,8%) má fínska vláda. Vo februári 2012 však oznámila, že chce svoj podiel znížiť pod 50%.
Destinácie.
Finnair lieta z centra Helsínk do viac ako 130 destinácií vo viac ako 40 krajinách Ázie, Európy a Severnej Ameriky. Na rozdiel od niekoľkých ďalších významných európskych leteckých spoločností vytvoril si Finnair svoj hlavný trh na dlhé vzdialenosti nie v Severnej Amerike, ale v Ázii, kde má okolo 20 destinácií. Napriek tomu obsluhuje osem severoamerických destinácií: päť v Spojených štátoch a po jednej v Mexiku, na Kube a v Dominikánskej republike. Finnair má viac ako 10 domácich destinácií. Niektoré vnútroštátne lety sa prevádzkujú v spolupráci s dcérskou spoločnosťou Nordic Regional Airlines alebo úplne v jej rámci.
Codeshare.
Finnair majú tzv. codeshare dohodu a v súčasnosti prevádzkujú spoločné lety so spoločnosťami:
Spoločný podnik (Joint Venture Agreement).
Finnair je súčasťou „joint venture“ s týmito leteckými spoločnosťami:
Flotila.
Flotila spoločnosti Finnair sa neustále zväčšuje, v roku 2012 ju tvorilo 66 lietadiel, v októbri 2017 76, pričom ďalších 12 bolo objednaných. V júni 2019 to bolo 83 lietadiel, pričom ďalších 5 bolo objednaných. Priemerný vek flotily bol (v októbri 2017) 9,3 rokov:

</doc>
<doc id="637707" url="https://sk.wikipedia.org/wiki?curid=637707" title="Čierne korenie">
Čierne korenie

Čierne korenie je plod piepra čierneho ("Piper nigrum"), ktorý je zberaný v nedozretom stave a používa sa ako korenie. Pochádza z Indie, kde sa užíval už v staroveku, dnes sa však dováža z rôznych tropických krajín. Je to najpoužívanejšie korenie, používané vo všetkých kuchyniach. Plody piepra sa zbierajú v rôznych stupňoch zrelosti a prechádzajú odlišnými procesmi spracovania, čo poskytuje viac druhov na použitie v kuchyni:
Piepor.
Piepor čierny je vždyzelená popínavá rastlina, ktorá vzdialene pripomína chmeľ. Dorastá do dĺžky až 15 metrov a môže sa dožiť až 60 rokov.
História.
Korenie do Európy priviezol Alexander Veľký po svojej výprave do Indie. Po dlhé storočia bolo veľmi drahé a rastlina bola v Európe neznáma, po prvýkrát ju popísal vo svojom cestopise Marco Polo.
Zaujímavosti.
Pri príprave jedál sa môžme tiež stretnúť s farebným korením, čo je zmes čierneho, bieleho, zeleného a ružového korenia.
Verilo sa, že korenie podporuje telesné žiadosti, preto mala stredoveká cirkev voči nemu výhrady a bolo zakázané ho používať v kláštoroch. Nahrádzaný bol preto plodmi vitexu jahňacieho, nazývaného mníšske nebo kňazské korenie, ktoré údajne žiadosti tlmilo. Niektoré národy sú známe nadmerným užívaním korenia, príkladom môže byť napríklad Bulharsko, kde je súčasťou takmer všetkých národných jedál, ako je napríklad kebapčeta. Známe je rovnako tak aj miestne ľudové prirovnanie „Koreníš ako Kănčev“, tento nižší šľachtic bol známy svojou spotrebou tohto korenia, rovnako ako svojich mileniek.
Hoci sa dnes korenie takmer výhradne používa na prípravu slaných jedál a mias, v minulosti sa pridával aj do perníkov.

</doc>
<doc id="637708" url="https://sk.wikipedia.org/wiki?curid=637708" title="Tapolca (obvod)">
Tapolca (obvod)



</doc>
<doc id="637709" url="https://sk.wikipedia.org/wiki?curid=637709" title="Tamási (obvod)">
Tamási (obvod)



</doc>
<doc id="637710" url="https://sk.wikipedia.org/wiki?curid=637710" title="Zalaegerszeg (obvod)">
Zalaegerszeg (obvod)



</doc>
<doc id="637711" url="https://sk.wikipedia.org/wiki?curid=637711" title="Kaposvár (obvod)">
Kaposvár (obvod)



</doc>
<doc id="637712" url="https://sk.wikipedia.org/wiki?curid=637712" title="Lenti (obvod)">
Lenti (obvod)



</doc>
<doc id="637713" url="https://sk.wikipedia.org/wiki?curid=637713" title="Pápa (obvod)">
Pápa (obvod)



</doc>
<doc id="637714" url="https://sk.wikipedia.org/wiki?curid=637714" title="Fehérgyarmati (obvod)">
Fehérgyarmati (obvod)



</doc>
<doc id="637715" url="https://sk.wikipedia.org/wiki?curid=637715" title="Szombathely (obvod)">
Szombathely (obvod)



</doc>
<doc id="637716" url="https://sk.wikipedia.org/wiki?curid=637716" title="Marcali (obvod)">
Marcali (obvod)



</doc>
<doc id="637717" url="https://sk.wikipedia.org/wiki?curid=637717" title="Sárvár (obvod)">
Sárvár (obvod)



</doc>
<doc id="637718" url="https://sk.wikipedia.org/wiki?curid=637718" title="Berettyóújfalu (obvod)">
Berettyóújfalu (obvod)



</doc>
<doc id="637719" url="https://sk.wikipedia.org/wiki?curid=637719" title="Vásárosnaményi (obvod)">
Vásárosnaményi (obvod)



</doc>
<doc id="637720" url="https://sk.wikipedia.org/wiki?curid=637720" title="Ajka (obvod)">
Ajka (obvod)



</doc>
<doc id="637721" url="https://sk.wikipedia.org/wiki?curid=637721" title="Barcs (obvod)">
Barcs (obvod)



</doc>
<doc id="637722" url="https://sk.wikipedia.org/wiki?curid=637722" title="Letenye (obvod)">
Letenye (obvod)



</doc>
<doc id="637723" url="https://sk.wikipedia.org/wiki?curid=637723" title="Mátészalkai (obvod)">
Mátészalkai (obvod)



</doc>
<doc id="637724" url="https://sk.wikipedia.org/wiki?curid=637724" title="Nagykanizsa (obvod)">
Nagykanizsa (obvod)



</doc>
<doc id="637725" url="https://sk.wikipedia.org/wiki?curid=637725" title="Gyöngyös (obvod)">
Gyöngyös (obvod)



</doc>
<doc id="637726" url="https://sk.wikipedia.org/wiki?curid=637726" title="Körmend (obvod)">
Körmend (obvod)



</doc>
<doc id="637727" url="https://sk.wikipedia.org/wiki?curid=637727" title="Szekszárd (obvod)">
Szekszárd (obvod)



</doc>
<doc id="637728" url="https://sk.wikipedia.org/wiki?curid=637728" title="Tab (obvod)">
Tab (obvod)



</doc>
<doc id="637729" url="https://sk.wikipedia.org/wiki?curid=637729" title="Zalaszentgrót (obvod)">
Zalaszentgrót (obvod)



</doc>
<doc id="637730" url="https://sk.wikipedia.org/wiki?curid=637730" title="Vasvár (obvod)">
Vasvár (obvod)



</doc>
<doc id="637731" url="https://sk.wikipedia.org/wiki?curid=637731" title="Őriszentpéter (obvod)">
Őriszentpéter (obvod)



</doc>
<doc id="637732" url="https://sk.wikipedia.org/wiki?curid=637732" title="Kisvárdai (obvod)">
Kisvárdai (obvod)



</doc>
<doc id="637733" url="https://sk.wikipedia.org/wiki?curid=637733" title="Ráckeve (obvod)">
Ráckeve (obvod)



</doc>
<doc id="637734" url="https://sk.wikipedia.org/wiki?curid=637734" title="Sümeg (obvod)">
Sümeg (obvod)



</doc>
<doc id="637738" url="https://sk.wikipedia.org/wiki?curid=637738" title="UTC+8">
UTC+8



</doc>
<doc id="637739" url="https://sk.wikipedia.org/wiki?curid=637739" title="Boeing E-4">
Boeing E-4

E-4 Advanced Airborne Command Post (AACP) je lietadlo velenia a riadenia, ktoré je od roku 1974 zavedené v americkom letectve. Doomsday Plane, v preklade „lietadlo súdneho dňa“, má primárne slúžiť ako mobilné veliteľské stanovište pre prezidenta Spojených štátov, a to hlavne v prípade jadrovej vojny. Je navrhnuté tak, aby odolalo elektromagnetickému pulzu jadrovej explózie a zostalo úplne neporušené. Minimálne jeden E-4B je neustále v pohotovosti, aby bol k dispozícii americkému prezidentovi, ministrovi obrany a Hlavnému štábu ozbrojených síl USA.
Americký prezident pri svojich návštevách v zámorí zvyčajne používa Air Force One. Lietadlo E-4B sa však vždy nachádza na neďalekom letisku, aby bolo k dispozícii, ak by sa vyžadovala okamžitá evakuácia v prípade hroziacej jadrovej vojny.
E-4 Nightwatch je z hľadiska nákladov na prevádzku najdrahším lietadlom amerického letectva. Náklady na letovú hodinu E-4 dosahujú 159 529 dolárov.
História.
E-4 bolo zaradené do služby v roku 1974, kedy nahradilo lietadlá EC-135J. Lietadlo je modifikovanou verziou Boeingu 747-200.
Prvé dve lietadlá boli americkému letectvu dodané v roku 1973 pod označením E-4A, pričom boli poháňané štyrmi motormi Pratt&amp;Whitney JT9D. Ku koncu roku 1975 sa k tejto dvojici pridal aj tretí stroj, ale jeho pohon už zabezpečovali motory GE F103 (CF6). Štvrté a zároveň posledné z týchto lietadiel bolo zavedené v januári 1980. Od predchádzajúcich troch strojov sa odlišovalo dodatočným vybavením (vrátane viditeľného hrbu na vrchnej časti trupu) a nieslo označenie E-4B. V roku 1985 boli na tento štandard upravené aj prvé tri lietadlá, pričom prvé dva kusy získali tiež motory CF6. K ďalšej a zatiaľ poslednej modernizácii celej letky došlo v roku 2005.
Konštrukcia.
Hlavná paluba je rozdelená do šiestich funkčných priestorov: pracovná miestnosť velenia, konferenčná miestnosť, briefingová miestnosť, pracovná miestnosť operačného tímu, komunikačná mistnosť a oddychová zóna. E-4B môže prepraviť až 112 osôb vrátane spoločného operačného tímu, posádky, personálu údržby a zabezpečenia, komunikačného tímu a ďalších vybraných osôb.
Charakteristický hrb na vrchnej časti trupu chráni robustnú vysokofrekvenčnú a satelitnú anténu pre komunikáciu so zemou.
Maximálny dolet stroja je , môže však byť predĺžený vďaka schopnosti dopĺňať palivo počas letu. Letová vytrvalosť E-4B je 12 hodín, za podpory tankerov však môže vydržať vo vzduchu až 72 hodín. Lietadlo dosahuje maximálnu rýchlosť /h vo výške .
Používatelia.
 Spojené štáty
United States Air Force – disponujú 4 lietadlami E-4B, ktoré sa nachádzajú na základni Offutt v Nebraske.

</doc>
<doc id="637741" url="https://sk.wikipedia.org/wiki?curid=637741" title="ULAN">
ULAN



</doc>
<doc id="637744" url="https://sk.wikipedia.org/wiki?curid=637744" title="Zoznam častí seriálu Za sklom">
Zoznam častí seriálu Za sklom

Toto je zoznam častí seriálu Za sklom. Seriál mal premiéru 28. september 2016 na JOJ. 13. januára 2017 televízia JOJ potvrdila druhú sériu, ktorá mala premiéru 8. novembra 2017. 17. júla 2018 bolo oznámené, seriál získal tretiu a finálnu sériu, ktorá bude inšpirovaná vraždou novinára Jána Kuciaka a jeho snúbenice Martiny Kušnírovej. Séria mala premiéru 1. októbra 2019.

</doc>
<doc id="637745" url="https://sk.wikipedia.org/wiki?curid=637745" title="Grilovanie">
Grilovanie

Grilovanie je tepelná úprava jedla, pri ktorej na jedlo dopadá tepelné žiarenie. Tepelné žiarenie býva vyvolané elektrickou tepelnou špirálou (v rúre, v mikrovlnnej rúre kombinovanej s grilom) alebo žíhanými kusmi paliva (otvorené ohnisko). Teplota okolitého vzduchu pri grilovaní by nemala byť príliš veľká, aby nedochádzalo vo väčšej miere k inému spôsobu predávania tepla. Proti pripáleniu povrchových vrstiev sa jedlo polieva šťavou. K tomu, aby došlo k dostatočnej tepelnej úprave a vnútri jedla, sú na grilovanie vhodnejšie tenšie kúsky. Jedlo je možné pred prípravou vhodne okoreniť.
Nevýhody grilovania.
V grilovaných jedlách vznikajú karcinogénne chemické látky ako nitrosamíny, heterocyklické amíny alebo polyaromatické uhľovodíky (napr. rakovinotvorný benzo-a-pyrén). Významným rizikom je aj možnosť kontaminácie choroboplodnými zárodkami ako salmonela, kampylobakter, "E. coli" alebo listéria, ktoré môžu spôsobiť infekčné ochorenia.

</doc>
<doc id="637753" url="https://sk.wikipedia.org/wiki?curid=637753" title="Rohovník chlebový">
Rohovník chlebový



</doc>
<doc id="637754" url="https://sk.wikipedia.org/wiki?curid=637754" title="Svätojánsky chlieb obyčajný">
Svätojánsky chlieb obyčajný



</doc>
<doc id="637756" url="https://sk.wikipedia.org/wiki?curid=637756" title="Objímka Nikon F">
Objímka Nikon F



</doc>
<doc id="637758" url="https://sk.wikipedia.org/wiki?curid=637758" title="Karl Lagerfeld">
Karl Lagerfeld

Karl Otto Lagerfeldt (* 10. september 1933, Hamburg, Nemecko† 19. február 2019, Neuilly-sur-Seine, Francúzsko) bol jeden z najuznávanejších a najvplyvnejších svetových módnych návrhárov druhej polovice 20. storočia a prvých dvoch desaťročí 21. storočia.
Biografia.
Pôvod.
Narodil sa v roku 1933 v nemeckom meste Hamburg ako jediné dieťa Otta a Elizabeth Lagerfeldtových. Jeho otec pochádzal zo švédskej rodiny pôsobiacej v investičnom bankovníctve a vlastný majetok získal, keď začal v Nemecku (odkiaľ pochádzala Lagerfeldtova matka) vyrábať kondenzované mlieko značky "Glücksklee". Karl Otto sa narodil desať rokov po ich sobáši, keď Elizabeth mala 42 a Christian 60 rokov. Mal jednu staršiu sestru, ktorá zomrela v roku 2015 v Spojených štátoch. Z predchádzajúceho zväzku otca mal Karl ešte jednu nevlastnú sestru. Podľa zverejneného rodného listu sa narodil 10. septembra 1933, on sám však tvrdil, že sa narodil až v roku 1938. Nemecké matriky nie sú verejne prístupné, ale nemecký denník "Bild am Sonntag" zverejnil rozhovory s jeho triednym učiteľom a spolužiakmi, ktorí potvrdili skorší dátum. Svoje pôvodné priezvisko "Lagerfeldt" (s „t“ na konci) si neskôr zmenil na "Lagerfeld", pretože to „znelo viac obchodne“.
Módny tvorca.
V roku 1953 sa presťahoval so svojou matkou do Paríža. V roku 1955, keď mal 22 rokov, si výhrou v súťaži o najlepší návrh kabátu vyslúžil prácu u Pierre Balmaina. Súťaže sa vtedy zúčastnil aj Yves Saint Laurent, ktorý si odniesol prvú cenu v kategórii šiat. „"Yves vtedy pracoval pre Diora. Ostatní mladí ľudia, ktorých som poznal, pracovali pre Balenciagu a mysleli si o ňom, že je to boh, ale na mňa žiadny veľký dojem neurobil"“, spomínal Lagerfeld v roku 1976.
Po troch rokoch sa presunul k Jeanovi Patouovi. „"Tam ma to po nejakej dobe tiež prestalo baviť, tak som odišiel a skúsil zase študovať, ale nebolo to ono, takže som nasledujúce dva roky strávil hlavne na plážach – myslím, že som tam študoval život"“. S pomocou peňazí, ktoré mu poskytla jeho majetná rodina, si zariadil malý obchod v Paríži. V tej dobe často chodil k Madame Zereakian, tureckej veštkyni Christiana Diora. Lagerfeld neskôr povedal: „"Predpovedala mi, že uspejem vo svete módy a parfumov"“.
V roku 1982 začal pracovať ako hlavný návrhár módnej firmy Chanel a túto činnosť vykonával až do svojej smrti. Nestrácal však nič na svojej kontroverznosti. Na začiatku 90. rokov 20. storočia oslovil niekoľko striptérok a bývalú taliansku hviezdu filmov pre dospelých, Moanu Pozzi, aby sa ako modelky zúčastnili prehliadky jeho čiernobielej kolekcie, čo zapríčinilo, že Anna Wintour, americká šéfredaktorka časopisu "Vogue", počas tejto prehliadky vstala a odišla. Lagerfeld vytvoril tiež niekoľko legendárnych módnych kúskov, ako napr. jeho „sprchové šaty“ s motívom tryskajúcej vody vyšitým z korálok, netradičné vychádzkové šaty a samozrejme množstvo výnimočne výstredných klobúkov. Na módnej akcii v Lincoln Centre v New Yorku sa v roku 2001 stal spolu s Calvinom Kleinom terčom tortového útoku členov organizácie pre ochranu zvierat PETA, protestujúcich proti noseniu pravých kožuchov.
V roku 2004 navrhol niektoré modely pre celosvetovú koncertnú šnúru Madonny, podobne potom spolupracoval aj na modeloch pre koncertné tour "Showgirls" austrálskej speváčky Kylie Minogue. Toho istého roku vytvoril dámske aj pánske modely pre švédsku odevnú spoločnosť H&amp;M Hennes &amp; Mauritz AB. Táto limitovaná séria bola vo vybraných obchodoch uvedená do predaja 12. novembra 2004 a iba za dva dni firma H&amp;M oznámila, že takmer všetok tento tovar bol vypredaný.
Je známy aj ako fotograf. Nafotografoval sériu aktov juhoafrického modela Davida Millera, vydanú pod názvom "Visionaire 23: The Emperor 's New Clothes".
V roku 2005 sa Lagerfeld stal hlavnou postavou reality šou "Signé Chanel", ktorá dokumentovala proces vytvárania jesennej a zimnej dámskej kolekcie značky Chanel. Show bola odvysielaná na kanáli "Sundance" v Spojených štátoch amerických počas jesene 2006. Dňa 18. decembra 2006 potom ohlásil novú kolekciu pre mužov aj ženy, ktorú nazval "K Karl Lagerfeld". Kolekcia obsahovala tričká rôznych veľkostí a široký výber džínsov.
S Lagerfeldom spolupracovala celá rada známych modeliek. Objavil nemeckú topmodelku Claudiu Schiffer. Ďalšia slávna modelka, ktorá predvádzala jeho šaty, bola Američanka Cindy Crawfordová. Okrem týchto dvoch veľmi známych modeliek pracovali pre neho tiež Dánka Freja Beha Erichsenová, Francúzka Inès de la Fressange, Holanďanky Lara Stone a Saskia de Brauw a Poľka Anja Rubik.
Súkromný život.
Lagerfeld mal po dobu 18 rokov milostný vzťah s francúzskym šľachticom, „levom salónov“, krásavcom a modelom Jacquesom de Bascher (19511989), tvrdil však, že to nikdy nebol vzťah sexuálny. „"Toho chlapca som nekonečne miloval, ale nikdy som s ním nemal fyzický kontakt"“, vyhlásil Lagerfeld. Jacques de Bascher však mal pomer s iným slávnym módnym návrhárom, Yvesom Saint Laurentom. De Bascher zomrel na AIDS v roku 1989, pričom Lagerfeld zotrvával v poslednom štádiu choroby pri jeho lôžku v nemocničnej izbe.
So svojím súkromným majetkom odhadovaným v roku 2013 na 350 miliónov eur bol Lagerfeld vedený medzi 500 najbohatšími Nemcami.
Po dlhé roky bol Lagerfeld veľmi úzko spriatelený s princeznou Carolinou Monackou.
Jeho miláčikom v posledných rokoch života bola mačka "Choupette" z plemena Birma, narodená 18. augusta 2011, ktorá je biela s modrými očami a váži asi . Lagerfeld porovnával jej oči so zafírom. Jej pôvodným majiteľom bol s ním spriatelený model Baptiste Giabiconi, ktorý ju Lagerfeldovi zapožičal počas svojho pobytu mimo Francúzska. Módny tvorca si však "Choupette" (meno znamená „mašľa“) natoľko obľúbil, že mu ju Giabiconi nakoniec prenechal. "Choupette" má Lagerfeldom autorizovaný vlastný účet na sociálnej sieti Twitter a v júli 2013 bola vyobrazená spoločne s modelkou Lindou Evangelista na titulnej stránke nemeckého vydania módneho časopisu "Vogue". Aj po Lagerfeldovej smrti je "Choupette" materiálne veľmi dobre zaistená a má dvoch zamestnancov, ktorí sa o ňu starajú.
Úmrtie.
Dňa 18. februára 2019 bol Karl Lagerfeld hospitalizovaný v americkej nemocnici na parížskom predmestí Neuilly-sur-Seine a nasledujúceho dňa ráno v 85. roku života zomrel. Príčinou jeho smrti bola rakovina pankreasu.
Vzťah ku knihám a k hudbe.
Lagerfeld bol známy svojou láskou ku knihám a svojou vzdelanosťou. Vlastnil 300 000 kníh, ktoré boli rozdelené medzi sedem jeho sídiel. O každej knihe vedel, kde ju má.
Celú svoju kolekciu 60 000 hudobných CD nechal previesť do prehrávača iPod. V decembri 2004 vlastnil zhruba 70 týchto prehrávačov, rozmiestnených v jeho rezidenciách po celom svete. Bol autorom hudobného výberu s názvom "Karl Lagerfeld: Les Musiques que j'aime" (Karl Lagerfeld: hudba, ktorú milujem).
Diéta.
Stal sa známym tiež svojou neuveriteľnou zmenou telesnej hmotnosti – počas 13 mesiacov schudol 42 kilogramov. „"Jednoducho som sa zrazu chcel obliekať inak, chcel som nosiť veci od Hedi Slimane"“, povedal. „"Ale tieto strihy, predvádzané veľmi, veľmi úzkymi mladými modelmi a nie mužmi môjho veku, ma donútili zhodiť 40 kilogramov. Trvalo mi to presne trinásť mesiacov"“. Diétu Lagerfeldovi presne na telo vytvoril dr. Jean-Claude Houdret. Z ich spolupráce potom vzišla kniha "The Karl Lagerfeld Diet".

</doc>
<doc id="637759" url="https://sk.wikipedia.org/wiki?curid=637759" title="Avarská ríša">
Avarská ríša



</doc>
<doc id="637760" url="https://sk.wikipedia.org/wiki?curid=637760" title="Zimný prístav">
Zimný prístav



</doc>
<doc id="637761" url="https://sk.wikipedia.org/wiki?curid=637761" title="Pálenisko">
Pálenisko

Pálenisko môže byť:

</doc>
<doc id="637762" url="https://sk.wikipedia.org/wiki?curid=637762" title="Bryan Russell (producent)">
Bryan Russell (producent)

Bryan Russell (* 22. marec 1981, Malvern, Pensylvánia, USA) je americký hudobný producent, skladateľ, hudobník, zvukový inžinier a mixér. Jeho tvorbu zahŕňajú práce s umelcami ako napríklad Straylight Run, Envy on the Coast, The Academy Is a Anterrabae a pracoval aj na nahrávkach skupín Coldplay, Dream Theater, Paul Simon, Blue Wolf a Steely Dan.
Životopis.
Bryan začal svoju kariéru prácou v The Hit Factory, kde sa zamestnal po ukončení štúdia na vysokej škole Oberlin College v rokoch 2002 až 2005. V rovnakom roku založil svoje štúdio s názvom Red Wire Audio.
V súčasnosti žije a pracuje mimo mesta New York a od 27. apríla 2014 je ženatý so Suzie Zeldinovou zo skupiny The Narrative a Twin Forks.
Výber produkovaných albumov.
Zoznam príslušných skupín, albumov a rolí produkovaných Bryanom Russellom

</doc>
<doc id="637763" url="https://sk.wikipedia.org/wiki?curid=637763" title="Bryan Russell">
Bryan Russell

Brian Russell môže byť:

</doc>
<doc id="637764" url="https://sk.wikipedia.org/wiki?curid=637764" title="UTC-2">
UTC-2



</doc>
<doc id="637765" url="https://sk.wikipedia.org/wiki?curid=637765" title="UTC+7">
UTC+7



</doc>
<doc id="637766" url="https://sk.wikipedia.org/wiki?curid=637766" title="Československý vojnový kríž 1939">
Československý vojnový kríž 1939



</doc>
<doc id="637767" url="https://sk.wikipedia.org/wiki?curid=637767" title="Druhá Maďarská republika">
Druhá Maďarská republika



</doc>
<doc id="637768" url="https://sk.wikipedia.org/wiki?curid=637768" title="Hayabusa2">
Hayabusa2



</doc>
<doc id="637769" url="https://sk.wikipedia.org/wiki?curid=637769" title="IPod Touch">
IPod Touch



</doc>
<doc id="637770" url="https://sk.wikipedia.org/wiki?curid=637770" title="Patsy Cline">
Patsy Cline

Patsy Cline, rodným menom Virginia Patterson Hensleyová (; * 8. september 1932, Winchester, Virgínia, USA† 5. marec 1963, Camden, Tennessee) bola americká speváčka country hudby s presahmi do pop music, členka Grand Ole Opry. Zomrela na vrchole speváckej kariéry pri havárii súkromného lietadla vo veku 30 rokov. Bola preslávená svojím zvučným a sýtym hlasom v altovej polohe.
V oblasti country hudby je dodnes považovaná za jednu z najúspešnejších a najuznávanejších speváčok 20. storočia, ktorej krátky život aj jej úspešná kariéra sa neskôr stala námetom mnohých kníh, filmov, dokumentov, článkov i divadelných hier.
Už od detstva išlo o veľmi talentovanú dievča, ktoré dobre tancovalo a od ôsmich rokov hralo na klavír. Už vo svojich 17 rokoch začala spievať v Nashville, kde prehovorila Roya Accuffa a uspela. V roku 1957 zaznamenala veľký úspech s hitom „Walking After Midnight“ a stala sa veľmi populárnou. Jej asi najväčším hitom je pieseň „Crazy“, ktorú pre ňu napísal Willie Nelson, a tiež „I fall to pieces“.
Odrazy v kultúre.
Jej postava sa vyskytuje v americkom životopisnom filme Loretty Lynnovej "Prvá dáma country music" z roku 1980.

</doc>
<doc id="637771" url="https://sk.wikipedia.org/wiki?curid=637771" title="Bravčové stehno">
Bravčové stehno



</doc>
<doc id="637774" url="https://sk.wikipedia.org/wiki?curid=637774" title="Dušan Škvarenina">
Dušan Škvarenina

Dušan Škarenina (* 16. október 1939, Krompachy† 15. september 1997, Bratislava) bol dráhový cyklista, reprezentant Česko-Slovenska, účastník olympijských hier 1960. Pretekal v disciplíne tandemy, spoločne s Jurajom Miklušicom. Po skončení aktívnej pretekárskej činnosti sa stal trénerom.
Športová kariéra.
Svoju športovú kariéru začal v klube Spartak BEZ Bratislava (19571958), pokračoval na vojenčine v Dukle Pardubice (19591961). Po skončení vojenčiny nastúpil do nového oddielu Inter Bratislava (19621967), ktorý založil Kamil Haťapka. Jeho trénerom sa stal významný priekopník cyklistiky na Slovensku Karol Menschy, ktorý v Interi založil sekciu dráhovej cyklistiky.
Športové úspechy.
V roku 1959 utvoril spoločne s Jurajom Miklušicom svetový rekord v disciplíne 200 m s letným štartom časom 10,5 sek.
Zaujímavosť.
Z iniciatívy Karola Menschyho sa v Bratislave začiatkom milénia uskutočnilo niekoľko ročníkov Memoriálu Dušana Škvareninu.

</doc>
<doc id="637776" url="https://sk.wikipedia.org/wiki?curid=637776" title="Hovädzie stehno">
Hovädzie stehno



</doc>
<doc id="637778" url="https://sk.wikipedia.org/wiki?curid=637778" title="Askold Žáčko">
Askold Žáčko

Askold Žáčko (* 15. február 1946, Bratislava† 5. december 1997, tamže) bol slovenský sochár, sklársky dizajnér, šperkár a spolupracoval na viacerých realizáciách pre architektúru. Patril k uznávaným členom tzv. bratislavskej sklárskej školy.
Životopis.
Askold Žáčko sa narodil v Bratislave. Jeho otec bol právnik Ján Žačko a mama Anna Macenková pracovala ako učiteľka. Po rozvode rodičov sa presťahovali s mamou najskôr do Čadce, neskôr do Žiliny.
Po skončení štúdia na Strednej umeleckopriemyselnej škole sklárskej v Železnom Brode (19611964), krátko pracoval v Slovenských závodoch technického skla v Bratislave. V štúdiu pokračoval na Vysokej škole výtvarných umení v Bratislave na oddelení Sklo v architektúre u docenta Václava Ciglera (19651971).
Na jeseň v roku 1979 prevzal vedenie ateliéru po svojom profesorovi, ktorý sa pre nezhody s vedením školy rozhodol pre návrat do Prahy. Školský ateliér zariadil vlastnými strojmi, aby si študenti mohli osvojiť si sklárske technológie. Ateliér sa začal popri voľnom umení a riešeniach pre architektúru viac venovať aj priemyselnému dizajnu. Oddelenie dostalo nový názov – Oddelenie sklárskeho výtvarníctva. Viedol ho až do roku 1990 kedy školu musel opustiť ako väčšina predrevolučných pedagógov. Popri tom v rokoch 19811990 vykonával funkciu predsedu výtvarnej rady VHJ Tatrasklo. Vďaka tomu sa mu podarilo v Lednických Rovniach vytvoriť experimentálnu dielňu.
Po odchode z VŠVU sa venoval nábytkovému a interiérovému sklárskemu dizajnu, ktorý realizoval vo firme Žáčko-Asgif v Bratislave.
Tvorba.
Žáčko sa paralelne venoval úžitkovému nápojovému sklu, šperku a vytvoril viacero riešení pre architektúru. Napr. osvetľovacie telesá, plastiky a úžitkovo-dekoratívne prvky pre Klenotnicu na Bratislavskom hrade, svietidlá a reliéfy pre novostavbu Národnej rady SR. Hlavným predmetom jeho tvorby bola sklenená plastika z optického brúseného skla. Strohá geometria foriem, ktorá vďaka farbe a narúšaniu štruktúr dokázala jeho chladným plastikám dodať nádych života.
Navrhovaniu úžitkového skla sa venoval už od svojho štúdia. Žáčkove nápojové sklo sa inšpirovalo tzv. ľudovým sklom, ktoré sa vyrábalo kedysi v 19. storočí v zaniknutých sklárňach na Slovensku.

</doc>
<doc id="637779" url="https://sk.wikipedia.org/wiki?curid=637779" title="Juraj Miklušica">
Juraj Miklušica

Juraj Miklušica (* 14. apríl 1938, Bratislava† 26. august 2018, tamže) bol dráhový cyklista, reprezentant Česko-Slovenska, účastník olympijských hier 1960. Pretekal v disciplíne tandemy, spoločne s Dušanom Škvareninom. Po skončení aktívnej pretekárskej činnosti sa stal trénerom.
Športová kariéra.
Svoju športovú kariéru začal v klube Lokomotíva Bratislava (19571958), pokračoval v Dukle Pardubice (19581960). Z Pardubíc sa vrátil do Lokomotívy Bratislava (1961), no už v nasledujúcom roku prešiel do sekcie dráhovej cyklistiky nového oddielu Inter Bratislava, ktorý založil Kamil Haťapka. V Interi sa jeho trénerom stal priekopník slovenskej cyklistiky Karol Menschy, ktorý dráhovú sekciu v Interi zakladal.
Športové úspechy.
V roku 1959 utvoril spoločne s Dušanom Škvareninom svetový rekord v disciplíne 200 m s letným štartom časom 10,5 sek.

</doc>
<doc id="637791" url="https://sk.wikipedia.org/wiki?curid=637791" title="Kreatinín">
Kreatinín

Kreatinín je produkt spontánneho rozkladu kreatínfosfátu a kreatínu vo svaloch a zvyčajne vzniká pomerne konštantnou rýchlosťou (v závislosti od svalovej hmoty).
Biologický význam.
Kreatinín v krvnom sére je dôležitým ukazovateľom zdravotného stavu obličiek, pretože je to ľahko merateľný vedľajší produkt metabolizmu svalov, ktorý sa vylučuje v nezmenenej forme obličkami. Samotný kreatinín vzniká z kreatínu a kreatínfosfátu.
Kreatín je syntetizovaný v pečeni metyláciou glykokyamínu (tiež nazývaný guanidínacetát), ktorý je biosyntetizovaný v obličkách z aminokyselín arginínu a glycínu pomocou S-adenozylmetionínu. Kreatín je potom transportovaný krvou do iných orgánov, ako je sval alebo mozog, kde sa fosforyláciou kreatín mení na kreatínfosfát. Premena kreatínu na kreatínfosfát je katalyzovaná enzýmom kreatínkinázou. Tvorba kreatinínu je spontánna cyklizačná reakcia nekatalyzovaná žiadnym enzýmom.
Kreatinín sa z krvi vylučuje obličkami, predovšetkým glomerulárnou filtráciou, ale aj tubulárnou sekréciou v proximálnom tubule. Vyskytuje sa len malá alebo žiadna tubulárna reabsorpcia kreatinínu z primárneho moču do krvi. Ak je glomerulárna filtrácia v obličkách nedostatočná, koncentrácia kreatinínu v krvi stúpa. Preto sa na výpočet klírensu kreatinínu (CrCl) môžu použiť koncentrácie kreatinínu v krvi a moči, čo približne koreluje s rýchlosťou glomerulárnej filtrácie (RGF). Koncentrácie kreatinínu v krvi sa môžu tiež použiť samostatne na výpočet odhadovaného RGF (eRGF).

</doc>
<doc id="637796" url="https://sk.wikipedia.org/wiki?curid=637796" title="Brněnský tramvajový diametr">
Brněnský tramvajový diametr



</doc>
<doc id="637801" url="https://sk.wikipedia.org/wiki?curid=637801" title="Microsoft Paint">
Microsoft Paint



</doc>
<doc id="637805" url="https://sk.wikipedia.org/wiki?curid=637805" title="Kaštieľ Halič">
Kaštieľ Halič



</doc>
<doc id="637806" url="https://sk.wikipedia.org/wiki?curid=637806" title="Ruđer Josip Bošković">
Ruđer Josip Bošković



</doc>
<doc id="637808" url="https://sk.wikipedia.org/wiki?curid=637808" title="Ruggero Giuseppe Boscovich">
Ruggero Giuseppe Boscovich



</doc>
<doc id="637809" url="https://sk.wikipedia.org/wiki?curid=637809" title="Strážcovia Galaxie (komiks)">
Strážcovia Galaxie (komiks)

Strážcovia Galaxie (v anglickom origináli "Guardians of the Galaxy") sú fiktívny tím superhrdinov, vystupujúci v komiksoch amerického vydavateľstva Marvel Comics, ktoré sa odohrávajú predovšetkým vo vesmíre.
Pôvodný tím, ktorého autormi sú scenárista Arnold Drake a ilustrátor Gene Colan, sa po prvýkrát predstavil v čísle 16 série "Marvel Super-Heroes" v roku 1969. V priebehu 70. a 80. rokov sa sporadicky objavoval v rôznych komiksoch, samozrejme v roku 1990 získal vlastnú komiksovú sériu, ktorá vychádzala až do roku 1995 a mala celkovo 62 čísiel. Ku členom tejto pôvodnej skupiny patrí major Vance Astro, Charlie-27, Martinex, Yondu, Starhawk, Nikki, Aleta Ogord, Replica, Talon a Yellowjacket.
V roku 2008 sa v príbehu série "Annihilation: Conquest" č. 6 objavil nový tím Strážcov Galaxie, ktorého autormi sú scenáristi Dan Abnett a Andy Lanning. V rokoch 2008 až 2010 vychádzala samostatná komiksová séria, ktorá mala 25 čísiel. Medzi členov tohto tímu patria Warlock, Drax the Destroyer, Gamora, Quasar, Rocket Raccoon, Star-Lord, Groot, Mantis, major Victory (aka Vance Astro), Bug, Jack Flag, Cosmo the Spacedog a Moondragon.
Na motívy komiksu bol v roku 2014 natočený celovečerný film "Strážcovia Galaxie", ktorý je súčasťou série a širšieho fikčného sveta Marvel Cinematic Universe. Hlavnú rolu vo filme hrajú postavy z nového tímu na čele so Star-Lordom, významnou postavou je ale aj Yondu. Vďaka komerčnému úspechu vznikol nadväzujúci film "Strážcovia Galaxie 2" (kde sa v menších rolách objavili aj ďalšie postavy pôvodného tímu) a je pripravovaná aj tretia časť.
Publikačná história.
Pôvodný tím (1969).
Tím bol po prvýkrát predstavený v komiksovom zošite "Marvel Super-Heroes #18" (január 1969), scenáristu Arnolda Drakea a ilustrátora Genea Colana, aj prostredníctvom dobrého predaja zošitu sa tím znovu objavil až o pät rokov neskôr v zošite "Marvel Two-In-One #4–5" (júl – september 1974). Scenárista Steve Gerber si tím obľúbil a znovu ho použil v zošitoch "Giant Size Defenders #5" a "Defenders #26–29" (júl – november 1975). 
Vlastnú kontinuálnu sériu získal tím v komiksovom titule "Marvel Presents #3" (od februára 1976), sériu písal Steve Gerber, redesign kostýmov uskutočnil ilustrátor Dave Cockrum. Gerber opustil sériu už po siedmich číslach, kedy sa novým scenáristom stal Roger Stern. Po dvoch ďalších číslach bola séria kvôli zlému predaju ukončená číslom 12 (august 1977). Tím sa následne sporadicky objavoval v príbehoch iných hrdinov (Avengers, Ms. Marvel, Thor atď). V komiksovom zošite "Marvel Two-in-One #69" z roku 1980 došlo k prepísaniu minulosti jednej z hlavných postáv tímu, čím došlo k oddeleniu medzi linearitou budúcnosti, z ktorej Strážcovia prišli a budúcností, ku ktorej smerovalo hlavné univerzum vtedajšieho Marvelu. To zapríčinilo, že sa tím v nasledujúcej dekáde neobjavil v žiadnom komikse.
V roku 1989 sa vtedajší šéfredaktor Marvelu Tom DeFalco rozhodol tím oživiť. Dôvodom bola snaha nadviazať na popularitu televizného seriálu "". DeFalco v tej dobe dokonca uvažoval o kompletnom prepísaní postáv a nových členoch tímu, avšak dal prednosť vízii scenáristu a ilustrátora Jima Valentina, ktorý chcel naďalej pracovať so starým tímom zo sedemdesiatych rokov. V júni 1990 sa tak začala vydávať prvá séria "Guardians of the Galaxy", ktorá sa dočkala 62 čísiel. Sériu písal a ilustroval Jim Valentino, ktorý do nej vniesol prvky komédie a zábavy, namiesto drsných a temnejších príbehov typických pre deväťdesiate roky. Po odchode Valentina z Marvelu, aby založil Image Comics, sériu v roku 1992 v čísle 29 prevzal Michael Gallagher. Ten ju písal až do roku 1995, kedy bola číslom 62 ukončená. V roku 1994 bola tiež vydaná spin-off miniséria s názvom "Galactic Guardians".
V roku 2008 bol tím Strážcov galaxie kompletne prepísaný a prepracovaný. Scenáristi Dan Abnett a Andy Lanning vytvorili nových členov tímu, nové pôvody postáv, nové prostredia aj iné časové línie. Pôvodný tím v novej komiksovej sérii hosťoval v číslach 12–17 a 25. V roku 2014 sa pôvodný tím dočkal novej vlastnej série s názvom "Guardians 3000", ktorú písal tiež Abnett.
Nový tým (2008).
Výsledkom udalostí v príbehovej línii "Annihilation: Conquest" došlo ku kompletnému prepracovaniu tímu. Druhá samostatná séria komiksu "Guardians of the Galaxy" sa začala vydávať v máji 2008 z pier Dana Abnetta a Andyho Lanninga. Séria bola ukončená v roku 2010 v čísle 25. Príbeh bol dopovedaný v crossoveri "The Thanos Imperative #1–6". Tím bol znovu použitý v komikse "Avengers Assemble #4–8" (jún až október 2012).
Po relaunchi Marvel univerza známom ako Marvel NOW! dostal tím novú sériu, ktoru písal Brian Michael Bendis a ilustroval Steve McNiven, na podporu predaja sa k tímu pridal aj Iron Man. Po veľkom úspechu filmu z roku 2014 dostali vlastnú sériu aj jednotlivé postavy tímu – "Star-Lord", "Rocket Racoon" a "Groot".
Počas reštartu All-New, All-Different Marvel sa novej série chopili Brian Michael Bendis a Valerio Schiti. V tejto dobe dostali vlastné série tiež Drax a Gamora.
Fiktívne biografie postáv.
Pôvodný tím (1969).
Tím pôsobí v 31. storočí alternatívnej budúcnosti Marvel univerza s označením Zem-691. Pôvodnými členmi tímu boli Major Vance Astro (neskôr známy ako Major Victory), pozemský astronaut z 20. storočia, ktorý strávil tisíc rokov na ceste ku Alfa Centauri. Ďalej Martinex T'Naga, a kryštalické stvorenie z Pluta; Captain Charlie-27, vojak z Jupitera a Yondu Udonta, modrý "vznešený divoch" z Centauri IV. Každý z menovaných je posledným zástupcom svojho druhu a spoločne zostavia tím, aby zakročili proti Badoonom, mimozemskej rase, ktorá sa snaží dobyť Slnečná sústavu. Počas boja proti Badoonom tím pribral ešte troch ďalších členov – záhadný manželský pár, ktorý tvorí Starhawk a Aleta, a ďalej Nikki, geneticky vylepšené dievča z Merkúra. Tím následne cestuje späť do 20. storočia, kde sa stretáva s klasickými hrdinami Marvelu.
V dalších príbehoch sa musia bojovať napríklad proti božskej entite Korvacovi, proti ktorému bojujú po boku Avengers. Postupne tiež priberali nových členov tímu.
Nový tím (2008).
Po invázii armády Kree (v "Annihilation: Conquest") vytvorí Star-Lord nový tím ochráncov galaxie. Tím okrem neho tvorí Adam Warlock, Drax the Destroyer, Gamora, Phyla-Vell (ako nový Quasar), Rocket Raccoon a Groot, s Mantis ako podporným charakterom. Na začiatku tímu pomáha superhrdina Nova z intergalaktickej policajnej jednotky Nova Corps. 
Vydané komiksy po česky.
V Česku vydáva komiksové knihy Strážcov galaxie nakladateľstvo CREW a Hachette Fascicoli.

</doc>
<doc id="637811" url="https://sk.wikipedia.org/wiki?curid=637811" title="Balatonfüred (obvod)">
Balatonfüred (obvod)

 #REDIRECT Balatonfüredský okres

</doc>
<doc id="637812" url="https://sk.wikipedia.org/wiki?curid=637812" title="Nyírbátori (obvod)">
Nyírbátori (obvod)



</doc>
<doc id="637813" url="https://sk.wikipedia.org/wiki?curid=637813" title="Pacsa (obvod)">
Pacsa (obvod)



</doc>
<doc id="637814" url="https://sk.wikipedia.org/wiki?curid=637814" title="Pétervására (obvod)">
Pétervására (obvod)



</doc>
<doc id="637815" url="https://sk.wikipedia.org/wiki?curid=637815" title="Veszprém (obvod)">
Veszprém (obvod)



</doc>
<doc id="637816" url="https://sk.wikipedia.org/wiki?curid=637816" title="Nagyatád (obvod)">
Nagyatád (obvod)



</doc>
<doc id="637817" url="https://sk.wikipedia.org/wiki?curid=637817" title="Dombóvár (obvod)">
Dombóvár (obvod)



</doc>
<doc id="637818" url="https://sk.wikipedia.org/wiki?curid=637818" title="Füzesabony (obvod)">
Füzesabony (obvod)



</doc>
<doc id="637819" url="https://sk.wikipedia.org/wiki?curid=637819" title="Keszthely (obvod)">
Keszthely (obvod)



</doc>
<doc id="637820" url="https://sk.wikipedia.org/wiki?curid=637820" title="Nagykáta (obvod)">
Nagykáta (obvod)



</doc>
<doc id="637821" url="https://sk.wikipedia.org/wiki?curid=637821" title="Kőszeg (obvod)">
Kőszeg (obvod)



</doc>
<doc id="637822" url="https://sk.wikipedia.org/wiki?curid=637822" title="Paks (obvod)">
Paks (obvod)



</doc>
<doc id="637823" url="https://sk.wikipedia.org/wiki?curid=637823" title="Pilisvörösvár (obvod)">
Pilisvörösvár (obvod)



</doc>
<doc id="637824" url="https://sk.wikipedia.org/wiki?curid=637824" title="Baktalórántházai (obvod)">
Baktalórántházai (obvod)



</doc>
<doc id="637825" url="https://sk.wikipedia.org/wiki?curid=637825" title="Zalakaros (obvod)">
Zalakaros (obvod)



</doc>
<doc id="637826" url="https://sk.wikipedia.org/wiki?curid=637826" title="Bonyhád (obvod)">
Bonyhád (obvod)



</doc>
<doc id="637827" url="https://sk.wikipedia.org/wiki?curid=637827" title="Csurgó (obvod)">
Csurgó (obvod)



</doc>
<doc id="637828" url="https://sk.wikipedia.org/wiki?curid=637828" title="Jászberény (obvod)">
Jászberény (obvod)



</doc>
<doc id="637829" url="https://sk.wikipedia.org/wiki?curid=637829" title="Heves (obvod)">
Heves (obvod)



</doc>
<doc id="637830" url="https://sk.wikipedia.org/wiki?curid=637830" title="Szolnok (obvod)">
Szolnok (obvod)



</doc>
<doc id="637831" url="https://sk.wikipedia.org/wiki?curid=637831" title="Zirc (obvod)">
Zirc (obvod)



</doc>
<doc id="637832" url="https://sk.wikipedia.org/wiki?curid=637832" title="Szob (obvod)">
Szob (obvod)



</doc>
<doc id="637833" url="https://sk.wikipedia.org/wiki?curid=637833" title="Szentgotthárd (obvod)">
Szentgotthárd (obvod)



</doc>
<doc id="637834" url="https://sk.wikipedia.org/wiki?curid=637834" title="Eger (obvod)">
Eger (obvod)



</doc>
<doc id="637835" url="https://sk.wikipedia.org/wiki?curid=637835" title="Cegléd (obvod)">
Cegléd (obvod)



</doc>
<doc id="637836" url="https://sk.wikipedia.org/wiki?curid=637836" title="Vác (obvod)">
Vác (obvod)



</doc>
<doc id="637837" url="https://sk.wikipedia.org/wiki?curid=637837" title="Ibrány–Nagyhalászi (obvod)">
Ibrány–Nagyhalászi (obvod)



</doc>
<doc id="637838" url="https://sk.wikipedia.org/wiki?curid=637838" title="Virginia Patterson Hensleyová">
Virginia Patterson Hensleyová



</doc>
<doc id="637839" url="https://sk.wikipedia.org/wiki?curid=637839" title="Virginia Patterson Hensley">
Virginia Patterson Hensley



</doc>
<doc id="637840" url="https://sk.wikipedia.org/wiki?curid=637840" title="František Milan Borský">
František Milan Borský

František Milan Borský (* 6. február 1889, Prievaly† 24. november 1986, Nitra) bol slovenský vojak, brigádny generál, generálmajor in memoriam.
Životopis.
František Milan Borský sa narodil v Sandorfe (dnešné Prievaly) v židovskej rodine Ignácovi a Antónii Bergerovým ako Žigmund Berger.
Kvôli protižidovským náladám a opatreniam prestúpil 27. apríla 1938 k Cirkvi československej a od 1. mája 1939 k slovenskej Evanjelickej cirkvi. V roku 1938 si oficiálne zmenila celá rodina Bergerová svoje priezvisko na Borský. Žigmund si zmenil meno na František Milan.
Na konci prvej svetovej vojny sa jej aktívne zúčastnil na talianskom a francúzskom fronte. Po vzniku ČSR slúžil v Miloviciach, Petržalke, Jozefove, Plzni. Po vzniku Slovenského štátu pôsobil na MNO v Bratislave. Pre židovský pôvod ho v roku 1942 prepustili z armády. Zaradili ho do pracovnej povinnosti v kategórii robotník-žid. Pracoval ako traťový robotník v Prešove. "Na príhovor ministra obrany generála Čatloša u okresného náčelníka dr. Aladára Ondrejkoviča a jeho švagra hlavného radcu MV Dr. Karola Reindla bol rodák z obce Sandorf, bývalý pplk. gšt. František Borský (Zigmund Berger) od apríla 1943 zamestnaný ako účtovník na Štátnom pozemkovom úrade v Piešťanoch, kde bol Hlavným notárskym tajomníkom Vojtech Ondrejkovič".
Po vyhlásení SNP bol príslušníkom 1. čs. partizánskej brigády M. R. Štefánika. Po potlačení povstania prešiel do Považského Inovca, kde v okolí Piešťan zorganizoval odbojovú skupinu "Považský prápor slobody".
Po skončení druhej svetovej vojny bol veliteľom Železničného traťového veliteľstva v Bratislave, neskôr pôsobil na MNO v Prahe. V roku 1950, po komunistickom prevrate v roku 1948, keď prevládali u vládnucej KSČ protižidovské nálady, bol preradený do výslužby, a to na základe zdravotného vyšetrenia.
Zomrel 24. novembra 1986 v Nitre.

</doc>
<doc id="637842" url="https://sk.wikipedia.org/wiki?curid=637842" title="Northrop Grumman E-8 Joint STARS">
Northrop Grumman E-8 Joint STARS

Northrop Grumman E-8 Joint Surveillance Target Attack Radar System (Joint STARS) je americké vojenské lietadlo, ktoré predstavuje leteckú platformu na velenie a riadenie bojových operácií. Dokáže lokalizovať, identifikovať, klasifikovať, sledovať a zamerať pozemné ciele a odovzdať tieto informácie pomocou dátového spojenia americkému veleniu a úderným prvkom na súši, na mori alebo vo vzduchu.
História.
V 70. rokoch 20. storočia mali ozbrojené sily USA záujem o zdokonalené systémy sledovania bojiska. To viedlo k vývojovým prácam na tvorbe vyspelého radaru so syntetickou apertúrou (SAR), ktorý by dokázal detailne mapovať zemský povrch. Tento projekt s kódovým označením PAVE MOVER zastrešovala agentúra DARPA spolu s americkým letectvom.
V tom istom čase financovala americká armáda vývoj podobného systému sledovania bojiska, ktorého nosičom by bol vrtuľník rodiny Sikorsky H-60. Projekt niesol označenie Stand-Off Target Acquisition System (SOTAS), ale náklady naň boli príliš vysoké a armáda bola nútená ho zrušiť. Krátko nato v roku 1982 armáda a letectvo svoje programy zlúčili. Nasledujúce dva roky strávili definovaním svojich požiadaviek a výsledkom bol systém Joint Surveillance Target Attack Radar System (Joint STARS).
Melbourne Systems Division, divízia spoločnosti Grumman, získala v roku 1985 zákazku na vývoj a výrobu dvoch prototypov E-8A, ktoré sa stali leteckou platformou pre systém Joint-STARS. Prvý prototyp E-8A sa dostal do vzduchu v roku 1988, pričom oba stroje boli operačne testované už počas vojny v Perzskom zálive v roku 1991.
Medzitým bola v roku 1990 uzavretá zmluva na výrobu jedného vylepšeného prototypu v štandarde E-8C, ktorý absolvoval svoj prvý let v marci 1994. Dodávky prvých lietadiel v tejto verzii začali v roku 1995.
Konštrukcia.
E-8 je modifikované civilné lietadlo série Boeing 707-300, ktoré je vybavené špeciálnym radarom, komunikačnými, prevádzkovými a riadiacimi podsystémami. Je charakteristické radomom v tvare kanoe, ktorý sa nachádza v spodnej časti trupu a je dlhý 8 metrov. V ňom je umiestnená fázová anténa s bočným vyžarovaním, ktorá má dĺžku 7,3 metrov.
Radarové a počítačové podsystémy E-8C dokážu zhromažďovať a zobrazovať podrobné informácie o pozemných silách na bojisku. Informácie sa prenášajú takmer v reálnom čase na pozemné stanice armády a námorného zboru ako aj na iné uzly velenia, riadenia a komunikácie.
Anténa AN/APY-3 môže byť naklonená na obe strany lietadla, pričom má zorné pole 120 stupňov. Dokáže pokryť takmer a je schopná detegovať ciele na viac ako . Radar má tiež limitovanú schopnosť detegovať helikoptéry ako aj nízko a pomaly letiace lietadlá s pevným krídlom.
AN/APY-3 pracuje v štyroch základných prevádzkových režimoch:
Ďalším vylepšením lietadla E-8 v porovnaní s civilným Boeingom 707-300 je schopnosť tankovania počas letu. Umožňuje to objímka, ktorá sa nachádza v hornej časti trupu za kokpitom. 
V interiéri sa nachádzajú dva rady zobrazovacích a ovládacích konzol pre špecializovaných operátorov. Celkovo je tam 17 operátorských konzol a jedna konzola „obranných systémov“. Obranné systémy však nezahŕňajú žiadne aktívne protiopatrenia a pozostávajú iba z výstražných senzorov. Pri štandardnej misii zvyčajne posádka pozostáva z 21 osôb, pri dlho trvajúcich letoch je však možné zobrať na palubu až 34 ľudí. V lietadla sa okrem kokpitu a operátorských stanovíšť nachádza aj šesť lôžok a odpočinková miestnosť. 
Operačné nasadenie.
Prvé dve lietadlá E-8A dorazili 11. januára 1991 do Rijádu v Saudskej Arábie. Tu sa zúčastnili operácie Desert Storm, ktorej cieľom bolo vytlačiť Iračanov z Kuvajtu. E-8A vykonali prvú misiu 14. januára, čo bolo dva dni pred začiatkom leteckej kampane. Celkovo absolvovali 49 bojových letov, v rámci ktorých strávili vo vzduchu viac ako 500 hodín. Aj keď lietadlá boli vybavené iba asi desiatimi operátorskými konzolami a toto nasadenie bolo v zásade iba testovacie, oba stroje sa ukázali byť cennými bojovými prostriedkami. Snímky z E-4A zmapovali pohyby irackých vozidiel na tzv. „Diaľnici smrti“ a presne ich označili pre potreby leteckého útoku. 
Od decembra 1995 do marca 1996 sa lietadlá E-8A a E-8C zúčastnili operácie Joint Endeavor, čo bola mierová misia NATO v Bosne a Hercegovine. Stroje štartovali zo základne v Nemecku a absolvovali 95 letov (viac ako 1 000 letových hodín). E-8C boli do tejto operácie opätovne nasadené v v októbri 1996, kedy absolvovali 36 operačných letov s viac ako 470 letovými hodinami.
Používatelia.
 Spojené štáty
United States Air Force – disponujú 16 lietadlami E-8, ktoré sa nachádzajú na základni Robins.

</doc>
<doc id="637847" url="https://sk.wikipedia.org/wiki?curid=637847" title="Ján Khuen">
Ján Khuen

Ján Khuen (* ?† 21. máj 1584, Banská Bystrica) bol slovenský zlatník pôsobiaci v Banskej Bystrici.
Životopis.
Ján Khuen (tiež: "János, Johannes, Hans, Hanns, Hanus, Khüen, Khün, Khunn, Khuenn") bol vychýrený, uznávaný a vyhľadávaný zlatník, ktorý sa do Banskej Bystrice prisťahoval pred rokom 1550 z Levoče. Od roku 1551 bol majstrom banskobystrického zlatníckeho cechu a v rokoch 15511581 sa v meste spomína ako zlatník. V rokoch 15701584 bol členom tzv. vonkajšej mestskej rady. Za manželku mal Margarétu Khuenovú, s ktorou žil na Dolnej ulici v spodnej časti dnešného domu č. 17. Khuenovci mali štyri deti. Dvoch synov, z ktorých Juraj († 5. júna 1594) bol tiež zlatníkom, ale s menším nadaním a znalosťami remesla ako jeho otec. Druhý syn Jakub Khuen, ktorého prijali za mešťana 13. júna 1586, pokračoval v otcových šľapajach, ale politických. Pri mimoriadnych doplňovacích voľbách 12. novembra 1606 ho zvolili za člena vonkajšej mestskej rady. Dcéry Khuenovcov sa volali Anna a Barbara.
Ján Khuen zomrel 21. mája 1584. Jeho manželka o dva roky neskôr 24. júna 1586.
Dielo.
Z jeho mnohých prác sa dodnes zachoval len tzv. "Kalich Juraja Radvanského" (Kalich Radvanských) z roku 1576. O tri roky neskôr vyhotovil svadobný pokál pre rektora tunajšej mestskej latinskej evanjelickej školy magistra Pavla Halvepapiusa a jeho manželku Kristínu, vdovu po notárovi Jánovi Geblovi. V roku 1567 dostal Ján Khuen netradičnú zákazku. Poverili ho pozlátením hodinových ručičiek na hradnej veži (zvonica pri Barbakane). Za prácu dostal 3 dukáty a celkovo práca vyšla na 4 zlaté a 87 denárov.
Ján Khuen patril k popredným majstrom zlatníckeho cechu, dokonale ovládal aj rytecké remeslo, preto sa v roku 1575 na neho obrátila mestská rada s objednávkou na vyhotovenie kalicha (čaše), ako svadobného daru zvolenskému kapitánovi a podžupanovi Zvolenskej župy Jurajovi Radvanskému (1557?). V zbierkach Stredoslovenského múzea sa zachovala galvanoplastická kópia tohto diela. Kalich darovalo mesto Banská Bystrica Jurajovi Radvanskému pri príležitosti jeho druhého sobáša s Elenou Neweryovou (Ilonou Néveriovou) z Kráľovej, na znak dobrých susedských vzťahov. Kalich je vyrobený z tepaného striebra, gravírovaný a čiastočne pozlátený. Z masívneho sokla lemovaného perlovcom vystupuje kónický plášť, na ktorom je rytý a do pásov usporiadaný dekór. Výzdoba kalicha obsahuje dva motívy: poľovnícky a rodinný. Pás na hornom okraji kalicha lemuje 3,4 centimetrov široký prstenec, ktorý tvoria štyri komické výjavy z poľovačky na zajace. Prvý výjav zobrazuje z pušky strieľajúceho poľovníka na schúleného zajaca medzi stromami, dvaja ďalší poľovníci bez pušky ho chcú uloviť iba vlastnými rukami. Druhý výjav zobrazuje troch o korisť sa hádajúcich nimródov (lovcov). Dvojica z nich sa bez pušky trhá o korisť, poľovník s puškou stojí bokom a pozerá sa na brešúceho psa. Tretí výjav zobrazuje poľovníka s puškou, ktorý má namierené do krčmy a sprevádzajú ho dvaja psy. Oproti poľovníkovi beží zajac a druhý s pohárom v ruke sa vykláňa z okna krčmy a ponúka poľovníka. Posledný štvrtý výjav zobrazuje troch poľovníkov pri deľbe koristi.
Stredný pás kalicha zdobia motívy z rodinného života. Ústredným motívom je banskobystrický erb, ktorý drží anjel (okrídlený génius), pod ktorým sa v troch riadkoch nachádza tepaný latinský text, ako dedikácia svadobného daru:
„AD SECVNDAS EGREGI DOMINI GEORGII RADWANSKII NVPTIAS CIVITAS NOVIZOLIENSIS PROPTER FVTVRAM AC PERTVRAM SVAM ET HOEREDVM SVORVM AMICITIAM: DONO: DEDIT 1.5.7.6.“
Preklad: „"Jurajovi Radvanskému pri príležitosti jeho šťastnej svadby dalo do daru mesto Banská Bystrica na znak večného priateľstva svojho i svojich dedičov 1576."“
Výzdoba stredného pásu pokračuje rytými motívmi postáv. Prvou postavou je žena s dvomi malými deťmi, z ktorých menšie drží v náručí ľavej ruky, staršie hladí pravou rukou po čele. Iniciály P. R. môžu znamenať Petrus Radwanski. Druhou postavou je dievča, držiace v pravej ruke bábiku a v ľavej kolísku. Iniciály E. R. môžu znamenať Elizabeth Radwanska. Treťou postavou je chlapček cválajúci na drevenom koni. Iniciály G. R. I. môžu znamenať meno Georgius Radwanski Iunior. Iniciály pri postavách pravdepodobne označujú členov rodiny Juraja Radvanského. Jednotlivé výjavy sú oddelené rytinami domácich zvierat: kozou, kohútom, kvočkou s kuriatkami a psom. Kalich je zhotovený zo strieborných úlomkov, použitých spôn, ktoré sa nachádzali v pokladnici nemeckého kostola. Na kalichu sa nachádzajú aj iniciály majstra H. K. (Hans Khün). Ján Khuen dostal za vyhotovenie diela formou zbierky vo farskom kostole 6 zlatých a 32 grajciarov. Kópia kalicha v zbierkach Stredoslovenského múzea má rozmery: výška 18,5 centimetrov, priemer dna 10 centimetrov a priemer ústia 12 centimetrov. Váha kalicha je 330 gramov. Predmet reprezentoval Mestské múzeum na Svetovej výstave v Paríži v roku 1900. Originál kalicha sa nachádza v Maďarskom národnom múzeu ("Magyar Nemzeti Múzeum") v Budapešti.

</doc>
<doc id="637851" url="https://sk.wikipedia.org/wiki?curid=637851" title="Organ v Evanjelickom kostole v Príbovciach">
Organ v Evanjelickom kostole v Príbovciach

Organ v evanjelickom kostole v Príbovciach predstavuje reprezentatívny typ nástroja zhotovený firmou Jan Tuček z Kutnej Hory v roku 1935. Organ je umiestnený v strede empory (chóru) v kompaktnej skrini, zatiaľ čo hrací stôl stojí samostatne v centrálnej časti pred korpusom nástroja. Ide o dvoj-manuálový typ organu s 21 znejúcimi registrami, pedálom, s pneumatickou traktúrou a výpustkovými vzdušnicami.
História organu.
História organu je úzko spätá s dejinami kostola, ktorý bol postavený na súčasnom mieste v roku 1826. Ale približne do súčasnej podoby sa dostal až roku 1901 pod dohľadom vtedajšieho farára Viliama Klimu. V tom čase sa v kostole nachádzal ešte pôvodný menší organ so 6 mutáciami, ktorý bol postavený Samuelom Wágnerom v roku 1877. Tento organ bol nefunkčný od roku 1917, keď boli na sklonku prvej svetovej vojny odobraté píšťaly a použité v zbrojárskom priemysle, čím sa stal nefunkčný a na organe sa v kostole nehralo až do roku 1935. 
Hneď po zrekvirovaní píšťal v roku 1917 sa začala zbierka na opravu, z čoho sa nakoniec upustilo a za vyzbierané peniaze sa postavil kompletne nový organ. Návrh vypracoval kantor a učiteľ Daniel Sámel a pri zasadnutí konventu dňa 23.9.1934 sa cirkevný zbor rozhodol usporiadať výberové konanie k zostrojeniu nového organu podľa Samelovej predlohy. Oslovené firmy boli Rieger Orgelbau z Krnova, Josef Mölzer z Kutnej Hory a firma Jan Tuček taktiež z Kutnej Hory.
Zákazku na nový organ vyhrala firma Jana Tučeka a dňa 3. 2. 1935 bola podpísaná objednávka na realizáciu organu v hodnote 75 000 Kčs. S výstavbou sa začalo 30. 8. 1935. V priebehu inštalácie organa bolo nutné rozšíriť pôvodný chór, keďže pôvodný organ bol malých rozmerov. Už o necelý mesiac dňa 25. 9. 1935 bol organ dokončený a posviacku vykonal turč. sv. martinský senior a farár Otto Škrovina, ktorá sa konala dňa 13. 10. toho roku.
Stavebným materiálom organu z roku 1935 bolo drevo, koža a zinkové píšťale. Materiál podľahol času a postupne bolo nutné organ opravovať a modernizovať. Už v roku 1937 bol do kostola zavedený elektrický prúd a do organu bol namontovaný elektrický ventilátor pre pohon spolu s tepelnými reflektormi pre hrací stôl v celkovej hodnote 4 800 Kčs. Ďalšie opravy organa boli v rokoch 1946 v hodnote 1 746,50 Kčs, následne 1948, keď bol organ naladený a opatrený ďalším vybavením v hodnote 3 400 Kčs. V roku 1950 bola zaznamenaná oprava elektrického prúdu k organu a v roku 1965 bol prečistený motor a organ znovu naladený v celkovej hodnote 4 500 Kčs. V roku 1984 bola vykonaná oprava v sume 1 600 Kčs a v roku 2002 boli zrekonštruované elektrické rozvody v celom kostole vrátane organu.
Napriek čiastočným rekonštrukciám a opravám sa organ stal čiastočne nefunkčný a nespoľahlivý podľa vyjadrenia organistov Róberta a Viktora Ponča z firmy Varhany z Krnova. Následkom toho bola v roku 2005 vyhlásená zbierka na jeho opravu. Avšak peniaze boli následne použité na opravu kostola, keďže oprava organa bola vyčíslená na 1,5 milióna Sk, čo bola v tom čase pre malý cirkevný zbor v Príbovciach veľká finančná položka.
Súčasnosť organu.
Nová zbierka na záchranu organu bola vyhlásená v auguste roku 2015, keď sa stal organ kompletne nefunkčný. Dlhodobá vlhkosť kostola a nedostatočné financie na priebežné opravy sa na materiáloch ako sú drevo či koža výrazne podpísali. Návrh na generálnu opravu bol vypracovaný v septembri v roku 2018 Mariánom Muškom z organárskej dielne v Žiline. Celková čiastka na opravu organa bola firmou stanovená na 36 630,- €. Práce zahŕňajú: ""demontáž organa, prevoz jednotlivých častí do dielní v Žiline, vyčistenie na sucho a mokro, morenie drevených častí proti červotoču, prevoz späť do kostola v Príbovciach a opätovná montáž, vyčistenie a morenie skrine. Rekonštrukcia vzduchového systému, nový organársky ventilátor, oprava pneumatického hracieho stola, výmena membrán a tesnení, oprava pneumatickej traktúry, výmena pneumatických vedení, membrán na tónových a registrových relé. Celková regulácia tónovej a registrovej traktúry, oprava pneumatických výpustkových vzdušníc, obnova taštičkových membrán vo vzdušniciach, tesnení, ventilov. Výmena tesnení pod píšťalnicami, oprava píšťal – šubrov, zvitkov, kožených tesnení, odstránenie vád a deformácií, nový náter prospektu, odstránenie intonačných vád a následné naladenie celého organa"."
Cirkevný zbor v Príbovciach v rámci zbierky zrealizoval mnoho aktivít na záchranu tohto jedinečného a reprezentatívneho hudobného nástroja ako napríklad množstvo koncertov, kultúrnych podujatí, predaj reklamných predmetov, publikácií a CD detského spevokolu Soľničky zeme. Napriek obrovskej snahe cirkevného zboru sa nepodarilo vybrať dostatok financií, a preto zbierka pokračovala aj po generálnej oprave samotného nástroja. Generálna oprava organu skončila v júni v roku 2019 a ladenie organu prebiehalo do septembra toho roku. Slávnostné služby božie s posvätením organu prebehli v nedeľu dňa 15.9.2019 a v organe sa opäť harmonicky rozozvučalo 1392 píšťal.
Podrobný popis organu.
Organová skriňa je vysoká 6,5 metra a široká 7,7 metra. Je vyrobená podľa návrhu Daniela Sámela zo smrekového dreva a bola trikrát natretá fermežou. Rezbárska práca je zlatená.
Hrací stôl je od skrine vzdialený 1,5 metra a jeho šírka je 1,5 metra. Hrací stôl je postavený zo smrekového dreva podľa návrhu, a podľa slohu skrine organa. Bol trikrát natretý farbou. Na hracom stole boli dva kovové svietniky so sklenenými miskami na oboch koncoch stola. Celé tóny kláves manuálov sú obložené celuloidom a poltóny klávesov boli vyrobené z ebenového dreva. Klaviatúra je obložená lešteným dubovým drevom. Pedálová klávesnica je z pareného buku. Lavica je zo smrekového dreva a leštené sedadlo je vyrobené z dubového dreva. V hracom stole a v prospekte sú vložené zinkové píšťale, ktoré sú potiahnuté bronzom a opatrené kožou. V organe sa nachádzajú ešte cínové píšťale, ktoré sú leštené a aj drevené píšťale, ktoré sú zhotovené zo smrekového dreva. Z vnútornej strany sú natreté fermežou.
Vzdušnice sú zhotovené z borovicového dreva. Ventily sú potiahnuté mäkkou kožou a plsťou. Vodiace ihly a drôty sú z mosadze a sú pocínované. Matky k regulovaniu sú kožené. Píšťalnice sú z borovicového dreva a sú priskrutkované na vzdušnice. Rúrky sú z tvrdého olova a pocínované. Žalúziová skriňa je z silného dreva. Mechy s mechanizmom k šliapaniu s čerpacím dvojitým mechom, zásobovacej sústavy sú z mäkkého dreva a v ohyboch sú zviazané dvojnásobne konopnými povrazmi a šľachami, na rohoch sú zviazané kožou trojnásobne. Vnútorná časť mechov je hladená, natretá farbou, vnútorná časť je tiež natretá fermežou a polepená silným papierom. Na zásobnom mechu sú vzduchové hodiny  a poistná záklopka. Osi šliapacieho stroja, hroty a ložiská sú oceľové. Podstavec pod mechy je zo smrekového dreva.

</doc>
<doc id="637855" url="https://sk.wikipedia.org/wiki?curid=637855" title="Parný rušeň 475.1">
Parný rušeň 475.1

Parný rušeň 475.1 je univerzálna parná lokomotíva, vyrábaná v rokoch 19471950 Škodovými závodmi v Plzni pre Česko-slovenské štátne dráhy. Z celkového počtu 172 kusov bolo posledných 25 dodaných do KĽDR. Pre svoj elegantný vzhľad dostala prezývku šľachtičná. Rušne boli určené pre ťahanie diaľkových rýchlikov, osobných vlakov a príležitostne tiež rýchlych nákladných vlakov.
Lokomotívka Škoda v Plzni uplatnila pri výrobe tohto typu najmodernejšie technológie a konštrukčné prvky, používané v tej dobe v zahraničí. V našej doprave sa tak objavil rušeň s novými konštrukčnými prvkami, ktoré sa pri konštrukcii parných kotlov dovtedy nepoužívali. Jedná sa najmä o spaľovaciu komoru a varník, v niektorých rušňoch boli použité valivé ložiská. Pretože sa nové prvky osvedčili, boli použité aj pri konštrukcii ďalšieho, väčšieho rušňa radu 556.0 pre nákladnú dopravu.
Stroje radu 475.1 slúžili viac ako 30 rokov a pre svoju spoľahlivosť a zároveň jednoduchú obsluhu si získali obľubu u obsluhy a dielenského personálu. S pribúdajúcim vekom prechádzali na menej dôležité výkony a vedľajšie trate, kde nahradili staršie stroje. Prešli tiež niekoľkými rekonštrukciami, medzi ktorými bolo doplnenie mechanických prikladačov a nových dyšien typu Kylchap. Od polovice 60. rokov boli postupne vyraďované a s dodávkami nových motorových rušňov v sedemdesiatych rokoch sa ich počty ďalej znižovali. Značná poruchovosť nových motorových lokomotív radu T 478.3 však viedla k predĺženiu ich služobného nasadenia o ďalšie roky. Posledné stroje tohto radu vydržali v prevádzke až do roku 1980. K rušňom sa používali tendre radov 932.3 a 935.0.
Vznik, objednávka.
V rámci povojnovej obnovy značne rozmanitého parku parných rušňov bolo rozhodnuté skonštruovať a vyrobiť niekoľko typov lokomotív. Pre najdôležitejšie a najrýchlejšie vlaky bola objednaná rada 498.0, ale pre vlaky osobné a nákladné bolo počítané so strojmi nižšieho výkonu a menšieho nápravového tlaku, umožňujúceho priechodnosť na trate so slabším typom zvršku. Základné parametre boli:
Výroba lokomotív bola zadaná do plzenských Škodových závodov, ktoré už pracovali na dodávkach radu 498.0. S ​ním mala byť nová lokomotíva aspoň v niektorých konštrukčných prvkoch unifikovaná. Objednávka prvej série na 55 kusov prišla v roku 1946, s požiadavkou dodania prvej lokomotívy do konca roka nasledujúceho. Za jednu lokomotívu výrobca požadoval sumu 3 114 315 Kčs, príslušný tender radu 935.0 (pre vzájomnú zameniteľnosť rovnaký ako pri rade 498.0) stál 665 250 Kčs.
Výroba.
S využitím najnovších dostupných technológií (moderný kotol s prehrievačom a pyrometrom, rošty Houlson, u niektorých lokomotív valivé ložiská a podobne) bola objednávka vybavená veľmi rýchlo a už 2. decembra 1947, teda štyri týždne pred vypršaním termínu, bola ČSD odovzdaná prvá lokomotíva 475.103 (bola dokončená skôr ako čísla 1 a 2). V niekoľkotýždňových odstupoch boli po nevyhnutných skúškach do prevádzky zaraďované ďalšie stroje a ihneď nasadené na vlakoch. Rušne sa osvedčili a ešte pred dodaním celej prvej série bola objednaná séria druhá, v množstve 27 kusov.
Na základe dobrých skúseností s rušňami (dokázali nahradiť staršiu radu 365.4, 455.2, 456.0 predovšetkým z vojnovej koristi) boli doobjednávané ďalšie stroje a do roku 1950 bolo vyrobených celkom 172 kusov v štyroch výrobných sériách. Posledných 25 rušňov bolo v rámci socialistickej výpomoci odoslaných do Kórejskej ľudovodemokratickej republiky. Stalo sa tak na jar 1951. Zároveň bola medzi rokmi 19551956 predvádzaná lokomotíva 475.1142 v Číne (na tento účel mala zelený náter, inšpirovaný radom 387.0).
Prevádzka.
Využitie.
Rušne boli využívané takmer na všetkých typoch výkonov, s výnimkou ťažkých nákladných vlakov (pre tie boli určené rušne 556.0). Vďaka výrobe takmer 150 kusov sa rozšírili naprieč Česko-Slovenskom a slúžili na mnohých hlavných i vedľajších tratiach, kde to traťové pomery dovoľovali. Pre svoju jednoduchú dvojvalcovú konštrukciu a s tým spojenú spoľahlivosť, si získali medzi prevádzkovým personálom obľubu a neraz nahrádzali aj výkonnejšie stroje radu 498.0 na diaľkových rýchlikoch.
Presuny.
Z výroby bola väčšina rušňov dodaná do výhrevní, kde bolo potrebné nahradiť vojnové a predvojnové lokomotívy (Praha, Brno, Bratislava, Žilina). Postupom času sa dostali do mnohých ďalších dep a prevzali výkony i od novších typov lokomotív, ktoré pre dané vlaky nevyhovovali (napríklad rad 387.0). Uplatnenie našli aj v ľahkej nákladnej doprave, predovšetkým pri vlakoch, prepravujúcich expresné zásielky a tovar.
Ku koncu prevádzky sa ako nadbytočné lokomotívy dostali aj na rýdzo podradné výkony, akými boli pracovné a stavebné vlaky, prípadne vykurovanie rotúnd v rušňových depách parou.
Vyraďovanie.
Od polovice 60. rokov začal masívny nástup moderných trakcií (elektrickej aj motorovej), čo spôsobilo značný nadbytok parných rušňov. Rad 475.1 bol väčšinou premiestňovaný na vedľajšie trate alebo tam, kde nahradil ešte staršie stroje. Niektoré stroje v horšom technickom stave boli rovno zrušené a zošrotované, prípadne použité na náhradné diely – prvé dva exempláre boli zrušené už v roku 1963. Po roku 1970 sa počet prevádzkových rušňov ďalej znižoval v prospech motorových lokomotív, hoci ich značná poruchovosť (predovšetkým radu 478.3) umožnila rad 475.1 udržať v prevádzke dlhšie, než sa predpokladalo. Posledné lokomotívy dosluhovali ako stroje pre dopravu pomocných vlakov, prípadne ako stabilné vykurovacie kotly. Definitívne vyradené boli v roku 1980 ako jedna z posledných rušňových radov.
Rekonštrukcia.
Hoci bol rad 475.1 už z výroby technicky na veľmi vysokej úrovni, ani jemu sa nevyhli rekonštrukcie a zlepšenia za účelom zhospodárnenia a zjednodušenia ich obsluhy a údržby. Išlo najmä o dodatočné dosadenie mechanických prikladačov uhlia (typu Standard Stocker ako u radu 556.0 pre nákladnú dopravu – v južných Čechách si preto vyslúžili inde neobvyklú prezývku „štoker“), ktoré veľmi uľahčili prácu kuriča a znížili spotrebu paliva, hoci v rušňoch prvej série musel byť v tendri zmenšený vodojem. Podobne prínosnou rekonštrukciou bola výmena pôvodnej dyšne za novú, typu Kylchap.
Historické rušne.
Vzhľadom k počtu vyrobených rušňov sa podarilo do súčasnosti zachovať väčšie množstvo exemplárov, z ktorých štyri sú aj prevádzkyschopné. Okrem týchto strojov bolo uchovaných tiež niekoľko vrakov, slúžiacich najmä ako zdroj náhradných dielov.
475.101.
Lokomotíva s najnižším číslom bola dodaná ČSD dňa 10. decembra 1947 do výhrevne Praha Masarykovo nádraží. Odtiaľ sa neskôr cez ďalšie depa dostala do depa Brno dolní nádraží, kde slúžila väčšinu svojho života. Tu tiež bola 13. júna 1979 zrušená, ale zošrotovaniu unikla a bola zachovaná. Teraz patrí Českým dráham a je vedená ako prevádzkové historické vozidlo.
475.111.
Lokomotíva 475.111 bola po vyrobení odovzdaná vo februári 1948 do plzenského depa. Odtiaľ bola vypravovaná s vlakmi predovšetkým na trate Plzeň – Praha a Plzeň – Cheb. V roku 1955 bola odovzdaná do rušňového depa v Chomutove, kde vozila rýchliky na trase Praha – Chomutov – Cheb. Na záver prevádzky sa dostala do depa v Lounoch, kde bola v roku 1977 vyradená z prevádzky. Následne bola prevezená do Českej Třebovej, kde sa mala stať exponátom pre zamýšľaný železničný skanzen. Z projektu nakoniec zišlo a v roku 1983 sa novým majiteľom stroja stalo Múzeum Škoda Plzeň. V roku 1990 bola lokomotíva prevedená do zbierok občianskeho združenia Iron Monument Club Plzeň (IMC), ktoré sa rozhodlo ju sprevádzkovať. Náročná oprava bola v ŽOS České Velenice vykonaná v roku 1993 a lokomotíva je používaná k historickým jazdám a stretnutiam nielen v Česku, ale aj v zahraničí.
475.179 (994.004-0).
Lokomotíva 475.179 bola vyrobená v Škode Plzeň v roku 1948 s výrobným číslom 1900 a tendrom 932.323. Dňa 5. augusta 1948 začala svoju prevádzku v LD Vršovice. Jej ďalšie pôsobenie bolo v depách České Budějovice, Bratislava, Veselí nad Moravou, Zvolen (Fiľakovo) a od roku 1972 Děčín (výhrevňa Podmokly). Spolu s ňou boli do Děčína odovzdané lokomotívy 475.1104, 1106, 1137 a 1146. Od roku 1976 do roku 1979 pôsobila ešte v Lovosiciach, odkiaľ sa vrátila do Děčína, kde zakončila svoju pravidelnú prevádzku. Lokomotíva nebola nikdy zrušená a bola vedená ako prevádzkovaný stroj do roku 1981, kedy sa z nej stal múzejný exponát. V roku 2003 bola na lokomotíve vykonaná posledná generálna oprava v Českých Veleniciach a dostala tender 932.394, s ktorým pôvodne jazdila lokomotíva 475.1138. Lokomotíva patrí Českým dráham, je vedená pod CHV Lužná u Rakovníka a od júna 2009 je deponovaná v Českej Lípe.
475.194.
Rušeň 475.194 bol spoločne so strojmi 475.1142 a 498.106 poslednou turnusovo nasadenou parnou rýchlikovou lokomotívou v Československu, keď v trojdňovej turnusovej skupine P04 rušňového depa Brno od septembra do konca novembra 1978 zaisťovala vozby osobných vlakov na trati Brno – Přerov. Ako posledný stroj rady ešte v marci 1980 zachádzala vlastnou silou predhrievať súpravy na odstavnej stanici B v Brne. Následne bola upravená na vykurovací kotol K767 a zaisťovala vykurovanie objektov rušňového depa Brno. V decembri 1999 ju odkúpila od Českých dráh fyzická osoba, ktorá lokomotívu aj jej tender postupne renovuje s predpokladom sprevádzkovania. Lokomotíva je deponovaná v areáli spoločnosti Teplárne Brno a. s.
475.196.
Okrem troch prevádzkovaných českých lokomotív sa jedna lokomotíva radu 475.1 nachádza aj na Slovensku, konkrétne exemplár číslo 96 vo Vrútkach. Z výroby bol dodaný do Břeclavi, odkiaľ sa neskôr presunul aj do zvolenského depa, tu bol vyradený v roku 1975 a skončil ako vykurovací kotol v depe Fiľakovo. Po niekoľkoročnom chátraní prejavilo o rušeň záujem Múzejno-dokumentačné centrum v Bratislave a bol prevzatý do jeho zbierok. V roku 2004 bola dokončená náročná oprava členmi spolku výhrevne Vrútky a lokomotíva bola opäť sprevádzkovaná.
475.1142.
Lokomotíva 475.1142 v unikátnom zelenom nátere slúžila takmer 27 rokov v Plzni, odkiaľ bola v roku 1978 odovzdaná do Brna. Pre svoju výnimočnosť bola vybratá do zbierok Národného technického múzea ako prevádzkový exponát a po vyradení udržiavaná v depe Přerov. Takto slúžila až do roku 2003, kedy jej skončila spôsobilosť kotla a lokomotíva bola odstavená. V neprevádzkovom stave bola cez múzeum ČD v Lužnej u Rakovníka presunutá do depozitára NTM v Chomutove.

</doc>
<doc id="637856" url="https://sk.wikipedia.org/wiki?curid=637856" title="Šľachtičná">
Šľachtičná



</doc>
<doc id="637857" url="https://sk.wikipedia.org/wiki?curid=637857" title="Ignác Vécsei">
Ignác Vécsei

Ignác Vécsei (* 6. apríl 1883, Prievaly† 1944, Osvienčim) pôvodným menom Ignác Weisz, bol slovenský architekt, jedna z kľúčových osobností modernej medzivojnovej architektúry na Slovensku.
Životopis.
Ignác Vécsei sa narodil v Prievaloch v židovskej rodine Weisz, neskôr si zmenil priezvisko na Vécsei. Študoval architektúru na Vysokej škole technickej v Budapešti. Do roku 1914 pôsobil v Budapešti, po roku 1918 v Bratislave, asi od roku 1923 pracoval v spoločnej projektovej kancelárii s F. Weinwurmom. V roku 1944 spolu s manželkou deportovaný do koncentračného tábora Osvienčim, kde obaja zahynuli. Zameriaval sa na realizačnú dokumentáciu a stavebný dozor. Spoločne s Friedrichom Weinwurmom má významný podiel na rozvoji modernej architektúry na Slovensku. 
Pred obytným domom na Hlbokej 3 v Bratislave, kde s rodinou žil sú umiestnené Kamene zmiznutých určené pre Ignáca, manželku Jozefu a syna Štefana.

</doc>
<doc id="637858" url="https://sk.wikipedia.org/wiki?curid=637858" title="Strážcovia Galaxie">
Strážcovia Galaxie

Strážcovia Galaxie (orig. "Guardians of the Galaxy") môže byť:

</doc>
<doc id="637860" url="https://sk.wikipedia.org/wiki?curid=637860" title="Strešný svetlík">
Strešný svetlík

Strešný svetlík je architektonický presvetľovací prvok stavieb. Rieši tiež vetranie cez strechu, kde by klasické okná svoju funkciu plniť nemohli. Kotvia sa do strešného plášťa svetlíkovými obrubami (manžetami) o voliteľnej výške.
Nevýhodou svetlíkov je zvýšený prestup tepla cez strešnú konštrukciu, vytváranie tepelných mostov a následná kondenzácia vodnej pary.
Delenie strešných svetlíkov.
Najčastejšie využívané tvary svetlíkov:
Väčšina z nich je vhodná pre priemyselné objekty, avšak aj pre ploché strechy rodinných domov. Bodové pultové a bodové kopulové sa používajú aj na domoch so šikmými strechami.
Štandardné prevedenie strešných svetlíkov je bodové (vodorovný tvar) alebo pásové sedlové či oblúkové. Vyrábajú sa aj atypické tvary - kopule, ihlany a pod.
Vo svetlíku môže byť aj integrovaná klapka zariadenie pre odvod dymu a tepla (ZODT) a svetlík tak môže byť súčasťou požiarnej ochrany budovy.
Svetlík ako šachta.
Ako "svetlík" sa označuje stavebná šachta, ktorá vertikálne pretína celý, prevažne nájomný, dom. Svetlíky možno nájsť prevažne v stavbách z prvej polovice 20. storočia. Ich hlavným účelom je odvetranie WC a kúpeľní, popr. špajzí. V pivničných priestoroch väčšinou vyúsťujú dvierkami pre prístup (napr. zobratie spadnutých vecí, popr. revízie), na streche bývajú zakryté strešným svetlíkom, či bez zakrytia. Svetlíky sa nachádzajú buď vnútri jedného domu či na rozhraní dvoch susedných domov. Z bytov sú do svetlíkov väčšinou uzatvárateľné okienka. Niekedy, napríklad v rámci rekonštrukcie bytu, okienko zamurovali a do svetlíka vyvedené len vetracie potrubie. Svetlíkmi bývajú tiež vedené slaboprúdové elektro rozvody, ako STV či internetové prípojky.

</doc>
<doc id="637861" url="https://sk.wikipedia.org/wiki?curid=637861" title="PlayStation 5">
PlayStation 5

Playstation 5 alebo PS5 je herná konzola, ktorú vyrába spoločnosť Sony Computer Entertainment. Vydaná bola na konci roka 2020 a je nástupcom herných konzol Playstation 4 (PS4) a PlayStation 4 Pro (PS4 Pro). Sony prvýkrát ohlásilo práce na tejto konzole ešte v roku 2019 v exkluzívnom rozhovore s portálom WIRED. Spoločnosť vtedy oznámila, že si za ciele pri novej konzole kladie eliminovanie načítavacích časov, ray-tracing v hrách, revolúciu v priestorovom zvuku a zachovanie spätnej kompatibility s hrami z PlayStation 4, PlayStation 4 Pro. Konzola tiež bude podporovať súčasný model virtuálnej reality PlayStation VR. Konkurentom PlayStation 5 je Xbox Series X.
Vývoj a predstavenie.
Spoločnosť Sony udržuje vývoj novej konzoly prevažne v utajení. Prvé oznámenie PlayStation 5 prišlo v apríli 2019, kedy vrchný architekt konzoly Mark Cerny v exkluzívnom rozhovore oznámil očakávania od pripravovanej hernej konzoly. Sony potvrdilo, že PS5 ponúkne 8-jadrový procesor AMD Zen 2 vyrobený pomocou 7nm procesu a výkonný variant grafického čipu AMD Radeon Navi ušitý na mieru novej konzole. Konzola mala v tom čase potvrdený ray-tracing, neskôr bolo upresnené, že sa jedná o hardvérový ray-tracing ako pri konzole Xbox Series X. Konzola tiež ponúkne dedikovaný zvukový procesor pre priestorový zvuk.
Hardvér.
V marci 2020 spoločnosť oznámila podrobnosti ohľadom hardvéru hernej konzoly PlayStation 5. Konzola ponúkne 8-jadrový procesor AMD Zen 2 s dynamickou frekvenciou, nie však viac ako 3,5 GHz. Grafický čip vychádza z aktuálnej generácie AMD RDNA 2 s 36 výpočtovými jednotkami s dynamickou frekvenciou maximálne do 2,23 GHz. Maximálny výkon grafického čipu je 10,28 teraflopov (TFLOPS). Výkon a využitie procesoru aj grafického čipu sleduje technológia AMD SmartShift. Tá podľa potreby znižuje alebo zvyšuje výkon procesoru a grafického čipu, čím pomáha regulovať teplotu a znižovať prevádzkovú energetickú spotrebu. Spoločnosť tiež pripravuje vylepšený režim úspory, ktorý bude vyžadovať ešte menej energie, než ten podporovaný konzolou PlayStation 4. Cieľom je znížiť spotrebu na 0,5 W a zníženie uhlíkových emisií v priebehu nasledujúcich 10 rokov až o 13 metrických ton.
Herná konzola PlayStation 5 ponúkne 16GB GDDR6 operačnej pamäte RAM s ustálenou prenosovou rýchlosťou 448 GB/s. Konzola tiež ponúkne vlastné SSD šité na mieru. Disk s kapacitou 825GB ponúkne vysokú rýchlosť čítania 5.5 GB/s pri čistých dátach a až 9 GB/s pri komprimovaných dátach. Kompresiu a dekompresiu dát má na starosti protokol Oodle Kraken od RAD Game Tools. Úložisko bude možné rozšíriť pomocou USB portu alebo NVMe portu. Externá SSD pamäť musí byť formátu M.1 alebo M.2. Kvôli šetreniu miesta budú mať užívatelia možnosť zvoliť si, ktoré súčasti hry si chcú do konzoly nainštalovať. Napríklad pri hrách ako Call of Duty si hráči budú môcť zvoliť, či sa má do konzoly nainštalovať len príbehová kampaň pre jedného hráča alebo online multiplayer. Metóda selektívnej inštalácie je už dnes podporovaná niektorými hrami na konzole Xbox One.
PlayStation 5 ponúkne dedikovaný zvukový čip Tempest 3D Audio Tech Engine postavený na technológii grafického čipu AMD RDNA 2. Sony sľubuje revolúciu v priestorovom zvuku, ktorý môže svojimi kvalitami prekonať súčasné technológie priestorového zvuku ako sú DTS:X či Dolby Atmos. Konzola takisto ponúkne 4K UHD Blu-Ray mechaniku, spätne kompatibilnú aj s nosičmi Blu-Ray a DVD.
Príslušenstvo.
Herná konzola PlayStation 5 bude podporovať príslušenstvo pôvodne vydané pre PlayStation 4, vrátane ovládačov DualShock 4 a virtuálnej reality PlayStation VR. Spolu s PS5 je vo vývoji nový diaľkový ovládač DualSense. Oproti súčasnému modelu ponúkne haptickú odozvu, triggerové páčky (L2/R2) ponúknu dynamický odpor prispôsobujúci sa situácii: napríklad povrchu, na ktorom hráč práve jazdí v závodnej hre Gran Turismo Sport alebo zbrani, s ktorou práve hráč strieľa. Sony tiež sľubuje dlhšiu výdrž batérie, napájanie pomocou USB-C a vylepšený vstavaný reproduktor a poprvýkrát aj vstavaný mikrofón. Oproti ovládaču z konzoly PlayStation 4 má objemnejší tvar a ponúkne dvojicu LED pásikov po boku touchpadu, zatiaľ čo na ovládači DualShock 4 sa nachádzal len jeden LED pásik umiestnený nad touchpadom.
Hry.
Predstavenie konzoly PlayStation 5 sa nesie prevažne v duchu oznámenia nového hardvéru a spoločnosť Sony zatiaľ neoznámila vlastné exkluzívne tituly pre túto konzolu. Prvým ohláseným exkluzívnym titulom pre PlayStation 5 je hra Godfall od Epic Games. Podporu pre PlayStation 5 neskôr potvrdili aj iné štúdiá vrátane Ubisoftu, ktorý oznámil, že Rainbow Six Siege bude hrateľné aj na PS5 vďaka spätnej kompatibilite.
Sony oznámilo, že PlayStation 5 bude spätne kompatibilné s hrami, ktoré pôvodne vyšli na PlayStation 4 a PS4 Pro. Spočiatku sa odhaduje kompatibilita s približne 100 hrami, Sony však dúfa, že sa mu podarí zabezpečiť podporu pre drvivú väčšinu z viac ako 4 000 dostupných hier pre tieto konzoly. Spätne kompatibilné hry môžu bežať v režimoch Legacy Mode pre PS4 alebo PS4 Pro podľa toho, či bola hra optimalizovaná pre obe konzoly. V závislosti od toho sa podtaktuje výkon procesoru a grafického čipu tak, aby bol totožný s výkonom niektorej z menovaných konzol. Hry tiež môžu bežať v režime PS5 Native Mode, kedy môžu využiť dostupný výkon hernej konzoly na rôzne vylepšenia ako sú vyššie a stabilnejšie snímkovanie, vyššie rozlíšenie alebo podpora pre ray-tracing.
Konzola PlayStation 5 bude podporovať súčasný model virtuálnej reality PlayStation VR a zároveň aj nový model PS VR

</doc>
<doc id="637862" url="https://sk.wikipedia.org/wiki?curid=637862" title="Guardians of the Galaxy">
Guardians of the Galaxy



</doc>
<doc id="637863" url="https://sk.wikipedia.org/wiki?curid=637863" title="PS4">
PS4



</doc>
<doc id="637864" url="https://sk.wikipedia.org/wiki?curid=637864" title="PS5">
PS5



</doc>
<doc id="637867" url="https://sk.wikipedia.org/wiki?curid=637867" title="Boršov (Praha)">
Boršov (Praha)

Boršov je názov námestia na Starom Meste v Prahe, ale niektoré zdroje ho uvádzajú ako ulicu. V skutočnosti je to uzavretý dvorec s dĺžkou asi 40 metrov prístupný len z ulice Karoliny Světlej.
Dejiny a názvy.
Prvá písomná zmienka o dvorci je z roku 1323 pod názvom Borsov, ale potom sa názvy menili:

</doc>
<doc id="637868" url="https://sk.wikipedia.org/wiki?curid=637868" title="Georg Hackl">
Georg Hackl

Georg Hackl (* 9. september 1966, Berchtesgaden, Nemecko) je bývalý nemecký sánkar, trojnásobný olympijský víťaz. Zvíťazil niekoľkokrát aj na majstrovstvách sveta i Európy.
Prvú olympijskú medailu získal na zimných olympijských hrách v Calgary v roku 1988 a poslednú v roku 2002 v Salt Lake City. Stal sa prvým olympionikom, ktorý získal medailu na piatich po sebe idúcich olympiádach. Na zimnej olympiáde v Turíne v roku 2006 medailu nezískal a skončil siedmy.
Je známy aj vývojom a konštrukciou vlastných saní.

</doc>
<doc id="637869" url="https://sk.wikipedia.org/wiki?curid=637869" title="VK MIRAD PU Prešov">
VK MIRAD PU Prešov



</doc>
<doc id="637874" url="https://sk.wikipedia.org/wiki?curid=637874" title="Internetový mém">
Internetový mém

Internetový mém (známy tiež ako "internetové meme" alebo "internetový fenomén"; niekedy označovaný skrátene len ako meme či slangovo memečko) je označenie pre myšlienkový pojem, ktorý sa šíri prostredníctvom internetu. Termín pochádza zo slova mém, ktoré bolo po prvýkrát použité už v roku 1976 Richardom Dawkinsom v jeho knihe "Sebecký gén" a vytvorené bolo analogicky práve od slova "gén". Môže ísť o akúkoľvek akciu, štýl alebo konanie, ktoré je šírené pomocou internetu (napr. pomocou sociálnych sietí, blogov, e-mailov, diskusných fór...) a šíri sa tak, že si ho ľudia posielajú medzi sebou. Internetové mémy môžu mať formu slov, obrázkov, odkazov, internetových stránok, videí, hashtagov a iných.
Je možné rozlíšiť dve charakteristiky: internet je buď témou alebo vlastnosťou, špecifikom šírenia a použitia. Len málo z internetových mémov pokrýva obe polohy. Takéto už môžu používať aj autoreferenciu. Je veľa takých, ktoré sa internetom šíria, používajú sa na ňom, ale len málo takých, ktoré žijú aj mimo internetu, a aj napriek tomu sa ho týkajú.

</doc>
<doc id="637890" url="https://sk.wikipedia.org/wiki?curid=637890" title="MŠK Fomat Martin">
MŠK Fomat Martin

MŠK Fomat Martin (celým názvom Mestský športový klub Fomat Martin) je futbalový klub sídliaci v meste Martin. Založený bol v roku 1994 pôvodne ako mládežnícky klub, mužské mužstvo bolo vytvorené v roku 2006. V sezóne 2023/24 pôsobí v 3. slovenskej futbalovej lige skupina Západ. Svoje domáce zápasy hráva v Martine na štadióne na Pltníkoch.

</doc>
<doc id="637891" url="https://sk.wikipedia.org/wiki?curid=637891" title="Nintendo Switch">
Nintendo Switch

Nintendo Switch je herná konzola ôsmej generácie, vyrobená japonskou spoločnosťou Nintendo. Na trh bola uvedená 3. marca 2017. Jej konkurenciou sú konzoly Xbox One od Microsoftu a PlayStation 4 od Sony.
Od ostatných konzol sa odlišuje svojou hybridnou funkcionalitou: môže sa používať ako prenosná konzola, alebo vďaka odnímateľným "Joy-Con" ovládačom a pribalenej napájacej stanice aj ako klasická stolná konzola. Po pripojení do napájacej stanice je konzola schopná vyššieho grafického výkonu. K marcu 2024 sa predalo viac ako 141 miliónov kusov po celom svete čo z nej robí tretiu najpredávanejšiu hernú konzolu všetkých čias, po PlayStation 2 a Nintendo DS.
Hardvér.
Ovládače Joy-Con.
Hlavným spôsobom ovládania konzoly sú ikonické ovládače Joy-Con. Tie sa dajú pomocou koľajničiek na bokoch tabletu spojiť s konzolou, alebo sa môžu používať aj oddelene od nej pomocou bezdrôtového Bluetooth pripojenia.
Veľký problém je "Drift Bug" ktorý sa vyskytuje v každom Joy-Con
Okrem rozdielneho rozloženia tlačidiel sa ľavý a pravý ovládač od seba odlišujú aj interným hardvérom. Súčasťou pravého Joy-Con ovládača je aj akcelerometer a gyroskop, vďaka čomu sa môže používať aj ako pohybový ovládač (podobne ako Wii Remote ovládač konzoly Wii). Taktiež je pod ovládacou páčkou zabudovaná NFC čítačka, vďaka čomu je konzola kompatibilná s Amiibo kartami a figúrkami. Ľavý ovládač obsahuje tlačidlo na snímanie fotiek z hier, prípadne aj videí vo vybraných hrách, ktoré túto funkciu podporujú.
Softvér.
Nintendo eShop.
Rovnako ako predchádzajúce konzoly Wii U a Nintendo 3DS, i Nintendo Switch obsahuje online obchod Nintendo eShop, cez ktorý je možné kupovať digitálne kópie hier a sťahovať ich demo verzie.
Nintendo Switch Online.
Online hru viacerých hráčov zabezpečuje služba Nintendo Switch Online. Tá fungovala odo dňa vydania konzoly na trh v skúšobnom režime, od 19. septembra 2017 bola spoplatnená.
Súčasťou predplatného je aj prístup k emulovaným hrám z Nintendo Entertainment System a Super Nintendo Entertainment System, čím sa nahradila služba Virtual Console z predchádzajúcich konzol, cez ktorú sa staré hry kupovali jednotlivo.
Verzie konzoly.
Nintendo Switch Lite.
10. júla 2019 bola predstavená nová, lacnejšia verzia konzoly s názvom Nintendo Switch Lite. Táto verzia je zameraná čisto na prenosné hranie a preto sa nedá zapojiť do napájacej stanice a používať ako stolná konzola. Má celkovo menšie rozmery, nižšiu hmotnosť a zabudované Joy-Con ovládače. Predávať sa začala 20. septembra 2019.

</doc>
<doc id="637893" url="https://sk.wikipedia.org/wiki?curid=637893" title="Parný rušeň 556.0">
Parný rušeň 556.0

 
Parný rušeň 556.0 je typ parných lokomotív pre ťažkú ​​nákladnú dopravu, vyrábaných v plzenskej Škode (v čase výroby pod názvom "Závody V. I. Lenina") v rokoch 19511958. S počtom 510 vyrobených kusov ide o najpočetnejší tuzemský typ parných lokomotív a vďaka pokročilej technike a skúsenostiam je považovaný za najdokonalejšiu nákladnú lokomotívu česko-slovenskej proveniencie. Stroje boli určené pre najťažšie nákladné vlaky na hlavných tratiach naprieč celým Česko-Slovenskom. Ku koncu prevádzky sa dostali aj na menej významné výkony na vedľajších tratiach, kde dosluhovali až do úplného konca parnej prevádzky v roku 1981. Niekoľko lokomotív bolo zachovaných ako historických a jeden stroj (036) je vedený v prevádzkyschopnom stave ako múzejné vozidlo.
Vývoj a výroba.
Vznik parných rušňov radu 556.0 sa datuje do obdobia krátko po druhej svetovej vojne, kedy bola vykonávaná komplexná obnova železníc a medzi jeden z vážnych problémov patril nedostatok výkonných nákladných rušňov, schopných dopraviť stále rastúci objem záťaže. Už od roku 1945 prebiehala výroba radu 534.0, ktorá situáciu zlepšila, bola však už v čase výroby považovaná za neperspektívnu a do budúcnosti nedostačujúcu. Koncom 40. rokov preto podali ČSD prostredníctvom ministerstva dopravy požiadavku na výrobu výkonných nákladných lokomotív novej konštrukcie.
Prvý rušeň 556.001 železnice prevzali dňa 7. februára 1951 a postupne boli doobjednávané ďalšie série. Pôvodne zvažovaný počet lokomotív bol niekoľkokrát prekročený a celkový počet 510 vyrobených strojov bol dosiahnutý na jar 1958 prevzatím posledného rušňa 556.0491 zo 6. výrobnej série (rušeň číslo 556.0510 bol dodaný o niekoľko dní skôr). Cena jedného stroja bola 902 675 Kčs vrátane tendra. Zároveň išlo o úplne posledný parný rušeň normálneho rozchodu 1435 mm, vyrobený v Česko-Slovensku. Nešlo však o posledný vyrobený typ, ktorým sa stali dva stroje radu 464.2 taktiež zo Škody, ktoré opustili brány závodu v roku 1956. Tie ale boli určené pre osobnú dopravu a ich počet zostal pri dvoch vyrobených prototypoch.
Technický popis.
Na základe skúseností z prevádzky nemeckej vojnovej lokomotívy radu 52 (v ČSD označené radom 555.0), ktoré za vojny vyrábali lokomotívky v trinástich európskych továrňach na územiach okupovaných nacistickým Nemeckom vrátane plzenskej Škodovky, sa využila osvedčená konštrukcia pojazdu 1'E s jedným dvojkolesím behúňov a piatimi posuvnými hnacími dvojkolesami. Vďaka zosilneniu konštrukcie mierne narástlo zaťaženie nápravy na 16 ton, čo sa prejavilo aj v označení novým radom 556.0.
Kotol bol konštruovaný na základe najnovších poznatkov z technického stavu lokomotív a bol čiastočne zhodný s vtedy vyrábaným radom 475.1; hlavné rozdiely boli predovšetkým v oblasti piestov, posúvačov, križiakov, klzných klinov a servomotora. Lokomotívy tiež boli z výroby vybavené závitovkovým mechanickým prikladačom typu Standard Stoker (vďaka ktorému potom získali prezývku „štoker“) a moderné dyšne Kylchap. Prvých 80 kusov rušňov malo veľké usmerňovače dymu, ktoré boli od čísla 81 zjednodušené. Začiatkom 50. rokov boli v Škode objednané rýchlikové lokomotívy radu 498.1 a pre zjednodušenie vývoja a dostatočný výkon bol u nich použitý kotol práve z radu 556.0 s patričnými úpravami a zvýšeným výkonom až na hodnotu 2000 kW.
K rušňom bol tiež navrhnutý úplne nový typ tendra pod označením 935.2. Jeho vývoj sa však pretiahol a prvé skúšobné jazdy lokomotívy absolvovali so staršími tendrami 930.2 z lokomotív radu 555.0. Tendre radu 935.2 začali byť vyrábané v Tatre Kolín (s prispením Škodových závodov) až v roku 1952 a k starším rušňom dodané oneskorene. Tento tender bol tiež neskôr použitý pri rušňoch radu 498.1.
Prevádzka.
Po vyrobení nastúpili nové lokomotívy do dopravy najťažších nákladných vlakov v sieti ČSD. Vďaka tomu boli používané aj v dobe ťažkotonážneho hnutia k vedeniu mnohých rekordných vlakov. Lokomotívy radu 556.0 držia stále platný rekord v podobe najťažšieho vlaku na území Česko-Slovenska – dňa 20. decembra 1958 odviezli stroje 556.0338 a 556.020 z depa Přerov z Kojetína do Ostravy vlak so 121 vagónmi a hmotnosťou 8 272 ton (v úseku Přerov – Hranice na Morave s pomocou postrkového stroja 556.0155). Podobné rekordy boli zaznamenané na viacerých tratiach, kde lokomotívy niekoľkokrát viedli vlaky s hmotnosťou vyše 5 000 ton. Vzhľadom na to, že takto ťažké a dlhé vlaky často komplikovali prevádzku, po oslabení pozície ťažkotonážnikov začiatkom 60. rokov už k takýmto výkonom dochádzalo len výnimočne.
Počet viac ako 500 vyrobených strojov spôsobil, že sa rad 556.0 rozšíril naprieč celým Česko-Slovenskom a slúžil vo väčšine dep na hlavných tratiach. Nezriedka boli lokomotívy využívané aj v osobnej doprave ako záskok pri nedostatku iných strojov. Postupujúca elektrifikácia od konca 60. rokov spôsobila úbytok výkonov a lokomotívy tak odchádzali aj na menej vyťažené trate nahrádzať staršie typy lokomotív, ktoré boli vyraďované. Zároveň boli odstavené aj niektoré stroje radu 556.0 po nehodách či pre zlý technický stav.
Po roku 1977 zostali "štokre" medzi poslednými prevádzkovými parnými rušňami a stále slúžili v nákladnej doprave, predovšetkým tam, kde najmä pre vysokú poruchovosť stroskotali pokusy o nasadenie motorových rušňov. Práve časté výpadky strojov zánovného radu T478.3 z ČKD spôsobovali potrebu udržať radu 556.0 v prevádzke. Na začiatku novej dekády už zostali v prevádzke iba lokomotívy na podradných výkonoch, kde by boli motorové lokomotívy málo efektívne alebo nevhodné. Ešte v roku 1980 slúžili niektoré lokomotívy na manipulačných a pomocných vlakoch v niekoľkých lokalitách, napríklad v českých depách Jaroměř, Plzeň a tiež Sokolov, kde zostalo v prevádzke viac lokomotív. Úplne posledné výkony týchto strojov boli zaznamenané na jar v roku 1981, pričom vyniká stroj 556.0506, voziaci medzištátny expres "Vindobona" cez štátnu hranicu z Česka do rakúskeho Gmündu. Nahrádzal poruchové a nedostatočne výkonné stroje radu T 466.0. Naposledy bol takto vypravený 1. apríla 1981. Väčšina odstavených lokomotív nebola hneď vyradená, ale boli používané ako vykurovacie kotly v depách či odpredané mimo ČSD.
„Štokre“ boli na svoju dobu moderné výkonné lokomotívy s vynikajúcimi trakčnými vlastnosťami pri relatívne nízkej adhéznej hmotnosti, ktoré zvládali dovtedy nevídané záťaže. Rekordy radu 556.0 boli prekonané až v dobe elektrických lokomotív.
Zachované rušne.
Z 510 vyrobených strojov sa do súčasnosti zachovali dva prevádzkyschopné a viacero parných kotlov, prípadne neprevádzkovaných strojov. Na Slovensku je takýmto zástupom rušeň 556.036 z prvej výrobnej série, deponovaný vo Vrútkach, v Česku je prevádzkovaný stroj 556.0506 v Hradci Králové. V železničnom múzeum v Lužnej u Rakovníka je vystavovaný stroj 556.0271, ktorý ale nie je prevádzkyschopný. Posledná vyrobená lokomotíva 556.0510 sa taktiež zachovala a je ako neprevádzkovaná uchovávaná v depozitári Národného technického múzea v Chomutove. 

</doc>
<doc id="637899" url="https://sk.wikipedia.org/wiki?curid=637899" title="Beresheet SpaceIL">
Beresheet SpaceIL



</doc>
<doc id="637902" url="https://sk.wikipedia.org/wiki?curid=637902" title="Miriama (prvé meno)">
Miriama (prvé meno)



</doc>
<doc id="637904" url="https://sk.wikipedia.org/wiki?curid=637904" title="Ján X.">
Ján X.

Ján X. môže byť:

</doc>
<doc id="637906" url="https://sk.wikipedia.org/wiki?curid=637906" title="Martina Gasparovič Bezoušková">
Martina Gasparovič Bezoušková

Martina Gasparovič Bezoušková (* 9. januára 1961, Praha) je česká herečka a pedagogička.
Životopis.
Narodila sa v Prahe na Malej Strane v umeleckej rodine maliarky Emy Blažkové (1924 – 2003) a Martina Gašparoviča (1923 – 1989). Je jedným zo štyroch detí – sestra Jana (* 1951), bratia Lukáš (* 1953) a Marek (* 1954). Od predškolského veku sa venovala klasickému baletu v prípravke Národného divadla, stepu, spievala v Detskom speváckom zbore Českého rozhlasu. Neskôr súťažila v spoločenskom tanci.
V rokoch 1976 – 1980 študovala na Strednej zdravotníckej škole v Prahe 1 odbor zubný laborant.
Po maturite bola prijatá na štúdium na Katedre činoherného divadla, odbor herectvo, Divadelné fakulty Akadémie múzických umení v Prahe (DAMU), kde úspešne absolvovala v roku 1984, titulom MgA. K pedagógom jej ročníka patrili napríklad Jana Hlaváčová, František Laurin, Jiří Klem, Miloš Nedbal, Eva Kröschlová, Alena Livorová, František Štěpánek, Evžen Němec, Jan Císař, Jiřina Tejkalová, Jan Dušek, Jana Makovská a Antonín Dvořák. V ročníku s ňou absolvovali tiež napr. Martin Zahálka, Petr Dohnal, Stanislav Lehký, Josef Vrána, Jiří Kalužný, Roman Šmejkal, Romana Chvalová, Alexandra Tomanová, Petra Cibulková, Eva Režnarová, Jitka Sedláčková, v oboru réžia – dramaturgie potom Jan Burian, Jakub Korčák, Martin Nezval, Anna Dudková a Jana Klimentová.
Od roku 2014 pôsobí ako pedagóg javiskovej reči na Katedre činoherného divadla DAMU. Od roku 2016 prednáša na Filozofickej fakulte Univerzity Karlovy v Prahe na Univerzite tretieho veku program "Hovoriť či nehovoriť " a "Cesta k úspechu je dlázděná slovy". Súčasne od roku 2018 vyučuje na Konzervatóriu a strednej škole Jána Deyla a tiež na Medzinárodnej konzervatóriu Praha.
V divadle a vo filme bývala uvádzaná aj ako "Martina Gasparovičová", "Martina Gasparovičová-Bezoušková" alebo "Martina Bezoušková".
Rodina.
Jej manželom bol Martin Bezouška (* 1955), český scenárista a dramaturg. Majú spolu štyri deti: Jan (* 1985) , Patrik (* 1993), Anna (* 1996) a Jáchym (* 1998).

</doc>
<doc id="637907" url="https://sk.wikipedia.org/wiki?curid=637907" title="Národné lesnícke centrum">
Národné lesnícke centrum

Národné lesnícke centrum (skratka NLC) je príspevková organizácia, zriadená Ministerstvom pôdohospodárstva a rozvoja vidieka Slovenskej republiky. Vznikla 1. januára 2006 zlúčením troch príspevkových organizácií, ktorými boli Lesnícky výskumný ústav Zvolen, Lesoprojekt Zvolen a Ústav pre výchovu a vzdelávanie pracovníkov lesného a vodného hospodárstva SR Zvolen. Vznikla tak inštitúcia, ktorá spojila lesnícku vedu, výskum, poradenstvo, vzdelávanie a lesnícku prax. 22. septembra 2020 bol ako víťaz konkurzu na riaditeľa oznámený Peter Balogh.
Od 1. januára 2022 má po reorganizácii Národné lesnícke centrum tieto súčasti:
Tri ústavy:
Dva odborné centrá:
Cieľom novej štruktúry bolo „zefektívnenie vnútorných riadiacich procesov“ a zároveň „takmer o polovicu bol zredukovaný počet riadiacich pracovníkov v rámci nižších organizačných zložiek“.
V roku 2019 Národné lesnícke centrum tvorili štyri ústavy:

</doc>
<doc id="637909" url="https://sk.wikipedia.org/wiki?curid=637909" title="St. Nicolaus 1. hokejová liga SR">
St. Nicolaus 1. hokejová liga SR



</doc>
<doc id="637910" url="https://sk.wikipedia.org/wiki?curid=637910" title="NLC">
NLC

NLC môže byť:

</doc>
<doc id="637911" url="https://sk.wikipedia.org/wiki?curid=637911" title="Vlado Goreski">
Vlado Goreski

Vlado Goreski (; * 21. apríl, 1958, Bitola, Juhoslávia, dnes Severné Macedónsko) je macedónsky maliar, grafik, divadelný scenárista a dizajnér divadelných plagátov.
Životopis.
Strednú školu ukončil v Bitole a v roku 1981 promoval na Filozofickej fakulte v Skopje na Katedre dejín umenia. Študoval na Medzinárodnom stredisku grafického umenia v Ľubľane v Slovinsku.
V roku 1980 začal pracovať ako dobrovoľník a v roku 1981 bol zamestnaný ako maliar v Národnom divadle Bitola. V roku 1982 pôsobil ako kurátor súčasného umenia v inštitúte, múzeu a galérii v Bitole. Od roku 1994 je umeleckým riaditeľom v Bitole.
Svoju prvú samostatnú výstavu mal v roku 1981 a od tej doby je permanentne prítomný so samostatnými a kolektívnymi výstavami doma i v zahraničí. Je členom medzinárodnej poroty Grafického bienále vo Varne v Bulharsku.. Bol členom medzinárodnej poroty galérie svetovej kresby v Skopje Bol selektorom autorov, predstaviteľov krajiny Severné Macedónsko a moderátorom zbierky Medzinárodného grafického trienále Bitola na Grafickom trienále v Chamalières vo Francúzsku.
Bol odborným konzultantom a podieľal sa na organizovaní 2. medzinárodného grafického bienále, Čačak, Srbsko, 2014.
Diela.
Maľba.
Autor približne 20 samostatných výstav umenia a približne 150 kolektívnych výstav umenia: Slovinsko, Chorvátsko, Francúzsko, Anglicko, Taliansko, Mexiko., Poľsko,Rusko,
Japonsko,
Moldavsko,
Maďarsko,
Austrália,
Turecko,
Brazília,
Argentína,
Srbsko,
Arménsko,
Rumunsko...
Scénografia.
Maľba.
Vlado Goreski je na divadelnej scéne už mnoho rokov a za svoje scénografie mal veľa ocenení a pozitívnych kritikov
Je autorom viac ako stovky divadelných scenérie.Jeho scénografie sú prítomné v mnohých divadlách doma iv zahraničí:
Činoherné divadlo v Skopje
Turecké divadlo, Skopje
Macedónske národné divadlo
Národné divadlo Strumica
Národné divadlo Prilep
Národné divadlo Bitola
Rodopski Dramatičen Teatăr Nikolaj Chajtov, Smoľan
Mestské divadlo "Marin Drzic", Dubrovník, Chorvátsko
Teoretické texty a umelecké eseje.
Je autorom mnohých esejí o výtvarnom umení. Je autorom mnohých štúdií pre popredných umelcov z celého sveta:
Dizajn divadelných plagátov.
Vlado Goreski je autorom mnohých divadelných plagátov, za ktoré získal množstvo ocenení:
Pôvodné projekty.
Pôvodné divadlo, dramatické texty:
Ocenenia.
Vyhral viac ako dvadsať medzinárodných a národných cien:

</doc>
<doc id="637921" url="https://sk.wikipedia.org/wiki?curid=637921" title="Ministerstvo zahraničných vecí Českej republiky">
Ministerstvo zahraničných vecí Českej republiky

Ministerstvo zahraničných vecí Českej republiky (skratka MZV ČR) je ústredný orgán štátnej správy Česka pre oblasť zahraničnej politiky, v rámci ktorej vytvára koncepciu a koordinuje zahraničnú rozvojovú pomoc a vonkajšie ekonomické vzťahy.
Úlohy a právomoci ministerstva.
Ministerstvo zahraničných vecí zabezpečuje vzťahy Česka k ostatným štátom, medzinárodným organizáciám a integračným zoskupeniam, koordinuje aktivity vyplývajúce z dvojstrannej a mnohostrannej spolupráce, s výnimkou vecí náležiacich do pôsobnosti Ministerstva spravodlivosti.
Ministerstvo zahraničných vecí je zriadené novelou zákona č. 2/1969 Zb.

</doc>
<doc id="637926" url="https://sk.wikipedia.org/wiki?curid=637926" title="Rumský sultanát">
Rumský sultanát

Rumský sultanát (iné názvy: Rúmsky sultanát, Rímsky sultanát, Rum, Rúm, Sultanát Rum/Rúm [písané aj s malým s-], Sultanát Ikonion, Ikonijský sultanát, Ikonský sultanát, Konijský sultanát, Konyjský sultanát, Ikonská ríša, Ikonijská ríša) bol stredoveký štátny útvar na území dnešného Turecka (Anatólie) založený vedľajšou vetvou vládnuceho rodu ríše Seldžukovcov existujúci v rokoch 1077 až 1307. Rumský sultanát vznikol ako následok seldžuckej expanzie po bitke pri Mantzikerte v roku 1071. Pôvodne išlo o poloautonómne panstvo so sídlom v Nikaii, ktoré bolo podriadené Seldžuckým Turkom. Po smrti selžuckého sultána Malikšáha I. sa Rum v roku 1092 definitívne osamostatnil.
Rumitom sa v následnom období podarilo zjednotiť viacero menších tureckých štátikov v Anatólii a obsadiť územie od Stredozemného mora po Čierne more. Na východe hranicu tvorilo jazero Van. Vrchol moci dosiahol Rum koncom 12. storočia. V tomto období cez Rum prechádzalo viacero križiackych výprav, ktoré krajinu čiastočne oslabili. Hoci Rum dokázal odraziť byzantskú ofenzívu pri Myriokefalone, v nasledujúcom období bol sultanát porazený Mongolmi pri Köse Dağ. Sultanát následne upadal až kým sa začiatkom 14. storočia nezačal rozpadať.
Názov Rum/Rúm bolo arabské, perzské a turecké označenie pre Rím t. j. Byzanciu, na ktorej území štát vznikol.
Historický vývoj.
V 11. storočí sa dominantnou silou Perzie stala Seldžucká ríša, ktorá následne začala súperiť s Byzanciou a Fátimovcami o nadvládu nad Blízkym východom. Seldžuci následne často plienili byzantské pohraničie, na čo cisár Roman IV. Diogenes reagoval vojenskou výpravou. Po prvotných úspechoch sa výprava pre Byzanciu skončila tragickou bitkou pri Mantzikerte (1071), kde bol cisár zajatý.
Sultán Alp Arslán sa voči cisárovi správal úctivo a zjednali prijateľný mier. Arslán nehodlal vtrhnúť ďalej do Anatólie, no po štátnom prevrate v Byzancii sa však vnútorná správa ríše zrútila a seldžucké vojská začali prenikať hlbšie do Anatólie. Do roku 1100 tak takmer celá Anatólia padla do seldžuckých rúk. Výnimku tvorili len prístavné mestá Trabzon a Sinope. Na dobytom území v tomto období začali vznikať menšie územné jednotky a medzi nimi najmä Rumský sultanát, s ktorého samostatnosťou však seldžucký sultanát nesúhlasil. Malikšáh, ktorý sa považoval za jediného najvyššieho vodcu Turkov v roku 1092 preto kontaktoval byzantského Alexia I. s ponukou vojenskej a politickej spolupráce proti Rúmu. Alianciu sa však nepodarilo zachovať, pretože Malikšáh I. ešte v tom roku zomrel a Seldžucká ríša sa ponorila do nepokojov. Prvým centrom sa stala Nikaia (10751097). 
Po nástupe Alexia I. na byzantský trón sa situácia v Byzancii stabilizovala a Byzantínci začali svoju ofenzívu i na východ. Byzantínci získali späť Smyrnu, v ktorej sídlil turecký vodca Tzachas a výsledkom Alexiových snáh bola aj prvá križiacka výprava. V priebehu prvej križiackej vojny Seldžuci stratili západné maloázijské pobrežie. Síce sa im ešte podarilo odraziť prvé vlny križiakov (tzv. ľudová križiacka výprava), riadne križiacke (rytierske) oddiely už odraziť nedokázali. Najprv padla Nikaia, následne aj Dorylaion a križiaci prešli i cez Ikonium. Cieľom križiakov však nebolo dobytie Malej Ázie a preto sa hlavné vojská následne vydali do svätej zeme a ponechali boje v Anatólii Byzancii, ktorá nedokázala od Rumu trvalo získať anatolské vnútrozemie.
Nasledovali dlhé byzantsko-seldžucké vojny. Okrem Byzancie mal Rum rivala aj v podobe ríše Danišmendovcov, ktorá začala vznikať v tom istom období ako samotný Rum. Rumskí sultáni Danišmendovcov pokladali za svojich podriadených, čo spôsobilo roztržky. Po tom, čo Byzancia získala späť územia na pobreží Malej Ázie sa sídlo hlavného mesta presunulo do Konye.
Po smrti Kilič Arslána sa dočasné oslabenie ríše pokúsili využiť Seldžukovci, ktorých sultán Mohamed sa naposledy pokúsil získať späť moc nad Anatóliou. Jeho vojská však boli odrazené a tým sa seldžucká hrozba pre anatolské krajiny končila. Okrem Rúmu a Danišmendovcov v krajine existovalo niekoľko menších tureckých panstiev na východe. V nasledujúcom období Turci viackrát plienili byzantské krajiny a snažili sa preniknúť aj do Malej Arménie a sýrskych oblastí ovládaných kresťanmi.
Po smrti sultána Malikšáha sa ríša dostala pod nadvládu Danišmendovcov, kde zostala až do roku 1142. Medzitým zo západu na ríšu útočila komnénovská Byzancia, ktorej panovníkom Jánovi II. a Manuelovi I. sa úspešne darilo v obnove byzantskej zvrchovanosti nad Anatóliou. Až v roku 1176 sa Kilič Arslánovi II. podarilo odraziť byzantskú ofenzívu pri Myriokefalone a následne dokonca aj dobyť ríšu Danišmendovcov. Vojská tretej križiackej výpravy síce ešte následne dobyli hlavné mesto Rumu Konyu, ale kresťanským silám sa už stratené maloázijské územia získať nepodarilo. 
Za vlády sultána Sülejmana II. ríša expandovala na východ. Dobyla početné územia menších tureckých ríš a Sülejman dokonca prichystal veľký útok na kresťanské Gruzínsko, ktoré zažívalo svoj zlatý vek. Kráľovná Tamara a jej manžel Dávid viedli aktívnu vojenskú politiku a obsadili početné územia v Arménii (Ani, Dvin) a východnom Turecku (vyplienili Erzurum a ďalšie mestá). Ich expanziu sa Sülejman pokúsil zastaviť útokom, ktorý však bol v roku 1203 odrazený pri Basiane..
Oslabenie Byzancie po IV. križiackej výprave (1204) umožnilo Rumitom v nasledujúcom období ešte viac rozšíriť svoju ríšu na všetky svetové strany a najmä na východ, kde boli postupne zjednotené menšie turecké panstvá (Artukovci, Mengujekovci). Do rumských rúk padli aj viaceré byzantské prístavné mestá, jednu výpravu dokonca viedli na Krym. Rozlične závislé na rumskej moci bolo aj Trapezuntské cisárstvo, či Arménske kráľovstvo v Kilikii. Vrchol rumskej moci bol dosiahnutý za vlády Kaj Kávusa I. a Kajkubáda I., ktorým sa podarilo získať značný vplyv aj v okolitých krajinách. 
V roku 1231 sa Rumitov ešte podarilo odraziť útok Chorézmcov, ktorých z Perzie vytlačili Mongoli, ale mongolskú hrozbu už zastaviť nedokázali. Od roku 1237 sa Rum stal poplatníkom Ílchanátu a od roku 1243 (bitka pri Köse Dağ) sa stali ich priamymi vazalmi. Mongolskou predĺženou rokou v krajine sa stal Ali ad-Dajlamí a jeho syn Mu'ín ad-dín, ktorý výrazne ovplyvňovali rumskú politiku. V roku 1265 dokonca zavraždili Kiliča Arslána IV., ktorý sa pokúsil zbaviť mongolskej nadvlády. Úpadok rumskej ríše viedol k postupnej strate niektorých území a k vykorisťovaniu Mongolmi. Začiatkom 14. storočia sa ríša začala fragmentovať na menšie krajiny až nakoniec v roku 1307 definitívne zanikla.
Jej hlavným nástupníckym štátom sa stal Karaman. Medzi nástupníckymi štátmi však boli najmä Osmanská ríša, či iné menšie turecké štáty (begliky/bejliky) nazývané po ich vládcoch, či vládnucich rodoch Germiyanoglu, Karašiovci, Ajdin, Dulkariovci, panstvo Hamidoglu, bejliky Menteš (oblasť Lýdie až po Mýziu), Saruchan, Kastamonu, Eretna, Teke, Kanik a iné.
Kultúra a spoločnosť.
Vládnuce vrstvy rumského sultanátu boli moslimského vierovyznania sunnitskej vetvy. Na území ríše však žilo najmä spočiatku prevažne kresťanské (najmä grécke a arménske) obyvateľstvo bývalej Byzantskej ríše. Postupne však miestne obyvateľstvo začalo konvertovať na islam a kresťanská populácia sa zmenšovala. 
Kultúrny život v moslimských krajinách sa v stredoveku orientoval najmä okolo moslimských škôl – madrás, ktoré sa v krajinách šírili z Perzie. Keďže Seldžuci prichádzali do Anatólie práve z Iránu, rozšírili sa na jeho území pomerne v hojnom počte a pomerne rýchlo aj madrasy. Medzi najznámejšie zachované pamiatky tohto typu patrí "Ince minare" madrasa v Konyi (Ikonion), či Nebeská madrasa v Sivas (Sebastopolis). 
Pre náboženský život boli typické a významné náboženské bratstvá ako napr. "vefijovia, jesevíja, kalenderíja, mevlevíja" či "hajdaríja". V roku 1240 v krajine dokonca vypuklo povstanie tzv. babovcov, nasledovníkov charizmatického Babu Išaka, prívrženca hnutia "bektašíje" – moslimského hnutia, ktoré v sebe kombinovalo i prvky budhizmu a kresťanstva. Prívrženci mystických hnutí boli zároveň najvýznamnejšími učencami vtedajšej doby a medzi najväčšie kultúrne pamiatky literárneho charakteru patria práve ich diela. Medzi učencov patria najmä Ibn al-Arabí, Sadr ad-dín Kunaví, Džalál ad-Dín Rúmí a Šams ad-dín Aflákí. Jazykom vzdelancov bola perzština a arabčina, neskôr však vznikali aj turecké mutácie diel. Turečtina bola pôvodne najmä laickým jazykom a väčšina diel v nej mala ústnu tradovanú podobu.
Architektúra rumského sultanátu bola prienikom typickej perzskej architektúry a pôvodnej byzantskej architektúry. Znamenala však odklon od kresťanstva k islamu. Neuplatňuje sa zobrazovanie postáv typické pre kresťanské umenie od porážky obrazoborectva ale využívajú sa najmä zvieracie, mýtické a rastlinné motívy. Medzi najvýznamnejšie pamiatky patria madrasy, mešity a tehlové pohrebné veže nazývané "kümbet" či "türbe."
Panovníci.
Sultanát bol dedičnou monarchiou, kde sa vlády po smrti predchádzajúceho panovníka ujímal niektorý z jeho synov, neuplatňoval sa princíp primogenitúry, ženy boli z dedenia vylúčené. Nástupcov si často vyberal panovník sám už počas svojho života, čo prejavoval udelením správy nad určitou oblasťou danému synovi. Správa ríše vychádzala z perzsko-turkickej tradície a niesla tradičné názvy titulov. 

</doc>
<doc id="637927" url="https://sk.wikipedia.org/wiki?curid=637927" title="Ikonijský sultanát">
Ikonijský sultanát



</doc>
<doc id="637928" url="https://sk.wikipedia.org/wiki?curid=637928" title="Kolenný zhyb">
Kolenný zhyb



</doc>
<doc id="637929" url="https://sk.wikipedia.org/wiki?curid=637929" title="Zhyb">
Zhyb

Zhyb môže byť:

</doc>
<doc id="637931" url="https://sk.wikipedia.org/wiki?curid=637931" title="Rúmsky sultanát">
Rúmsky sultanát



</doc>
<doc id="637932" url="https://sk.wikipedia.org/wiki?curid=637932" title="Rímsky sultanát">
Rímsky sultanát



</doc>
<doc id="637933" url="https://sk.wikipedia.org/wiki?curid=637933" title="Rúm">
Rúm



</doc>
<doc id="637934" url="https://sk.wikipedia.org/wiki?curid=637934" title="Ikonský sultanát">
Ikonský sultanát



</doc>
<doc id="637935" url="https://sk.wikipedia.org/wiki?curid=637935" title="Konyjský sultanát">
Konyjský sultanát



</doc>
<doc id="637936" url="https://sk.wikipedia.org/wiki?curid=637936" title="Ikonská ríša">
Ikonská ríša



</doc>
<doc id="637937" url="https://sk.wikipedia.org/wiki?curid=637937" title="Sultanát Rum">
Sultanát Rum



</doc>
<doc id="637938" url="https://sk.wikipedia.org/wiki?curid=637938" title="Sultanát Rúm">
Sultanát Rúm



</doc>
<doc id="637939" url="https://sk.wikipedia.org/wiki?curid=637939" title="Ikonijská ríša">
Ikonijská ríša



</doc>
<doc id="637943" url="https://sk.wikipedia.org/wiki?curid=637943" title="Slovenská hokejová liga 2019/2020">
Slovenská hokejová liga 2019/2020

Slovenská hokejová liga 2019/2020 bola 27. sezónou 1. hokejovej ligy. Tímy na 1. – 6. mieste po základnej časti postúpia do nadstavby skupiny A. Tímy na 7. – 10. mieste po základnej časti pôjdu do nadstavby skupiny B. Prvých osem tímov postúpi do Play-off.
Do Slovenskej hokejovej ligy postúpil z 2. hokejovej ligy klub HK Levice a zostúpil z Tipsport ligy klub MsHK DOXXbet Žilina. Sezóna bola 12. marca 2020 predčasne ukončená počas Play-off časti kvôli epidémii koronavírusu COVID-19.
Hrací plán.
V sezóne 2019/2020 sa hralo v jednej spoločnej skupine. Liga mala 10 účastníkov + mládežnícky tím slovenskej reprezentácie do 18 rokov pripravujúci sa na vrchol sezóny pod hlavičkou SR 18. Každé družstvo odohralo v základnej časti 36 stretnutí. Po základnej časti sa tabuľka rozdelí na dve polovice nadstavby skupiny A a B. Tímy na 1. – 6. mieste po základnej časti postúpia do nadstavby skupiny A kde odohrajú 10 stretnutí. Tímy na 7. – 10. mieste po základnej časti pôjdu do nadstavby skupiny B kde odohrajú 12 stretnutí. Prvých osem tímov postúpi do Play-off. Víťaz Slovenskej hokejovej ligy postúpi priamo do Tipsport ligy. 

</doc>
<doc id="637944" url="https://sk.wikipedia.org/wiki?curid=637944" title="2. hokejová liga (Slovensko) 2019/2020">
2. hokejová liga (Slovensko) 2019/2020

2. hokejová liga (Slovensko) 2019/2020 je dvadsiata siedma sezóna v histórii 2. hokejovej ligy. Hrá v nej 18 tímov rozdelených do dvoch skupín. Víťaz 2. ligy postúpi do Slovenskej hokejovej ligy. Sezóna bola 12. marca 2020 predčasne ukončená počas Play-off časti kvôli epidémii koronavírusu COVID-19.
Hrací model.
I. časť – ZÁKLADNÁ (ZČ) 
a) V základnej časti skupiny “A” sa stretnú družstvá každý s každým celkovo 2x (1x doma, 1x vonku) = 18 kôl 
b) V základnej časti skupiny “B” sa stretnú družstvá každý s každým 2x (1x doma, 1x vonku) = 18 kôl. 
c) PP SZĽH čl. 2.1.15 – prestupové obdobie je obdobie určené na podávanie žiadostí o prestup alebo hosťovanie, ktoré je od 1. mája bežného roku do 31. januára nasledujúceho kalendárneho roka, pokiaľ Výkonný Výbor SZĽH (ďalej len “VV SZĽH”) neurčí pre jednotlivé súťaže skorší dátum ukončenia prestupového obdobia v príslušnej súťaži, najneskôr do konca základnej časti príslušnej súťaže; tým nie je dotknutý koniec medzinárodného prestupového obdobia, určený predpismi IIHF, ak IIHF nestanoví pre olympijskú sezónu v ktorej sa konajú ZOH predĺženie termínu konca medzinárodného prestupového obdobia. Bodovanie: 3 body – výhra v riadnom hracom čase, 2 body – výhra po predĺžení alebo SN, 1 bodov – prehra v predĺžení, alebo po SN, 0 bodov – prehra v riadnom hracom čase
II. časť – nadstavbová O umiestnenie 5.- 8. v skupinách (skupina "A" a skupina "B") a) Družstvu umiestnenému po ZČ v sk. "A" a sk. "B" na 9. mieste skončila sezóna.
b) Časť O umiestnenie 5.-8. v sk. "A" odohrajú družstvá umiestnené po ZČ v sk. "A" na 5. až 8. mieste systémom nasadenia 5.-8. a 6.-7. na 3 stretnutia (5 kôl). Časť O umiestnenie 5.-8. v sk. "B" odohrajú družstvá umiestnené po ZČ v sk. "B" na 5. až 8. mieste systémom nasadenia 5.-8. a 6.-7. na 3 stretnutia (5 kôl). c) Víťazi sérií O umiestnenie 5.-8. sk. "A" odohrajú stretnutia o konečné 5. miesto v skupine "A" systémom nasadenia 1.-2. na 3 stretnutia (5 kôl). Víťazi sérií O umiestnenie 5.-8. sk. "B" odohrajú stretnutia o 5. miesto skupiny "B" systémom nasadenia 1.-2. na 3 stretnutia (5 kôl). d) Porazené družstvá z časti O umiestnenie 5.-8. sk. "A" odohrajú stretnutia o konečné 7. miesto v skupine "A" systémom nasadenia 1.-2. na 3 stretnutia (5 kôl). Porazené družstvá z časti O umiestnenie 5.-8. sk. "B" odohrajú stretnutia o konečné 7. miesto v skupine "B" systémom nasadenia 1.-2. na 3 stretnutia (5 kôl).
II. časť – Play Off v skupinách (skupina "A" a skupina "B") a) Play Off Semifinále sk. "A" odohrajú družstvá umiestnené v sk. "A" po ZČ na 1. až 4. mieste, ktoré odohrajú stretnutia systémom nasadenia 1.-4. a 2.-3. na 3 víťazné stretnutia (max. 5 kôl). Play-Off Semifinále sk. "B" odohrajú družstvá umiestnené v sk. "B" po ZČ na 1. až 4. mieste, ktoré odohrajú stretnutia systémom nasadenia 1.-4. a 2.-3. na 3 víťazné stretnutia (max. 5 kôl). b) Víťazi z Play-Off Semifinále sk. "A" hrajú Finále skupiny "A" systémom nasadenia 1.-2. na 2 víťazné stretnutia (max. 3 kolá). Víťazi Play-Off Semifinále PO sk. "B" hrajú Finále skupiny "B" systémom nasadenia 1.-2. na 3 víťazné stretnutia (max. 5 kôl). c) Porazení z Play-Off Semifinále sk. "A" odohrajú stretnutia o konečné 3. miesto v skupine "A" systémom nasadenia 1.-2. na 3 stretnutia (5 kôl). Porazení z Play-Off Semifinále sk. "B" odohrajú stretnutia o konečné 3. miesto v skupine "B" systémom nasadenia 1.-2. na 3 stretnutia (5 kôl).
II. časť – Play Off O 3. miesto a O víťaza 2LS (Finále) a) Porazené družstvá Play-Off Finále sk. "A" a Finále sk. "B" hrajú proti sebe stretnutia o konečné 3. miesto 2LS systémom nasadenia 1.-2. na 3 stretnutia (5 kôl). b) Víťazi Play-Off Finále sk. "A" a Finále sk. "B" hrajú proti sebe Finále (O Víťaza 2LS) systémom nasadenia 1.-2. na 3 víťazné stretnutia (max. 5 kôl, 2x doma-2x vonku, príp. rozhodujúci zápas 1x neutrálne ihrisko).
III. časť BARÁŽ o I. HL SR sa hrať nebude kvôli menšiemu počtu tímov. Víťaz 2LS 2019/2020 postupuje priamo do 1. HL SR 2020/2021.
V skupine A (Západ) nastúpia slovenské celky proti maďarskému PHC Budapešť (Pesterzsébeti Hockey Club Budapešť) ktorý bude hrať svoje domáce zápasy v Nových Zámkoch a na iných štadiónoch. 
V skupine B (Východ) nastúpia slovenské celky proti poľskému UKS MOSiR Sanok.
II. časť.
O konečné umiestnenie o 8. miesto v skupine A.
poznámka na základe požiadavky a dohody klubov skupiny A zo zasadnutia 24.2.2020 odohrajú družstvá z časti O umiestnenie 5.8. miesto v skupine A ďalšie zápasy O umiestnenie II. fáza skupiny A systémom V1.-V2. (víťazi z časti O umiestnenie sk. A 5.-8.), P1.-9. po Základnej časti.
O umiestnenie 5.8. miesto v skupine B.
poznámka O umiestnenie 5.8. miesto v skupine B končia sezónu po tejto časti.

</doc>
<doc id="637945" url="https://sk.wikipedia.org/wiki?curid=637945" title="Geschriebenstein">
Geschriebenstein

Geschriebenstein (; ) je zalesnený vrch na hranici medzi Rakúskom a Maďarskom. Je to najvyšší vrch Günserského pohoria, najvyšší bod v západnom Maďarsku (Zadunajsko) a najvyšší bod v Burgenlande. Nadmorská výška vrcholu je podľa rakúskych prameňov , zatiaľ čo maďarské referencie väčšinou uvádzajú . Najvyšší bod na strane Burgenlandu je .
Jeho bývalými maďarskými názvami boli "Fenyőhegy" a "Szálkő". Jeho súčasné meno ("Írottkő" v maďarčine, "Geschriebenstein" v nemčine) sa dá preložiť ako "napísaný kameň" a je pravdepodobne odvodené z hraničných kameňov s nápismi medzi majetkami rodov Batthyány a Esterházy. Na vrchole sa nachádza vyhliadková veža postavená v roku 1913. Nachádza sa presne na hranici medzi Rakúskom a Maďarskom.
Od decembra 2007 je možné prekročiť rakúsko-maďarskú hranicu bez formalít, pretože Maďarsko sa pripojilo k Schengenskej dohode.
Najbližšie mestá na rakúskej strane sú Rechnitz a Lockenhaus. Na maďarskej strane je najbližšou obcou Velem a najbližším mestom je Kőszeg.

</doc>
<doc id="637947" url="https://sk.wikipedia.org/wiki?curid=637947" title="Parný rušeň 555.3008">
Parný rušeň 555.3008

Parný rušeň 555.3008 je jedna z dochovaných parných lokomotív radu 555.3, ktorá vznikla v 60. rokoch prestavbou rušňov radu 555.0 (pôvodne rad 52 DRB) na vykurovanie mazutom. Vlastní ju Železničné múzeum Slovenskej republiky v Bratislave.
História stroja.
Lokomotíva bola vyrobená firmou Škoda v roku 1943 pod výrobným číslom 1523. Bola odovzdaná DRB a tu označená 52.7447. Do Čiech sa nakrátko vrátila po konci vojny ako ukoristený stroj, onedlho ale bola odovzdaná ÖBB. Do Česko-Slovenska sa natrvalo vrátila až v roku 1951. V roku 1952 jej bolo pridelené označenie 555.008, tender dostal číslo 930.2020. V októbri až decembri 1964 bola lokomotíva aj tender prestavané na vykurovanie mazutom v dielňach Ivano-Frankovsk. Rekonštruovaný stroj Československé štátne dráhy prevzali 17. decembra 1964, číslo lokomotívy bolo zmenené na 555.3008 a tender preznačený na 930.3020. Lokomotíva slúžila v depe Bratislava východ až do svojho zrušenia 16. augusta 1972, následne potom bola zmenená na vykurovací kotol K 549.
Dňa 1. novembra 1983 sa dostala do múzejných zbierok Múzejno dokumentačného centra Bratislava (MDC), do roku 1999 sa nachádzala v depozitári MDC v Kútoch, odkiaľ bola prepravená do depa Bratislava východ. V rokoch 1999 až 2011 prešla náročnou opravou do prevádzkového stavu (vrátane použitia niektorých dielov z mazutky 555.3254). 29. októbra 2011 vykonala technicko-bezpečnostnú skúšku (TBZ) a stala sa tak jedinou prevádzkovanou parnou lokomotívou na kvapalné palivo na Slovensku (je stále nazývaná Mazutka, ale z technických dôvodov sa v nej kúri vykurovacím olejom).

</doc>
<doc id="637952" url="https://sk.wikipedia.org/wiki?curid=637952" title="Paternoster (výťah)">
Paternoster (výťah)

Paternoster (oficiálne obežný výťah) je druh osobného výťahu s nepretržitou reťazou kabín. Je to vertikálne dopravné zariadenie pracujúce na plynulom obežnom princípe.
Princíp.
V jednej výťahovej šachte sú dva rady kabín, z ktorých sa jedna pohybuje smerom nahor a druhá nadol. Jednotlivé kabíny nie sú umiestnené tesne nad sebou. Vzdialenosť medzi nimi je taká, aby kabína v oblasti úvrati (kde sa začne pohybovať do boku a jej zvislý pohyb sa spomaľuje až k okamihu zastavenia a ihneď prejde vo zvislý pohyb opačným smerom, viď schéma) nenarazila do kabíny predchádzajúcej alebo nasledujúcej. Tak možno nepretržite odbavovať cestujúcich, ktorí môžu kedykoľvek nastúpiť a kedykoľvek vystúpiť v ľubovoľnom podlaží. Na konci smerové dráhy Paternoster sú kolesá, pozdĺž ktorých sú obtočené závesné reťaze kabín. Kabína sa tak v pivnici či v strojovni (v úvrati) posunie do opačného dopravného smeru. Kabína sa teda nepreklopí, ale len sa horizontálne presunie (v skutočnosti sa pohybuje po polkružnici, viď schéma). Paternoster je vybavený senzormi, ktoré ho zastavia v prípade, že by pasažier uviazol medzi kabínou a vchodom.
Využitie.
Prvý obežný výťah na svete bol inštalovaný roku 1884 v Londýne. Paternostery ale boli inštalované predovšetkým v prvej polovici 20. storočia. Najvhodnejšími objektami pre ich využitie sú veľké administratívne budovy, napríklad banky, ministerstvá, úrady a školy. V mnohých z nich slúžia dodnes.
Názov pochádza z modlitby Pater noster, pravdepodobne preto, že je súčasťou modlitby ruženca, ktorého korálky vzdialene mechanizmus paternostera pripomínajú. Možný je však aj odkaz na stredoveké modlitebné šnúry, tzv. paternostery, ktoré ruženec historicky predchádzajú a na ktorých sa modlil práve rad modlitieb Otčenáš ().
Výhody a nevýhody.
Výhodami obežného výťahu oproti bežnému sú vysoká prepravná kapacita, energetická nenáročnosť, spoľahlivosť a rýchlosť použitia, ktorými sa paternoster blíži pohyblivým schodom.
Nevýhodou je naopak praktická nemožnosť prepravovať telesne postihnuté osoby a malou rýchlosťou spôsobená problematická použiteľnosť vo výškových budovách na väčšie medzipodlažné vzdialenosti. Cez svoje výhody sú paternostery na ústupe. Nové sa nestavajú a staré sa buď rekonštruujú alebo sa nahrádzajú výťahmi.
Paternoster na Slovensku.
Funkčný paternoster možno vidieť v budove Slovakotexu v Trenčíne, v budove ŽSR, na Ministerstve financií, na Ministerstve dopravy, na Ministerstve vnútra a na Ministerstve pôdohospodárstva v Bratislave, v budove Technickej univerzity v Košiciach.

</doc>
<doc id="637953" url="https://sk.wikipedia.org/wiki?curid=637953" title="Paternoster">
Paternoster



</doc>
<doc id="637954" url="https://sk.wikipedia.org/wiki?curid=637954" title="Hant Aréna">
Hant Aréna



</doc>
<doc id="637955" url="https://sk.wikipedia.org/wiki?curid=637955" title="IDnes.cz">
IDnes.cz



</doc>
<doc id="637956" url="https://sk.wikipedia.org/wiki?curid=637956" title="Inmarsat">
Inmarsat



</doc>
<doc id="637957" url="https://sk.wikipedia.org/wiki?curid=637957" title="Zemplínsky komitát">
Zemplínsky komitát



</doc>
<doc id="637958" url="https://sk.wikipedia.org/wiki?curid=637958" title="Potocký komitát">
Potocký komitát



</doc>
<doc id="637959" url="https://sk.wikipedia.org/wiki?curid=637959" title="Hontiansky komitát">
Hontiansky komitát



</doc>
<doc id="637960" url="https://sk.wikipedia.org/wiki?curid=637960" title="Komárňanská stolica">
Komárňanská stolica



</doc>
<doc id="637961" url="https://sk.wikipedia.org/wiki?curid=637961" title="Komárňanský komitát">
Komárňanský komitát



</doc>
<doc id="637962" url="https://sk.wikipedia.org/wiki?curid=637962" title="Liptovský komitát">
Liptovský komitát



</doc>
<doc id="637963" url="https://sk.wikipedia.org/wiki?curid=637963" title="Nitriansky komitát">
Nitriansky komitát



</doc>
<doc id="637964" url="https://sk.wikipedia.org/wiki?curid=637964" title="Novohradský komitát">
Novohradský komitát



</doc>
<doc id="637965" url="https://sk.wikipedia.org/wiki?curid=637965" title="1I/ʻOumuamua">
1I/ʻOumuamua

1I /'Oumuamua (pôvodne C/2017 U1 (PANSTARRS), A/2017 U1 a 1I/2017 U1) je medzihviezdny objekt, ktorý preletel slnečnou sústavou. Môže ísť o hyperbolický asteroid alebo pozostatok kométy (exokométy) pretiahnutého tvaru s dĺžkou asi 800 m, ktorý bol objavený 19. októbra 2017 pomocou ďalekohľadov Pan-STARRS 1 na Havajských ostrovoch. Pri objavení mal zdanlivú magnitúdu 19,7.
Opis.
'Oumuamua je prvý objekt, u ktorého bolo s veľkou pravdepodobnosťou určené, že nebol súčasťou slnečnej sústavy, ale že priletel z medzihviezdneho priestoru.
Teleso priletelo zdanlivo zo súhvezdia Lýry veľkou rýchlosťou 25,5 km/s (niekoľkonásobnou oproti najrýchlejším podobným telesám obiehajúcim v slnečnej sústave). Pôvodne sa považovalo za kométu (preto označenie C/2017 U1), neskôr za planétku (A/2017 U1). Až ďalšie pozorovania ukázali jeho medzihviezdny pôvod. Následne obletelo Slnko, ktoré svojim gravitačným pôsobením zvýšilo jeho rýchlosť na 44 km/s. K Zemi sa počas svojej cesty priblížilo najviac na vzdialenosť 24 milióna kilometrov. Teraz mieri po hyperbolickej dráhe smerom do súhvezdia Pegasa.
V čase objavu už mal objekt za sebou prelet okolo Slnka i okolo Zeme, čo komplikovalo ďalšie pozorovania, pretože jasnosť objektu klesala.
Povrch má spektrálne červený odtieň.
Etymológia.
Názov 'Oumuamua je havajského pôvodu a označuje posla, ktorý k nám bol vyslaný z dávnej minulosti.
Kandidát na mimozemské plavidlo.
Astronómovia z organizácie Harvard Smithsonian Center for Astrophysics v roku 2018 vyhlásili, že 'Oumuamua „môže byť solárne plavidlo umelého pôvodu“. Viedlo ich k tomu zrýchlenie telesa po dráhe pri ceste vnútornej oblastí Slnečnej sústavy, ktorý by išlo vysvetliť využitím slnečného vetra, no nie bežnou gravitáciou všetkých tu nám už známych objektov.
Štúdia z 2019 však uvádza, že existuje rad prírodných javov, ktoré môžu pôvod telesa vysvetliť.
Tvarom a trajektóriou pripomínalo mimozemské teleso zo sci-fi románu Arthura C. Clarka Stretnutie s Rámou "Rendezvous with Rama".

</doc>
<doc id="637966" url="https://sk.wikipedia.org/wiki?curid=637966" title="Ostrihomská stolica">
Ostrihomská stolica



</doc>
<doc id="637967" url="https://sk.wikipedia.org/wiki?curid=637967" title="Ostrihomský komitát">
Ostrihomský komitát



</doc>
<doc id="637968" url="https://sk.wikipedia.org/wiki?curid=637968" title="Spišský komitát">
Spišský komitát



</doc>
<doc id="637969" url="https://sk.wikipedia.org/wiki?curid=637969" title="Šarišský komitát">
Šarišský komitát



</doc>
<doc id="637970" url="https://sk.wikipedia.org/wiki?curid=637970" title="Tekovský komitát">
Tekovský komitát



</doc>
<doc id="637971" url="https://sk.wikipedia.org/wiki?curid=637971" title="Trenčiansky komitát">
Trenčiansky komitát



</doc>
<doc id="637972" url="https://sk.wikipedia.org/wiki?curid=637972" title="Užská stolica">
Užská stolica



</doc>
<doc id="637973" url="https://sk.wikipedia.org/wiki?curid=637973" title="Užský komitát">
Užský komitát



</doc>
<doc id="637976" url="https://sk.wikipedia.org/wiki?curid=637976" title="Obežný výťah">
Obežný výťah



</doc>
<doc id="637977" url="https://sk.wikipedia.org/wiki?curid=637977" title="2I/Borisov">
2I/Borisov

2I/Borisov (predtým C/2019 Q4 (Borisov)) je medzihviezdna kométa s heliocentrickou orbitálnou excentricitou ~ 3 a nie je viazaná na Slnko. Má nadbytočnú hyperbolickú rýchlosť formula_1 32,3 km/s.
Objav.
Objekt objavil 30. augusta 2019 Gennadij Borisov v Krymskom astrofyzikálnom observatóriu v Naučnom pomocou 0,65 metrového ďalekohľadu. Pri objavení bol vzdialený 3 ± 0,1au od Slnka au, 3,8 ± 0,1 au od Zeme, uhlová vzdialenosť od Slnka 38 °, zdanlivá magnitúda 17,8. Prišiel zo smeru od Kasiopeji neďaleko hranice s Perzeom a veľmi blízko ku galaktickej rovine. K perihéliu došlo 8. decembra 2019.
Excentricita.
Pri pozorovaní len 12 dní existovali určité pochybnosti o tom, či je objekt medzihviezdny. Obežná dráha sa však priblížila k hyperbolickému riešeniu, ktoré naznačuje medzihviezdny pôvod.
Dosiahnuteľnosť kométy.
Pre kozmické sondy je ťažko dosiahnuteľná pre svoju hyperbolickú nadmernú rýchlosť 32,3 km/s (1I/ʻOumuamua 26,33 km/s). Podľa tímu Initiative for Interstellar Studies (Iniciatíva pre medzihviezdne štúdie) mohla byť v júli 2018 pomocou rakety Falcon Heavy teoreticky vyslaná dvojtonová kozmická sonda, ktorá by preletela okolo ​​C/2019 Q4, ale iba v prípade, že objekt by bol objavený oveľa skôr. Štart po dátume objavenia by si vyžadoval značne veľký odpaľovací systém, ako napríklad Space Launch System systém, gravitačný manéver u Jupitera a Oberthov manéver pri Slnku. A dokonca aj SLS by teraz mohol vyniesť iba 3 kg užitočného zaťaženia (napríklad CubeSat) na trajektóriu smerujúcu k blízkemu preletu okolo kométy ​​C/2019 Q4.
Zloženie kométy.
Dňa 13. septembra 2019 získal Gran Telescopio Canarias viditeľné spektrum C/2019 Q4 (Borisov), ktoré odhalilo, že tento objekt má zloženie, ktoré je podobné zloženiu nájdeného v spektre komét slnečnej sústavy.

</doc>
<doc id="637978" url="https://sk.wikipedia.org/wiki?curid=637978" title="MZV ČR">
MZV ČR



</doc>
<doc id="637981" url="https://sk.wikipedia.org/wiki?curid=637981" title="Kozmická sonda Beresheet">
Kozmická sonda Beresheet



</doc>
<doc id="637985" url="https://sk.wikipedia.org/wiki?curid=637985" title="Cryodrakon">
Cryodrakon

Cryodrakon je vyhynutý rod pterosaurov z čeľade "Azhdarchidae", ktorý žil vo vrchnej kriede na území dnešnej Kanady. Bol objavený jediný druh Cryodrakon boreas, ktorý sa našiel vo Formácii Dinosaur Park.
Už v roku 1972 sa v Alberte našli kosti veľkého pterosaura. Predpokladalo sa, že ide o jedinca z rodu "Quetzalcoatlus". Neskorší výskum ukázal, že ide o nový druh.
Patril medzi veľké druhy. Mal rozpätie krídel 10 m.

</doc>
<doc id="638012" url="https://sk.wikipedia.org/wiki?curid=638012" title="Viliam Oberhauser">
Viliam Oberhauser

Ing. Viliam Oberhauser, CSc. (* 14. január 1948, Galanta) je slovenský drevársky inžinier, ekonóm, národohospodár a politik.
Zo života.
Má sestru a brata. Do dvanástich rokov žil v Galante. Keď mal dvanásť rokov zomrel im otec. V roku 1962 sa rodina presťahovala do Zvolena.
Politika.
V rokoch 19901992 pôsobil v prvej vláde Vladimíra Mečiara a vo vláde Jána Čarnogurského ako minister lesného a vodného hospodárstva, počas jeho mandátu sa zabezpečovala dostavba vodného diela Gabčíkovo.
V KDH bol členom platformy, presadzujúcej menšinový suverenistický smer, ktorá sa neskôr odčlenila do samostatnej strany – SKDH. Medzi rokmi 19982002 bol poslancom Národnej rady SR za Slovenskú národnú stranu.
V rokoch 20132017 bol členom predsedníctva a v roku 2017 1. podpredsedom Matice slovenskej. V súčasnosti je podpredsedom Krajskej rady Matice slovenskej Trnavského kraja. V roku 2019 spoluzakladal stranu KDŽP – Aliancia za Slovensko (od roku 2021 ŽIVOT – národná strana).

</doc>
<doc id="638026" url="https://sk.wikipedia.org/wiki?curid=638026" title="Mälaren">
Mälaren

Mälaren je tretie najväčšie jazero v Švédsku. Nachádza sa v centrálnej časti krajiny, západne od hlavného mesta Štokholm a zasahuje do štyroch provincií – Štokholm, Uppsala, Västmanland a Södermanland. Jeho plocha je približne a plocha povodia viac ako . Priemerná hĺbka je , maximálna .
Jazero je ľadovcového pôvodu, ešte v 12. storočí bolo zálivom Baltského mora, no výzdvihom Škandinávskeho polostrova po ústupe ľadovca poslednej doby ľadovej sa oddelilo a v súčasnosti je hladina jazera nad hladinou mora. S Baltikom je spojené kanálom Södertälje a prielivmi Norrström a Söderström. Pobrežie jazera je pomerne členité s množstvom zálivov a zátok. Na jazere sa nachádza približne 1200 ostrovov, najväčšie sú Selaön (), Svartsjölandet (), Ekerö-Munsö (), Tosterön-Aspön (), Adelsö () a Ängsö ().

</doc>
<doc id="638027" url="https://sk.wikipedia.org/wiki?curid=638027" title="Mary Violet Leontyne Price">
Mary Violet Leontyne Price



</doc>
<doc id="638028" url="https://sk.wikipedia.org/wiki?curid=638028" title="Mary Violet Leontyne Priceová">
Mary Violet Leontyne Priceová



</doc>
<doc id="638029" url="https://sk.wikipedia.org/wiki?curid=638029" title="Phalacrocorax pygmaeus">
Phalacrocorax pygmaeus



</doc>
<doc id="638030" url="https://sk.wikipedia.org/wiki?curid=638030" title="Cryodrakon boreas">
Cryodrakon boreas



</doc>
<doc id="638048" url="https://sk.wikipedia.org/wiki?curid=638048" title="Ján Andel">
Ján Andel

Ján Andel (* 22. jún 1919, Valča† 11. október 2003, Martin) bol slovenský spisovateľ a prozaik, výtvarník a grafik, ktorý sa svojou tvorbou zameriaval predovšetkým na deti a mládež. Meštiansku školu navštevoval v Martine, kde absolvoval aj litografické učilište. Zomrel 11. októbra 2003 v Martine, ale pochovaný je vo Valči.

</doc>
<doc id="638051" url="https://sk.wikipedia.org/wiki?curid=638051" title="Pochod za život (Slovensko)">
Pochod za život (Slovensko)

Národný pochod za život je pro-life podujatie, ktoré sa uskutočňuje na Slovensku od roku 2013. Cieľom podujatia poukázať na ochranu života a dôstojnosť človeka od počatia po prirodzenú smrť.
Doteraz sa na Slovensku konali štyri Národné pochody za život. Hlavným iniciátorom a organizátorom Národných pochodov za život je Konferencia biskupov Slovenska, ktorá ich spoluorganizuje s neziskovou organizáciou Kanet. Na pochode spolupracujú ďalšie kresťanské cirkvi, spoločenstvá, pro-life organizácie a tí, ktorí sa stotožňujú s potrebou chrániť ľudský život od počatia po prirodzenú smrť.
Národný pochod za život 2013.
Prvý národný Pochod za život sa konal v Košiciach 22. septembra 2013 a účasť dosiahla 80 000. Účastníci pochodovali na podporu Manifestu Národného pochodu za život 2013 . Pochod mal tiež za cieľ podporu rodinu, ktorá je založená na manželstve muža a ženy . Podujatie sa začalo na Hlavnej ulici prečítaním manifestu pochodu.
Pochod za život sa v roku 2013 a 2014 uskutočnil aj v týchto krajinách:
Národný pochod za život 2015.
Druhý národný pochod za život bol v Bratislave 20. septembra 2015. Podľa organizátorov mal účasť 85 000 Ľudia svojou účasťou podporili Manifest národného pochodu za život 2015.
Národný pochod za život 2019.
Tretí národný pochod za život sa konal 22. septembra 2019 v Bratislave. Rozhodli sa ho zorganizovať slovenskí biskupi v júli 2018 na zasadaní v Nitre. Heslom pochodu je: "Za najmenších z nás".
Manifest Národného pochodu za život si kladie sedem cieľov:
Pochod za život postupne podporila Konferencia biskupov Slovenska ako jeho hlavný iniciátor, ako aj politické strany KDH, Kresťanská únia, KDŽP, SNS a ĽSNS. Podporu pochodu vyjadrila Katolícka univerzita v Ružomberku, bratislavský arcibiskup metropolita Stanislav Zvolenský, bývalá poslankyňa NR SR Mária Demeterová, organizátor kresťanskej formácie Godzone Julo Slovák či herečka Mária Bartalos. Organizátori sa dištancovali od zviditeľňovania sa politických strán na pochode. Cieľom podujatia podľa organizátorov je „zastať sa práva na život každého človeka, nie prezentácia konkrétnych politických strán alebo hnutí“. Podporu pochodu vyjadril aj pápež František.
Priebeh pochodu.
Na pochode sa podľa organizátorov zúčastnilo 50 000 účastníkov všetkých vekových kategórií. Na Námestí slobody s prejavmi vystúpili predstavitelia rímskokatolíckej, evanjelickej augsburskej a metodistickej, reformovanej a pravoslávnej cirkvi. Taktiež sa účastníkom prihovorili aktivistky z USA a Nigérie, Sue Thayer, resp. Obianuju Ekeocha. Manifest pochodu za život prečítal herec Slovenského národného divadla Štefan Bučko. Na pódiu spievali eSPé, Janais a Peter Bažík, Dominika Stará či James Evans Band. Pre veľký počet účastníkov stihla pôvodnú trasu pochodu z Námestia slobody cez Kollárovo a Hodžovo námestie a Štefánikovu ulicu a naspäť severovýchodne a východne na Námestie slobody prejsť iba časť účastníkov, zvyšná bola na Kollárovom námestí odklonená späť na Námestie slobody, lebo by nestihla trasu prejsť do konca doby vyhradenej na pochod. V čase okolo 15:40, kedy sa začiatok pochodu už vrátil na námestie (reálne vyštartoval cca 14:45), ešte stále časť účastníkov námestie ani neopustila.
Kritika sa zniesla na niekoľko desiatok prítomných sympatizantov strany ĽSNS, ktorí napriek avizovanému nepolitickému charakteru pochodu prišli na podujatie v tričkách a s vlajkami s logom ĽSNS a zneužili tak pochod na stranícke politické účely. Napriek viacnásobným výzvam organizátorov vlajky nezložili a na okolitých ľudí vulgárne reagovali. Žiadosti organizátorov nerešpektovali ani vlajky a slogany Slovenského hnutia obrody.
Národný pochod za život 2024.
Štvrtý národný pochod za život bol opäť v Košiciach 22. septembra 2024. Podľa organizátorov mal účasť 40 000 účastníkov. Ľudia svojou účasťou podporili ochranu života od počatia až po prirodzenú smrť. Program trval dva dni, v rámci hlavného programu a sprievodných podujatí sa konali koncerty Dominiky Gurbaľovej, heligónovej skupiny Čučoriedky z Rabče, cimbálovej hudby Primáš, kapiel Peter Křemen Band a Slnovrat či FlyAn a skupiny G.O.D.`s. V rámci podujatia sa tiež odslúžilo viac než 20 svätých omší rímskokatolíckej, gréckokatolíckej a pravoslávnej liturgie, medzi celebrantmi boli všetci slovenskí arcibiskupi. S prejavom vystúpil tiež apoštolský nuncius na Slovensku, Nicola Girasoli, skrze ktorého pochod pozdravil pápež František.

</doc>
<doc id="638054" url="https://sk.wikipedia.org/wiki?curid=638054" title="Dickinsonia">
Dickinsonia

Dickinsonia je vyhynutý rod z taxónu Dickinsoniomorpha (patriaceho do taxónu Proarticulata). Patrí do tzv. ediakarskej bioty. 
Zaradenie v systéme.
Presné zaradenie taxónu Dickinsoniomorpha (a teda aj rodu "Dickinsonia") v systéme je neisté, ale podľa stavu poznania okolo roku 2020 najpravdepodobnejšie išlo buď o primitívne mnohobunkové živočíchy (Metazoa) alebo o primitívne dvojstranovce (Bilateralia) - porovnaj aj systém uvedený v článku dvojstranovce. 
V prospech zaradenia do dvojstranovcov hovorí okrem iného spôsob rastu jedincov. 
Podľa niektorých názorov tento rod patrí húb alebo do zaniknutej ríše organizmov. Objav molekúl cholesterolu vo fosíliách podporuje myšlienku, že Dickinsonia je živočích.
Charakteristika.
Výzorom pripomína bilaterálne symetrický rebrový ovál. Našli sa iba odtlačky v pieskovcovom podloží. Nájdené jedince boli dlhé od niekoľko milimetrov až po 1,4 m a hrubé od zlomku milimetra po niekoľko milimetrov. Prvá fosília sa našla v roku 1947 v pohorí Flinders Ranges v Južnej Austrálii, ďalšie jedince sa našli na Ukrajine (formácia Mogilev) a v Rusku. Tieto náleziská sú staré 567 až 550 miliónov rokov.
Predpokladá sa, že boli mobilní a za potravou sa pohybovali.
Je opísaných približne 9 druhov.

</doc>
<doc id="638056" url="https://sk.wikipedia.org/wiki?curid=638056" title="Game &amp; Watch">
Game &amp; Watch

Game &amp; Watch bola séria prenosných 4-bitových herných konzol vyrábaných japonskou firmou Nintendo medzi rokmi 1980 a 1991. Tvorcom tejto série bol legendárny herný dizajnér Gunpei Yokoi, ktorý neskôr navrhol aj Game Boy. Nápad na vytvorenie takejto konzoly Yokoi dostal potom, ako raz vo vlaku videl jedného cestujúceho znudene sa hrať s kalkulačkou.
Každá Game &amp; Watch konzola v sebe mala predinštalovanú iba jednu hru, neboli používané akékoľvek externé médiá. Okrem hry mala každá konzola v sebe zabudované aj hodiny a budík.
Samotný dizajn hier bol kvôli obmedzeným technickým možnostiam primitívny, hralo sa iba na vysoké skóre. Úplne prvý model Game &amp; Watch obsahoval jednoduchú žonglovaciu hru "Ball". V prvých hrách vystupovali jednoduché čiernobiele postavičky (neskôr pomenované Mr. Game &amp; Watch), ale neskôr sa začali vyrábať aj modely so špeciálnymi verziami Donkey Kong a Super Mario hier.
Väčšina hier mala dva herné módy: mód A a mód B. Mód A predstavoval klasickú hru, zatiaľ čo mód B bol zväčša ťažšou (rýchlejšou) obťažnosťou, ale existovalo zopár výnimiek, pri ktorých sa herné módy výrazne líšili. Módy sa zapínali stlačením príslušného hardvérového tlačidla.

</doc>
<doc id="638058" url="https://sk.wikipedia.org/wiki?curid=638058" title="Bahniatko">
Bahniatko

Bahniatko je vŕbový prútik s jahňadami, ktorý sa svätí pri bohoslužbách na Kvetnú nedeľu.
Tento zvyk pochádza z konca 7. storočia, no používanie vŕbových ratolestí ako symbola jari sa v prípade Slovanov a iných európskych národov zaužíva dávnejšie. Od 12. storočia sa na Popolovú stredu používa pomazanie popolom z minuloročných bahniatok na znamenie kajúcosti.
Názvy.
Medzi iné názvy patria: jahňada, maňuška; nárečovo: "bahňatko", "bahňátko", "bahnátko", "bániatko", "babuliatko", "babulátko", "baburiatko", "baburátko", "baburka", "jarabiatko", "jaburátko", "jabrátko", "kočička", "macuška", "macúška", "majcika", "maňka", "púzalka". Väčšina uvedených tvarov sa používa obyčajne v množnom čísle.
Bahniatko v ľudovej kultúre.
V slovenských ľudových zvykoch sa bahniatka po príhode z kostola na Kvetnú nedeľu zvykli odložiť za obrazy alebo za hradu na povale. Pri búrkach sa kúsok z nich vkladal do okna alebo hodil do ohňa ako ochrana proti blesku. Pri chorobách nimi okiadzali chorých, pri prvej jarnej orbe sa bahniatko vkladalo do prvej brázdy alebo aj k prvému zasadenému zemiaku. Niekedy sa dávajú aj na hroby.
Podobné zvyky existovali aj v Česku.

</doc>
<doc id="638061" url="https://sk.wikipedia.org/wiki?curid=638061" title="Liturgická farba">
Liturgická farba

Liturgická farba je farbou bohoslužobných rúch a výzdoby chrámu v jednotlivých obdobiach alebo slávnostiach v rámci liturgického roka. Rozdielnosť farieb má aj navonok umocňovať povahu liturgických slávení ako aj zmysel kresťanského života.
Rímskokatolícka cirkev.
Liturgické farby v rímskom obrade Katolíckej cirkvi definujú Všeobecné smernice rímskeho misála. Tieto liturgické farby sú definované pre omšu podľa misálu sv. Pavla VI.
Na rôzne slávnosti, ktoré si vyžadujú sviatočné alebo vzácnejšie rúcha, sa môžu používať aj rúcha, ktoré nie sú v liturgickej farbe dňa.
Pred druhým vatikánskym koncilom a na základe Summorum Pontificum o používaní misálu z roku 1962 sú drobné rozdiely v používaní liturgických farieb a to, že sa červená farba využíva ešte aj v období oktávy Svätodušných sviatkov a čierna farba aj vo Veľký piatok a na „Dušičky“.
V niektorých oblastiach je povolené použitie "modrej" farby na sviatok Nepoškvrneného počatia Panny Márie. Niekde modrá farba nahradzuje fialovú v čase adventu.
Gréckokatolícka a Pravoslávna cirkev.
V byzantskej tradícii určuje Typikon jedine "svetlú" a "tmavú" farbu liturgických rúch. Všetky ostatné delenia farieb sú len zvykom a tradíciou.
V niektorých oblastiach je zvykom napríklad používať "oranžovú" farbu pri sviatkoch Petra a Pavla, alebo "fialovú" farbu počas veľkého pôstu alebo pri vysviacke.
Starokatolícka cirkev.
Starokatolícka cirkev má veľmi podobný kánon liturgických farieb ako rímskokatolícka cirkev, rozdiely sú minimálne. Prax používania sa však v jednotlivých národných starokatolíckych cirkvách môže líšiť. Prax používania liturgických farieb Starokatolíckej cirkvi na Slovensku a Starokatolíckej delegatúty Utrechtskej únie na Slovensku sa od praxe rímskokatolíckej cirkvi veľmi nelíši.
Anglikánska cirkev.
V rámci Anglikánskej cirkvi nenachádzame pevne stanovený kánon liturgických farieb, tie sú len odporúčané. Je dovolené v tomto ohľade rešpektovať lokálne tradície. Oficiálny web Anglikánskej cirkvi odporúča nasledujúce farby takto: 
Zelená:
Červená:
Fialová:
Biela:
Evanjelická cirkev a. v. vyznania.
V evanjelickej cirkvi sa používa 5 liturgických farieb:
Biela
Fialová
Čierna
Červená
Zelená
Referencie.
 

</doc>
<doc id="638068" url="https://sk.wikipedia.org/wiki?curid=638068" title="Mary Ellen Weberová">
Mary Ellen Weberová

Mary Ellen Weberová (; * 24. august 1962, Cleveland, Ohio, USA) je americká vedkyňa a astronautka. Vo vesmíre bola dvakrát. V jeseni roku 2019 absolvovala niekoľkodňovú návštevu Slovenska. Navštívila napríklad Žiar nad Hronom a Košice a prednášala študentom stredných a vysokých škôl.
Život.
Štúdium a zamestnanie.
Absolvovala strednú školu Bedford High School v meste Bedford a potom pokračovala v štúdiu na Purdue University. Ukončila ho v roku 1980. Následne študovala na kalifornskej univerzite University of California v Berkeley, kde v roku 1988 získala doktorát.
Od roku 1992 bola po základnom výcviku členkou jednotky astronautov v Houstone v agentúre NASA. Tam zostala 10 rokov.
Je vydaná.
Lety do vesmíru.
Na obežnú dráhu sa dostala dvakrát, v raketoplánoch. Mala funkciu letový špecialista a strávila vo vesmíre 18 dní, 18 hodín a 29 minút. Pri druhom lete pracovala aj na Medzinárodnej vesmírnej stanici.
Bola 328. človekom vo vesmíre, 29. ženou.

</doc>
<doc id="638072" url="https://sk.wikipedia.org/wiki?curid=638072" title="Nintendo 3DS">
Nintendo 3DS

Nintendo 3DS je prenosná herná konzola vyvinutá japonskou spoločnosťou Nintendo. Prvýkrát bola verejnosti predstavená v roku 2010 na americkej výstave E3
 a v roku 2011 bola postupne uvedená na celosvetový trh. Dolný displej konzoly je dotykový, horný je schopný stereoskopického 3D efektu bez nutnosti nosenia 3D okuliarov.
Hlavnou konkurenciou Nintenda 3DS bola konzola PlayStation Vita spoločnosti Sony.
Hardvér.
Svojím vzhľadom sa konzola podobá na svojho prechodcu Nintendo DS, hlavne svojím vyklápacím dizajnom a podobným rozložením tlačidiel. Výraznou zmenou je pridanie analógovej páčky Circle Pad, ktorá slúžila najmä na ovládanie pohybu v hrách.
Všetky modely 3DS ponúkajú spätnú kompatibilitu s DS hrami.
Softvér.
Užívateľské rozhranie operačného systému 3DS je podobné tomu z konzoly Wii: dvojrozmerná sieť ikon aplikácií a hier, pomenovaná "HOME Menu". Systém však ponúka viacero funkcií i možností prispôsobenia celkového vzhľadu, či už usporiadaním ikon, organizácie priečinkov, alebo zmenou grafickej témy.
Nintendo eShop.
Online obchod Nintedno eShop nebol v konzole prítomný hneď po jej uvedení na trh, pridaný bol až v júni 2011. Dajú sa cez neho kupovať digitálne kópie 3DS a DSiWare hier, pozerať videá a sťahovať demo verzie.
Virtual Console.
Rovnako ako to bolo na konzole Wii (a neskôr aj Wii U, súčasťou eShopu je aj Virtual Console, takže je možné hrať emulované hry zo starých konzol, konkrétne Game Boy, Game Boy Color, Sega Game Gear, Nintendo Entertainment System a v prípade "New" verzií 3DS aj Super Nintendo Entertainment System.
StreetPass.
"StreetPass" je funkcia, ktorá umožňuje hráčom automaticky zdieľať svoje Mii postavičky spolu s dátami z aplikácií a hier, ktoré majú hráči spoločné. K výmene dochádza automaticky potom, ako sa k sebe priblížia dve konzoly 3DS.
Download Play.
Rovnako ako jej predchodca Nintendo DS, aj 3DS ponúka možnosť zdieľania vybraných hier, respektíve ich demoverzií, cez bezdrôtové pripojenie medzi konzolami.
Verzie.
Počas životného cyklu konzoly bolo vydaných dokopy 5 novších, upravených modelov.
Nintendo 3DS XL.
Prvou upravenou verziou konzoly bolo Nintendo 3DS XL, s celkovo väčšími rozmermi a väčšou výdržou batérie. Predávať sa začala v roku 2012.
Nintendo 2DS.
V roku 2013 bola na trh uvedená nová, vzhľadom drasticky odlišná verzia konzoly. Nemala vyklápací dizajn a displej nebol schopný ikonického 3D efektu. Tento model bol predstavovaný najmä ako model vhodný pre malé deti, najmä vďaka svojej nízkej cene, pevnejšej konštrukcii a absencii 3D efektu, ktorý malým deťom mohol spôsobovať zdravotné problémy.
New Nintendo 3DS.
Tento úplne nový, výrazne odlišný model bol najrpv uvedený na japonský a austrálsky trh v roku 2014, o rok neskôr aj v Európe a Amerike. Obsahoval vylepšené predné kamery, ktoré snímali hráčovu tvár a tak tomu prispôsobovali zobrazovaný stereoskopický 3D efekt, takže sa dal sledovať aj pri malých pohyboch tváre či samotnej konzoly. Ďalej obsahoval celkovo upravený dizajn celého tela konzoly, dve nové bočné tlačidlá (ZL a ZR), druhú pohybovú páčku C-Stick a NFC čip, vďaka ktorému bola konzola kompatibilná s figúrkami Amiibo.
Model sa predával v dvoch variantoch, v čiernej a bielej farbe, ale boli k nemu dostupné aj vymeniteľné zadné kryty.
Vďaka výkonnejšiemu procesoru sa na New Nintendo 3DS konzolách dali cez Virtual Arcade hrať aj digitálne verzie Super Nintendo Entertainment System hier, čo na predchádzajúcich modeloch nebolo možné.
New Nintendo 3DS XL.
Ide o väčšiu verziu New Nintendo 3DS, na trh uvedenú v roku 2015. Okrem väčšej výdrže batérie a väčších rozmerov celej konzoly i displejov, je najväčším rozdielom nemožnosť vymieňať zadné kryty.
New Nintendo 2DS XL.
Posledným modelom série, vydaný v roku 2017, bol New Nintendo 2DS XL. Bol vyvinutý ako nástupca modelu 2DS, a mal teda displej bez 3D efektu, ale i nižšiu cenu. Zachoval si všetky ostatné funkcie predchádzajúceho modelu New Nintendo 3DS XL, avšak s pozmeneným dizajnom.

</doc>
<doc id="638073" url="https://sk.wikipedia.org/wiki?curid=638073" title="Thomas Hostinský">
Thomas Hostinský

Thomas Hostinský je slovenský motocyklový pretekár. Venuje sa disciplínam enduro, super enduro, extreme enduro.
Narodil sa v rakúskom Sankt Pölten, žije v okrese Topoľčany na Slovensku. Okrem enduro pretekov sa zúčastňuje aj extreme enduro pretekov ako "Redbull Romaniacs" alebo "Erzberg Rodeo". Dlhodobo patrí medzi najlepších slovenských pretekárov v disciplíne enduro a countrycross o čom svedčí aj množstvo slovenských a zahraničných titulov. K dnešnému dňu sa stal 6-krát majstrom Slovenska na Medzinárodných majstrovstvách Slovenskej republiky v disciplíne country cross a enduro v rôznych triedach, jedenkrát víťazom slovenského pohára v super endure, jedenkrát majstrom Rakúska na rakúskych majstrovstvách v endure, jedenkrát víťazom rakúskeho pohára ENDURO TROPHY.
Medzi pozoruhodné úspechy patrí titul vicemajstra Európy v endure z roku 2019 aj individuálne druhé miesto v kategórii C2 na stroji Husqvarna TE 250 na medzinárodnej šesťdňovej motocyklovej súťaži v endure z roku 2015 v Košiciach.
V súčasnosti (2019) preteká za Motor Team Prievidza na motocykli Husqvarna TE250i. V poslednom preteku sezóny vybojoval titul majstra Slovenska v disciplíne Country cross a Enduro v triede E2.

</doc>
<doc id="638075" url="https://sk.wikipedia.org/wiki?curid=638075" title="Mary Ellen Weber">
Mary Ellen Weber



</doc>
<doc id="638076" url="https://sk.wikipedia.org/wiki?curid=638076" title="Mary E. Weberová">
Mary E. Weberová



</doc>
<doc id="638077" url="https://sk.wikipedia.org/wiki?curid=638077" title="Mary E. Weber">
Mary E. Weber



</doc>
<doc id="638079" url="https://sk.wikipedia.org/wiki?curid=638079" title="Comet Interceptor">
Comet Interceptor

Comet Interceptor (stíhačka komét) je robotická misia kozmickej sondy vedená Európskou vesmírnou agentúrou (ESA), s plánovaným štartom v roku 2029. Sonda bude „zaparkovaná“ v libračnom bode L 2 Slnka a Zeme a zhruba tri roky pripravená na let k dlho periodickej kométe, ktorá sa objaví v jej dosahu.
Hlavným riešiteľom je Geraint Jones z Mullard Space Science Laboratory v Spojenom kráľovstve. Maximálne náklady na kozmickú sondu, bez vedeckých nástrojov a ceny štartu, sú stanovené na 150 miliónov EUR.
Prehľad.
Dlhodobé kométy majú vysoko excentrické obežné dráhy a periódu obehu v rozmedzí od 200 do tisíce rokov. Zvyčajne sa objavujú iba mesiace pred tým, ako prejdú vnútornou Slnečnou sústavou a vrátia sa do vzdialených častí vonkajšej Slnečnej sústavy. To je príliš málo času na plánovanie a spustenie misie. Preto ESA bude „parkovať“ sondu "Comet Interceptor" na stabilnej halo orbite okolo L 2 bodu Slnko-Zem a čakať na zistenie vhodnej kométy, ktorú môže dosiahnuť a blízko nej preletieť.
Misia "Comet Interceptor" je jedinečná v tom, že je navrhnutá tak, aby sa stretla s doteraz neznámym cieľom, pričom musí čakať 2 až 3 roky na cieľ, ktorý môže dosiahnuť s primeranou zmenou rýchlosti (delta-v) v rámci celkovej dĺžky misie približne 5 rokov. Základná konštrukcia je solárny elektrický pohon.
Nájdenie vhodnej kométy na prelet bude závisieť od pozemných pozorovacích prieskumov, ako sú Pan-STARRS, ATLAS alebo budúci Large Synoptic Survey Telescope (LSST). V prípade, že nebude možné včas zachytiť dlhodobú kométu, preskúma záložnú krátkodobú kométu (napríklad: 73P/Schwassmann-Wachmann). Existuje tiež možnosť zachytiť medzihviezdny objekt prechádzajúci cez slnečnú sústavu, ak to umožní dynamika obežnej dráhy.
Hlavným cieľom misie je „preskúmať novú kométu vrátane jej povrchového zloženia, tvaru, štruktúry a zloženie plynovej kómy“.
"Comet Interceptor" sa vyvíja ako prvá misia ESA triedy Fast (F-class) programu Cosmic Vision. Misiu plánuje a rozvíja konzorcium, ktoré zahŕňa ESA a japonskú vesmírnu agentúru JAXA. "Comet Interceptor" bude zdieľať nosič s vesmírnym teleskopom ARIEL ESA, ktorý bude tiež umiestnený v libračnom bode L2. 
Sekundárne sondy.
Aby skúmala cieľ z ešte väčšej blízkosti, niekoľko týždňov pred preletom okolo kométy vypustí hlavná sonda (sonda A) dve malé sondy (B1 a B2), pričom každá by niesla doplnkové užitočné vedecké zaťaženie a odobrala vzorky z komy. Každá z troch sond bude skúmať zloženie plynov, tok prachu, hustotu, magnetické polia, interakciu plazmy a slnečného vetra, na vytvorenie trojrozmerného profilu oblasti okolo kométy.

</doc>
<doc id="638080" url="https://sk.wikipedia.org/wiki?curid=638080" title="Kubalonka (priesmyk)">
Kubalonka (priesmyk)

Kubalonka () je priesmyk v poľskej časti Sliezskych Beskýd, medzi vrcholmi Kubalonka () a bezmenným vrchom s výškou Oddeľuje dve hlavné časti pohoria – "pásmo Čantoryje" a "pásmo Baraniej Góry". Cez priesmyk vedie vojvodská cesta 941 z Wisły do Istebnej.
Hneď pod priesmykom sa nachádza komplex Strediska pľúcnych chorôb detí a mládeže (ktoré vzniklo v roku 1937 ako sanatórium na liečbu tuberkulózy u detí). O niečo ďalej sa nachádza Kostol svätého kríža z roku 1779, ktorý bol na toto miesto presunutý z Przyszowic v rokoch 19571958.
V okolí priesmyku sa nachádzajú reštaurácie, bary a penzióny. Na svahoch Kubalonky sú trasy pre bežecké lyžovanie a biatlonová strelnica. Na vrchole priesmyku je križovatka turistických chodníkov, okrem iného tu prebieha Hlavná beskydská magistrála.

</doc>
<doc id="638081" url="https://sk.wikipedia.org/wiki?curid=638081" title="Scholastikos">
Scholastikos

Scholastikos (gr. σχολαστικός, lat. scholasticus) môže byť:

</doc>
<doc id="638082" url="https://sk.wikipedia.org/wiki?curid=638082" title="Kubalonka">
Kubalonka

Kubalonka môže byť:

</doc>
<doc id="638083" url="https://sk.wikipedia.org/wiki?curid=638083" title="Roman IV. Diogenes">
Roman IV. Diogenes



</doc>
<doc id="638084" url="https://sk.wikipedia.org/wiki?curid=638084" title="Bitka pri Mantzikerte">
Bitka pri Mantzikerte

Bitka pri Mantzikerte bolo vojenské stretnutie medzi Byzantskou ríšou a Seldžuckou ríšou, ktoré sa uskutočnilo 26. augusta v roku 1071. Byzantské jednotky na čele s cisárom Romanom IV. boli porazené a cisár zajatý seldžuckým sultánom Alp Arslánom, čo viedlo k destabilizácii Byzantskej ríše v 11. storočí. Napriek tomu, že sultán po bitke bol ochotný uzavrieť s Byzanciou pomerne výhodný mier, vzbury aristokratov a prevraty v krajine viedli k tomu, že seldžuckí náčelníci prenikli ďalej do Anatólie a do roku 1100 ju prakticky celú obsadili a na jej území založili nové štáty, predovšetkým Rumský sultanát.
Vývoj pred bitkou.
V 40. rokoch 11. storočia sa na východných hraniciach Byzantskej ríše objavila nová hrozba v podobe Seldžuckých Turkov pochádzajúcich zo stepí Strednej Ázie, spomedzi riek Oxus (Amudarja) a Jaxartes (Syrdarja). Seldžuci boli v tomto období ešte stále nomádske kmene, ktoré síce ovládli Perziu, no naďalej sa živili lúpením a plienením. V Perzii prijali sunnitský islam a ich úhlavnými nepriateľmi sa stal šiítsky egyptský kalifát. Prvý kontakt s Byzanciou Seldžuci naviazali už za vlády Konštantína IX. Monomacha, keď ich cisár presvedčil k útoku na arménske kráľovstvo Ani, ktoré povstalo proti byzantskému náboženskému útlaku, a ktoré bolo po Seldžuckom zásahu následne znovu pripojené k Byzancii. Ziskom Arménie zanikla nárazníková zóna medzi Byzanciou a Seldžukmi, čo viedlo k tomu, že Seldžuci začali byzantské územie od roku 1048 napádať a plieniť. Cisár Konštantín IX. rezignoval na obranu hraníc pred útokmi a rozpustil značnú časť arménskych posádok, čo viedlo k tomu, že sa Seldžuci vo svojich výbojoch dostali až k Trabzonu a v roku 1057 dokonca zničili horno-mezopotámske mesto Melitene (Malatya). Podobne situáciu podceňovali aj ďalší cisári Izák I. a Konštantín X.
Nedbalá byzantská politika viedla k strate oblasti okolo mesta Ani, ktorú sultán Alp Arslán získal v roku 1064, a ktorá sa stala seldžuckou vstupnou bránou do Anatólie. Kritickým okamihom bolo dobytie Cézarey (Kayseri) v roku 1067. 
Nový cisár Roman IV. bol skúseným bojovníkom a na rozdiel od svojho predchodcu Konštantína X. sa proti situácii na východe pokúsil zasiahnuť. V roku 1068 sa na čele armády vybral do Sýrie, kde dobyl mesto Hierapolis. Jeho absenciu v Anatólii však zároveň Seldžuci využili k vyplieneniu Amorionu. Roman IV. preto nasledujúceho roku pripravil novú výpravu do Arménie, kde chcel dobyť pevnosť Achlat (Khlat), ale pre pripravovaný turecký nájazd na Ikonion (Konya) od tohto plánu upustil. 
V roku 1070 cisár pripravil ďalšiu výpravu, ale pre hrozbu palácového prevratu zo strany Dukovcov a ich podporovateľa Michala Psella, bojom so Seldžukmi poveril Manuela Komnéna, brata neskoršieho cisára Alexia I. a sám zostal v hlavnom meste. Komnénove výboje však výsledky nepriniesli a po porážke pri Sebastei (Sivas) Seldžuci dobyli pevnosti Mantzikert a Arčeš, a vyrabovali mesto Chonai. Cisár, proti ktorému sa v tom čase už v Byzantskej ríši vytvárala opozícia (najmä v mocnom rode Dukovcov) preto rozhodol svoju pozíciu posilniť jedným zásadným ťažením. V zime na prelome rokov 1070/1071 zhromaždil veľkú vojenskú moc zloženú z byzantských a žoldnierskych jednotiek a hodlal Seldžukov rozdrviť.
Ešte vo februári 1071 poslal cisár k sultánovi Alp Arslánovi, ktorý práve obľahol Edessu, svojich vyslancov s návrhom mierovej zmluvy a ponukou výmeny arménskych pevností za Hierapolis v Sýrii. Alp Arslán, ktorý za svojho úhlavného protivníka pokladal egyptských Fátimovcov cisárovu ponuku prijal, a vytiahol k fátimovskému Aleppu. V polovici marca byzantské vojsko čítajúce 40 00070 000 vojakov prekročilo Bospor. Okrem byzantských maloázijských tagmát a varjažskej gardy sa skladalo z normanských a francúzskych (v Byzancii stále označovaných ako franských), arménskych, gruzínskych a nomádskych žoldnierov.
Koncom júna Byzantínci došli k Theodosiopolu (Erzurum), kde sa cisár po porade so svojimi generálmi rozhodol na ďalšom postupe na východ. Cisár znovu poslal Seldžukom totožné požiadavky, no tentoraz s ultimatívnym tónom, na čo Alp Arslán na to reagoval urýchleným stiahnutím sa z Aleppa a návratom k Eufratu. V miestnej krajine sultán naverboval asi 10 000 kurdských jazdcov a posily sultánovi prišli aj z Azerbajdžanu. Počtom bolo Arslánovo vojsko menšie ako byzantské, na seldžuckej strane však stála lepšia znalosť miestnej krajiny a presné informácie o byzantskom pohybe.
V auguste sa byzantské vojská priblížili k jazeru Van, kde sa vojská rozdelili na dve časti. Polovica pod vedením Jozefa Tarchaneiota so žoldnierskym predvojom Roussela de Baileila mala dobyť pevnosť Achlat, kým cisár so zvyškom armády odišiel obsadiť pevnosť Mantzikert. Po tom, čo mal cisár tureckú pevnosť obsadiť, hodlal podporiť druhé vojsko. V tom období však už do krajiny prišli seldžucké vojská o ktorých Byzantínci predpokladali, že sú ďaleko na juhu a k spojeniu byzantských vojsk už nedošlo. Kým moslimské pramene hovoria o tom, že ich Alp Arslán rozdrvil, podľa byzantského kronikára Michala Attaleiata, ktorý sa ťaženia zúčastnil Tarchaneiotes so žoldniermi z boja utiekol a do bitky nezasiahol.
Priebeh bitky.
Krátko po kapitulácii Mantzikertu narazil byzantský prieskum na prvý vážnejší odpor tureckých lukostrelcov. Cisár Roman, ktorý nevedel nič o Tarchaneitovej armáde mylne predpokladal, že sa pred ním nachádza len menší oddiel zo sultánovej armády. Vyčlenil preto západné tagmaty pod vedením Nikefora Bryennia, ktorý však čoskoro skončil v tuhom boji a bol nútený žiadať o podpory. Vyslaná podpora na čele s arménskym generálom Nikeforom Basiliaskom však padla do nastraženej pasce a sám Basiliaskes bol zajatý. I napriek hrozbe obkľúčenia Bryennios nakoniec Seldžukov zahnal späť k Mantzikertu.
Cisárske vojská sa znovu preskupili a očakávali nový nápor. Turci však počas dňa nezaútočili a vyčkávali až do večera, kým sa Byzantínci nevrátili do svojho tábora. Nový útok podporovaný drvivými lukostreleckými salvami prišiel v noci. Ráno cisárske vojsko zastihla zvesť o tom, že asi tisíc-členná žoldnierska jednotka Uzov prešla k Seldžukom, čo viedlo k zvýšeniu nedôvery voči ostatným turkickým jednotkám vo vojsku. Alp Arslán Romanovi ráno ponúkol zmier. Podľa Johna Norwicha tkvela sultánova ochota zmieru v obavách o priamy stret, ktorému sa Seldžuci ako nomádi snažili vyhynúť a skutočný záujem o boj s Fátimovcami a nie Byzantíncami. Cisár ponuku o zmier odmietol, pretože chcel seldžuckú hrozbu na východe raz a navždy vyriešiť a nové ťaženie by bolo nákladné a podkopalo by jeho autoritu v ríši.
Rozhodujúci boj sa uskutočnil 26. augusta 1071. Cisár Roman nechal svoje vojská sformovať dvojitú líniu s jazdectvom po stranách a sám zaujal bojové postavenie uprostred. Ľavému krídlu velil Nikeforos Bryennios, kým pravému kapadócky stratég Theodoros Allyates. Zadným podporným vojom velil Andronikos Dukas, syn cézara Jána Duku. Seldžuci stavali vojsko do polkruhovej formácii a sultán Alp Arslán boj sledoval z neďalekého pahorku.
Útočnú iniciatívu ako prvý prevzali Byzantínci. Seldžuci sa však s typickou nomádskou taktikou vyhýbali priamemu stretu a lukostreleckým ostreľovaní, sa snažili čo najviac preriediť rady útočiacich vojsk. Situácia sa zmenila po tom, čo cisár prikázal vojakom sa stiahnuť do tábora, na čo na ustupujúce vojská zaútočila seldžucká jazda. Byzantské vojsko bolo obkľúčené a navyše si niektorí žoldnieri pokyn na ústup vysvetlili ako údajný cisárov skon. Podľa Michala Attaleia (a k tej verzii sa prikláňa aj Norwicha) navyše fámy o cisárovej smrti vyvolával aj veliteľ zadného voja Andronikos Dukas. Vo vojsku zavládla panika a iba oddielom Nikefora Bryennia si dokázali z obkľúčenia prebiť cestu von. Cisár Roman IV. bol zranený a zajatý.Byzantský autori sa v popise boja pomerne značne rozchádzajú. Kým podľa Michala Attaleiata, ktorý bol priamy účastník bojov po Romanovom nariadení na ústup Andronikas Dukas cisára zradil a pod zámienkou jeho smrti vojsko opustil, čo viedlo k byzantskej porážke, podľa Nikefora Bryennia mladšieho padla byzantská armáda do seldžuckej pasce. Nutno však dodať, že Bryennios mladší bol manželom dcéry Alexia I. Anny Komnény a bol vrúcnym podporovateľom komnénovskej dynastie, ktorá svojmu vzostupu vďačila politickej únii s Dukovcami. Moslimské pramene sa prikláňajú predovšetkým k druhej verzii a zásluhy pripisovali sultánovi a nie zrade v byzantských radoch.
Následky bitky.
Názory ohľadne byzantských vojenských strán sú nejednoznačné. Isté však je, že bitka priniesla byzantskej ríši vážnu ranu na prestíži a zajatie cisára Romana aj vnútroštátny kolaps. Roman IV. sa stal prvým byzantským cisárom, ktorý bol zajatý v boji s cudzím nepriateľom. Sám Alp Arslán odmietal uveriť, že muž v reťaziach a bežnom vojenskom oblečení, ktorého pred neho priniesli bol naozaj cisárom. K svojmu väzňovi sa však správal s úctou a so všetkými poctami. Uzavrel taktiež s Byzanciou pomerne prijateľné mierové podmienky, v rámci ktorých mal získať Mantzikert, Edessu, Antiochiu a Hierapolis. Okrem toho sa mala uskutočniť svadby cisárovej dcéry a sultánovho syna a ríša mala zaplatiť tribút 10 miliónov solidov. Neskôr bola suma upravená na 1,5 milióna a ročný poplatok 360 000. Asi po týždni bol Roman Alp Arslánom oslobodený a poslaný do Konštantínopolu. Tam sa však medzitým situácia zmenila a aristokratický rod Dukovcov usporiadal štátny prevrat. Na trón bol dosadený Michal VII., syn Konštantína X. Roman preto v Anatólii zoskupil svoje vojská a vytiahol proti uzurpátorovi, ale opakovane bol porazený dukovskými vojskami. Roman sa preto svojim protivníkom vzdal výmenou za zmier, ktorý však netrval dlho, pretože ho Ján Dukas nechal oslepiť, na čo Roman zomrel.
Napriek výmenám na byzantskom tróne sa Alp Arslán cítil byť viazaný svojimi sľubmi a až do svoje smrti v roku 1072 proti ríši nič nepodnikol. Proti Byzantskej ríši sa však stavali pomerne nezávislí seldžuckí náčelníci, ktorí zmluvy neuznávali a pustošili východné krajiny. Proti nájazdníkom sa preto museli stavať jednotlivý maloázijskí magnáti sami, tí však nedokázali zabrániť postupnej strate jednotlivých území. Neúspechom skončila aj kampaň organizovaná Dukovcami na jar v roku 1073. Žoldniersky veliteľ Roussel de Bailleul sa v priebehu kampane vzbúril a na území themy "Armeniakon" vytvoril vlastné panstvo. Územie na východe až po Kapadóciu medzitým plne obsadili Seldžuci pod taktovkou nového sultána. Michal VII. proti Rousselovi poslal Jána Duku, ktorý však neuspel. Roussel sa preto prehlásil cisárom a vytiahol na Konštantínopol, pričom vyraboval maloázijský Chrysopolis (Üsküdar). Byzantský cisár Michael sa na o obrátil na Seldžukov, aby Bailleuia porazili, čo aj urobili a čo znamenalo, že posledná prekážka k dobytiu Anatolie padla.
Koncom roku 1077 proti Michalovi povstal proti cisárovi anatólsky stratég Nikeforos Botaneiates a na západe zase Nikeforos Bryennios. Na Botaneiatovu stranu sa postavil aj seldžucký emir Sulejman ibn Kutalmiš, ktorý v jeho mene obsadil bythýnske mestá a následne aj Nikáiu. Mestá neskôr Sulejman Byzancii odmietol naspäť vydať a stali sa základom vznikajúceho Rumského sultanátu. Obdobie úpadku Byzantskej ríše a konsolidácia jej územia následne nastala až po nástupe Alexia I. a Komnénovcov na byzantský trón.
Hodnotenie.
Historické kruhy obvykle na bitku pri Mantzikerte nazerajú ako na katastrofu pre Byzantskú ríšu, ktorá vyústila k strate tradičnej nárazníkovej zóny pri obrane voči moslimskému svetu – Anatólie. Uznávaný britský byzantológ John Julius Norwich vo svojich dielach o byzantských dejinách zastáva názor, že porážka pri Mantzikerte bola pre Byzanciu smrteľným úderom, z ktorého sa i napriek nie okamžitému jej zániku už nikdy nedokázala úplne spamätať – konkrétne ""najväčšia pohroma, akú ríša za sedem a pol storočí svojej existencie utrpela"." Podobne i rusko-americký historik Alexander A. Vasiliev porážku hodnotí ako: ""smrteľnú ranu byzantskej dominancii v Malej Ázii, kľúčovej časti ríše, kde po roku 1071 nebola žiadna byzantská armáda, ktorá by vzdorovala Turkom"." Byzantský vojenský historik John Haldon bitku nepokladá až za takú veľkú katastrofu, ale rozpad byzantskej správy prisudzuje najmä nasledujúcim vnútorným rozbrojom v Byzancii.
Byzantské pramene sa k bitke stavajú odlišne. Kým Michal Attaleiates ju označuje ako katastrofu, Michael Psellos bitke venuje pomerne malú pozornosť. Anna Komnéna Mantzikert uznáva ako závažnú historickú udalosť, ale nepovažuje ju za osudový katastrofický zvrat. 

</doc>
<doc id="638085" url="https://sk.wikipedia.org/wiki?curid=638085" title="Alexios I.">
Alexios I.

Alexios I./Alexej I. môže byť:

</doc>
<doc id="638086" url="https://sk.wikipedia.org/wiki?curid=638086" title="Alexej I.">
Alexej I.



</doc>
<doc id="638089" url="https://sk.wikipedia.org/wiki?curid=638089" title="Princezná Peach">
Princezná Peach

Princezná Peach (v starých hrách známa aj ako Princezná Toadstool) je jedna z hlavných fiktívnych postáv videohernej série Super Mario od japonskej spoločnosti Nintendo. Prvýkrát sa objavila v roku 1985 ako vedľajšia postava hry Super Mario Bros. Tvorcami postavy sú herný dizajnér Šigeru Mijamoto a ilustrátor Yoichi Kotabe. Od roku 2025 ju v anglických hrách dabuje Courtney Linová.
Princezná Peach sa objavila vo veľkej väčšine Super Mario hier ako vedľajšia postava s tým, že hrateľná býva v rôznych vedľajších herných sériách, ako napríklad Mario Kart a Mario Party. Doteraz bola hlavnou hrdinkou iba v jednej hre, a to v Super Princess Peach pre konzolu Nintendo DS.
Okrem videohier vystupovala aj v rôznych komiksoch a animovanom seriáli.
Opis postavy.
Peach je milá, nežná princezná z "Mushroom Kingdom" (v preklade "Hubového kráľovstva"), ktorému vládne. Obľubuje ružovú farbu a je zaľúbená do inštalatéra Maria, ktorý ju často musí zachrániť po únose diabolským korytnačím drakom Bowserom.
Jej ikonický vzhľad tvoria ružové šaty, dlhé biele rukavice, modré náušnice a zlatá koruna. V hre Super Mario Bros., v ktorej debutovala, bol jej vzhľad kvôli technickým limitáciám konzoly Nintendo Entertainment System iný: mala biele šaty a červené vlasy.

</doc>
<doc id="638090" url="https://sk.wikipedia.org/wiki?curid=638090" title="Ondatra zibethicus">
Ondatra zibethicus



</doc>
<doc id="638091" url="https://sk.wikipedia.org/wiki?curid=638091" title="Cottus gobio">
Cottus gobio



</doc>
<doc id="638092" url="https://sk.wikipedia.org/wiki?curid=638092" title="Jozef Minárik (literárny historik)">
Jozef Minárik (literárny historik)

Doc. PhDr. Jozef Minárik, CSc. (* 7. január 1922, Čertižné – † 24. november 2008, Bratislava) bol slovenský literárny historik, špecialista na staršiu slovenskú literatúru, editor a prekladateľ z latinskej stredovekej literatúry.

</doc>
<doc id="638093" url="https://sk.wikipedia.org/wiki?curid=638093" title="Korýtko riečne">
Korýtko riečne

Korýtko riečne (staršie: korýtko tupé, zastarano: velevrub hollandský; lat. "Unio crassus") je sladkovodný lastúrnik z rodu korýtko ("Unio"). Z troch druhov rodu "Unio", zastúpených na území Slovenska je korýtko riečne najvzácnejšie a zákonom chránené. Treba však dodať, že najnovšie celoplošné monitoringy ukázali kritický stav populácie aj u korýtka rybničného ("Unio tumidus"), na čo ŠOP SR reagovala preradením tohto nášho pôvodného druhu do rovnakej kategórie ohrozenosti v akej sa nachádza aj korýtko riečne ("Unio crassus), teda do kategórie „zraniteľný – vulnerable“.
Opis.
Lastúra má obličkovitý tvar, silné steny (hovoríme o hrubostennej lastúre) a variabilné sfarbenie od tmavohnedej cez svetlohnedú po krémovožltú farbu, ktorá sa vyskytuje u mladých jedincov. Veľkosť a tvar lastúry sú veľmi variabilné a to aj u jedincov žijúcich na jednej lokalite/vodnom toku. Obvyklá dĺžka lastúry dospelých jedincov U. crassus je 50 – , šírka 30 –  a hrúbka 25 – .
Obýva čisté tečúce toky s bahnitým, piesčitým a štrkovým dnom, pričom podľa niektorých výskumov je citlivé na znečistenie dusičnanmi. Kľúčovým faktorom prostredia, od ktorého závisí dĺžka života korýtok riečnych je teplota vody v ktorej žijú. Populácie korýtok riečnych v severnej Európe sa dožívajú vďaka spomalenému životnému cyklu (kvôli nízkym priemerným teplotám) o desiatky rokov viac, než korýtka riečne v južnejších – teplejších zemepisných oblastiach. Na Slovensku sa korýtka riečne v závislosti od úživnosti toku, priemernej teploty vody, jej mineralizácie a pH (a ďalších faktorov prostredia) dožívajú od 6 do 12 rokov.
Taxonómia.
Taxonómia nie je dostatočne spracovaná. V Nemecku sa rozlišujú tri poddruhy podľa geografického výskytu.
Na Slovensku sa v súčasnosti podľa Šteffeka et al. (2006) vyskytujú tri poddruhy:
V literatúre sa spomína aj "Unio crassus nanus" a "Unio crassus forma".
Ekológia.
V rámci vypozorovaného reprodukčného správania sa tento lastúrnik (jeho samičie jedince) v čase rozmnožovania plazí až k brehu – na hranicu vodného stĺpca, alebo tesne nad ňu, kde zo svojho vylučovacieho otvoru – sifónu vystrekuje prúdy vody spolu s mladými jedincami – glochídiami, ktoré boli dočasne (3 – 5 týždňov) umiestnené v žiabrach samičky korýtka, kde sa postupne vyvíjali z oplodnených vajíčok na prvotné juvenilné štádiá vývoja mladých jedincov odborne nazývaných glochídiá/glochídium. Predpokladá sa, že vystrekovaním vody s glochídiami na hladinu vodného toku sa korýtka snažia prilákať rybích hostiteľov a zvýšiť šance svojich juvenilov, ktoré sú poloparazitické larvy, čo znamená, že na dokončenie svojho vývoja potrebujú rybieho hostiteľa u ktorého sa snažia prichytiť primárne na žiabrach, sekundárne na pokožke, kde určité obdobie parazitujú. Pre zdravého rybieho hostiteľa larvy korýtok nepredstavujú ohrozenie.
Najčastejšie uvádzaní rybí hostitelia: "Cottus gobio", "Phoxinus phoxinus", "Leuciscus cephalus", "Scardinuis erythrophthalmus", "Gymnocephalus cernua" a "Perca fluviatilis".
Žije zahrabaný v dnovom substráte vodných tokov. Živí sa filtrovaním vody z ktorej konzumuje časti fyto a zooplanktonu, ale aj mikročiastočky minerálov a hornín.
Rozšírenie a ohrozenosť.
Ide o autochtónny druh prirodzene sa vyskytujúci v európskych a západoázijských vodných tokoch. V nedávnej minulosti bol v Európe hojne rozšírený. Ešte na začiatku 20. storočia farmári zbierali korýtka a dávali ich ako krmivo sliepkam, kačkám, či ošípaným. Dôvodmi poklesu jeho populácií sú primárne regulácie vodných tokov, znečistenie vôd plynúce z poľnohospodárstva a priemyslu, druhotne je to úbytok rybích hostiteľov a predácia introdukovanými živočíchmi ("Ondatra zibethicus", "Procyon lotor" a "Neovison vison").

</doc>
<doc id="638094" url="https://sk.wikipedia.org/wiki?curid=638094" title="Unio crassus">
Unio crassus



</doc>
<doc id="638095" url="https://sk.wikipedia.org/wiki?curid=638095" title="Lara Croft">
Lara Croft

Lara Croft je hlavná postava videohernej série Tomb Raider. Debutovala v rovnako pomenovanej hre vyrobenej britským štúdiom Core Design, vydanej v roku 1996.
Lara je britská archeologička a gymnastka, ktorá preskúmava rôznorodé starobilé hrobky a ruiny po celom svete, pričom sa často dostáva do kontaktu s nebezpečnými zločincami a fantastickými príšerami.
Okrem videohier sa objavila v mnohých komiksoch, ale aj v troch celovečerných filmoch: dvakrát stvárnená herečkou Angelinou Jolie a raz Aliciou Vikanderovou.
Ide o jednu z najobľúbenejších ženských postáv z videohier, ale svojou veľkou popularitou presiahla herný priemysel a stala sa ikonou modernej populárnej kultúry a dokonca i sex symbolom.
Opis postavy.
Lara Croft je britská žena aristokratického pôvodu, ktorá sa živí ako archeologička a lovkyňa pokladov. Hoci detaily jej pôvodu sa líšia medzi jednotlivými hrami (vzhľadom na to, že ich vyrábali viaceré štúdiá), jej dnes už ikonický vzhľad sa zanecháva bez väčších zmien: Lara je mladá, atletická žena s hnedými vlasmi (často nosenými v cope, alebo vo vrkoči), ktorej oblečenie pozostáva z crop topu (zväčša modrej, alebo hnedej farby), rukavíc, čižiem a krátkych nohavíc. Proti rôznym nepriateľom sa bráni dvoma pištoľami, často i brokovnicou.

</doc>
<doc id="638096" url="https://sk.wikipedia.org/wiki?curid=638096" title="Kráľovský pokladník">
Kráľovský pokladník



</doc>
<doc id="638097" url="https://sk.wikipedia.org/wiki?curid=638097" title="Správca kráľovskej pokladnice">
Správca kráľovskej pokladnice



</doc>
<doc id="638098" url="https://sk.wikipedia.org/wiki?curid=638098" title="Hlavný kráľovský pokladník">
Hlavný kráľovský pokladník



</doc>
<doc id="638105" url="https://sk.wikipedia.org/wiki?curid=638105" title="Nitrianske údelné vojvodstvo">
Nitrianske údelné vojvodstvo



</doc>
<doc id="638109" url="https://sk.wikipedia.org/wiki?curid=638109" title="Slovenské kniežatstvo">
Slovenské kniežatstvo



</doc>
<doc id="638110" url="https://sk.wikipedia.org/wiki?curid=638110" title="Nitrianske vojvodstvo">
Nitrianske vojvodstvo



</doc>
<doc id="638111" url="https://sk.wikipedia.org/wiki?curid=638111" title="Pohraničné vojvodstvo">
Pohraničné vojvodstvo



</doc>
<doc id="638112" url="https://sk.wikipedia.org/wiki?curid=638112" title="Tretina kráľovstva">
Tretina kráľovstva



</doc>
<doc id="638117" url="https://sk.wikipedia.org/wiki?curid=638117" title="Pokémon X a Y">
Pokémon X a Y

Pokémon X a Y je dvojica hier vyrobených japonským štúdiom Game Freak a vydaných spoločnosťou Nintendo pre konzolu Nintendo 3DS. Na trh vyšla 12. októbra 2013 a je to prvá dvojica hier hlavnej Pokémon série, ktorá mala jednotný celosvetový dátum vydania.
Ide o prvé hry šiestej generácie Pokémon hier. Najväčšími zmenami bola plne trojrozmerná grafika, 72 nových druhov Pokémonov, jeden nový typ Pokémonov ("Fairy", v preklade "víla") a vylepšené internetové funkcionality.
Dej.
Svet.
Pokémon X a Y sa odohrávajú v regióne Kalos, ktorý bol inšpirovaný Francúzskom a francúzskou kultúrou, s veľkým dôrazom na módu: sú to prvé hry v sérii, kde si hráči môžu meniť oblečenie svojej postavy. Tvar celého regiónu kopíruje severnú polovicu Francúzska a po celom regióne sa nachádzajú miesta inšpirované skutočnými, ako napríklad hlavné mesto Lumiose City inšpirované Parížom.
Zápletka.
Hráčova postava (chlapec, alebo dievča) sa so svojou matkou prisťahovala do regiónu Kalos. Krátko po príchode sa spriatelí so štvoricou hravých kamarátov a spoločne prechádzajú celú krajinu, trénujúc svojich Pokémonov a zbierajúc pri tom odznaky za svoje víťazstvá. Počas svojich ciest ale opakovane narážajú na "Team Flare", organizáciu módnych chuligánov, ktorí majú tajné, zlovestné plány na využitie legendárneho Pokémona Xerneasa, alebo Yveltala (v závislosti na hre).

</doc>
<doc id="638120" url="https://sk.wikipedia.org/wiki?curid=638120" title="Štandardné tance">
Štandardné tance



</doc>
<doc id="638121" url="https://sk.wikipedia.org/wiki?curid=638121" title="Latinskoamerické tance">
Latinskoamerické tance



</doc>
<doc id="638128" url="https://sk.wikipedia.org/wiki?curid=638128" title="Vinobranie Pezinok">
Vinobranie Pezinok



</doc>
<doc id="638133" url="https://sk.wikipedia.org/wiki?curid=638133" title="Michael Ország de Guoth">
Michael Ország de Guoth



</doc>
<doc id="638136" url="https://sk.wikipedia.org/wiki?curid=638136" title="Bavorský slobodný štát">
Bavorský slobodný štát



</doc>
<doc id="638137" url="https://sk.wikipedia.org/wiki?curid=638137" title="Durínsky slobodný štát">
Durínsky slobodný štát



</doc>
<doc id="638140" url="https://sk.wikipedia.org/wiki?curid=638140" title="Saský slobodný štát">
Saský slobodný štát



</doc>
<doc id="638142" url="https://sk.wikipedia.org/wiki?curid=638142" title="Ján Literát">
Ján Literát



</doc>
<doc id="638147" url="https://sk.wikipedia.org/wiki?curid=638147" title="Vojty">
Vojty

Vojty sú mestská časť mesta Čadca. Nachádza sa v najjužnejšej časti katastrálneho územia mesta, približne 4 km južne od centra, v oblasti potoka Rieka v severovýchodnej časti Rakovskej hornatiny (časť Javorníkov). Na území Vojtov sa nachádza najvyšší bod Čadce, Chotárny kopec. Územie sa delí na osady: Blažkovci, Burdovci, Črchľa, Janščovci, Lazy, Murčovci, Podhrady a Vojty. Hornaté územie je riedko a nesúvisle osídlené, v roku 2001 mala mestská časť iba 31 stálych obyvateľov, s predpokladom ďalšieho poklesu, využitie budov sa postupne mení na rekreačné (chaty, chalupy). 
Na severe susedia s mestskou časťou Rieka, na severovýchode s Horelicou, na juhovýchode s Krásnom nad Kysucou, na juhu s Dunajovom, na juhozápade s Ochodnicou a na severozápade so Zákopčím. Prístup verejnou dopravou je obmedzený, konečná zastávka MHD sa nachádza na severnom okraji územia, na hranici s Riekou.
Cez Vojty prebiehajú viaceré turistické chodníky, vrátane "Javorníckej magistrály", v zimnom období sa upravuje "Beskydsko - Javornícka lyžiarska bežecká magistrála". Na území mestskej časti sa nachádzajú tri minerálne pramene prepojené náučným chodníkom, jeden z nich tvorí prírodnú pamiatku Vojtovský prameň.

</doc>
<doc id="638148" url="https://sk.wikipedia.org/wiki?curid=638148" title="Rieka (Čadca)">
Rieka (Čadca)

Rieka je mestská časť mesta Čadca. Nachádza sa v juhozápadnej časti katastrálneho územia mesta, približne 2 km od centra, v oblasti potoka Rieka v severovýchodnej časti Rakovskej hornatiny (časť Javorníkov). Územie sa delí na súvisle osídlené údolie potoka Rieka s osadami: Belajka, Gajdošovci, Kapustovci, Kraviarky, Rebrošovci a Rieka a osady Husárikovci a Krkoškovci, roztrúsené po okolitých kopcoch.
Na severozápade susedia s mestskou časťou U Hluška, na severovýchode s centrom, na východe s Horelicou, na juhovýchode s Vojtami, na juhozápade so Zákopčím a na západe s Rakovou. Spojenie verejnou dopravou zabezpečujú linky MHD číslo 3 (z centra) a 8 (do centra).
Cez Rieku prebieha "Javornícka magistrála", pri hoteli Husárik začína jeden úsek "Beskydsko - Javorníckej lyžiarskej bežeckej magistrály". 

</doc>
<doc id="638149" url="https://sk.wikipedia.org/wiki?curid=638149" title="U Hluška">
U Hluška

U Hluška je mestská časť mesta Čadca. Nachádza sa v západnej časti katastrálneho územia mesta, približne 1 km západne od centra a spolu s časťou U Sihelníka tvorí urbanistický okrsok, v ktorom žije zhruba polovica obyvateľov mesta. Nachádza sa v Hornokysuckom podolí (podcelok Turzovskej vrchoviny), nad ktorým sa dvíhajú severné svahy Briavy. Podstatnú časť územia tvoria sídliská Kýčerka a Sídlisko III, okrem nich sa tu nachádza aj Kysucká nemocnica s polikinikou a niekoľko osád na okolitých kopcoch.
Na severe susedí s mestskou časťou Podzávoz, na východe s centrom mesta, na juhovýchode s Riekou, na juhozápade s Rakovou a na západe s časťou U Sihelníka.

</doc>
<doc id="638150" url="https://sk.wikipedia.org/wiki?curid=638150" title="U Sihelníka">
U Sihelníka

U Sihelníka (aj U Siheľníka) je mestská časť mesta Čadca. Nachádza sa na západnom okraji katastrálneho územia mesta, približne 2 km západne od centra. Nachádza sa v Hornokysuckom podolí (podcelok Turzovskej vrchoviny), v oblasti potoka Sihelník. 
Na severe susedí s mestskou časťou Podzávoz, na východe s časťou U Hluška, na juhu a západe s Rakovou.

</doc>
<doc id="638151" url="https://sk.wikipedia.org/wiki?curid=638151" title="U Siheľníka">
U Siheľníka



</doc>
<doc id="638153" url="https://sk.wikipedia.org/wiki?curid=638153" title="Mlok horský">
Mlok horský

Mlok horský (staršie: mlok vrchovský, mlok alpský; lat. "Ichthyosaura alpestris", "Mesotriton alpestris", "Triturus alpestris", "Molge alpestris") je druh mloka z čeľade salamandrovité.
Rozšírenie.
Je rozšírený hlavne stredom Európy: sever Španielska, veľmi riedko na Britských ostrovoch, od Francúzska po Nemecko a juh Poľska, na východ po Karpaty, na juh po Taliansko a Balkán. Obýva hlavne horské a podhorské oblasti až do výšky Je viazaný na vodu a chladné oblasti. V nižších polohách obľubuje zatienené vodné plochy, vo vyšších polohách slnečné. V miestach výskytu je hojný.
Na Slovensku je zákonom chránený.
Opis.
Medzi európskymi druhmi je veľmi farebný. Samce sú počas párenia svetlé, majú oranžový až červený spodok, čierne bodky a modrobiele pruhy na bokoch. Farebnosť samcov sa po párení vráti do strakato hnedej. Farebnosť je variabilná. Samice sú menej pestré, majú žlté bruško a chrbát strakato hnedý, kamuflovaný.
Je aktívny cez deň aj v noci. Počas párenia žije hlavne vo vode, mimo tohto obdobia žije na súši.
Patrí medzi stredne veľké druhy mloka. Samice sú väčšie a dorastajú do 12 cm, samce do 9 cm. Samica kladie 250 až 530 vajíčok.
Dospelé jedince sa živia hmyzom, červami, slimákmi ale aj žubrienkami a larvami iných mlokov a žiab. Má sklon ku kanibalizmu.
U tohto druhu sa často objavuje juvenilizácia, čiže pohlavná zrelosť lariev a dospelé jedince so žiabrami. S inými druhmi sa kríži výnimočne. Dožíva sa 10 až 20 rokov.
Taxonómia.
Poddruhy sa delia hlavne podľa geografického výskytu.

</doc>
<doc id="638154" url="https://sk.wikipedia.org/wiki?curid=638154" title="Ichthyosaura alpestris">
Ichthyosaura alpestris



</doc>
<doc id="638155" url="https://sk.wikipedia.org/wiki?curid=638155" title="Mlok vrchovský">
Mlok vrchovský



</doc>
<doc id="638156" url="https://sk.wikipedia.org/wiki?curid=638156" title="Triturus alpestris">
Triturus alpestris



</doc>
<doc id="638157" url="https://sk.wikipedia.org/wiki?curid=638157" title="Mesotriton alpestris">
Mesotriton alpestris



</doc>
<doc id="638160" url="https://sk.wikipedia.org/wiki?curid=638160" title="Beréšít">
Beréšít



</doc>
<doc id="638163" url="https://sk.wikipedia.org/wiki?curid=638163" title="Mlok alpský">
Mlok alpský



</doc>
<doc id="638166" url="https://sk.wikipedia.org/wiki?curid=638166" title="Čajkovič">
Čajkovič

Čajkovič (ženský variant: Čajkovičová) je slovenské a české priezvisko so zaznamenaným rozšírením na Slovensku a v Česku.
Na Slovensku sa v roku 1995 nachádzalo 298-krát. Najčastejšie sa vyskytovalo v lokalitách ako Pezinok, okres Bratislava-vidiek (od roku 1996 Pezinok) (64); Mojzesovo, okres Nové Zámky (26); Ružinov (obec Bratislava), okres Bratislava II (24); Karlova Ves (obec Bratislava), okres Bratislava IV (22); Trnava, okres Trnava (21); Vištuk, okres Bratislava-vidiek (od roku 1996 Pezinok) (10); Nováky, okres Prievidza (8); Vráble, okres Nitra (5); Petržalka (obec Bratislava), okres Bratislava V (4); Rimavská Sobota, okres Rimavská Sobota (4); Viničné, okres Bratislava-vidiek (od roku 1996 Pezinok) (4); Šenkvice, okres Bratislava-vidiek (od roku 1996 Pezinok) (4) a Belek (obec Podhájska), okres Nové Zámky (3).
V Česku sa v roku 2016 nachádzalo 23-krát. Najčastejšie sa vyskytovalo v lokalitách ako České Budějovice (8), Aš (2), Liberec (2), Ostrov (2), Tachov (2), Kolín (1) a Karlovy Vary (1), Mariánské Lázně (1) a Prostějov (1).

</doc>
<doc id="638167" url="https://sk.wikipedia.org/wiki?curid=638167" title="Čajkovičová">
Čajkovičová



</doc>
<doc id="638169" url="https://sk.wikipedia.org/wiki?curid=638169" title="Mlok močiarny">
Mlok močiarny



</doc>
<doc id="638170" url="https://sk.wikipedia.org/wiki?curid=638170" title="Mlok fŕkaný">
Mlok fŕkaný



</doc>
<doc id="638171" url="https://sk.wikipedia.org/wiki?curid=638171" title="Mlok frkaný">
Mlok frkaný



</doc>
<doc id="638172" url="https://sk.wikipedia.org/wiki?curid=638172" title="Mlok vodný">
Mlok vodný



</doc>
<doc id="638173" url="https://sk.wikipedia.org/wiki?curid=638173" title="Čolek vodný">
Čolek vodný



</doc>
<doc id="638174" url="https://sk.wikipedia.org/wiki?curid=638174" title="Mlok zemský">
Mlok zemský



</doc>
<doc id="638175" url="https://sk.wikipedia.org/wiki?curid=638175" title="Zemský mlok">
Zemský mlok



</doc>
<doc id="638176" url="https://sk.wikipedia.org/wiki?curid=638176" title="Bakerova cysta">
Bakerova cysta

Bakerova cysta (tiež popliteálna cysta) je vačok, naplnený synoviálnou tekutinou v podkolennej jamke. Najčastejšie sa objavuje ako komplikácia poškodenia kolenného kĺbu poranením alebo zápalom. Prejavuje sa opuchom, bolesťou a  pocitom tlaku, ktorý niekedy obmedzuje pohyb, ale často je úplne bez príznakov. Pomenovaná je po Williamovi Bakerovi, ktorý toto ochorenie popísal roku 1877.
Príčina.
Bakerova cysta vzniká naplnením vychlípky z kĺbového puzdra kolenného kĺbu alebo popliteálnej burzy (puzdro s mazom, uľahčujúce pohyb šľachy medzi kosťami alebo svalmi) synoviálnou tekutinou, čo je väzká tekutina, znižujúca trenie pri pohyboch v kĺboch. Je väčšinou dôsledkom poranenia alebo chorobného procesu v kolennom kĺbe, pri ktorom sa tvorí zvýšené množstvo synoviálnej tekutiny (sekundárna Bakerova cysta), ale môže vzniknúť aj bez zjavného chorobného procesu (primárna Bakerova cysta) – to skôr u mladých ľudí.
Príznaky.
Medzi hlavné príznaky Bakerovej cysty patria bolesť, opuch a pocit tlaku v podkolennej jamke. Často sa dá nahmatať ako hrčka v podkolennej jamke. Niekedy bráni úplnému skrčeniu končatiny v kolennom kĺbe. Často sú súčasne príznaky vyvolávajúceho ochorenia kolenného kĺbu, napríklad jeho opuch a bolesti pri pohyboch. Pre potvrdenie diagnózy väčšinou stačí ultrasonografické vyšetrenie, ktorým sa dá zobraziť cystický útvar v podkolennej jamke. Ultrasonograficky sa dá zistiť aj prípadná trombóza hlbokých žíl, ktorá má podobné príznaky a jej liečba je neodkladná. Do úvahy prichádza aj vyšetrenie nukleárnou magnetickou rezonanciou, ktorým sa dá diagnostikovať aj poškodenie kolenného kĺbu.
Komplikácie.
Ochorenie sa niekedy opakuje, v závislosti od vyvolávajúceho ochorenia. Bakerova cysta sa vcelku zriedkavo pretrhne a obsah zatečie medzi svaly na lýtku a stehne, čo vyvolá intenzívne bolesti.
Liečba.
Zahojenie Bakerovej cysty často závisí od vyliečenia ochorenia kolenného kĺbu, ktoré ju spôsobilo. V každom prípade je potrebné nezaťažovať postihnutú končatinu. To často postačuje k ústupu ťažkostí počas dní až týždňov. V akútnom štádiu pomáhajú ľadové obklady. Ľad (alebo iná zmrazená hmota) sa však nesmie prikladať priamo na kožu, aby nevznikli omrzliny a treba ju zabaliť do tkaniny, napríklad uteráka. Ľad má byť priložený 10 – 30 minút. Pomáhajú aj bežné protizápalové lieky – kyselina acetylsalicylová, ibuprofen, diklofenak a fyzioterapia. 
Ak sa stav nelepší, ďalšia liečba patrí do rúk lekára. Treba zistiť a liečiť súvisiace ochorenie kolenného kĺbu, ktorým môže byť zápalové, degeneratívne, napríklad osteoartróza, alebo následok poranenia – poškodenie menisku alebo väziva. Bez toho nemusí byť dlhodobo úspešná ani punkcia cysty (odsatie jej obsahu hrubou ihlou) alebo injekčné podanie protizápalového lieku. Poslednou možnosťou je chirurgické odstránenie cysty, ktoré sa často spája s operačnou liečbou vyvolávajúceho ochorenia, napríklad poškodeného menisku alebo väzu v kolene.

</doc>
<doc id="638177" url="https://sk.wikipedia.org/wiki?curid=638177" title="Mlokotvaré">
Mlokotvaré



</doc>
<doc id="638179" url="https://sk.wikipedia.org/wiki?curid=638179" title="Chvostnatý obojživelník">
Chvostnatý obojživelník



</doc>
<doc id="638180" url="https://sk.wikipedia.org/wiki?curid=638180" title="Ema Blažková">
Ema Blažková

Ema Blažková (* 31. august 1924, Praha† 31. august 2003, Praha) bola česká maliarka, ilustrátorka a sochárka.
Rodina, detstvo.
Narodila sa v Prahe v rodine novinára a sokolského funkcionára Jaromíra Patrika Blažka. Bola vnučkou českého novinára a dôstojníka Patrika Blažka, spoluzakladateľa „Jednoty českých novinárov“. Detstvo prežila v Prahe, po všeobecnej škole nastúpila ako jedenásťročná do Dievčenského reálneho gymnázia vo Vodičkovej ulici.
Obdobie druhej svetovej vojny.
Jej otec v obave o ňu vo vojnových rokoch požiadal v lete 1941 o možnosť preradenia dcéry do Štátneho reálneho gymnázia v Roudnici nad Labem. Ema sa presťahovala k svojmu strýkovi do Račiněvsi a začala študijný rok 1941/1942 v septime tohoto gymnázia.
V čase stanného práva po atentáte na Reinharda Heydricha, bolo 20. júna 1942 Roudnické gymnázium obsadené Gestapom a 85 študentov, vrátane Emy Blažkovej, bolo zatknutých. Zámienkou akcie bola údajná príprava atentátu na jedného z učiteľov nemeckej všeobecnej školy v Roudnici nad Labem. Medzi zatknutými študentmi bolo celkom 16 dievčat, septimánok. Všetci zatknutí študenti boli prevezení do Terezína, uväznení a vypočúvaní v Malej pevnosti. Po päťmesačnom pobyte bola zaradená do pracovného tábora na Křivokláte ako lesná robotníčka. Počas väznenia v Terezíne dvaja zo študentov zomreli. Ema Blažková bola prepustená 2. novembra 1942.
Väznení študenti v terezínskej Malej pevnosti, ktorá bola pobočnou väznicou pražského gestapa, pracovali – dievčatá ako poľné robotníčky a ako upratovačky, chlapcov vozili na práce mimo Malú pevnosť. Ema Blažková sa počas pobytu v Terezíne snažila podľa možnosti tiež kresliť – zachytila tak na svojich obrázkoch prostredie Malej pevnosti, podobu ženského dvora, život žien v cele a portréty spoluväzňov, vrátane bývalých spolužiakov z gymnázia. Kresby boli z pevnosti posielané tajne v balíkoch s bielizňou. Niektoré kresby boli zložené tak, že tvorili papierovú krabičku na drobné darčeky, ktoré sa smeli posielať príbuzným. Musela tiež portrétovať dozorcov, ich ženy a deti.
Dňa 17. novembra 1944 bola opäť zatknutá Gestapom. V tú dobu bola nasadená v rámci „ročníka darovaného Ríši“ ako pomocná robotníčka v závode leteckých demontáží „Deutsche Lufthansa“ v mestečku Babí u Náchoda (dnes časť mesta Náchod). Desať dní strávila v samoväzbe a potom do májovej revolúcie 1945 pracovala v gumárenskom závode Kudrnáč v Náchode a následne na stavbe Štěchovickej priehrady.
Povojnové obdobie.
Po vojne, v máji 1945 začala opäť chodiť na gymnázium a maturovala dodatočne s právnou účinnosťou od roku 1943. Súkromne študovala kreslenie u V. V. Nováka. V školskom roku 1945/1946 študovala kreslenie na ČVUT u profesorov Martina Salcmana, Cyrila Boudy a Karla Lidického, v rokoch 1946/1947 na Akadémii výtvarných umení v Prahe u profesorov Karla Minara a Vladimíra Sychru a na Vysokej škole umeleckopriemyslovej v Prahe u profesora Antonína Pelca. Absolvovala ako akademická maliarka.
Predmetom jej kresieb a obrazov boli obzvlášť krajinomaľba a portréty (špecializovala sa na detský portrét), zaoberala sa aj žánrovými námetmi a zátišiami. K často opakovaným námetom jej diela patrili výjavy z rôznych zákutí rodnej Prahy (najmä z Malej Strany, kde žila v dome U Pavlánských), z příbramského kraja a Podřípska. Rovnako sa venovala ilustračnej tvorbe pre deti a vyučovala figurálne maliarstvo. V Krátkom filme Praha namaľovala animovanú rozprávku "Dlhý, Široký a Bystrozraký".
V 60. rokoch absolvovala sériu študijných ciest do zahraničia, kde kreslila a maľovala (Grécko, Vietnam, Egypt, a i.)
Bola členkou spolku Svätobor.
Na konci roku 1974 bola zatknutá pre urážku verejného činiteľa a 14 mesiacov väznená v pražskej väznici v Ruzyni. O svojom väznení v Ruzyni písala v rokoch 199394 do „Necenzurovaných novín“.
Zomrela v deň svojich 79. narodenín v Prahe a je pochovaná v rodinnej hrobke na pražskom Vyšehradskom cintoríne.
Rodina a deti.
Manželom Emy Blažkovej bol Martin Gašparovič (19231989). Mali 4 deti, dcéry Janu (* 1951), Martinu (* 1961), herečku a vysokoškolskú pedagogičku, a synov Lukáša (* 1953† 1953) a Marka (* 1954), stavebného inžiniera.
Výstavy, výber.
Kolektívne.
Zúčastnila sa aj množstva ďalších kolektívnych výstav napr. s Kruhom výtvarných umelkýň, so Združením výtvarníkov Purkyně a so Spolkom výtvarných umelcov Marold (Reprezentačný dom hl. m. Prahy, galéria Dielo, Špálova galérie, a i.).
Príspevky do novín a časopisov, výber.
O svojich skúsenostiach z väznenia v Malej pevnosti Terezín a povojnových súdnych procesoch s dozorcovia podávala svedectvo vo svojich príspevkoch do dennej tlače a časopisov, napr.

</doc>
<doc id="638181" url="https://sk.wikipedia.org/wiki?curid=638181" title="CAIG Wing Loong">
CAIG Wing Loong

Wing Loong je čínske bezposádkové lietadlo s dlhou výdržou vo vzduchu, operujúce v stredných výškach. Je určené nielen na prieskum, ale aj na ničenie pozemných cieľov. 
Vznik a vývoj.
Wing Loong I vznikol v spolupráci čínskeho vývojového inštitútu Chengdu Aircraft Research &amp; Design Institute (CADI) a leteckej spoločnosti Chengdu Aircraft Industry Group (CAIG). Program vývoja začal v roku 2005 a prototyp absolvoval prvý let v roku 2007. Jeho sériová výroba bola spustená v roku 2009 a do čínskeho letectva bol zavedený o dva roky neskôr pod označením GJ-1 alebo Gongji-1. 
Konštrukcia.
Wing Loong I – Pterosaur.
Toto bezpilotné lietadlo je dlhé , vysoké a rozpätie jeho krídel dosahuje . Má vzletovú hmotnosť , pričom je schopné uniesť výzbroje alebo vybavenia. V štandardnej konfigurácii nesie elektro-optický senzor s hmotnosťou a dvojicu bômb. Jeho pohon zabezpečuje piestový motor s výkonom 100 koní. Dosahuje maximálnu rýchlosť /h a má dostup . Jeho letová vytrvalosť je 20 hodín a dolet . Lietadlo môže byť vyzbrojené viacerými typmi čínskych navádzaných bômb alebo riadenými raketami. Typická bojová konfigurácia môže pozostávať z dvojice bômb FT-9 s hmotnosťou , FT-10 s hmotnosťou alebo GB-7 s hmotnosťou .
Systém Wing Loong I štandardne pozostáva zo 4 bezposádkových lietadiel, jednej pozemnej riadiacej stanice, jedného súboru integrovaného logistického podporného systému a jedného súboru misijného vybavenia. Lietadlá tohto systému dokážu plne autonómne vzlietnuť, letieť po predprogramovanej dráhe, ako aj samostatne pristáť.
Wing Loong I – Pterodactyl I.
Pterodactyl I je druhá verzia rodiny Wing Loong, ktorá sa odlišuje od Pterosaura v tom, že predná časť trupu je vydutá a ukrýva satelitnú anténu. Toto je najviac propagovaná verzia, ktorá sa predáva ako platforma pre prieskum a sledovanie. Prvými dvoma zahraničnými zákazníkmi Pterodactylu boli údajne Spojené arabské emiráty a Uzbekistan.
Wing Loong I – WJ-1.
WJ-1 bola postavená na báze Pterodactyl I a je to prvá verzia určená na ničenie pozemných cieľov. Je to platforma nesúca výzbroj, ktorej však chýba prieskumný/zameriavací systém nosom lietadla. Lietadlo WJ-1 bolo prvýkrát verejnosti predstavené v novembri 2014 na leteckej šou v Zhuhai, kde mala svoju premiéru aj verzia GJ-1.
Wing Loong I – GJ-1.
GJ-1 je útočný variant, ktorý kombinuje schopnosti Pterodactylu I a WJ-1. takže dokáže identifikovať a zasiahnuť ciele. GJ-1 má nielen prieskumný/zameriavací senzor pod nosom, ale aj závesné body pod krídlami na nesenie výzbroje. 
Wing Loong II.
Wing-Loong II je prieskumné a bojové bezpilotné lietadlo, ktoré prvýkrát vzlietlo 27. februára 2017. Od svojich predchodcov sa líši výrazne väčšími rozmermi. Lietadlo je dlhé , vysoké a rozpätie jeho krídel dosahuje . Dokáže vystúpiť do výšky a jeho maximálna rýchlosť je /h. Môže niesť až 12 laserom navádzaných bômb alebo rakiet s celkovou hmotnosťou . Tento variant sa svojimi vlastnosťami priblížil k americkému MQ-9 Reaper, ktorý ho však stále prevyšuje svojim dostupom, maximálnou rýchlosťou a užitočným zaťažením.
Wing Loong ID.
Ide o vylepšenú verziu lietadla Wing Loong I, ktorá prvýkrát vzlietla 23. decembra 2018. Lietadlo by malo mať dĺžku , výšku a rozpätie jeho krídel dosahuje . Dostup stroja by mal byť a letová vytrvalosť 35 hodín. Ide o vôbec prvý čínsky dron vyrobený kompletne z kompozitov. K jeho základnému vybaveniu patrí elektrooptický senzor a radar so syntetickou apertúrou. Dron má štyri závesníky, ktoré môžu niesť až 10 rôznych typov rakiet alebo bômb.
 Vzdušné sily Čínskej ľudovej oslobodzovacej armády
 Kazašské vzdušné sily a protivzdušná obrana – získali 2 lietadlá Wing Loong I v marci 2016.
 Egyptské vzdušné sily – minimálne od doku 2017 disponujú lietadlami Wing Loong I a v decembri 2018 objednali aj Wing Loong II.
 Indonézske vzdušné sily – od februára 2018 má 4 lietadlá Wing Loong I.
 Pakistanské vzdušné sily – v októbri 2018 objednali 48 lietadiel Wing Loong II.
 Kráľovské saudské vzdušné sily – získala lietadlá Wing Loong I v roku 2014.
 Vzdušné sily Spojených arabských emirátov – získali v roku 2011 lietadlá Pterodactyl I.
 Srbsko vzdušné sily a protivzdušná obrana – v septembri 2019 objednali 9 lietadiel Wing Loong I.
 Vzdušné sily Uzbekistanu – získali v roku 2011 lietadlá Pterodactyl I.

</doc>
<doc id="638186" url="https://sk.wikipedia.org/wiki?curid=638186" title="Brožovaný výtlačok">
Brožovaný výtlačok



</doc>
<doc id="638189" url="https://sk.wikipedia.org/wiki?curid=638189" title="Chvostnaté">
Chvostnaté



</doc>
<doc id="638192" url="https://sk.wikipedia.org/wiki?curid=638192" title="Mario Kart Wii">
Mario Kart Wii

Mario Kart Wii je japonská videohra pre konzolu Wii. Ide o šiesty diel hernej série Mario Kart spoločnosti Nintendo.
Na trh vyšla 10. apríla 2008. Predalo sa jej vyše 37 miliónov kópií, čo ju robí druhou najpredávanejšiou videohrou konzoly Wii, ale zároveň aj najpredávanejším dielom série a najpredávanejšou pretekárskou videohrou pre Nintendo Wii všetkých čias.
Hra.
Hra ponúka singleplayer i multiplayer herné režimy. Každý hráč ovláda postavu zo Super Mario, alebo Donkey Kong série, ktorá riadi svoju motokáru, alebo motorku (pričom "Mario Kart Wii" je v sérii prvou hrou, ktorá obsahuje motorky).
Hrateľné postavy.
"Mario Kart Wii" obsahuje dokopy 26 rôznych hrateľných postáv: 12 z nich sú dostupné na začiatku hry, zvyšných 14 musia hráči odomknúť výhrou v turnajoch, alebo splnením špecifických úloh. Všetky postavy sa od seba líšia svojou veľkosťou a hmotnosťou, čo ovplyvňuje výkon a správanie ich vozidiel na cestách.

</doc>
<doc id="638196" url="https://sk.wikipedia.org/wiki?curid=638196" title="Virtual Console">
Virtual Console

Virtual Console je digitálna distribučná služba japonskej spoločnosti Nintendo, dostupná na ich herných konzolách Wii, Nintendo 3DS a Wii U. Služba ponúka emulované hry zo starších konzol, prevažne tých od Nintenda.
Technické úpravy starých hier.
Distribuované hry sú verne emulované, bez zmien ich funkcií či hrateľnosti. Jediným zásahom býva odstránenie alebo tlmenie silných svetelných a blikajúcich efektov v niektorých hrách, čo bolo spravené v záujme zníženia rizika vyvolania záchvatov v ľuďoch trpiacich epilepsiou.
Všetky hry podporujú režim hry viacerých hráčov ak majú nové konzoly zapojený dostatočný počet herných ovládačov. Výnimkou sú Game Boy a Game Boy Color hry dostupné na konzole Nintendo 3DS, nakoľko emulované verzie ich hier neboli naprogramované tak, aby namiesto pôvodného Game Link kábla využívali bezdrôtové pripojenie konzoly 3DS. Jedinou výnimkou sú Pokémon hry prvej a druhej generácie.

</doc>
<doc id="638208" url="https://sk.wikipedia.org/wiki?curid=638208" title="Brioška">
Brioška

Brioška (fr. "brioche)", je sladké pečivo pôvodom z Francúzska, podobné mazancu. Pečie sa zo sladkého kysnutého cesta, ktoré obsahuje množstvo masla, vajce, a často i hrozienka. Vďaka tomu je jej striedka jemná a lahodná. Známy francúzsky šéfkuchár Joël Robuchon ju popisuje ako "ľahkú a mierne nadýchanú v závislosti na pomere masla a vajec." Môže mať mnoho tvarov, napríklad bochník, veniec či uzlík.
Povrch briošiek sa po vykysnutí tesne pred pečením potiera žĺtkom, vďaka čomu je potom kôrka zlatohnedá a odlupujúca sa. 
Briošky sa často podávajú s kávou k raňajkám, s ovocím či čokoládou môžu byť súčasťou dezertov.

</doc>
<doc id="638209" url="https://sk.wikipedia.org/wiki?curid=638209" title="Bahniatka">
Bahniatka



</doc>
<doc id="638212" url="https://sk.wikipedia.org/wiki?curid=638212" title="Losskij">
Losskij

Losskij môže byť:

</doc>
<doc id="638213" url="https://sk.wikipedia.org/wiki?curid=638213" title="14. Medzinárodný filmový festival Cinematik 2019">
14. Medzinárodný filmový festival Cinematik 2019

14. medzinárodný filmový festival Cinematik 2019 sa konal v Piešťanoch v dňoch 10.-15. septembra 2019. Hlavnú cenu pre najlepší európsky film roka získala snímka Favoritka Yorgosa Lanthimosa.
O festivale.
Cinematik 2019 priniesol najlepšie európske filmy natočené za roky 2018 a 2019, v súťažnej kategórii zvolené ako výsledok hlasovania európskych filmových kritikov. Organizátori zvolili dizajn pre 14. ročník v oranžovo-modrých farbách, zobrazujúci v zvučke rôzne emócie, ktoré môže divák pri filmoch prežívať.
Otvárací ceremoniál za účasti predstaviteľov štátu, diplomatických misií a miestnej samosprávy bol spojený s premiérou amerického filmu "Kam si zmizla, Bernadette?", ďalším vrcholom podujatia bola slovenská premiéra juhokórejského filmu "Parazit" režiséra Joon Ho Bonga, pri ktorom sa vďaka obrovskému záujmu niekoľko stoviek divákov ani nedostalo do sály Domu umenia.
Sekcie.
Súťažné sekcie.
"Krajiny v zátvorke indikujú štáty, ktoré sa podieľali na koprodukcii jednotlivých filmov."

</doc>
<doc id="638214" url="https://sk.wikipedia.org/wiki?curid=638214" title="Salamandra">
Salamandra

Salamandra (skôr staršie [aj v taxonómii] salamander) môže byť:
Salamander môže byť aj:

</doc>
<doc id="638215" url="https://sk.wikipedia.org/wiki?curid=638215" title="Zemný mlok">
Zemný mlok



</doc>
<doc id="638216" url="https://sk.wikipedia.org/wiki?curid=638216" title="Salamander">
Salamander



</doc>
<doc id="638225" url="https://sk.wikipedia.org/wiki?curid=638225" title="Cooking Fever">
Cooking Fever

Cooking Fever je simulačná mobilná hra o varení, ktorá bola vyvinutá spoločnosťou Nordcurrent. V hre hráči spravujú rôzne reštaurácie tým, že vyrábajú jedlá a nápoje, obsluhujú zákazníkov a zarábajú peniaze. Hráči musia vykonať určité vylepšenia svojich kuchynských spotrebičov a vnútorných prvkov, aby prešli na vyššiu úroveň.
Od svojho uvedenia na trh v roku 2014 sa Cooking Fever stala jednou z najpopulárnejších mobilných hier, ktorá bola v roku 2017 kumulatívne stiahnutá viac ako 100 miliónovkrát.
1. decembra 2017 sa spoločnosť Nordcurrent spojila s Coca-Cola s cieľom vydať aktualizáciu, v ktorej hráči môžu predávať oficiálne nápoje Coca-Cola v hre. Od 4. decembra 2018 boli odstránené všetky odkazy na Coca-Cola.
Gameplay.
Cooking Fever má momentálne tri rôzne režimy; prvá obrazovka je mesto, ktoré má 10 reštaurácií, druhým režimom je ostrov Paradise Island, ktorý má v súčasnosti 9 reštaurácií, a nakoniec tretím režimom sú alpské hory, ktoré v súčasnosti majú 8 reštaurácií. Predajňa pre rýchle občerstvenie je k dispozícii na začiatku hry a ďalšie reštaurácie budú k dispozícii pri zvyšovaní úrovne známej ako XP. Každá reštaurácia má 40 úrovní na hranie a je potrebné minimálne skóre, aby ste sa dostali na ďalšiu úroveň. K dispozícii sú aj nákupy v aplikácii; ak sa tak hráč rozhodne, môže minúť skutočné peniaze za to, aby získal ďalšie mince a drahokamy namiesto toho, aby si ich počas hry zarobil. 

</doc>
<doc id="638226" url="https://sk.wikipedia.org/wiki?curid=638226" title="Hill Climb Racing">
Hill Climb Racing

Hill Climb Racing je 2D fyzicky založená závodná hra od fínskych vývojárov Fingersoft. Hra bola vydaná na Google Play a App Store v roku 2012. Počas 1. roka od vydania bola hra stiahnutá viac ako stomiliónkrát. Hry Hill Climb Racing a Hill Climb Racing 2 prekonali 1 miliardu stiahnutí v apríli 2018.

</doc>
<doc id="638227" url="https://sk.wikipedia.org/wiki?curid=638227" title="CK SATUR">
CK SATUR

CK SATUR je slovenská cestovná kancelária.
O spoločnosti.
Cestovná kancelária SATUR je najväčšou slovenskou cestovnou kanceláriou. Cestovateľom ponúka výber pobytových a poznávacích zájazdov v Európe aj exotike, rodinné dovolenky, okružné plavby, lyžovačky, wellness pobyty a pod značkou Exclusive by SATUR aj pobyty pre náročnejšiu klientelu. Okrem dovoleniek zabezpečuje aj predaj leteniek, služby pre biznis klientelu, dopravné služby, doplnkové služby ako sú vízový servis a cestovné poistenie a outgoingové služby.
Na Slovensku má sieť vlastných pobočiek, ako aj províznych partnerov. Je členom Slovenskej asociácie cestovných kancelárií a cestovných agentúr a má 6 IATA pobočiek (medzinárodného združenia IATA).

</doc>
<doc id="638334" url="https://sk.wikipedia.org/wiki?curid=638334" title="Michal Kovács">
Michal Kovács

Ing. Michal Kovács, PhD. (* 4. marec 1986, Bratislava) je slovenský politik a manažér v oblasti vzdelávania. Nadácia Pontis ho zaradila na mapu sociálnych inovátorov Slovenska. Spoluzakladal a pôsobil vo vedení organizácií zameraných na vzdelávanie. V roku 2019 odišiel z komunikačného oddelenia v bratislavskej pobočke švajčiarskej korporácie Swiss Re a začal pracovať pre stranu ZA ĽUDÍ, ktorú založil bývalý slovenský prezident Andrej Kiska. V strane viedol tím pre školstvo a vzdelávanie. Od roku 2021 pôsobí ako výkonný riaditeľ medzinárodnej mimovládnej organizácie European Democracy Youth Network. Je ženatý a má dve deti. 
Vzdelanie.
Vyštudoval Fakultu medzinárodných vzťahov na Ekonomickej univerzite v Bratislave, neskôr získal titul PhD. na Fakulte politických vied a medzinárodných vzťahov Univerzity Mateja Bela v Banskej Bystrici. Krátko tiež študoval v Kanade na Bow Valley College.
Pôsobenie vo vzdelávaní.
V roku 2006 založil v Bratislave regionálnu kanceláriu neziskovej organizácie Euroatlantické centrum (EAC), ktorá pôsobí v oblasti medzinárodných vzťahov, slovenskej zahraničnej politiky a bezpečnosti. EAC v spolupráci so Slovenskou atlantickou komisiou sa podieľalo na organizácii bezpečnostnej konferencie Globsec.
V roku 2008 spolu s Martinom Bútorom a Petrom Rusiňákom založil na Ekonomickej univerzite Centrum severoamerických štúdií, ktoré bolo neskôr vyhlásené štúdiou Európskej komisie za medzinárodný príklad dobrej praxe v oblasti prepájania biznisu s akademickým prostredím. V roku 2012 sa podieľal na založení neziskovej organizácie LEAF, spolupracoval na založení strednej školy LEAF Academy a viedol program pre prilákanie Slovákov zo zahraničia. Vo februári 2020 zaradilo OECD tento program medzi najlepšiu zahraničnú a domácu prax, z ktorej sa môže Slovensko dlhodobo inšpirovať.
Podpora Zuzany Hlávkovej.
V roku 2016 sa verejne zastal Zuzany Hlávkovej po tom, ako poukázala na pochybné praktiky Ministerstva zahraničných vecí a európskych záležitostí pri organizovaní predsedníctva Slovenska v Európskej rade. Prerušil spoluprácu s ministerstvom pri obsadzovaní pozícií v rezorte kandidátmi zo zahraničia.
Komunálna politika.
V roku 2018 kandidoval v komunálnych voľbách za Team Vallo, stal sa poslancom miestneho zastupiteľstva v Karlovej Vsi. Je členom Miestnej rady a je podpredsedom Komisie školstva, kultúry a športu.
Práca v korporácii.
V rokoch 2018 – 2019 pracoval vo vedení Swiss Re Bratislava ako manažér komunikácie. 
Vstup do veľkej politiky.
V septembri 2019 začal pracovať pre stranu ZA ĽUDÍ, ktorú založil Andrej Kiska. Viedol tím pre školstvo a vzdelávanie. Viedol tím pre školstvo a vzdelávanie. Program strany pre vzdelávanie získal v hodnotení týždenníka Trend 100%.
Práca v medzinárodnej organizácii.
V roku 2021 sa stal výkonným riaditeľom medzinárodnej mimovládnej organizácie European Democracy Youth Network (EDYN), ktorá v tom istom roku otvorila svoje medzinárodné sídlo v Bratislave. EDYN podporuje mladých prodemokratických aktivistov, politikov a novinárov v 23 krajinách strednej, juhovýchodnej a východnej Európy naprieč etnickým, politickým, náboženským a ideologickým spektrom a pôsobí proti polarizácii vo verejnom priestore. Organizácia bola založená v roku 2018 v rámci spolupráce medzi Národným demokratickým inštitútom a Medzinárodným republikánskym inštitútom zo zdrojov Americkej agentúry pre medzinárodný rozvoj (USAID). 

</doc>
<doc id="638335" url="https://sk.wikipedia.org/wiki?curid=638335" title="Crusader Kings II">
Crusader Kings II

Crusader Kings II je strategická počítačová hra (presnejšie tzv. žáner grand strategyveľkolepá stratégia) odohrávajúca sa v období stredoveku. Hru vyvíjala švédska spoločnosť Paradox Development Studio a publikovala spoločnosť Paradox Interactive. Hra bola vydaná ako sériové pokračovanie hry Crusader Kings a v historickom kontexte nadväzuje na ďalšie hry od Paradoxu (Europe Universalis IV pre obdobie novoveku, Victoria II pre obdobie 19. a 20. storočia a Hearts of Iron IV pre obdobie II. svetovej vojny). K hre vyšlo 15 veľkých DLC k hre a niekoľko ďalších menších herných vylepšení. Dnes sa hra ďalej nevyvíja, keďže ju vo vývoji nahradila jej nástupkyňa v sérii, hra Crusader Kings III. Hra bez vylepšení (DLC) je na platforme Steam dlhodobo dostupná zadarmo.
Od vydania hry v roku 2012 bolo predaných vyše 1 milión kópií a rozširujúcich balíčkov s celkovým ziskom vyše 7 miliónov eur. Podľa Paradox Interactive hralo hru v roku 2019 denne v priemere 12,500 hráčov a priemerný hrací čas hráča hry bol 99 hodín na hráča.
Popis hry.
V hre sa hráč „vtelí“ do panovníka niektorej z krajín, alebo do niektorého z panovníkových vazalov. Jednoznačné ciele hry neexistujú a je len na hráčovi akým smerom bude svoje postavy a rod viesť. Hra sa odohráva na mape Európy, časti Afriky a Ázie (časť Sibíri, Tibet a India). Časovo je ohraničená začiatočnými rokmi769, 867, 936 alebo akýmkoľvek dátumom od roku 1066 do roku 1337. Hra automaticky končí vymretím rodu, stratou všetkých území alebo dosiahnutím roku 1453, existuje však DLC konvertor, ktorý hru prevedie do hry Europe Universalis IV.
V hre môže hráč hrať za feudálnych panovníkov, kmeňových panovníkov alebo za nomádov. Zvláštny herný systém majú moslimovia (iqta), republiky a čiastočne aj Svätá ríša rímska a Byzantská ríša. V hre sa nachádzajú aj typy krajín za ktoré nemožno hraťbarónstva (najnižšie územné jednotky), teokracie a vnútrozemské republiky. Nehrateľné sú takisto žoldnierske skupiny, sväté rády a Čínska ríša, ktorá je na mape reprezentovaná guvernérom.
Dôležitú úlohu v hre zohrávajú náboženstvá. Hráč náboženstvá v hre môže podľa svoje vôle meniť, každé náboženstvo je hrateľné (niektoré sú obmedzené ale len pre vlastníkov DLC). Medzi základné náboženstvá patria kresťanské konfesie (katolicizmus, ortodoxia, miafyziti a ich jednotlivé herézynapr. katari, bogomili, paulikiáni, lolardi, a pod.). Z moslimských vetiev sú to najmä sunniti a šíti, ale aj ich jednotlivé herézy. Ďalej sú v hre pohanské náboženstvá (slovanské, germánske, tengrizmus, "zunizmus" (vyznávači Slnka), africké a mnohé ďalšie), ktoré možno ďalej aj reformovať. Pre Indiu a východnú časť mapy sú typické východné náboženstvá. Významné je aj judaistické náboženstvo, ktorého príslušníci žijú aj na dvoroch panovníkov a prinášajú rozličné „events“ (udalosti) a výhody.
Počas hry sa uskutočňuje viacero významných udalostí medzi nimi najmä krížové výpravy, či džihády. V 13. storočí (alebo inokedy ak si hráč nastaví iné herné pravidlá) sa na mape zjavia Mongoli, ktorí rýchlo expandujú do Európy. Významné sú i povstania Seldžukov, Ghaznovcov, či maďarský vpád do Európy v štarte v roku 867. Príbehov viažúcich sa na konkrétnych panovníkov je hre pomenej (pretože po zopár rokoch v hre už historické osoby nahradia čisto herné postavy). Významný je príbeh Karla Veľkého, či Ota I.
Hra má pomerne zložitú hernú mechaniku a trvá istý čas, kým si ju noví hráči osvoja. Pomerne zložitý je rozvoj vlastných panstievhradov, miest, či biskupstiev. Rozširovanie ríše je zase spojené s tzv. "casus beli" (dôvodom vojny)takže hráč v zásade nemôže jednoducho dobyť čokoľvek chce. Hru sťažujú aj rozličné formy dedenia, ktoré často spôsobujú rozpad ríš, no zároveň dávajú i priestor pre pričlenenie nových území mierovým spôsobom. Významným prvkom sú aj vzťahy s pápežom, či patriarchami, ktorí majú v rukách rozvody, križiacke výpravy, ale aj možnosť exkomunikácie.
V hre má zastúpenie aj kultúrny prvok, nakoľko každá postava a provincia má svoju kultúru, ktorá sa môže meniť. Od posledného rozšírenia sa v hre nachádza aj slovienska kultúra. Niektoré kultúry majú aj určité špeciálne výhody (napr. severská/vikingská kultúra ("Norse") môže na lodiach plieniť susedné krajiny.
Hlavné herné DLC.
K septembru 2019 vyšlo 15 väčších rozšírení hry a viacero menších rozšírení, ktoré pridávali napr. hudbu, špeciálnu grafiku tvárí, grafiku jednotiek a iné.
Módy v hre.
Pre hru existuje obrovské množstvo rozličných módov a existuje početná skupina tvorcov módov, často kompletne prerábajúcich hru. Podľa údajov z 23. apríla 2017 minimálne 42% hráčov hry používalo aspoň jeden mód. Módy sú oficiálne k dispozícii na Paradoxfóre, na Steame.
Najvýznamnejšie a najznámejšie módy

</doc>
<doc id="638337" url="https://sk.wikipedia.org/wiki?curid=638337" title="Patrovec">
Patrovec

Patrovec môže byť:

</doc>
<doc id="638339" url="https://sk.wikipedia.org/wiki?curid=638339" title="Ivan Szabó">
Ivan Szabó

PhDr. Ivan Szabó (* 9. júl 1939, Leopoldov) je slovenský novinár, prozaik a spisovateľ literatúry faktu.
Životopis.
Narodil sa 9. júla 1939 v Leopoldove. V rodisku navštevoval aj základnú školu (1945-1953). Jedenásťročnú strednú školu absolvoval v rokoch 1953-1956 v Hlohovci. Po maturite v rokoch 1956-1959 študoval na Chemickej fakulte SVŠT v Bratislave, potom však prestúpil na Pedagogický inštitút v Nitre, kde  v rokoch 1959-1963 vyštudoval aprobáciu slovenský jazyk-dejepis-výtvarná výchova. Roku 1980 na Pedagogickej fakulte v Nitre získal akademický titul PhDr. (úryvok z dizertačnej práce "Práca s detským autorom v časopise Kamarát" vyšiel v bulletine "O práci s knihou medzi deťmi a mládežou", vydala Matica slovenská Martin 1981). Po promócii roku 1963 absolvoval vojenskú prezenčnú službu v Brne (1963-1965). Po jej skončení bol učiteľom v Bánove, kde pedagogicky pôsobil do konca roka 1969. Od 1. januára 1970 nastúpil na miesto redaktora týždenníka pre chlapcov a dievčatá "Kamarát". Tu pracoval v rokoch 1970-1972. Potom sa stal redaktorom, neskoršie vedúcim oddelenia obrázkového týždenníka "Život". V redakcii pracoval v rokoch 1972-1979. Koncom roka 1979 nastúpil ako zástupca šéfredaktora do motoristického časopisu "STOP auto-moto revue", kde zotrval jedenásť rokov - do roku 1990. Potom sa opäť stal reportérom "Života", neskoršie vedúcim oddelenia a napokon zástupcom šéfredaktora. V tejto redakcii pracoval od roku 1990 až do apríla 1999. V máji 1999 sa stal šéfredaktorom motoristického časopisu "ProfiAuto". Od 1. januára 2000 je v slobodnom povolaní. Aktívny je aj v oblasti výtvarnej tvorby. Medzi jeho obľúbené techniky patrí akvarel, olejomaľba a kresba. V tvorbe dominuje krajinomaľba. Na konte má niekoľko samostatných aj spoločných výstav . Od roku 1972 žije v Bratislave v mestskej časti Dúbravka. Za svoju tvorbu bol ocenený ako osobnosť Dúbravky 2022 - významná osobnosť dúbravskej kultúry. V tom istom roku získal ocenenie Bratislavského samosprávneho kraja.
Literárna tvorba.
Literárne sa začal prejavovať koncom päťdesiatych a začiatkom šesťdesiatych rokov minulého storočia ešte ako študent. Publikoval poviedky v časopisoch "Nový pedagóg, Rozlet, Mladá tvorba", neskoršie "Kamarát, Život, Ohník, Stop" a "Pravda". Jeho poviedky postupne uverejňovali rozličné literárne zborníky či antológie poviedok ("Zo svitania, Rozkvet, Fragmenty, Doma, Ľudia v bielych plášťoch", antológia poviedok slovenských spisovateľov v bieloruštine "Apošni verasnjovy dzeň").
Knižne debutoval roku 1979 cestopisom "Sibírska mozaika". Následne vydal niekoľko kníh literatúry faktu určených najmä pre mládež ("Slávni piloti, konštruktéri a kozmonauti", "Svet na pneumatikách", "Bosý pilot"). V určitom období písal knihy z oblasti kriminalistiky, ako sú zbierky krimipríbehov "Keď prehovorí mŕtvy" (spoluautor Tibor Michal), "Osem poschodí k smrti" (1991), "Hriechy v kočikárni" (1997) a "Pasca na sobášneho podvodníka" (2002). Históriu slovenského motorizmu zachytil v knihách "Zabudnuté volanty" a "V zajatí rýchlych kolies". Svoj vzťah k ľudovej slovesnosti a k tajomným javom zdokumentoval v knihe príbehov, legiend a povestí "Slovenské strašidlá od A po Ž". V nasledujúcej knihe "Osudy slávnych zbojníkov" sa obrátil do minulosti a čitateľom predstavil portréty 21 zbojníckych kapitánov nielen zo Slovenska, ale aj z Česka, Nemecka, Maďarska, Rakúska, Ukrajiny, Talianska. K histórii motorizmu sa vrátil v knihe "Rozprávky na kolesách", ktorú adresoval starším deťom a opisuje v nej dvanásť príbehov súvisiacich s osobnosťami, ktoré sa zapísali do histórie motorizmu. V spoluautorstve s Lacom Švihranom vydal aj knihu "Vzácne návštevy Bratislavy". Je to výber päťdesiatich šiestich osobností z oblasti vedy, umenia, hudby, kultúry, politiky, ktoré sú spojené s návštevou hlavného mesta Slovenska - od dávnej minulosti po súčasnosť.
Publicistická tvorba.
Písal reportáže z domova i zahraničia, riporty, články, príbehy, fejtóny, recenzie, seriály a eseje do mnohých slovenských denníkov a časopisov ("Historická revue, Hlas ľudu, Kamarát, Knižná revue, Kocúrkovo, Literárny týždenník, Ľud, Ohník, Pravda na nedeľu, ProfiAuto, Roháč, Slovakia, Slovenka, Slovensko, Slovenský denník, Slovenské pohľady, Smena, STOP, Tele Plus, Urob si sám, Výtvarný život, Život"). Spolupracoval aj s českými týždenníkmi "Tvorba" a "Květy". Publikoval články v "Ročenke Zväzu slovenských protifašistických bojovníkov", v "Almanachu Nitra", v regionálnom časopise "Leopoldov", v "Ročenke motoristu", zostavoval a redigoval "Magazín STOP-u". V mnohých prípadoch bol aj autorom fotografií k vlastným článkom a reportážam. Väčšinu autorských fotografií má aj v cestopise "Sibírska mozaika" a v knihe Ladislava Švihrana "1000 plus 1 slovenských naj" (Perfekt 1996). Spolupracoval s rozhlasom, kde napísal niekoľko publicisticko-dramatických a literárno-dramatických pásiem o významných osobnostiach vedy, kultúry a umenia ("C. Benz, J. Reed, A. Kvas, Ch. Chaplin, J.Werich, E. Zmeták, J. Šturdík, J. Želibský, J. Nemčík"), s televíziou spolupracoval ako spoluautor scenárov k reláciám "Televízny Klub Mladých (TKM)" a k dokumentárnym filmom "Lety za životom" (príbeh pilota sanitného lietadla).

</doc>
<doc id="638340" url="https://sk.wikipedia.org/wiki?curid=638340" title="Grigor Narekaci">
Grigor Narekaci

Svätý Grigor Narekaci (iné mená: Gregor Narecký, Gregor z Nareku; ; * medzi 940951 † 1003 alebo 1110) bol arménsky básnik a filozof, považovaný za „najväčšieho lyrického básnika stredovekej a hlavnú osobnosť arménskej literatúry 10. storočia“ a najväčšiu osobnosť arménskej literatúry.
Život.
Informácií o živote Grigora je málo, sporný je už dátum narodenia. Tradične je uvádzaný rok 951, pravdepodobnejší je však interval 940951. Celkovo je o jeho živote známe iba málo.
Jeho otec bol Chosrov, ktorý pôsobil (po smrti Grigorovej matky) ako biskup v Andzewaciku. Kvôli osobným sporom s katolikosom bol daný do anatémy, zachovaná korešpondencia uvádza, že sa tak stalo kvôli osobným sporom. Chosrov je autor výkladu k (arménskej liturgii).
Grigor získal vzdelanie v kláštori v Nareku pri jazere Van, spolu so svojim bratom. Opátom kláštora bol jeho strýko Anania Narekaci. Tu pôsobil väčšinu svojho života ako kňaz a učiteľ. Bol vášnivý čitateľ, poznal diela gréckej (napr. Irenej z Lyonu, kapadócki otcovia, Ján Zlatoústy, Evagrius Ponticus, Pseudo-Dionýzios Areopagita), sýrskej (Efraim) a arménskej teológie a mystiky a rovnako aj gréckej filozofie (Platón, Aristoteles, novoplatonizmus).
Zomrel 7. októbra 1003 (tradičný dátum) alebo v roku 1010.
Dielo.
Grigor Narekaci napísal viacero diel, rané patria medzi menej známe. Z exegetických je to komentár k Piesni piesní, kde využíva alegorickú interpretáciu lásky medzi ženíchom (Kristus) a nevestou (cirkev), odlišnú od Gregora Nysského. Ako autor cirkevnej hymnografie vytvoril chválospevy (tagh) na rôzne sviatky.
Celkovo vytvoril (podľa súčasných poznatkov) 15 diel.
Kniha nárekov.
Kniha nárekov je vrcholné dielo Grigora, vzniklo „na prianie jeho spolubratov v kláštore v Nareku s úmyslom, aby slúžilo aj po autorovej smrti všetkým kresťanským nárokom ako univerzálna príručka ľútosti a pokánia.“ Predstavuje „najvyššie vyjadrenie arménskej mystickej poézie“.
Kniha nárekov je napísané v grabare, členená na 95 kapitol a obsahuje vyše 10 000 veršov. Zachovalo a viac ako 200 rukopisov (najstarší z roku 1172), po prvýkrát vyšla v tlačenej podobe v roku 1673 v Marseille.
Vplyv.
Prezývali ho „Pindaros Arménska“. Vo svojej tvorbe „prekonal meravosť, jednotvárnosť a viazanosť na liturgiu a zaviedol do nej tvárne folklórne prvky a jazykové neologizmy.“
V Arménskej apoštolskej cirkvi považovaný za svätca, jeho sviatok je 27. februára. Rovnaký deň slávenia má podľa Rímskeho martyrológia vyhradený aj v Katolíckej cirkvi.
Mimoarménsky vplyv Grigora na teológiu či cirkev je slabý (podobne ako ostatných arménskych Otcov). Dňa 12. apríla 2015 (100. výročie arménskej genocídy) ho pápež František zaradil medzi učiteľov Cirkvi.

</doc>
<doc id="638348" url="https://sk.wikipedia.org/wiki?curid=638348" title="Bell P-59 Airacomet">
Bell P-59 Airacomet

Bell P-59 Airacomet bolo prvé americké prúdové lietadlo. Bol výsledkom prísne tajného projektu, ktorý zverejnený až v roku 1943 (potom, čo lietadlo uskutočnilo sto letov). 
Ešte predtým, ako sa Airacomet vôbec dostal na rysovaciu dosku, európske programy vývoja prúdových lietadiel už boli naplno rozbehnuté. Nemcom sa už počas druhej svetovej vojny podarilo zaviesť do služby Messerschmitt Me 262 a Arado Ar 234. Briti mali operačne spôsobilý Gloster Meteor, ktorý sa však už nestihol zapojiť do leteckých súbojov s Me 262. V Tichomorí lietali Japonci s Nakadžma Kikka, ktorého pohon zabezpečoval prvý japonský prúdový motor Išikawadžima Ne-20.
Vznik a vývoj.
Začiatok vývoja P-59 siaha ku dňu 28. augusta 1941, kedy bol Lawrence Bell, prezident spoločnosti Bell Aircraft, pozvaný na konferenciu do Washingtonu D.C. Zavolal ho tam generál Henry "Hap" Arnold, veliaci generál vzdušných síl USA, ktorý s ním chcel prediskutovať možnosť skonštruovania prúdového stíhacieho lietadla. Malo ísť o jednomiestnu stíhačku, ktorej pohon by zabezpečoval prúdový motor General-A-1. Motor A-1 bola americká verzia britského prúdového motora Power Jets W.1, ktorý vyvinul Frank Whittle. Generál Arnold dostal plány na tento motor od Veľkej Británie v apríli 1941, keď sa tam zúčastnil letovej ukážky lietadla Gloster E.28/39. Na skonštruovanie nového stroja bola vybraná práve spoločnosť Bell Aircraft z toho dôvodu, že bola v porovnaní s inými firmami menej vyťažená výrobou lietadiel. Zavážila tiež malá vzdialenosť od General Electric a fakt, že Bell často prichádzal s pokročilými návrhmi nových lietadiel. Larry Bell ponuku prijal a 30. septembra 1941 bola podpísaná zmluva. Bellovi inžinieri pracovať na novom lietadle, ktoré dostalo interné pomenovanie Model 27.
Konštrukcia lietadla Airacomet nebola príliš revolučná, jedinú radikálnu zmenu oproti vtedajším lietadlám predstavoval prúdový pohon. P-59 mala overený trojbodový podvozok, na ktorý mala firma Bell zaregistrovanú ochrannú známku. Lietadlo bolo strednoplošník s rovným samonosným krídlom a pomerne malou geometrickou štíhlosťou. Malo tiež konvenčné chvostové plochy a samonosný nitovaný trup. Kabína pilota bola pretlaková a zahrievaná vzduchom z motorov.
Projekt vývoja novej dvojmotorovej stíhačky americké letectvo označovalo XP-59. Konštrukčný návrh tohto stroja bol schválený 9. januára 1942 a stavba troch prototypov XP-59A sa začala v marci 1942. Program si vyžadoval absolútne utajenie, a preto boli inžinieri z Bellu presunutí do bývalej automobilky Pierce-Arrow v centre Buffala. Výroba bola neskôr presunutá do druhého poschodia tejto trojpodlažnej budovy, kde boli neotvárateľné okná so zatretými sklami. Okolie budovy bolo strážené 24 hodín denne.
Prvý prototyp XP-59A bol pripravený na dodanie 10. septembra 1942. Aby mohlo byť lietadlo vytiahnuté z budovy, museli robotníci vyraziť do steny tehlovej budovy veľkú dieru, cez ktorú stroj dostali von.
Prototyp bol poháňaný dvoma prúdovými motormi s radiálnym kompresorom General Electric I-A, každý s ťahom 5,5 kN. XP-59A svoj prvý let absolvoval 1. októbra 1942 a riadil ho Robert Stanley, hlavný testovací pilot Bellu. Hneď prvá letová skúška odhalila množstvo problémov. Tým hlavným bolo, že XP-59A mal tendenciu vychyľovať sa z kurzu. K ďalším patrila slabá odozva motora a nedostatočná bočná stabilita počas otáčania.
Dňa 26. marca 1943 bolo objednaných trinásť predprodukčných YP-59A, ktoré sa od X-ka odlišovali posuvnou strechou výkonnejším pohonom. Prvé dve YP-59A boli dodané v júni 1943, ale aj napriek lepším motorom dosahovali len o /h vyššiu rýchlosť.
Tretí YP-59A bol dodaný Royal Air Force (RAF) výmenou za prvý produkčný Gloster Meteor I. Britskí piloti zistili, že výkon YP-59A je v porovnaní s Meteorom nedostačujúci. Airacomet letel vo Farnborough iba jedenásťkrát a začiatkom roku 1945 bol vrátený do Spojených štátov.
Hoci letové výkony YP-59A neboli príliš oslnivé, stroju sa podarilo dosiahnuť jeden neoficiálny rekord, keď vyletelo do výšky . Prvé YP-59A boli poháňané motormi GE A-1 s ťahom 5,5 kN a zvyšné motormi I-16 (J31-GE-3) s ťahom 7,3 kN. Pohon neskorších sériovo vyrábaných modelov P-59B-1-BE poháňali motory J31-GE-5 s ťahom 8,9 kN.
Dňa 11. marca 1944 bola podpísaná zmluva na výrobu 100 lietadiel P-59A-BE, pričom sa plánovalo neskôr objednať ďalších 250 kusov. Táto prvá produkčná verzia mala skrátené krídlo, všetky riadiace plochy pokryté kovom a zosilnený trup. Chvost bol prepracovaný, pričom pribudol dolný kýl. Zmluva však bola predčasne zrušená a letectvo nakoniec získalo iba päťdesiat lietadiel. Prvých 20 strojov bolo vo verzii P-59A-BE a 30 kusov vo verzii P-59B-1-BE. Béčko sa od prvého variantu líšilo len prídavnými palivovými nádržami (s objemom 250 litrov), ktoré sa nachádzali pod krídlami.
S lietadlami P-59 bolo vykonaných niekoľko simulovaných vzdušných súbojov proti stíhačkám s piestovým motorom P-38 Lightning, P-47 Thunderbolt a v marci 1945 aj proti ukoristenej Micubiši Zero. Zistilo sa, že dokonca aj tieto klasické lietadlá druhej svetovej vojny stíhačku P-59 prevyšovali a tá nemala oproti nim žiadnu výhodu.
Väčšina lietadiel P-59 bola priradená pod 412. stíhaciu skupinu na základni Muroc, ale na rozdiel od Messerschmitt Me-262 a Gloster Meteor sa boja nikdy nezúčastnili. P-59 sa využívala iba ako testovacie a ako cvičné lietadlo. 
Neskôr sa od Bellu požadovalo, aby vyrobil verziu XP-59B, ktorá by bola poháňaná jediným prúdovým motorom, pričom vzduch by bol privádzaný cez vstupy v koreňoch krídla. Firma Bell však ponuku odmietla a návrh prevzala spoločnosť Lockheed, ktorá vyvinula P-80 Shooting Star.
Používatelia.
 Spojené kráľovstvo 
Royal Air Force
 Spojené štáty 
United States Army Air Forces
United States Navy
Špecifikácie (P-59B).
Výkony.
Maximálna rýchlosť: /h

</doc>
<doc id="638350" url="https://sk.wikipedia.org/wiki?curid=638350" title="Náporové chladenie">
Náporové chladenie



</doc>
<doc id="638351" url="https://sk.wikipedia.org/wiki?curid=638351" title="Chladiaca kvapalina">
Chladiaca kvapalina

Chladiaca kvapalina je kvapalná látka využívaná ako pracovné médium v systémoch s kvapalinovým chladením. Jej úlohou je odoberať teplo z chladenej časti zariadenia alebo chladeného zariadenia a odviesť ho ďalej do chladiaceho systému. V prípade uzavretých systémov sa teplo odovzdáva okoliu prostredníctvom chladiča príp. kondenzátora. V prípade otvorených systémov teplo odchádza priamo s použitou kvapalinou.
Základnou požiadavkou na chladiace kvapaliny je ich vysoká tepelná kapacita, aby bolo množstvo potrebnej chladiacej kvapaliny čo najmenšie. Ďalšie požadované fyzikálne vlastnosti závisia od konkrétnej technickej aplikácie chladiaceho systému.
Chladiace kvapaliny spaľovacích motorov.
Požiadavky.
Pre kvapalinové chladenie spaľovacích motorov sa požadujú nasledovné vlastnosti:
Používané kvapaliny.
Medzi najčastejšie používané kvapaliny pre chladenie spaľovacích motorov patria:
Chladiace kvapaliny v elektrotechnike.
Na chladenie transformátorov sa používa olej.

</doc>
<doc id="638352" url="https://sk.wikipedia.org/wiki?curid=638352" title="Slovensko.Digital">
Slovensko.Digital

Slovensko.Digital je občianske združenie zamerané na zvýšenie kvality digitálnych služieb štátu na Slovensku.
Členovia združenia sa sústreďujú na to, aby mali digitálne služby štátu jednoduchosť, zmysluplnosť a aby zodpovedali trhovým cenám. Snažia sa o zvýšenie transparentnosti a efektívnosti vynakladania verejných zdrojov a participáciu odbornej verejnosti pri elektronizácii verejnej správy.
Združenie existuje od roku 2016 a svoju inšpiráciu čerpá aj v krajinách, ktoré sú na popredných miestach kvality elektronizácie verejnej správy.
Ako doterajšie výsledky práce združenie v roku 2019 uvádza nasledovné:
Slovensko.Digital ponúka možnosť spolupráce odbornej i laickej verejnosti v snahe o zlepšenie slovenského IT.

</doc>
<doc id="638354" url="https://sk.wikipedia.org/wiki?curid=638354" title="Motu proprio">
Motu proprio

Motu proprio () označuje v právnickej terminológii oficiálny akt prijatý bez formálnej požiadavky iných strán. V niektorých jurisdikciách sa pre toto používa pojem "sua sponte".
V katolíckom kánonickom práve označuje dokument vydaný pápežom z vlastnej iniciatívy a podpísaný ním. Tento typ dokumentu môže by adresovaný celej Cirkvi, jej časti, alebo aj jednotlivcom. 
Dokument vydaný ako motu proprio je právoplatný, aj keď sa zistí, že dôvody jeho vydania sú nepravdivé alebo podvodné, čo by za normálnych okolností spôsobilo neplatnosť dokumentu. Jeho platnosť je založená na jeho vydaní pápežom z vlastnej iniciatívy, nie na základe uvedenia dôvodov.
Prvé "motu proprio" bolo promulgované pápežom Inocentom VIII. v roku 1484. Aj v súčasnosti predstavuje bežnú formu pápežského reskriptu.

</doc>
<doc id="638355" url="https://sk.wikipedia.org/wiki?curid=638355" title="Nataša Novotná">
Nataša Novotná

Nataša Novotná (* 29. október 1977, Opava) je česká tanečníčka, choreografka, lektorka, spoluzakladateľka súboru 420PEOPLE a zakladateľka Kyliánovho nadačného fondu v Prahe.
Štúdium.
Detstvo prežila na Morave v obci Dobroslavice. Absolvovala Janáčkovo konzervatórium v Ostrave.
Profesijné pôsobenie.
Zahraničný angažmán.
V roku 1997 bola angažovaná v holandskom súbore Nederlands Dans Teater 2 (NDT2) vedenom Jiřím Kyliánom. V rokoch 20002002 tancovala vo švédskom Göteborgs Operan Ballet a od roku 2002 bola členkou hlavného súboru Nederlands Dans Teater (NDT1).
Spolupracovala s poprednými svetovými choreografmi, napr. J. Kyliánom, O. Naharinom, W. Forsythom, M. Ekom, C. Pite, M. Tancard a ďalšími.
Od roku 2007 pracuje nezávisle, venuje sa súčasnému tancu, spolupracovala ako tanečníčka s poprednými svetovými scénami a choreografmi, napr. Tero Saarinen Company vo Fínsku, Korzo Theater v Holandsku, ďalej napr. so sólistom talianskej La Scaly Robertom Bollom alebo s londýnskym Sadler's Wells v predstavení so Sylvie Guillem.
420PEOPLE.
Spolu s bývalým kolegom z NDT Václavom Kunešom a manažérom Ondrejom Kotrčom založila v roku 2007 súbor súčasného tanca 420PEOPLE, ktorého bola do roku 2016 výkonnou riaditeľkou. Názov súboru evokuje český pôvod – "420" je telefónne predčíslie pre Česko.
Súbor vystupuje pravidelne aj v zahraničí (napr. Francúzsko, Španielsko, Nemecko, Mexiko, Holandsko, Fínsko, Nórsko, Japonsko, Spojené kráľovstvo, a i.) a tiež na českých scénach (napr. Národné divadlo v Prahe, Národné divadlo moravskoslezské).
Súbor organizuje účasť významných zahraničných umelcov na akciách v Česku – zúčastnili sa napr. Ohad Naharin, Abou Lagraa, Jo Stromgren, Ann Van den Broek, Sidi Larbi Cherkaoui a ďalšie.
Kyliánov nadačný fond v Prahe.
Po dekáde pôsobenia za súbor 420PEOPLE, založila v roku 2017 "Kyliánov nadačný fond v Prahe".
Pohybový jazyk Gaga a ďalšia činnosť.
Ako pedagogička vyučuje na tanečných konzervatóriách, AMU v Prahe a v súboroch v Česku a v zahraničí. Je lektorkou tanečného Štúdia Novej scény, ktoré ponúka lekcie súčasného i klasického tanca, od roku 2017 vyučuje pohybový jazyk Gaga, vyvinutý svetoznámym choreografom Ohadom Naharinom. Angažuje sa v iniciatívach na podporu českého súčasného tanca a je členkou správnej rady profesijnej organizácie Vízia tanca.

</doc>
<doc id="638356" url="https://sk.wikipedia.org/wiki?curid=638356" title="Gaga (pohybový jazyk)">
Gaga (pohybový jazyk)

Gaga je druh tanečnej komunikácie, vyvinutej Ohadom Naharinom, izraelským tanečníkom a choreografom.
História.
Pohybový jazyk gaga (niekedy tiež nazývaný „pohybový slovník“) vyvinul Ohad Naharin v čase, keď pôsobil ako umelecký riaditeľ a choreograf tanečného súboru Batsheva Dance Company (19902018) a ďalej ho rozvíja. Gaga vychádza z potreby Naharina komunikovať so svojimi tanečníkmi. Jazyk obohatil interpretáciu tanečného výkladu Naharinovho repertoáru a postupne sa začal objavovať v oblasti pohybových praktík po celom svete.
Metóda.
Pohybový jazyk gaga vychádza z viery v uzdravenie, dynamiku a neustále sa meniacu silu pohybu.
Pracuje so štruktúrou pohybu, sebapoznaním, vytrvalosťou aj dynamikou vlastného tela, rozvíja flexibilitu, výdrž, obratnosť, koordináciu a efektivitu pohybu, môžu si ho osvojiť nielen profesionálni tanečníci, ale aj laici.
Tancuje sa v sále bez zrkadiel.
Gaga sprostredkováva tiež nové uhly pohľadu, ako cez telo fungujeme a vedie človeka k otvoreniu schopnosti vnímať viac úrovní súčasne.
Citácia.
Ohad Naharin: "Tento slovník som vytvoril pre tréning môjho súboru, spája tie najlepšie zručnosti tanečníka s jeho prirodzenými pohybmi a emóciami. Hovorím tanečníkom: počúvaj svoje telo pred tým ako mu ustanovíš, čo má urobiť."
Rozšírenie vo svete.
Gaga sa vyučuje v 17 krajinách sveta certifikovanými lektormi (údaj z roku 2019). V krajinách EÚ sa vyučuje Gaga napríklad v Belgicku, Česku (lektorkou je Nataša Novotná, tanečnica a choreografka, spoluzakladateľka súboru súčasného tanca 420PEOPLE), Dánsku, Francúzsku, Nemecku, Nórsku, Poľsku, Španielsku, Švédsku, Švajčiarsku, Holandsku a v Spojenom kráľovstve. Vyučujúci získali certifikát po štúdiu pohybového jazyka gaga u Nahada Oharina v Tel Avive.

</doc>
<doc id="638357" url="https://sk.wikipedia.org/wiki?curid=638357" title="DOBRÁ VOĽBA (DV)">
DOBRÁ VOĽBA (DV)

DOBRÁ VOĽBA (DV) (v rokoch 20222023: DOBRÁ VOĽBA a Umiernení, v rokoch 20192022: DOBRÁ VOĽBA) bola politická strana na Slovensku. Ciele strany boli oficiálne ohlásené na tlačovej konferencii 19. septembra 2019.
K 5. októbru 2023 bola strana zlúčená so stranou HLAS-SD.
Vznik strany.
V auguste 2019 Tomáš Drucker oznámil zámer založiť novú politickú stranu. Ešte pred oznámením, že strana sa bude volať "Dobrá voľba", reagoval Robert Fico: „"On jednoducho na to nemá. To je typický kaviarenský, liberálny politik..."“ Drucker reagoval, že požiadavka, aby ostal Tibor Gašpar vo svojej pozícii, existovala a demonštroval ju verejne aj Fico.
12. septembra 2019 odovzdali na ministerstve vnútra takmer 30 000 podpisov od občanov a podali žiadosť o registráciu politickej strany Dobrá voľba. Ďalšou mediálne známou členkou novovznikajúcej strany sa stala ešte v septembri 2019 rektorka Akadémie Policajného zboru Lucia Kurilovská a Tomáš Kuča, riaditeľ tlačového a informačného odboru Úradu vlády. Na stránke strany sú vo februári 2020 ďalej uvedení:
Spolupráca s Alojzom Hlinom.
15. decembra 2021 mal predseda strany Tomáš Drucker tlačovú konferenciu s bývalým predsedom KDH Alojzom Hlinom s názvom „Vianočná dohoda – Spájame sily“, kde oznámili spoluprácu a zmenu názvu strany na Dobrá voľba a umiernení.
Preferencie.
Podľa prieskumu Agentúry AKO zverejnenom 6. septembra 2019 má strana potenciál 23,8 % a volebný výsledok by údajne dosiahla 7,4 %. Strana dosiahnutý úspech v prieskumoch považovala za povzbudenie do ďalšej práce.
19. septembra bol zverejnený prieskum agentúry FOCUS, kde „Dobrá voľba“ získala len 2,1 %. Strana bližšie nekomentovala ,čo mohlo spôsobiť tak prudký pokles. Podľa metodiky FOCUS-u nebolo možné určiť 95%-ný interval spoľahlivosti.

</doc>
<doc id="638359" url="https://sk.wikipedia.org/wiki?curid=638359" title="Kaplnka v Snine">
Kaplnka v Snine



</doc>
<doc id="638361" url="https://sk.wikipedia.org/wiki?curid=638361" title="Kaplnka Sedembolestnej Panny Márie">
Kaplnka Sedembolestnej Panny Márie

Kaplnka Sedembolestnej Panny Márie môže byť:

</doc>
<doc id="638367" url="https://sk.wikipedia.org/wiki?curid=638367" title="Zoznam kardinálov vymenovaných pápežom Františkom">
Zoznam kardinálov vymenovaných pápežom Františkom

Toto je zoznam kardinálov vymenovaných pápežom Františkom. Kardináli, ktorí boli v čase vymenovania mladší ako 80 rokov, teda oprávnení zúčastniť sa konkláve, sú označení hviezdičkou. Pri zosnulých kardináloch je za menom uvedený rok narodenia a úmrtia.
Menovacia politika.
Pápež František počas svojho pontifikátu (20132025) vymenoval v desiatich konzistóriách 163 kardinálov zo 78 krajín, čím prekonal Jána Pavla II., ktorý kreoval kardinálov zo 65 štátov. Konzistóriá sa s výnimkou roku 2021 konali každoročne, pričom počet vymenovaných kolísal od 5 v roku 2017 až po 21 v roku 2023 a 2024. Pontifex nevymenoval žiadneho kardinála "in pectore." Zo 163 prelátov bolo v čase vymenovania 123 kardinálov-voliteľov a 30 osôb sa nemohlo zúčastniť prípadného konkláve.
Z pohľadu kontinentov hlava Cirkvi menovala najviac Európanov, i keď ich podiel sa v porovnaní s jeho predchodcami prudko prepadol. Pontifex často vymenoval kardinálov z krajín, ktoré sú „považované za periférie“ a nepovyšoval tých biskupov, ktorých biskupský stolec bol kedysi automaticky spojený s kardinálskym biretom. Prevahu z ním vymenovaných prelátov malo 67 Európanov (z toho 32 z Talianska, 10 zo Španielska, 4 z Francúzska, 4 Angličania, 4 z Portugalska, 2 z Litvy, 2 z Nemecka, 2 z Poľska a po jednom z Albánska, Belgicka, Luxemburska, Malty, Srbska, Švajčiarska a Švédska). Nasledovalo 26 kardinálov z Ázie (z toho 3 z Indie, 3 z Filipín, 2 z Japonska, 2 z Južnej Kórey, 2 z Malajzie a po jednom z Bangladéšu, Bruneju, Honkongu (Čína), Indonézie, Iraku, Iránu, Laosu, Mjanmarska, Mongolska, Pakistanu, Singapuru, Thajska, Vietnamu a Východného Timoru) a 25 kardinálov pre Južnú Ameriku (z toho 6 z Argentíny, 5 z Brazílie, 3 z Čile, 3 z Kolumbie, 2 z Peru, 2 z Venezuely a po jednom z Bolívie, Ekvádoru, Paraguaja a Uruguaja). Afrika získala 22 hodnostárov (z toho 2 z Pobrežia Slonoviny a po jednom z Alžíska, Angoly, Kapverd, Burkina Faso, Etiópie, Ghany, Južnej Afriky, Južného Sudánu, Konga, Lesotha, Madagaskaru, Mali, Maroka, Maurícia, Mozambiku, Nigérie, Nikaraguy, Rwandy, Stredoafrickej republiky a Tanzánie). František vymenoval aj 19 prelátov pre Severnú Ameriku (z toho 6 z USA, 4 z Mexika, 3 z Kanady a po jednom z Haiti, Guatemaly, Kuby, Panamy, Salvádora, Svätej Lucie). Z Austrálie a Oceánie boli kreovaní 4 preláti (z toho po jednom pre Austráliu, Nový Zéland, Papuy-Novú Guineu a Tongu).
Pontifex vymenoval historicky prvého kardinála z 24 krajín: Bangladéš, Brunej, Haiti, Irán, Južný Sudán, Kapverdy, Laos, Lesotho, Luxembursko, Mali, Maroko, Mjanmarsko, Panama, Papua-Nová Guinea, Paraguaj, Rwanda, Salvádor, Singapur, Srbsko, Stredoafrická republika, Svätá Lucia, Švédsko, Tonga a Východný Timor.
Najmladšou vymenovanou osobou bol 44-ročný Austrálčan Mykola Bychok. Naopak najstarším kreovaným kardinálom sa stal 99-ročný Talian Angelo Acerbi. Žiadna osoba z tejto generácie kardinálov sa do súčasnosti (apríl 2025) nevzdala svojho titulu.
Z krajín okolo Slovenska boli za kardinálov kreovaní len dvaja Poliaci: pápežský almužník Konrad Krajewski a lodžský arcibiskup Grzegorz Ryś. František povýšil do kardinálskej hodnosti aj austrálskeho biskupa ukrajinského pôvodu Mykolu Bychoka (Byčoka) a kanadského kňaza pochádzajúceho z Československa Michaela Czernyho.
Spomedzi vymenovaných kardinálov sa Františkovým nástupcom stal Robert Francis Prevost, ktorý si zvolil meno Lev XIV. V súčasnosti (december 2024) žije z Františkom vymenovaných kardinálov 149 osôb.

</doc>
<doc id="638368" url="https://sk.wikipedia.org/wiki?curid=638368" title="Zoznam predstaviteľov štátov v roku 2019">
Zoznam predstaviteľov štátov v roku 2019

V zozname hláv štátov v roku 2019 sú uvedení najvyšší predstavitelia všetkých nezávislých štátov, ktorí vládli v roku 2019. Zoznam je radený abecedne podľa svetadielov. Sú tu uvedené najvyššie hlavy štátov (prezidenti, monarchovia, atď.) a predsedovia vlád (ak taká funkcia existuje), prípadne aj ďalšie významné štátne funkcie (typicky generálny guvernér zastupujúci britskú kráľovnú alebo faktické hlavy štátov, pokiaľ sa líšia od nominálnych hláv).
V zozname je uvedených aj niekoľko území so sporným medzinárodným postavením, ktoré sú "de facto" nezávislé, "de iure" sú ale súčasťou niektorého iného štátu.

</doc>
<doc id="638369" url="https://sk.wikipedia.org/wiki?curid=638369" title="Alžírska demokratická a ľudová republika">
Alžírska demokratická a ľudová republika



</doc>
<doc id="638370" url="https://sk.wikipedia.org/wiki?curid=638370" title="Arménska republika">
Arménska republika



</doc>
<doc id="638371" url="https://sk.wikipedia.org/wiki?curid=638371" title="Azerbajdžanská republika">
Azerbajdžanská republika



</doc>
<doc id="638372" url="https://sk.wikipedia.org/wiki?curid=638372" title="Jemenská republika">
Jemenská republika



</doc>
<doc id="638373" url="https://sk.wikipedia.org/wiki?curid=638373" title="Jordánske hášimovské kráľovstvo">
Jordánske hášimovské kráľovstvo



</doc>
<doc id="638374" url="https://sk.wikipedia.org/wiki?curid=638374" title="Katarský štát">
Katarský štát



</doc>
<doc id="638375" url="https://sk.wikipedia.org/wiki?curid=638375" title="Kirgizská republika">
Kirgizská republika



</doc>
<doc id="638376" url="https://sk.wikipedia.org/wiki?curid=638376" title="Laoská ľudovodemokratická republika">
Laoská ľudovodemokratická republika



</doc>
<doc id="638377" url="https://sk.wikipedia.org/wiki?curid=638377" title="Mongolská republika">
Mongolská republika



</doc>
<doc id="638378" url="https://sk.wikipedia.org/wiki?curid=638378" title="Mjanmarská zväzová republika">
Mjanmarská zväzová republika



</doc>
<doc id="638379" url="https://sk.wikipedia.org/wiki?curid=638379" title="Ománsky sultanát">
Ománsky sultanát



</doc>
<doc id="638380" url="https://sk.wikipedia.org/wiki?curid=638380" title="Pakistanská islamská republika">
Pakistanská islamská republika



</doc>
<doc id="638381" url="https://sk.wikipedia.org/wiki?curid=638381" title="Saudskoarabské kráľovstvo">
Saudskoarabské kráľovstvo



</doc>
<doc id="638382" url="https://sk.wikipedia.org/wiki?curid=638382" title="Singapurská republika">
Singapurská republika



</doc>
<doc id="638383" url="https://sk.wikipedia.org/wiki?curid=638383" title="Srílanská demokratická socialistická republika">
Srílanská demokratická socialistická republika



</doc>
<doc id="638384" url="https://sk.wikipedia.org/wiki?curid=638384" title="Tadžická republika">
Tadžická republika



</doc>
<doc id="638385" url="https://sk.wikipedia.org/wiki?curid=638385" title="Estónska republika">
Estónska republika



</doc>
<doc id="638386" url="https://sk.wikipedia.org/wiki?curid=638386" title="Luxemburské veľkovojvodstvo">
Luxemburské veľkovojvodstvo



</doc>
<doc id="638387" url="https://sk.wikipedia.org/wiki?curid=638387" title="Moldavská republika">
Moldavská republika



</doc>
<doc id="638391" url="https://sk.wikipedia.org/wiki?curid=638391" title="Najvyšší čas (2019)">
Najvyšší čas (2019)

Najvyšší čas je pätnásty štúdiový album slovenskej rockovej skupiny Elán, ktorý v roku 2019 vydalo hudobné vydavateľstvo Warner Music. 
Na výrobe tohto albumu sa ako textár najvýraznejšie podieľal Pavol Jursa, ktorý na album prispel šiestimi textami, z toho ku trom zložil aj hudbu, Juraj Soviar otextoval štyri skladby. Po jednom texte prispela dvojica Miro Jurika/Marián Brezáni rovnako ako aj Kamil Peteraj a Boris Filan. Najviac skladieb na album zložili Vašo Patejdl a Pavol Jursa, dvoma skladbami prispeli Jano Baláž, Peter Farnbauer a Štefan Bugala a jednu zložil Jožo Ráž.

</doc>
<doc id="638392" url="https://sk.wikipedia.org/wiki?curid=638392" title="2018 vo filme">
2018 vo filme

Tento článok obsahuje výpis významných udalostí vo filme v roku 1997.
Najlepšie zarábajúce filmy celosvetovo.
Najúspešnejšie filmy v celosvetových zárobkoch za rok 2018, zdroj podľa:
Najnavštevovanejšie filmy na Slovensku.
Na Slovensku zavítalo za rok 2018 do kín spolu 5 9654 768. Oproti roku 2017 (historicky najlepšiemu roku) to bol pokles v návštevnosti o 10,88 % a v tržbách o 4,27 %. Pokles bol zapríčinený najmä absenciou slovenskej tvorby (návštevnosť slovenských filmov bola iba 230 tisíc oproti 1,4 milióna v roku 2017). Napriek tomu však rok 2018 bol divácky druhý najúspešnejší od vzniku SR v roku 1993. V slovenských kinách sa konalo 197 789 predstavení. Najúspešnejšie boli tieto filmy:
Podujatia.
Festivaly.
Zoznam niektorých filmových festivalov, ktoré sa konali v roku 2018:

</doc>
<doc id="638393" url="https://sk.wikipedia.org/wiki?curid=638393" title="Trojany (Dąbrówka)">
Trojany (Dąbrówka)

Trojany je dedina, časť obce Dąbrówka v okrese Wołomin v Mazovskom vojvodstve v Poľsku. Je vzdialená 15 km severovýchodne od mesta Wołomin a 36 km severovýchodne od Varšavy.
V roku 2011 mala dedina 520 obyvateľov.

</doc>
<doc id="638397" url="https://sk.wikipedia.org/wiki?curid=638397" title="19 Piscium">
19 Piscium



</doc>
<doc id="638398" url="https://sk.wikipedia.org/wiki?curid=638398" title="Rakúske Nizozemsko">
Rakúske Nizozemsko



</doc>
<doc id="638399" url="https://sk.wikipedia.org/wiki?curid=638399" title="Lekra">
Lekra

Lekra je slovenská folkrocková skupina založená roku 1998. Hrá vlastnú tvorbu, ale tiež folkrockové úpravy ľudových piesní, ktoré sa snaží upravovať s citom bez použitia elektrických gitár. Vyniká hlavne kvalitnou hudobnou zložkou, ktorú tvoria skúsení hudobníci.
História.
Kepela Lekra vznikla v roku 1998, v Dolnom Kubíne. Všetko to začalo tak, že Ľubo Kováčik, ako sólista potreboval okolo seba ľudí, ktorí by vedeli hrať a zabávať sa, a tak založil kapelu Lekra.
Kapela si začali hovoriť, až po ich prvom vystúpení, ktoré sa konalo v Banskej Bystrici. Hrali tam ako zoskupenie troch mladých chlapcov Ľubo Kováčik – gitara, Robo Trukvalter – basgitara, Juraj Krkoška – bicie, ktorí skúšali trpezlivosť a bubienky porotcov na Strunobraní.
Paródiou na tom všetkom bolo to, že festival vyhrali a postúpili na celoštátne kolo. Toto samozrejme nikto nečakal. Plánovali totiž zoskupenie po čase rozpustiť, lebo každý člen hrával v iných kapelách, ale teraz už nemohli cúvnuť. Na celoštátnej akcii Strunobranie dosiahli ďalšie úspechy, a to ich tlačilo dopredu.
Po čase k rockovej trojke pozvali klávesáka Mareka Vodičku, ktorý obohatil kapelu o nový zvuk, a začali koncertovať.
Išlo im to naozaj výborne, takpovediac vyhrali čo sa dalo. Viacnásobný víťazi festivalov: "Lodenica, Strunobranie, Stupavský širák", víťazi medzinárodnej súťaže "Porta" v Ústí nad Labem, štvrté miesto na najväčšom česko-slovenskom festivale "Zahrada".
V dnešnom období hrávajú ako profesionálna folkrocková kapela a sú súčasťou veľkých folkrockových festivalov.
Nástrojové obsadenie je rovnaké (gitara, basgitara, klávesy, bicie) len na poste bubeníka sa menili, najprv Juraj Krkoška potom Peter Mihál a dnes s nimi hráva bubeník Jozef Gebura. S ním nahrali aj debutový album, ktorý sa volá "Povedz milá". Krstný otec bola rocková kapela Arzén. Na CD "Povedz milá" sa nachádza 10 piesní, prevažne staré „pecky“ od kapely.
Ako ďalší úspech je prebojovanie sa do semifinále Eurovízia 2010 so skladbou „Dolina Dolina“. Môžeme povedať, že toto bol odrazový mostík a preto túto skladbu propagujú ako singel. 

</doc>
<doc id="638401" url="https://sk.wikipedia.org/wiki?curid=638401" title="Medzinárodný festival horských filmov">
Medzinárodný festival horských filmov

Medzinárodný festival horských filmov je filmový festival, ktorý sa koná od roku 1993 v Poprade a v podtatranskom regióne. Programovo sa zameriava na filmy o horolezectve, jaskyniarstve, o splavoch riek, o živote v horách, skialpinizme a iných adrenalínových športoch. 27. ročník festivalu sa uskutoční v Poprade, Kežmarku a Spišskej Novej Vsi od 9. do 13. októbra 2019.
Držitelia ceny Grand Prix.
"Zoznam je potrebné doplniť."

</doc>
<doc id="638403" url="https://sk.wikipedia.org/wiki?curid=638403" title="BD+02°4709">
BD+02°4709



</doc>
<doc id="638404" url="https://sk.wikipedia.org/wiki?curid=638404" title="HD 223075">
HD 223075



</doc>
<doc id="638405" url="https://sk.wikipedia.org/wiki?curid=638405" title="HR 9004">
HR 9004



</doc>
<doc id="638406" url="https://sk.wikipedia.org/wiki?curid=638406" title="SAO 128374">
SAO 128374



</doc>
<doc id="638407" url="https://sk.wikipedia.org/wiki?curid=638407" title="Hunt-Poznanovci">
Hunt-Poznanovci



</doc>
<doc id="638411" url="https://sk.wikipedia.org/wiki?curid=638411" title="Pamätník Tomáša Baťu">
Pamätník Tomáša Baťu

Pamätník Tomáša Baťu je budova architekta Františka Lydie Gahury. Otvorená bola rok po smrti Tomáša Baťu. Je jednou z najhodnotnejších pamiatok zlínskeho konštruktivizmu a vrcholom fenoménu baťovskej architektúry.
Filozofia výstavby.
Architektonický koncept pamätníka je hranol umiestnený vo viditeľnej polohe nad mestom, v osi stúpajúceho parku. Priestor tvorený modulmi zlínskeho skeletu s rozmermi 6,15 × , hladký translucentný plášť. Za ním osudový Junkers F 13, v ktorom Tomáš Baťa v roku 1932 zahynul.
Baťov dvorný architekt redukoval objekt pamätníka na tri základné materiály zlínskej architektúry – betón, oceľ a sklo. Využitie štandardizovaného skeletu na vytvorenie priestoru stĺpovej siene a zároveň otvoreného trojlodia, premenlivá výška a rozptýlené prirodzené svetlo priblížili oslobodený zlínsky konštruktivizmus k sakrálnym stavbám. Bez toho, aby bolo použité historizujúce tvaroslovie. 
Pamätník bol postavený bez akéhokoľvek technického a hygienického zázemia. Čistota riešenia mohla vyniknúť aj vďaka tomu, že objekt bol v podstate skleníkom bez vykurovania, prívodu vody a toaliet. Stavbu do desiatich rokov po dokončení navštívilo pol druha milióna ľudí. V 50. rokoch bol však pamätník prestavaný na koncertnú sála a galériu, čím značne utrpeli jeho architektonické kvality. Meno Tomáša Baťu malo byť vymazané.
Rekonštrukcia.
Pri úvahách o obnove Pamätníku Tomáša Baťu sa uvažovalo v európskych a celosvetových súvislostiach. Závery odbornej konferencie z októbra 2006 zneli jednoznačne – navrátiť Pamätníku jeho pôvodnú podobu a ideovú funkciu s tým, že využitie má byť prispôsobené stavbe. V priebehu rokov 2012 až 2014 vznikla na ich základe architektonická štúdia obnovy. Náročná obnova realizovaná v rokoch 2016 až 19 bola financovaná Ministerstvom kultúry, výnosov z verejnej zbierky a z rozpočtu mesta Zlín. Mesto spoločne s rodinou Baťovcov, mestom Möhlin a ďalšími významnými darcami financovalo aj realizáciu hlavného exponátu – repliky lietadla Junkers F 13.
Prevádzkové, technické a servisné zariadenie, ktoré je dnes v budovách obvyklé, je umiestnené mimo pamätníka. Hlavným zmyslom objektu je zážitok z priestoru. Pretože je pamätník medzinárodne cenenou pamiatkou modernej architektúry, kládol projekt obnovy vysoké nároky na reštaurátorské postupy, obvyklé pri starostlivosti o pamiatky najvyššej kategórie. Využitie pre pietne a spoločenské akcie, alebo interiérové ​​výstavné inštalácie sú vždy prispôsobené ideovej a architektonickej podstate pamätníka a asketickým podmienkam jeho vnútorného prostredia.

</doc>
<doc id="638414" url="https://sk.wikipedia.org/wiki?curid=638414" title="Legiobanka">
Legiobanka



</doc>
<doc id="638421" url="https://sk.wikipedia.org/wiki?curid=638421" title="Dennica">
Dennica

Dennica je časopis, ktorý vychádzal koncom 19. storočia a začiatkom 20. storočia. Jeho zakladateľkou je spisovateľka Terézia Vansová. 
Charakteristika časopisu.
Dennica bol ženský časopis pre poučenie a zábavu, ktorý vychádzal v Ružomberku od roku 1898 do roku 1914, kedy prestal vychádzať kvôli nepriaznivej situácii spôsobenej prvou svetovou vojnou. Časopis po jeho vzniku neprijali v Martine, v redakcii Slovenských pohľadov priaznivo, vnímali ho ako konkurenta, ale Dennica sa orientovala na mladé a dospievajúce dievčatá/ženy. Od roku 1907, keď sa redaktorom stal František Votruba, sa Dennica premenila na rodinný časopis.
Dennica pre ženy prinášala zábavné a poučné čítanie, dávala im rady ohľadom udržiavania správneho chodu domácnosti. Neskôr sa jej obsah rozšíril i na prílohu Rodina.
Periodicita.
Dennica nevychádzala pravidelne, mala veľa dvojčísiel. Vychádzala raz mesačne v Ružomberku, neskôr v Liptovskom Mikuláši

</doc>
<doc id="638422" url="https://sk.wikipedia.org/wiki?curid=638422" title="Časopis pre ženy">
Časopis pre ženy

Časopis pre ženy alebo ženský časopis je periodická publikácia, ktorá vo väčšine obsahuje rady pre ženy z oblasti zdravia, módy, životného štýlu, starostlivosti o domácnosť, výchovy detí, medziľudských vzťahov a iných oblastí ženského života. Zameriava sa na úzku cieľovú skupinu, na ženy a dospievajúce dievčatá. Vychádzajú dnes, vychádzali však aj v minulých rokoch a storočiach.
Medzi dnes vydávané časopisy pre ženy patria tituly napr. Mama a ja, Maminka, Nový Čas pre ženy, Emma, Eva (posledné dva uvádzajú, že sú spoločenskými časopismi, sú však orientované viac na ženské publikum). V minulosti vydávaným periodikom pre ženy bola napr. Dennica.

</doc>
<doc id="638423" url="https://sk.wikipedia.org/wiki?curid=638423" title="Kačicovité">
Kačicovité

Kačicovité ("Anatidae") je čeľaď vodných vtákov do ktorej patria kačky, husy a labute. Majú celosvetové rozšírenie. Tieto vtáky sú prispôsobené na plávanie, vznášanie sa na vodnej hladine a v niektorých prípadoch aj potápanie v plytkej vode. Do čeľade patrí okolo 146 druhov v 43 rodoch. (husiarka strakatá už nepatrí do čeľade kačicovité ale do vlastnej čeľade husiarkovité ("Anseranatidae")).
Všeobecne ide o bylinožravé a monogamné vtáky. Mnohé druhy sa každoročne sťahujú. Závislosť od vodného prostredia a sťahovanie sú dva hlavné znaky tejto čeľade. Niekoľko druhov bolo domestikovaných pre poľnohospodárstvo a mnoho ďalších sa loví pre potravu alebo rekreačne. Od roku 1600 vyhynulo päť druhov a mnohým ďalším hrozí vyhynutie.

</doc>
<doc id="638424" url="https://sk.wikipedia.org/wiki?curid=638424" title="Monteverdi-Chor Hamburg">
Monteverdi-Chor Hamburg

Monteverdi-Chor Hamburg je jedným z najznámejších nemeckých koncertných zborov, ktorý sa stal medzinárodne známym pod vedením svojho zakladateľa a dlhoročného lídra Jürgena Jürgensa, najmä prostredníctvom nahrávania trendových skladieb a získaním mnohých cien na súťažiach. V rokoch 1994 až 2018 bol umeleckým vedúcim zboru a dirigentom Gothart Stier (z Lipska), v súčasnosti zbor diriguje Antonius Adamske.
Zbor Monteverdi Hamburg založil v roku 1955 Jürgen Jürgens ako „Zbor pri Talianskom kultúrnom inštitúte“. V tom istom roku bol na návrh riaditeľa ústavu premenovaný na „zbor Monteverdi“, v čase, keď bol Claudio Monteverdi do značnej miery neznámym skladateľom. Od roku 1961 je zbor členom Oddelenia akademickej hudby pri Univerzite v Hamburgu. Zakladateľ zboru Jürgen Jürgens bol hudobným riaditeľom na tejto univerzite v rokoch 1961 až 1993.
Po štyroch rokoch intenzívnej práce mohol zbor Monteverdi prvýkrát účinkovať v roku 1959 na Medzinárodnej súťaži zborov v talianskom Arezze, kde získal 1. cenu. V roku 1962 získal zbor ďalšiu 1. cenu, tentoraz  na Medzinárodnej súťaži speváckych zborov v Lille (Francúzsko). Potom sa začala pre zbor kariéra v oblasti amatérskeho spevu bez medzinárodnej účasti.
V spolupráci s pánmi Gustavom Leonhardtom, Nikolausom Harnoncourtom, Fransom Brüggenom a Eduardom Melkusom pre vydavateľstvo The Old Work of Teldec a archívnou produkciou Deutsche Grammophon Gesellschaft vydal zbor množstvo priekopníckych nahrávok, ktorými sa stal medzinárodne známy. Nasledovali pozvánky na hudobné festivaly doma i v zahraničí, takže zbor účinkoval takmer vo všetkých krajinách západnej a východnej Európy, na Blízkom východe, v USA, v Strednej a Latinskej Amerike, v juhovýchodnej Ázii, Číne a Austrálii.
Po náhlej smrti Jürgena Jürgensa v auguste 1994 prevzal umelecké vedenie zboru Monteverdi dirigent z Lipska a bývalý koncertný spevák Gothart Stier. V októbri 2018 bol za nového šéfdirigenta zvolený špecialista na starú hudbu Antonius Adamske.

</doc>
<doc id="638425" url="https://sk.wikipedia.org/wiki?curid=638425" title="Barry C. Barish">
Barry C. Barish



</doc>
<doc id="638427" url="https://sk.wikipedia.org/wiki?curid=638427" title="LIGO">
LIGO

Laser Interferometer Gravitational-Wave Observatory (LIGO) je rozsiahly fyzikálny experiment a observatórium, ktoré deteguje kozmické gravitačné vlny (súčasť všeobecnej teórie relativity). V USA boli postavené dve veľké observatória (Hanford v štáte Washington a Livingston v Louisiane), ktoré detegujú gravitačné vlny pomocou laserovej interferometrie. Dokážu zaznamenať zmeny na ploche veľkej ako desaťtisícina nábojového polomeru protónu na zrkadlách vzdialených . Relatívne veľká vzdialenosť oboch lokalít () umožňuje jednak elimináciu šumu a miestnych rušivých vplyvov, napríklad v dôsledku zemetrasení a iných otrasov a v druhom rade, ideálne v súčinnosti s ďalšími detektormi (Virgo v Taliansku), určiť z rozdielov v časoch detekcie smer v priestore z ktorého detegovaná gravitačná vlna pochádzala.
Observatóriá boli financované National Science Foundation (NSF) a boli koncipované, postavené a prevádzkované univerzitami Caltech a MIT. Zbierali dáta od roku 2002 až do 2010 ale žiadne gravitačné vlny nepozorovali.
Pokročilý projekt LIGO začal v roku 2008 s podporou NSF a s príspevkami od britskej Science and Technology Facilities Council, nemeckej Max-Planck-Gesellschaft a austrálskej Australian Research Council. Pokročilé merania začali v roku 2015. V roku 2016 oznámila LIGO Scientific Collaboration (LSC) a Virgo, v spolupráci s viacerým univerzitami a výskumnými zariadeniami, objav gravitačných vĺn. Vedci spolupracujúci na projekte a analýza dát boli organizovaní LSC. Išlo o viac ako tisíc vedcov po celom svete a 440 tisíc aktívnych užívateľov Einstein@Home (v decembri 2016).
LIGO bol najväčší a najambicióznejší projekt financovaný NSF.
V roku 2017 získali Rainer Weiss, Kip Thorne a Barry C. Barish Nobelovu cena za fyziku „za rozhodujúce príspevky k detektoru LIGO a pozorovanie gravitačných vĺn“.
V decembri 2018 LIGO pozoroval 11 gravitačných vĺn, z ktorých 10 boli kolízie binárnych čiernych dier. Ostatná jedenásta udalosť bola kolízia dvoch neutrónových hviezd (GW170817) dňa 17. augusta 2017, ktorej optické signály zachytili aj konvenčné teleskopy. Všetkých 11 pozorovaní zachytil pokročilý projekt LIGO.

</doc>
<doc id="638428" url="https://sk.wikipedia.org/wiki?curid=638428" title="Laser Interferometer Gravitational-Wave Observatory">
Laser Interferometer Gravitational-Wave Observatory



</doc>
<doc id="638431" url="https://sk.wikipedia.org/wiki?curid=638431" title="Filip (Belgicko)">
Filip (Belgicko)

Filip (celým menom , ; * 15. apríl 1960, Laeken, Belgicko) je od roku 2013 kráľ Belgičanov zo sasko-cobursko-gothajskej dynastie. 
Je synom kráľa Alberta II. a synovcom kráľa Baudouina I. Na trón nastúpil pri príležitosti belgického štátneho sviatku 21. júla 2013 po otcovej abdikácii pre jeho zlý zdravotný stav. Je najstarší syn kráľa Alberta II. a kráľovnej Paoly. Oženil sa s grófkou Matildou d'Udekem d'Acoz (teraz Matilda Belgická, s ktorou má štyri deti. Kráľovým prvým následníkom je jeho staršia dcéra, Princezná Elisabeth, vojvodkyňa brabantská.

</doc>
<doc id="638432" url="https://sk.wikipedia.org/wiki?curid=638432" title="Alicia Buenrostro Massieu">
Alicia Buenrostro Massieu

Alicia Guadalupe Buenrostro Massieu (* 19. apríl 1965, Ciudad de México, Mexiko) je mexická diplomatka, členka mexickej zahraničnej služby "Servicio Exterior Mexicano" od roku 1990 a v pozícii veľvyslankyne od roku 2012. Od roku 2016 pôsobí ako veľvyslankyňa Mexika pre Rakúsko, Slovensko a Slovinsko a stála predstaviteľka pri medzinárodných organizáciách vo Viedni. V roku 2019 bola zvolená za prezidentku 63. generálnej konferencie Medzinárodnej agentúry pre atómovú energiu.

</doc>
<doc id="638440" url="https://sk.wikipedia.org/wiki?curid=638440" title="Anatidae">
Anatidae



</doc>
<doc id="638441" url="https://sk.wikipedia.org/wiki?curid=638441" title="Byzantské umenie v období obrazoborectva">
Byzantské umenie v období obrazoborectva

Byzantské umenie v období obrazoborectva / ikonoborectva či ikonoklazmu je epocha dejín byzantského výtvarného umenia v období rokov 730843. Výraz obrazoborectvo pochádza z gréckych slov - εἰκῶν "(eikón" - obraz) + κλάστειν "(klastein" - lámať) a označuje hnutie, snažiace sa v náboženstve (predovšetkým v kresťanstve) odstrániť náboženské idoly (predmety uctievania) a to predovšetkým obrazy, resp. ikony. Obdobie obrazoborectva (ikonoklazmus) v Byzantskej ríši sa rozdeľuje do dvoch hlavných vĺn. Prvé obdobie boja proti uctievaniu ikon sa začalo v 20. rokoch 8. storočia (resp. oficiálne 730), počas vlády Leva III. a trvalo až do vlády cisárovnej Ireny a usporiadania druhého nicejského koncilu v roku 787. Druhé obdobie ikonoklazmu trvalo v rokoch 815 až 843. Odporcovia obrazov sú označovaní ako ikonoklasti či obrazoborci, ich zástancovia, či ctitelia ako ikonoduli. Príčin ikonoklazmu bolo viacero a ich jednotlivý konkrétny vplyv sa nedá priamo dokázať. Najviac sa však do popredia vystupujú dôvody duchovného charakteru. V cirkevných kruhoch sa už dlhší čas prejednávala otázka výzdob chrámov a na niektorých, najmä východných teológov pôsobili moslimské názory nezobrazovania tvárí a ľudských postáv. Teologické vysvetlenie ikonoklazmu bolo, že nie je možné zobraziť duchovnú podstatu božstva, a uctievanie iba telesnej stránky osôb sa rovná modlárstvu. K príčinám ďalej možno pripočítať i neúspechy Byzancie na východnej fronte a arabskú expanziu, čo niektorí chápali ako znak toho, že sa od Byzancie odvrátil Boh a hľadali dôvody, prečo sa tak stalo.
Historický kontext a vývoj umenia.
Od smrti Justiniána II. v 8. storočí bola Byzantská ríša vystavená mnohým katastrofám. Na Blízkom východe to boli arabské nájazdy, ktoré zabrali najbohatšie provincie v Malej Ázii, zatiaľ čo na severe sa na byzantských územiach medzi Dunajom a Jadranským morom usadili slovanské kmene. I napriek mocenským obtiažam sa však náboženské umenie naďalej vyvíjalo až do vypuknutia obrazoboreckej krízy. Ikonoklasti alebo „obrazoborci“, zúrivo napadali umeleckú tvorbu, ktorú považovali za predmet modloslužby a činili tak so značnou podporu cisárskeho dvora. Aj keď sú ikonoklasti známi hlavne na základe záznamov svojich protivníkov, nedávny výskum ukázal, že mali obrovské plány a snívali o všeobecnej reorganizácii štátu.
Keď obrazoborci zaútočili na náboženské umenie, vychádzali pôvodne zo starozákonných textov a prikázaní desatora: "Neurobíš si modlu, ani nijakú podobu toho, čo je hore na nebi, dolu na zemi alebo vo vode pod zemou!" (Ex 20,46). Kresťanstvo sa podľa nich zmenilo a mnísi, ktorí boli hlavnými uchovávateľmi ikon z neho urobili materiálne náboženstvo - akési potomstvo pohanstva, ktoré už nesúviselo s každodenným životom. Od 4. storočia sa tieto nebezpečné tendencie ďalej rozvíjali; medzi kronikármi a hagiografmi dlhšie panovala otázka ikon a relikvií, či skôr zázračnej sily, ktorá sa im pripisuje. Znepokojení smerovaním duchovného života preto kázali návrat k primitívnejšiemu a pôvodnejšiemu kresťanstvu. Tieto povery nemali nič spoločné s umením, hoci ho zásadne zmenili, a ponižovali spolu s náboženstvom. Ikonoklasti sa v zásade nevyhlásili za nepriateľov voči všetkým umeleckým prejavom, ale iba proti ikonografickým obrazom, ktoré podnietili ich hnev a na ospravedlnenie svojej doktríny pripomenuli, že ich sám Boh zakázal v Biblii.
V každom prípade, nech už príčiny a zámienky obrazoborcov boli akékoľvek, pre umenie sa ich fanatické vyčíňanie stalo temnou stránkou. Bolo zničené obrovské množstvo umeleckých pamiatok kresťanského i antického umenia. Zrejme ako prvá verejná obeť novej cisárskej politiky padla ikona Krista na Chalke - bronzovej bráne konštatínopolského Veľkého paláca. Ešte väčšia vlna prenasledovania ikon nastala za vlády Konštantína V. Kopronyma, ktorý dokonca ikonodúliu nechal odsúdiť na ikonoklastickom koncile v roku 754. I napriek prenasledovaniu istých typov umenia a poklesu podpory umenia v tomto období vzniklo niekoľko významnejších stavieb (či skôr prestavieb) a diel, medzi nimi napr. Chrám Hagia Irena, či solúnska Hagia Sofia. Väčšina obrazoboreckých diel sa však do dnešného obdobia nezachovala. Mnohé boli zničené v priebehu 20. storočia, počas grécko-tureckej vojny a niektoré vďaka požiarom. Zachovala sa však napr. výzdoba kostolíka svätého Kyriaka na ostrove Naxos. Umelci sa v tomto období snažili zjednodušiť zobrazovanie kresťanských motívov a namiesto tvárí sa orientovali na kríže a symboly. V mozaike sa využíval motív vtáctva, divých zvierat a rastlín vychádzajúci z perzských a helenistického motívov. K definitívnemu obnoveniu kultu ikon prišlo až za vlády regentky Theodory v roku 843. Tento deň je dodnes vo východných cirkvách oslavovaný ako nedeľa ortodoxie.
Prvé obrazoborecké obdobie (730787).
Za počiatok obrazoboreckej krízy sa považuje odstránenie obrazu Krista Spasiteľa Levom III. Sýrskym z bronzovej brány Veľkého paláca v Chalke v roku 726. To vyvolalo v religióznej Byzancii obrovské pobúrenie. Cisár najprv nariadil, aby ikony svätých boli v chrámoch zavesené vyššie, aby ich horliví veriaci nemohli pobozkať. Ikony sa stali znamením materiálneho uctievania - idolatrie. V roku 728 cisár zašiel ešte ďalej a ikony nechal odstrániť úplne. Tieto opatrenia priniesli povstania v Grécku a Taliansku, kde sa pápež Gregor II. postavil na čelo odporu. V Konštantínopole bola opozícia zvlášť zložená z mníchov a obyčajných ľudí. Protestujúce davy však boli rozptýlené a protest vyústil v sériu zatknutí a popráv.
Dochované pramene poukazujú na pravdepodobné motívy, ktoré cisára viedli k vydaniu rozkazu – zvrat v bojoch s moslimami a erupcia na vulkanickom ostrove Théra, v ktorých Lev videl prejav Božieho hnevu. Náboženským ediktom v roku 730 Lev zakázal uctievanie náboženských ikon, nesankcionoval však iné formy umenia než umenie náboženské; edikt sa nevzťahoval ani na obraz cisára, ani na náboženské symboly ako napr. kríž. Uctievanie obrazov označil za formu modloslužobníctva. Pri svojej aktivite otázku nekonzultoval s cirkvou, a preto zrejme bol veľmi prekvapený širokou opozíciou, ktorá proti nemu vyvstala. Bitka ikonoklazmu sa stala ešte drsnejšou za vlády Levovho syna Konštantína V., ktorý nastúpil k moci v roku 741. Odpor, ktorému cisár čelil sa devastujúco zvrhol a ochrana náboženského umenia si vyžiadala život viacerých mučeníkov. V roku 754 Konštantín do Hierie zvolal ikonoklastický koncil (resp. synodu, či radu) asi 300 biskupov, ktorej sám predsedal.
Koncil nebol neskôr cirkvou uznaný ako ekumenický, pretože ho nepotvrdil ani druhý nicejský koncil a ani pápež. Záležitosť bojov o ikony avšak neukončil, naopak, začal obdobie početných teologických argumentov pre a proti uctievaniu ikon. Pevnosťami zástancov obrazov sa stali kláštory a mníšske komunity. Jedným z najdôležitejších protagonistov ikonodulov sa stal svätý Ján Damaský, ktorý vo svojich dielach ako prvý podáva ucelenú náuku o uctievaní obrazov. Hovorí, že ak kresťan uctieva obraz Ježiša, Panny Márie alebo svätých, nejde o modloslužbu. Zdôrazňoval, ikona je symbolom na základe Božej milosti a nie pre svoju podobu, či charakter. Ľuďmi vytvorenú materiálnu ikonu preto nemožno uctievať viac ako Boha. Súčasne hlásal, že pre poznanie Božieho kráľovstva je dôležitý aj zrak a nielen sluch. Ideologicky zástancovia ikonodúlie vychádzali z platónskej dualistickej ideológie. K istým nestarozákonným (ale helénskym) argumentom sa priklonili aj obrazoborci, čo bolo badať už aj v dokumente Horos).
Vyhlásenia obrazoboreckého koncilu nasledovali všeobecné opatrenia a v kostoloch boli nástenné maľby a mozaiky zakryté vápnom. Náboženské scény boli nahradené krajinou a úplne svetskými kompozíciami. Od biskupskej rady sa prenasledovanie mníchov a ikonodulov stalo vážnejším. Mnohí boli uvrhnutí do väzenia, zbití, či dokonca zabití. Konštantín V. dokonca uspel vo svojom úsilí o úplné zničenie monasticizmu (kláštorného života) v ríši. Toto násilie podnietilo ďalšie reakcie. Konštatinopolský patriarcha Germanos I., ktorý sa zastal uctievania náboženských obrazov, v nadväznosti na edikt buď rezignoval alebo musel odstúpiť. Na Západe zvolal kvôli vyriešeniu obrazoboreckej otázky pápež Gregor III. dve synody, ktoré Levovo konanie odsúdili. V reakcii na to Lev zabral niektoré územia (najmä južné Taliansko), ktoré spadali pod pápežskú jurisdikciu. Na začiatku ani tak nešlo o spor v teologických otázkach, skôr o praktických dôsledkoch. V uctievaní obrazov videl cisár prekročenie biblického prikázania Desatora, ktoré zakazuje zobrazovanie Boha.
V reakcii na list Theodora Studitu, ktorý napísal pápežovi Paschalovi I. a v ktorom kritizoval cisárove konanie, Konštantín V. pristúpil k zásahom proti kláštorom, v rámci ktorých prebiehalo ničenie a znehodnocovanie ostatkov svätých (v pravosláví označovaných ako "mošči") a skonfiškovanie kláštorného majetku. Konštantínov syn Lev IV. (775780) bol v tejto otázke viac naklonený vzájomnej dohode, ale krátko pred smrťou začal vystupovať veľmi tvrdo proti ikonodúlom. Medzitým však zomrel a Irena sa ujala vlády namiesto jeho syna Konštantína VI. (780797) ako regentka.
Nástupca Konštantína V., Lev IV. (775780), sa už ukázal byť menši odporca ikon; po jeho smrti sa cisárovná Irena pokúsila obnoviť uctievanie ikon a uložiť rozhodnutia novej rady autoritu v roku 754. Jej prvé pokusy neboli úspešné. Ikonoklasti mali v armáde veľa priaznivcov; cisárska stráž vyhnala zhromaždených biskupov a vyhrážali sa im smrťou. Irena zvolala nový ekumenický koncil (Druhý nicejský koncil), ktorý sa zišiel už v roku 786 v Konštantínopole, ale ktorého jednanie bránili vojenské jednotky verné obrazoboreckým snahám cisárov. Koncil sa presťahoval do Nikáje a zmenil rozhodnutia predchádzajúcich ikonoklasistických synod. Uznesenie koncilu potvrdil pápež a pravoslávni kresťania považujú tento koncil za posledný z ekumenických koncilov. Pre ikonodulov nastala priaznivá doba, ktorá trvala až do nástupu cisára Leva V. v roku 813. Akty, ktoré zdôrazňujú tieto rokovania, sa týkajú dejín umenia, pretože biskupi sa snažili zhromaždiť všetky historické a teologické argumenty v prospech uctievania ikon. Práca rady 754 bola v druhom období obrazoborectva zrušená.
Druhé obrazoborecké obdobie (814843).
V prvej polovici 9. storočia získali prevahu znovu ikonoklasti. V roku 820 nastúpil na trón Michal II., ktorý sa v roku 824 sťažuje v liste Ľudovítovi Pobožnému na to, že sa v chrámoch vyskytujú ikony. Michal II. potvrdil platnosť záverov ikonoklastického koncilu v Hierei z roku 754. Uprednostňovali ich aj nasledovní panovníci Lev V. Arménsky (813820) a Theofilos (829842). Lev V. (813820) začal novú fázu prenasledovania ikon. Motívom mu boli opäť vojenské neúspechy vykladané ako prejav Božieho nesúhlasu. Theofilova vláda sa vyznačovala výstavbou krásnych svetských stavieb. Rozšíril sa a vyzdobil veľký cisársky palác a nechal vystavať aj nové kostoly. Postavené boli podľa jeho rozkazov v obrazoboreckom štýle bez obrazov - boli ozdobené bohatstvom ornamentálnej výzdoby. Obrazy opäť zmizli a Theofil nariadil zatvorenie všetkých kláštorov v mestách a dedinách. Po Theofilovej smrti nastúpil na trón jeho syn Michal III., ktorý mal iba tri roky a moci sa ujala jeho manželka Teodora, ktorá vládla ako regentka. Podobne ako pred päťdesiatimi rokmi Irena, aj Theodora v roku 843 opätovne povolila uctievanie ikon a zvrátila rozhodnutie predchádzajúcich obrazoboreckých koncilov. Od tej doby sa v byzantskom obrade každú prvú nedeľu Veľkého pôstu oslavuje sviatok triumfu ortodoxie, a táto nedeľa sa nazýva Nedeľa ortodoxie.
Architektúra.
Pre rozvoj umenia znamenalo obdobie obrazoborectva úpadok, ktorý súvisel jednak s odporom voči idolom - ikonám, či inej výzdobe chrámov a následne aj s bojmi proti Arabom, ktorí obsadili najbohatšie územia Byzantskej ríše (najmä obilnicu ríše Egypt). Strata ziskov a navýšenie výdavkov neprialo umeniu a preto utíchla výstavba veľkolepých diel a zmenil sa aj štýl miest a usporiadanie spoločnosti. Nevznikajú už kúpele ani mnohé iné verejné budovy, istý posun však nastal vo fortifikačnej architektúre - v hradbách a vo vežovom opevnení ("tetrapyrgie").
7.9. storočie tak bolo pre architektúru skôr obdobím úpadku. Z významnejších udalostí možno spomenúť najmä prestavby a opravy. Po zemetrasení v roku 740 bol prestavaný konštantínovsko-justiniánovský chrám Hagie Ireny, ktorý síce zachoval pôvodný tvar a mierku baziliky, avšak zároveň odstránil niektoré závažné problémy klenbovej architektúry. Podobne boli neskôr opravené aj iné chrámy, medzi nimi aj Hagia Sofia.
Chrámy ktoré vznikali v ikonoklastickom období boli menšie a menej vyzdobené. Aktérmi ich výstavby málokedy boli cisárske páry (napr. z obdobia cisára Konštantína VI. a cisárovnej Ireny sa cisárske architektonické dielo zachovalo len v Hagii Sofii Solúnskej). Vo svetskej oblasti umelecké aktivity napriek obmedzeným zdrojom z Konštantínopola nikdy nevymizli. Vznikali však súkromné, pomerne inovatívne kláštory (napr. Kláštor svätého Jána Teológa...), ktoré boli v ikonoklastickom období často útočiskom ikonodulov (odporcov ikonoborcov).
Zdobili sa prevažne kresťanskými symbolmi a rastlinnými motívmi podobne ako chrámy a paláce v Oriente. Z Byzancie si umájjovskí kalifovia pozvali v tomto období mozaikárov, aby vyzdobili Veľkú mešitu v Damasku a Skalnú kupolu v Jeruzaleme. Dekoratívny štýl z Orientu zapustil korene v Bryase (pravdepodobne dnešný Maltep, predmestie Konštantínopola), kde okolo roku 830 cisár Theofil vybudoval palác v štýle „"saracénskych palácov, od ktorých sa neodlišoval ani tvarom ani výzdobou"“. Nechal takisto vyzdobiť Veľký palác pavilónmi s maľovanou a sochárskou výzdobou, ako aj s mramorovými portikmi, ktoré boli imitáciou umájjovských stavieb. Veľká galéria nazývaná "magnaura", bola, ak možno veriť neskorším islamským spisovateľom, plná akýchsi časových strojov (hodín) schopných ukazovať čas.
Konštantín V. nechal nanovo vyzdobiť "Milion" - budovu označujúci stred ríše - výjavmi pretekov vozov. Najmä v období druhej vlny obrazoborectva bolo vystavaných takisto niekoľko palácov, či rekonštrukcií starších palácov, avšak len pramálo zmienok, či pamiatok z nich (podobne ako z vtedajších kláštorov) pretrvalo dodnes.
Isté náznaky byzantského vplyvu v tomto období možno badať aj za hranicami ríše u Bulharov (Pliska), v pápežskom Ríme (Lateránske triklínium), v oratóriu Theodulfa Orleánskeho, či v San Julian de los Prados neďaleko Ovieda. Umelecká, sociálna a hospodárska obnova sa začala ešte pred prvou známou mozaikou (Panny Márie), ktorá vznikla po období obrazoborectva v apside Hagie Sofie. Vysvätená bola v roku 867.
Mozaika, maliarstvo a socha.
V 7. storočí a 8. storočí nevznikajú v Byzancii žiadne monumentálne mozaikové diela. Obrazoborecká mozaika využíva zoomorfné a rastlinné prvky a zatracuje figurálne zobrazenia. Len zázrakom prežilo niekoľko diel z obdobia tesne pred nástupom obrazoboreckých kríz. Mozaika Predstavenia Krista v konštatinopolskom chráme Theotokos Kyriotissa bola zachránená pred obrazoborcami len vďaka tomu, že vnútorná štruktúra kostola sa zmenila krátko po dokončení mozaiky, čo dokazuje že tradícia priestorového iluzionizmu bola pred obrazoborectvom ešte stále živá. Na porovnanie s ostatnými mozaikami ukazuje výnimočný charakter prerušených dobových tendencií vyššie spomínaná mozaika. Zrieknutie sa reality typické pre toto obdobie vidno i pri mozaike – postavy v neprirodzených postojoch obklopujú nehybného Krista, ktorý ničím okrem kontrapostu nepripomína klasickú formu. Postavy sa reprodukujú podľa náčrtov a sú osadené do zlatého alebo modrého pozadia kde sa ako by vznášajú. Súbor figurálnych mozaík z prechodného obdobia smerujúceho k obrazoborectvu sa zachoval v Solúne v Chráme svätého Demetera. Neviažu na jednu tému, a ani nepochádzajú z rovnakého obdobia. Spoločná na nich je len interpretácia ľudskej postavy. Svetské postavy donátorov, ktorí obklopujú svätého Demetria na pilieri kazateľnice visia vo vzduchu nedotýkajúc sa zeme a zdajú sa byť menej skutočné ako sám svätec. Ich tela strácajú podobu pod sériou plochých stúh.
Keďže obrazoborectvo neprialo náboženskému zobrazovaniu osôb, tvorba ikon, či iných vizuálnych zobrazení, bola v tomto období v značnej regresii. Takmer vôbec neboli tvorené nové diela, ba skôr boli ničené diela staršej datácie. V tom to období takisto nevznikajú žiadne sochárske diela, pretože boli odmietané ešte viac ako ikony. Sochy predstavovali väčšie nebezpečenstvo modloslužby, a preto boli mnohé z nich zničené, alebo o nich nemáme žiadne informácie.
Úžitkové umenie.
Zlatníctvo.
Zlatníctvo prosperovalo najmä v okolí hlavne mesta Konštantínopola, čo potvrdzujú šperky z Dumbarton Oaks. Predstavenie je klasickým námetom prvých byzantských cyklov z evanjelia. Významnou ukážkou sú sýrske či egyptské bronzové kadidelnice. Viditeľná absencia byzantských minci z tohto obdobia naznačuje obmedzenie obchodu. Kronikár Theofanés uvádza, že víno, olej a ostatne potraviny slúžili ako platidlo a že hodnostári platili svojimi odevmi. Mincovňa v Konštantínopole síce pokračovala v razení zlatých minci, avšak už za vlády Herákleia boli zatvorené mincovne v Nikomedií a Kyziku.

</doc>
<doc id="638442" url="https://sk.wikipedia.org/wiki?curid=638442" title="Fides et ratio (ocenenie)">
Fides et ratio (ocenenie)

Fides et ratio je ocenenie zriadené Konferenciou biskupov Slovenska (KBS) od roku 2010.
História.
KBS každoročne udeľuje ocenenie Fides et ratio pri príležitosti výročia vydania encykliky pápeža sv. Jána Pavla II. "Fides et ratio" (Viera a rozum). Katolícka cirkev ocenením vyjadruje úctu vedcom, ktorí svojím pôsobením a vedeckou činnosťou prispievajú k dialógu vedy a viery. Zmyslom je motivovať ich pre výnimočné kresťanské svedectvo v tejto oblasti a vyjadriť dialóg vedy a viery, či viery a rozumu, ako vyplýva z názvu pápežskej encykliky, podľa ktorej je ocenenie pre vedcov pomenované.

</doc>
<doc id="638462" url="https://sk.wikipedia.org/wiki?curid=638462" title="AeroVironment RQ-20 Puma">
AeroVironment RQ-20 Puma

RQ-20 Puma je malý taktický bezposádkový vzdušný systém, ktorý je určený na prieskum, hliadkovanie a spravodajstvo. Za vývojom a výrobou tohto systému stojí americká firma AeroVironment. 
Konštrukcia.
RQ-20A Puma z ruky vypúšťaný a z batérie napájaný bezposádkový letecký systém. Je určený na spravodajské a prieskumné operácie. Je vybavený ľahkou elektrooptickou a infračervenou kamerou, pričom dáta prenáša v reálnom čase. Umožňuje napr. malým jednotkám detegovať improvizované výbušné zariadenia. Každý systém sa skladá z troch lietadiel, jednej pozemnej riadiacej stanice a jedného video terminálu. RQ-20A je možné ovládať na vzdialenosť a jeho letová vytrvalosť je 2 hodiny.
Lietadlo RQ-20A je oveľa menšie ako ScanEagle, váži iba . Je ľahko prenosné a nevyžaduje žiadne pomocné vybavenie na vypustenie alebo zachytenie. Systém je plne vodotesný a tichý, aby sa predišlo jeho detekcii.
Požívatelia.
 Belgicko
 Belgická armáda
 Egypt
 Egyptská armáda
 Estónsko
 Estónska armáda
 Lotyšsko
 Lotyšská armáda
 Česko
 Česká armáda
 USA
United States Special Operations Command
United States Army
United States Marine Corps Aviation
United States Navy
United States Air Force
National Oceanic and Atmospheric Administration

</doc>
<doc id="638466" url="https://sk.wikipedia.org/wiki?curid=638466" title="Pamätná medaila Konferencie biskupov Slovenska">
Pamätná medaila Konferencie biskupov Slovenska

Pamätná medaila Konferencie biskupov Slovenska je ocenenie zriadené Konferenciou biskupov Slovenska (KBS). Medailu udeľuje Komisia pre katechizáciu a školstvo a Subkomisia KBS pre cirkevné a ostatné školy. Ocenenie je udeľované za výnimočné zásluhy a dlhoročnú prácu za rozvoj katolíckeho školstva na Slovensku. 

</doc>
<doc id="638469" url="https://sk.wikipedia.org/wiki?curid=638469" title="Storm Area 51, They Can't Stop All of Us">
Storm Area 51, They Can't Stop All of Us

"Storm Area 51, They Can't Stop All of Us" (slov. "„Vtrhnime do Area 51, nemôžu nás zastaviť všetkých“") je mediálne známa udalosť na sociálnej sieti Facebook, ktorá bola naplánovaná na 20. septembra 2019. Cieľom prípadných účastníkov je vbehnúť do areálu prísne stráženej oblasti Area 51 v americkom štáte Nevada a dostať sa až k samotnej základni, kde sa údajne ukrývajú dôkazy o existencii mimozemšťanov. Akcia bola vytvorená 27. júna 2019 vysokoškolským studentom Mattom Robertsom a celou jej pointou bola len recesia. Najmä na sociálnej sieti získala značnú pozornosť a na samotnej facebookové stránke sa k jej zúčastneniu prihlásilo viac ako 2 milióny ľudí a ďalších 1,5 milióna vybralo možnosť „mám záujem“. Neskôr sa autor zriekol zodpovednosti za akékoľvek ublíženie na zdraví alebo škody na majetku.
Pozadie.
Area 51 je od 50. rokov 20. storočia (v rovnakej dobe sa na tomto mieste začali testovať špionážne lietadlá U2) predmetom konšpiračných teórií týkajúcich sa mimozemšťanov a pozorovania neidentifikovateľných lietajúcich objektov. Konšpirační teoretici sa domnievajú, že sa akékoľvek dôkazy o mimozemských bytostiach a ich technológie, nachádzajú práve vnútri komplexu. Situácii moc nepomohlo ani značne oneskorené odtajnenie dokumentov CIA a priznanie existencie tejto základne, ku ktorému došlo až v roku 2013. V júni 2019 poskytol Pentagon trom členom Kongresu informácie o UFO, s ktorými sa stretli piloti námorníctva. O nevysvetliteľnom jave bol taktiež oboznámený aj americký prezident Donald Trump. 
Matt Roberts prišel s nápadom vytvorenia tejto udalosti potom, čo videl podcast "Joe Rogan Experience", dňa 20. júna 2019, kde Rogan vyspovedal informátora z Area 51, konšpiračného teoretika Boba Lazara a filmového tvorcu Jeremyho Corbella. Lazar v ňom tvrdil, že v podzemnej časti základne pracoval s mimozemskou loďou.
Udalosť.
Akcia bola naplánovaná na 20. septembra v čase 03:00 až 06:00 hodín pacifického štandardného času (t. j. 12:00 až 15:00 stredoeuropského času). Popis na stránke udalosti znie: „Všetci sa stretneme pri mimozemskom centre Area 51. Keď použijeme Naruto beh, môžeme byť rýchlejší ako ich guľky. Poďme sa pozrieť na tých mimozemšťanov.“
Internetový mém.
Autor akcie vôbec netušil, že získa obrovskú pozornosť po celom svete. Ešte 3 dni po vytvorení akcie sa chcelo zúčastniť len 40 osôb. Náhlo však získala obrovskú popularitu a už v prvej polovicu júla sa k účasti prihlásilo viac ako milión ľudí. Neunikla ani tvorbe internetových mémov. Prvé z nich začala pravdepodobne šíriť aplikácia TikTok, neskôr weby Reddit a Instagram. Priamo do diskusie pod udalosťou na Facebooku začali ľudia hromadne zverejňovať svoje vlastné mémy a ďalšie satirické príspevky.
Reakcia vlády.
Dňa 10. júla hovorkyňa amerického letectva Laura McAndrewsová pre "The Washington Post" uviedla, že úradníci sú si všetkého vedomí a vydali prehlásenie: „Area 51 je otvorený výcvikový areál amerického letectva a chceme odradiť každého od pokusu vniknúť do areálu, kde cvičia americké ozbrojené síly.“, pričom ďalej dodáva: „Americké letectvo je vždy pripravené chrániť vlasť a jej majetok.“ Hovorca Nellisovej leteckej základne uviedol, že akýkoľvek nelegálny pokus o vstup do oblasti Area 51 bude tvrdo odradený, aj za pomoci smrtiacej síly. Okrem toho FBI sleduje vývoj situácie a počet zúčastnených osôb.
Medzi 18. septembrom (07:00 PST) a 22. septembrom (20:00 PST) bude v oblasti preventívne obmedzená všetká letecká prevádzka.
Vplyv na podnikanie.
Miestne.
Majitelia podnikov v obci Rachel neďaleko základne, ktorá má len 56 obyvateľov, sa už pripravujú na septembrový príliv nadšencov. Connie Westová, spolumajiteľka motelu potvrdila zarezervovanie všetkých 13 pokojov a tiež plánuje využiť 30 hektárov svojho pozemku na kemping. Podnikateľ z Las Vegas, George Harris, chystá najať hudobné skupiny, ktoré budú hrať na každoročnom festivale "The Swarm". Aj sám Matt Roberts o neho prejavil záujem. Dokonca aj obchod "Aliens R Us", vzdialený 170 kilometrov od Area 51 zaznamenal zvýšenie počtu zákazníkov, ako potvrdil jeho majiteľ, Kosmic Kae.
Celoštátne.
Nie malý počet obchodov v celých Spojených štátoch začal predávať produkty, ktoré sú inšpirované touto udalosťou. Spoločnosť Budweiser, vyrábajúca pivo "Bud Light", plánovala vydať propagačnú etiketu s motívom mimozemšťanov a sľúbila bezplatné pivo „akémukoľvek mimozemšťanovi, ktorý dokáže, že ním skutočne je“, za predpokladu, že tweet firmy získa 51 000 retweetnutí. Reťazec rýchleho občerstvenia Arby's na 20. septembra chystalo predávať špeciálne menu.

</doc>
<doc id="638500" url="https://sk.wikipedia.org/wiki?curid=638500" title="Oskar Dvořák">
Oskar Dvořák

Mgr. Oskar Dvořák (* 15. júl 1991, Trnava) je zdravotnícky analytik, momentálne poslanec NR SR.
Životopis.
Oskar Dvořák sa narodil 15. júla 1991 v Trnave. Na Filozofickej fakulte Univerzity Komenského v Bratislave získal s vyznamenaním bakalársky titul v odbore politológia.
Na Fakulte sociálnych a ekonomických vied Univerzity Komenského v Bratislave získal s vyznamenaním magisterský titul v odbore Verejná politika. Jeho diplomová práca na tému „Analýza vplyvu zavedenia generickej preskripcie na výdaj liekov na Slovensku“ získala Cenu Ústavu verejnej politiky FSEV UK BA za originalitu diplomovej práce za rok 2015.
Pôsobil v Transparency International Slovensko ako projektový asistent, analytik a odborný konzultant pre oblasť zdravotníctva. Od roku 2015 spolupracoval v úzkom odbornom tíme okolo Miroslava Beblavého. Od vzniku strany SPOLU – občianska demokracia pôsobil v strane ako gestor pracovnej skupiny Zdravotníctvo. Podieľal sa na tvorbe koaličného Programu PS/SPOLU pre zdravie ako spoluautor. 
V januári roku 2023 vstúpil do strany Progresívne Slovensko. Kandidoval v predčasných parlamentných voľbách, kde získal 28 426 hlasov a stal sa poslancom NR SR.
Profesionálna kariéra.
V kariére sa Dvořák venuje analýzam legislatívy, tvorbe politických stratégií a oblasti zdravotníctva.

</doc>
<doc id="638501" url="https://sk.wikipedia.org/wiki?curid=638501" title="Kostolný potok (prítok Perneckého potoka)">
Kostolný potok (prítok Perneckého potoka)

Kostolný potok je prirodzený vodný tok na území Záhoria, v okrese Malacky, v chotári obce Pernek. Predstavuje ľavostranný prítok Perneckého potoka, s dĺžkou 3,121 km (vrátane dlhšej zdrojnice ) a s rozlohou povodia . Vzniká v nadmorskej výške a do Perneckého potoka vlieva sa vo výške 
Vznik.
Vzniká sútokom dvoch menších zdrojov v dorastenom listnatom lese, na úpätí Prostredného vrchu (), neďaleko obce Pernek, v Malých Karpatoch, podcelku Pezinské Karpaty, v časti Kuchynská hornatina, v nadmorskej výške 
Prvá, dlhšia zdrojnica pramení na juhovýchodnom svahu vrchu Prostredný vrch, vo vyrastenom listnatom lese, vo výške a je dlhá . Najprv tečie juhozápadným smerom, potom sa oblúkom stáča a ďalej pokračuje na východ.
Druhá, kratšia zdrojnica pramení na severozápadnom svahu Prostredného vrchu, taktiež v dorastenom listnatom lese v nadmorskej výške a má dĺžku 792 metrov. V princípe tečie po celej svojej dĺžke na juhozápad, výnimku tvorí ústie, kde sa tok mierne stočí na juh.
Opis toku.
Po vzniku potok chvíľu pokračuje na juhozápad a následne sa oblúkom stáča na západ. Tvorí zrejmú vlnu vydutú na sever, podteká miestnu účelovú komunikáciu a mierne sa stočí na severozápad. Priberá svoj prvý prítok, sprava spod Krížnice (), pokračuje stále severozápadným smerom a ústi doňho ďalší pravostranný potôčik, taktiež spod Krížnice. Krátko po sútoku sa potok jemne stáča na západ, následne, prudšie na juhozápad a vytvára miernu vlnu smerujúcu na juhovýchod. Potok teraz po prvý raz opúšťa les (doteraz tiekol len v dorastenom listnatom lese) a vteká nakrátko do trávnatého porastu, pokračuje ďalej na juhozápad, teraz už však opäť v listnatom lese. Následne sa tok stočí zase na západ, vlní sa a vteká do zastavaného územia obce Pernek. Postupne sa oblúkom stáča na juhozápad, preteká v blízkosti miestneho kostola od ktorého je názov potoka odvodený a po chvíli sa ešte výraznejšie stočí na juhozápad. Napokon ešte podteká cestu II/503, tečie zregulovaným korytom a nakoniec v nadmorskej výške ústi pravostranne do Perneckého potoka.

</doc>
<doc id="638504" url="https://sk.wikipedia.org/wiki?curid=638504" title="Kostolný potok">
Kostolný potok

Kostolný potok môže byť:

</doc>
<doc id="638528" url="https://sk.wikipedia.org/wiki?curid=638528" title="Juraj Slepčiansky-Pohronec">
Juraj Slepčiansky-Pohronec



</doc>
<doc id="638529" url="https://sk.wikipedia.org/wiki?curid=638529" title="Čadečka (potok)">
Čadečka (potok)

Čadečka () je potok v Poľsku a na Slovensku, v severovýchodnej časti okresu Čadca a v juhovýchodnej časti powiatu cieszyńskieho. Je to pravostranný prítok Čierňanky s dĺžkou približne (z toho iba približne na Slovensku) a je tokom V. rádu. Je to jeden z mála poľských vodných tokov, ktoré ležia v úmorí Čierneho mora.
Prameň.
Pramení v Sliezskych Beskydách na južných svahoch vrchu Ochodzita (), pod priesmykom "Rupienka" v nadmorskej výške približne , neďaleko hranice s powiatom żywieckim.
Smer toku.
Spočiatku tečie na západ až severozápad údolím na južnom okraji zastavaného územia dediny Koniaków, prechádza do katastra dediny Jaworzynka, kde sa postupne stáča na juh a tečie stále údolím na okraji zástavby smerom k štátnej hranici, ktorú dosahuje v lokalite "Kotelnica". Po prekročení hranice v katastrálnom území obce Skalité sa stáča na juhozápad, kde vytvára hlboké údolie, ktoré premosťuje Most Čadečka na diaľnici D3. Tesne pred ústím potok vstupuje do katastra obce Čierne. 
Ústie.
Čadečka sa vlieva do Čierňanky na okraji obce Čierne a rozdeľuje jej tok na dve časti: časť od prameňa po tento sútok sa často označuje ako "Skaliťanka".

</doc>
<doc id="638530" url="https://sk.wikipedia.org/wiki?curid=638530" title="Alexander Albon">
Alexander Albon

Alexander Albon Ansusinha (* 23. marec 1996, Londýn, Spojené kráľovstvo) je thajsko-britský pilot Formuly 1. V roku 2022 sa Albon vrátil po roku do Formuly 1, kam sa pripojil do tímu Williams Racing a predĺžil s nimi spoluprácu až do roku 2025. Predtým jazdil za tím Toro Rosso v roku 2019, kde si počas sezóny následne vymenil miesto s Pierrom Gaslym z Red Bullu. Na konci sezóny 2020 Albona v Red Bulle nahradil Sergio Pérez. Alex Albon taktiež získal cenu FIA Rookie of the Year v roku 2019.
Juniorská kariéra.
Albon začal na dráhe s kartingom v mladom veku, následne prešiel do juniorských Formúl (napr. Formula Renault, GP3, FIA F2) a v roku 2019 debutoval vo Formule 1 s tímom Scuderia Toro Rosso, ktorý je juniorským tímom pre Red Bull.
V priebehu sezóny 2019 bol povýšený do hlavného tímu Red Bull Racing, kde pôsobil v rokoch 2019-2020.
Formula 1.
Toro Rosso / Red Bull (20192020).
2019.
Sezóna 2019 znamenala pre Albona vstup do najvyššej triedy motoršportu.Po pôsobení v juniorských sériách dostal príležitosť v tíme Scuderia Toro Rosso a neskôr bol v priebehu sezóny povolaný do sesterského tímu Red Bull Racing.
Hoci neskončil na pódiu, Albon ukázal potenciál. Vo vybraných pretekoch dosiahol pekné umiestnenia – napríklad v Japonsku sa kvalifikoval takmer rovnako ako tímový kolega a skončil štvrtý.
V sezóne získal 92 bodov a skončil na 8. mieste v šampionáte. Sezóna 2019 teda predstavovala veľmi solídny vstup do F1
2020.
V roku 2020 pokračoval Albon v tíme Red Bull Racing ako plnohodnotný jazdec po boku Maxa Verstappena. Vyvíjal tlak na zlepšenie výsledkov, čo jeho tím očakával.
Tento rok priniesol dve pódiové umiestnenia a vyšší bodový zisk, 105 bodov, s umiestnením na 7. mieste v šampionáte.
Hoci víťazstvo neprichádzalo, Albon vedel vyťažiť z auta a z daných možností viac než v predchádzajúcej sezóne. Napriek tomu však boli aj výzvy, konkurencia stredného poľa sa zlepšovala a Red Bu­ll musel udržiavať tlak.
Sezónu možno vnímať ako pokrokový krok, no zároveň to bolo obdobie, v ktorom sa ukázalo, že cesta k stabilnejším výsledkom bude náročná.
2021.
Rok 2021 bol pre Albona rokom „čakania“. Po pôsobení v tíme Red Bull Racing v predchádzajúcom období bol v tejto sezóne nasadený ako rezervný jazdec a neobsadil plné miesto v hlavnej zostave. V dôsledku toho nezískal body v šampionáte a nemal možnosť pravidelne štartovať na Veľkých cenách. Jeho pozícia bola viac vývojová, pričom sa sústredil na testovanie a simulátorové jazdy než na súťažné umiestnenia.
Williams (2022súčasnosť).
2022.
V roku 2022 Albon nastúpil opäť ako plnohodnotný jazdec, v tíme Williams Racing. Výsledky však boli náročné – Williams nepatril medzi najsilnejšie vozidlá, a tak Albon získal len 4 body a skončil na 19. mieste v šampionáte. Napriek tomu jeho návrat do F1 z rezervnej pozície bol dôležitým krokom: získaval znova pretekárske skúsenosti, pracoval s tímom a auto pre neho bolo výzvou.
2023.
Sezóna 2023 priniesla Albonovi zlepšenie. Znovu jazdil za Williams a dosiahol 27 bodov, čo mu vynieslo 13. miesto v šampionáte. Tím pomaly naberal tempo, Albon začínal častejšie bodovať a ukazoval lepšiu stabilitu. Hoci stále bez pódií, bolo vidieť, že sa posúva vpred a aktívnejšie konkuruje strednej časti poľa.
2024.
V sezóne 2024 pokračoval v tíme Williams a získal 12 bodov, čo znamenalo 16. miesto v konečnom hodnotení. Aj keď to nebol výrazný výkonnostný skok, rok slúžil ako stabilizačný. Albon ostal v plnej sezóne, tím s ním budoval pokračovanie projektu a on sám potvrdzoval svoju rolu ako hlavného jazdca Williamsu.
2025.
V sezóne 2025 sa stal tímovým kolegom Carlosa Sainza Jr.. Počas Veľkej ceny Austrálie sa kvalifikoval ako šiesty a v pretekoch skončil na peknom piatom mieste. Po diskvalifikácií Lewisa Hamiltona a Charlesa Leclerca skončil na Veľkej cene Číny na siedmom mieste. Ďalšiu bodovanú deviatu priečku obsadil v Japonsku a v Saudskej Arábií, no predtým v Bahrajnu skončil na dvanástom mieste. 
Albon obsadil piatu priečku v Miami a v Imole pričom získal po desať bodov. Následne nedokončil tri preteky po sebe - Veľká cena Španielska, Veľká cena Kanady a Veľká cena Rakúska. Celkovo skončil na 12. mieste so 73 bodmi.
Z pohľadu konštruktérov jeho výkony výrazne pomohli Williamsu, tím vďaka zlepšenej spoľahlivosti a jeho konzistentným výsledkom dosiahol oveľa lepší bodový zisk než v predchádzajúcich sezónach.

</doc>
<doc id="638535" url="https://sk.wikipedia.org/wiki?curid=638535" title="Chrám Božej múdrosti">
Chrám Božej múdrosti

Chrám Božej múdrosti (iný pravopis: Chrám Božej Múdrosti, chrám Božej Múdrosti) môže byť:

</doc>
<doc id="638536" url="https://sk.wikipedia.org/wiki?curid=638536" title="Chrám Božej Múdrosti">
Chrám Božej Múdrosti



</doc>
<doc id="638537" url="https://sk.wikipedia.org/wiki?curid=638537" title="Chrám Svätej múdrosti">
Chrám Svätej múdrosti



</doc>
<doc id="638538" url="https://sk.wikipedia.org/wiki?curid=638538" title="Aja Sofia">
Aja Sofia



</doc>
<doc id="638539" url="https://sk.wikipedia.org/wiki?curid=638539" title="Agia Sofia">
Agia Sofia



</doc>
<doc id="638540" url="https://sk.wikipedia.org/wiki?curid=638540" title="Ajia Sofia">
Ajia Sofia



</doc>
<doc id="638541" url="https://sk.wikipedia.org/wiki?curid=638541" title="Hágia Sofia">
Hágia Sofia



</doc>
<doc id="638542" url="https://sk.wikipedia.org/wiki?curid=638542" title="Hagia Sophia">
Hagia Sophia



</doc>
<doc id="638543" url="https://sk.wikipedia.org/wiki?curid=638543" title="Chrám Hagia Sofia">
Chrám Hagia Sofia



</doc>
<doc id="638544" url="https://sk.wikipedia.org/wiki?curid=638544" title="Bazilika Božej múdrosti">
Bazilika Božej múdrosti



</doc>
<doc id="638545" url="https://sk.wikipedia.org/wiki?curid=638545" title="Bazilika Božej Múdrosti">
Bazilika Božej Múdrosti



</doc>
<doc id="638546" url="https://sk.wikipedia.org/wiki?curid=638546" title="Chrám svätej Múdrosti">
Chrám svätej Múdrosti



</doc>
<doc id="638547" url="https://sk.wikipedia.org/wiki?curid=638547" title="Chrám Svätej Múdrosti">
Chrám Svätej Múdrosti



</doc>
<doc id="638548" url="https://sk.wikipedia.org/wiki?curid=638548" title="Bazilika svätej Múdrosti">
Bazilika svätej Múdrosti



</doc>
<doc id="638549" url="https://sk.wikipedia.org/wiki?curid=638549" title="Chrám Svätej Božej Múdrosti">
Chrám Svätej Božej Múdrosti



</doc>
<doc id="638550" url="https://sk.wikipedia.org/wiki?curid=638550" title="Anton Andrássy">
Anton Andrássy



</doc>
<doc id="638553" url="https://sk.wikipedia.org/wiki?curid=638553" title="Trojany">
Trojany

Trojany môže byť:

</doc>
<doc id="638557" url="https://sk.wikipedia.org/wiki?curid=638557" title="Brexit Party">
Brexit Party



</doc>
<doc id="638558" url="https://sk.wikipedia.org/wiki?curid=638558" title="Marciac">
Marciac

Marciac môže byť:

</doc>
<doc id="638559" url="https://sk.wikipedia.org/wiki?curid=638559" title="Masseube">
Masseube

Masseube môže byť:

</doc>
<doc id="638560" url="https://sk.wikipedia.org/wiki?curid=638560" title="Miélan">
Miélan

Miélan môže byť:

</doc>
<doc id="638561" url="https://sk.wikipedia.org/wiki?curid=638561" title="Riscle">
Riscle

Riscle môže byť:

</doc>
<doc id="638562" url="https://sk.wikipedia.org/wiki?curid=638562" title="North American F-100 Super Sabre">
North American F-100 Super Sabre

North American F-100 Super Sabre bolo americké nadzvukové prúdové stíhacie lietadlo navrhnuté a vyrábané spoločnosťou North American Aviation. Išlo o prvú zo série amerických stíhačiek známych pod označením Century Series a prvým stíhacím lietadlom Vojenského letectva Spojených štátov schopným dosiahnuť nadzvukovú rýchlosť vo vodorovnom lete.
F-100 bol navrhnutý koncom 40. rokov 20. storočia ako výkonnejší nástupca stíhačky North American F-86 Sabre. Pôvodne označovaný ako Sabre 45 bol v januári 1951 dodaný americkému letectvu ako nevyžiadaný návrh. O rok neskôr však boli po úpravách objednané dva prototypy. Prvý YF-100A uskutočnil svoj prvý let 25. mája 1953, sedem mesiacov pred plánovaným termínom. Letové skúšky ukázali sľubné výkony F-100, ale aj niekoľko nedostatkov, medzi ktoré patrila jeho tendencia k nestabilite pri zatáčaní a zotrvačnému spojeniu, ktoré viedli k mnohým smrteľným nehodám. Dňa 27. septembra 1954 bol F-100A oficiálne zaradený do služby u Vojenského letectva USA, ale v dôsledku šiestich vážnych nehôd, ku ktorým došlo do 10. novembra 1954, bol typ počas vyšetrovania a nápravných prác uzemnený. Do letovej prevádzky sa F-100 vrátil vo februári 1955.
Ako odpoveď na požiadavku Veliteľstva taktického letectva na stíhací bombardér bol vyvinutý F-100C, po ktorom nasledoval výkonnejší F-100D. Vzniklo niekoľko ďalších modelov vrátane dvojmiestneho nadzvukového cvičného lietadla F-100F. Už v roku 1958 začalo americké letectvo sťahovať zo služby svoje F-100A, ale začiatkom roka 1962 ich v súvislosti s eskaláciou napätia vo svete vrátilo späť do prevádzky. Mnohé Super Sabry sa dočkali bojového nasadenia počas vietnamskej vojny, než ich v úderných misiách nahradil vysokorýchlostný Republic F-105 Thunderchief. F-100 lietal vo veľkej miere nad Južným Vietnamom ako primárne lietadlo podpory pozemných jednotiek, kým ho nenahradili výkonnejšie podzvukové lietadlá LTV A-7 Corsair II, General Dynamics F-111 Aardvark a McDonnell Douglas F-4 Phantom II. Nad Vietnamom bolo stratených 242 lietadiel F-100 rôznych verzií. Niekoľko F-100A bolo prestavaných na prieskumné lietadlá RF-100A a niekoľko lietadiel F-100F bolo upravených na platformy elektronického boja. Niekoľko navrhovaných modelov a derivátov, ako napríklad prepadová stíhačka F-100B a stíhací bombardér F-107, sa nedostalo do výroby.
Vzhľadom na pomerne vysoký úbytok lietadiel a príchod modernejších stíhačiek sa americké letectvo začiatkom 70. rokov rozhodlo natrvalo stiahnuť zostávajúce F-100 zo služby. Do roku 1979 tento typ prevádzkovala aj Národná letecká garda. Super Sabre bol exportovaný niekoľkým zahraničným prevádzkovateľom, vrátane vzdušných síl štátov NATO a ďalších spojencov USA, vrátane tureckých vzdušných síl, taiwanských vzdušných síl a francúzskych vzdušných síl. F-100 bol tiež nasadený počas tureckej invázie na Cyprus, kde plnil úlohy priamej leteckej podpory pozemných síl. Francúzske F-100 boli nasadené aj počas alžírskej vojny za nezávislosť. V neskoršom období svojej služby sa F-100 často označoval ako „Hun“, čo je skrátená verzia anglického slova „hundred“ (sto).
Vznik a vývoj.
Dňa 3. februára 1949 spustila spoločnosť North American Aviation vývoj nového stíhacieho lietadla, ktoré malo nahradiť úspešný F-86 Sabre. Išlo o súkromnú iniciatívu a firma tento projekt spočiatku sama financovala. V januári 1951 sa spoločnosť obrátila na Vojenské letectvo Spojených štátov ("United States Air Force") s návrhom na nadzvukovú dennú stíhačku. Projekt dostal pomenovanie „Sabre 45“, čo bolo odvodené od toho, že krídla nového lietadla mali šípovitosť 45 stupňov. Maketa bola pripravená o päť mesiacov, ale neskôr bola konštrukcia ešte výrazne prerobená. V januári 1952 americké letectvo objednalo dva prototypy. Prvý z nich, ktorý bol označený YF-100A, vzlietol 25. mája 1953. S motorom Pratt &amp; Whitney XJ57-P-7 dosiahlo toto lietadlo rýchlosť Mach 1,05. Druhý YF-100A vzlietol o päť mesiacov neskôr. Zatiaľ čo prvý prototyp nemal žiadnu výzbroj, druhý už bol vybavený štyrmi kanónmi kalibru , ktorých testovanie prebiehalo práve na tomto stroji.
Dňa 29. októbra 1953 vytvoril podplukovník Frank Everest, Jr. na prvom prototype nový svetový rekord, keď dosiahol rýchlosť 1 215,295 km/h. V tej dobe sa dostalo do vzduchu aj prvé sériové lietadlo F-100A. Stroj však trpel viacerými problémami. Medzi ne patrila zlá smerová stabilita, ktorá mohla viesť k náhlej zmene kurzu. Tento problém spôsobil 12. októbra 1954 úmrtie Georgea Welcha, hlavného testovacieho pilota firmy North American. Ďalší problém sa prejavoval tak, že za určitých okolností mali krídla tendenciu strácať vztlak, čo spôsobovalo zdvíhanie nosu lietadla. Tento nedostatok bol posmešne prezývaný „Sabre Dance“ (šabľový tanec). 
Počiatočná sériová verzia F-100A bola zaradená do služby 27. septembra 1954, ale naďalej trpela technickými nedostatkami, ktoré sa prejavili už v priebehu vývoja. Po prvých šiestich závažných haváriách, ktoré sa udiali v prvých dvoch mesiacoch prevádzky, boli všetky lietadlá tohto typu až do februára 1955 uzemnené. Prvá verzia Super Sabre tak dosiahla počiatočnú operačnú spôsobilosť až v septembri 1955. Problémy s F-100A však pretrvávali a americké letectvo tento variant v roku 1958 postupne vyradilo. Celkovo bolo v tejto verzii vyrobených 203 lietadiel.
Po týchto problémových začiatkoch americké letectvo požadovalo, aby boli budúce varianty vyvinuté ako stíhacie bombardéry schopné zhadzovať jadrové zbrane. V reakcii na túto požiadavku vznikol model F-100C, ktorý bol vybavený vylepšeným motorom J57-P-21, schopnosťou dopĺňania paliva počas letu a rôznymi typmi podkrídelných závesníkov. Aj keď „céčko“ spočiatku trpelo mnohými problémami, ktoré zdedilo po verzii F-100A, neskôr sa ich vďaka úpravám podarilo odstrániť. F-100C dokázal na šiestich závesníkoch niesť výzbroj do hmotnosti 2 721 kg. Pre jadrovú misiu mohlo byť lietadlo vyzbrojené jednou taktickou bombou Mark 7 o sile 8, 19, 22, 30, 31 alebo 61 kt TNT. Okrem výzbroje mohlo byť lietadlo vybavené dvomi prídavnými palivovými nádržami (každá s objemom 1 703 litrov). Prvé lietadlá tejto verzie vstúpili do služby 14. júla 1955 a celkovo ich bolo vyrobených 476 kusov.
Spoločnosť North American pokračovala v ďalšom vývoji Super Sabre a v roku 1956 prišla s verziou F-100D. Išlo o stíhací bombardér so schopnosťou vybojovať vzdušnú nadvládu. Vyznačoval sa vylepšenou avionikou, autopilotom a integráciou väčšiny typov vtedajšej konvenčnej výzbroje. Kvôli zlepšeniu letových charakteristík boli krídla lietadla predĺžené o 66 cm a zväčšená bola aj chvostová plocha. F-100D mal aj tankovací systém „Buddy“, prostredníctvom ktorého bolo možné doplniť palivo iným lietadlám vo vzduchu. Kanónová výzbroj bola rozšírená o protilietadlové strely AIM-9B Sidewinder a rakety vzduch-zem AGM-12 Bullpup. Jadrový arzenál doplnili bomby Mk 28 (B28), Mk 43 (B43), Mk 57 (B57) a Mk 61 (B61). Dňa 29. septembra 1956 dosiahla prvá letka F-100D počiatočnú operačnú spôsobilosť. Do roku 1959 sa v tejto verzii vyrobilo 1 274 lietadiel.
V roku 1953 bolo z výrobnej linky stiahnutých šesť lietadiel F-100A so sériovými číslami 53-1545 až 53-1548, 53-1551 a 53-1554 a nasledovala prestavba na prieskumnú verziu. Z lietadiel boli odmontované kanóny a na spodku trupu pribudli dva aerodynamické kryty, do ktorých bola inštalovaná zostava piatich fotografických kamier. Pozostávala z dvoch prístrojov K-38 na vertikálne snímkovanie, dvoch K-17 na panoramatické zábery a jeden K-17C opäť na vertikálne snímkovanie. Stroje, pre ktoré sa používal názov RF-100A Super Sabre, dostali aj ďalšie dva „mokré“ závesníky pre palivové nádrže a predlžovacie koncovky na konce krídla a zvislé chvostové plochy, čo bolo potrebné kvôli stabilite. Čiastočne sa zmenilo aj prístrojové vybavenie kokpitu. Projekt niesol krycie meno „Slick Chick“, ktoré sa potom stalo aj prezývkou samotných lietadiel, ktoré inak boli predmetom utajenia, pretože americké letectvo sa prieskumnými letmi samozrejme nechválilo. Lietadlá teda pri niektorých príležitostiach nosili aj fiktívne sériové čísla. V rokoch 1955 až 1956 vykonávali prelety nad krajinami východného bloku (trikrát sa objavili aj nad Česko-Slovenskom), Čínou a Severnou Kóreou, ale čoskoro boli v tejto úlohe nahradené novými výškovými Lockheedmi U-2. 
Pre potreby výcviku bol vyvinutý aj dvojmiestny variant F-100F. Super Sabre slúžili v americkom letectve do novembra 1979, kedy boli vyradené aj posledné stroje patriace Národnej leteckej garde. Dvesto z nich (hlavne vo verzii F-100D, malý počet F-100F) bolo prerobených na drony QF-100, ktoré slúžili ako letecké terče.
Operačné nasadenie.
Projekt Slick Chick.
Od konca roka 1954 do apríla 1955 prebiehal výcvik špeciálne vybraných pilotov pre projekt Slick Chick, utajovaného prieskumného lietadla RF-100A Super Sabre. Pre nasadenie RF-100A sa počítalo hlavne s využitím základní, odkiaľ operovali štandardné stíhacie F-100, aby prieskumné lietadlá nebudili toľko pozornosti. Šestica strojov bola potom rozdelená do dvoch trojíc pre dve určené operačné oblasti. Prvá trojica RF-100A preto bola začlenená do stavu 6021. prieskumnej letky, ktorá operovala z japonskej základne Jokota, zatiaľ čo zvyšné tri si prevzala 7407. letka zabezpečenia, ktorá pôsobila z Bitburgu v Západnom Nemecku.
Viaceré informácie stále podliehajú utajeniu, ale na základe toho, čo sa podarilo získať z amerických a českých vojenských archívov, sa s istotou dá konštatovať, že zo základne Bitburg bolo od leta 1955 do leta 1956 uskutočnených minimálne šesť prieskumných letov nad východným blokom, z ktorých tri smerovali nad Česko-Slovensko. Dňa 18. septembra 1955 operoval RF-100A v oblasti Plzne a o päť dní neskôr sa uskutočnil druhý let, tentokrát cez Bratislavu, Trenčín, Gottwaldov (dnešný Zlín), Brno a Břeclav. Vrchol nastal 9. marca 1956, kedy Slick Chick preletel nad Pískom, Prahou, Žatcom a Karlovými Varmi. Česko-slovenská protivzdušná obrana vo všetkých troch prípadoch úplne zlyhala, pretože jej stanice zachytávali amerických prieskumníkov neskoro či vôbec a pohotovostné stíhačky boli navádzané na chybné pozície. RF-100A lietali vo veľkých výškach nad 15 000 m rýchlosťou asi 900 km/h bez toho, aby im tunajšia protivzdušná obrana spôsobila nejaký problém. Aj z toho dôvodu nebol z česko-slovenskej strany podaný žiadny protest, pretože priznanie uvedených skutočností by znamenalo veľkú hanbu. Američania o programe Slick Chick pochopiteľne tiež mlčali, a tak sa tieto informácie dostali na verejnosť až po rokoch.
Druhá trojica RF-100A, ktorá operovala z Japonska, uskutočnila niekoľko prieskumných letov nad Čínou a Severnou Kóreou, ale informácie o nich sú stále utajované. Isté však je, že služba všetkých lietadiel projektu Slick Chick mala v americkom letectve len krátke trvanie, a navyše boli dve z nich zničené pri nehodách. Exemplár č. 53-1548 havaroval 23. júna 1955 pri cvičnom lete nad Japonskom, zatiaľ čo lietadlo č. 53-1551 sa v októbri 1956 zrútilo v Západnom Nemecku. Ďalšie RF-100A už postavené neboli a činnosť zvyšných strojov bola zastavená v roku 1958, pretože sa prešlo na lety výškových lietadiel Lockheed U-2. Štvorica zvyšných prieskumných RF-100A bola potom odovzdaná Taiwanu, ale tamojší piloti na nich zrejme nikdy nevyrazili na „ostrú“ misiu nad komunistickú pevninu a v roku 1960 bola táto štvorica lietadiel zošrotovaná.
Alžírska vojna.
V novembri 1954 sa začal boj alžírskych povstalcov za odtrhnutie Alžírska od Francúzska a vytvorenie suverénneho štátu. Počas konfliktu vzlietali lietadlá F-100D z francúzskych základní, preleteli Stredozemné more a bombardovali Alžírsko. V 60. rokoch bol F-100 hlavným stíhacím bombardérom francúzskeho letectva, kým ho nenahradil SEPECAT Jaguar.
Vietnamská vojna.
Dňa 4. apríla 1965 počas náletu na vietnamský most Thanh Hóa poskytovali lietadlá F-100 krytie stíhacím bombardérom F-105 Thunderchief. Tu sa dostali stroje Super Sabre prvýkrát do vzdušného súboja so severovietnamskými MiGmi-17. Stíhačky Super Sabre však neboli príliš úspešné a MiGom-17 sa podarilo dva zo štyroch bombardérov F-105 zostreliť. Krátko nato boli F-100 v úlohe vzdušnej eskorty nahradené lietadlami F-4 Phantom II.
Neskôr boli lietadlá F-100F vybavené radarmi APR-25 a protiradarovými raketami AGM-45 Shrike, ktorými ničili severovietnamské raketové systémy protivzdušnej obrany. Lietadlá Super Sabre pôsobili vo Vietname do júla 1971 a počas tejto doby uskutočnili 360 283 bojových letov. V priebehu konfliktu stratili USA 242 strojov tohto typu, pričom 186 z nich padlo za obeť severovietnamskej protilietadlovej obrane.
Turecká invázia na Cyprus.
Medzi 20. a 23. júlom 1974 uskutočnili turecké Super Sabre 500 náletov na Cyprus na podporu tureckej invázie. Vyzbrojené bombami s hmotnosťou 750 libier uskutočnili turecké F-100 nálet na letisko Nikózia, aby poskytli vzdušné krytie pre pristávajúce vrtuľníky. Omylom potopili vlastný torpédoborec "Kocatepe", ktorý si zamenili za grécku vojnovú loď. Turecko pri tejto operácii stratilo osem lietadiel – dve pri haváriách a šesť v dôsledku protilietadlovej paľby.

</doc>
<doc id="638565" url="https://sk.wikipedia.org/wiki?curid=638565" title="MIDI">
MIDI



</doc>
<doc id="638574" url="https://sk.wikipedia.org/wiki?curid=638574" title="Musical instrument digital interface">
Musical instrument digital interface



</doc>
<doc id="638575" url="https://sk.wikipedia.org/wiki?curid=638575" title="Motorový chladič">
Motorový chladič

Motorový chladič môže byť: 

</doc>
<doc id="638577" url="https://sk.wikipedia.org/wiki?curid=638577" title="Motorový chladič (vzduchové chladenie)">
Motorový chladič (vzduchové chladenie)

Motorový chladič pre spaľovacie motory malých výkonov, napríklad pre RC modely, je typ pasívneho chladiča, ktorý sa použije na zväčšenie plochy povrchu motora a tým aj zvýšenie účinnosti tepelnej výmeny. Môže mať tvar prstenca alebo z jednej strany uzavretého valca s rebrami, ktoré sa nasunú alebo naskrutkujú na valec motora, alebo rôzne tvarované ploché pláty. Vyrábajú sa z materiálov, ktoré dobre vedú teplo.

</doc>
<doc id="638580" url="https://sk.wikipedia.org/wiki?curid=638580" title="Olejový chladič">
Olejový chladič

Olejový chladič je typ chladiča určený na chladenie oleja v strojoch, kde je olej použitý ako pracovná látka a počas práce sa intenzívne zohrieva. Môže ísť napríklad o spaľovací motor alebo hydrodynamickú prevodovku. Chladič oleja môže byť realizovaný ako výmenník tepla kvapalina-vzduch alebo kvaplina-kvapalina. Olejový chladič môže byť súčasťou hlavného chladiaceho okruhu, alebo samostatného chladiacieho olejového okruhu.
Olejový chladič spaľovacích motorov.
Používa sa iba pri motoroch s veľkým výkonom, alebo s vysokým tepelným zaťažením. Pri prehriatí oleja bez chladenia by došlo k poklesu viskozity, čo by viedlo k poškodeniu olejového filmu v ložiskách s rizikom ich poškodenia. Zapojenie chladiča reguluje termostatický ventil až pri dosiahnutí teploty oleja cca 90 °C. Pri väčšine automobilových motorov nie je použitý. V minulosti sa bežne používal v leteckých motoroch.
Chladenie vzduchom.
Pri výmenníku kvapalina-vzduch je konštrukcia podobná konštrukcii chladiča chladiacej kvapaliny. Rúrkami chladiča, ktoré tvoria chladiacu mrežu preteká olej. Táto je z vonkajšej strany omývaná a ochladzovaná vzduchom.
Chladenie kvapalinou.
Pri výmenníku kvapalina-kvapalina je olejový chladič vstavaný priamo do chladiaceho okruhu motora. Rúrkami chladiča preteká olej, tie sú z vonkajšej strany v kontakte s chladiacou kvapalinou. Výhodou tohto riešenia je rýchlejšie dosiahnutie prevádzkovej teploty oleja pri pri nízkej prevádzkovej teplote motora. Olej je v tomto režime v chladiči ohrievaný od chladiacej kvapaliny, ktorá sa zohrieva rýchlejšie.

</doc>
<doc id="638581" url="https://sk.wikipedia.org/wiki?curid=638581" title="Chladič chladiacej kvapaliny">
Chladič chladiacej kvapaliny



</doc>
<doc id="638582" url="https://sk.wikipedia.org/wiki?curid=638582" title="Gregor z Nareku">
Gregor z Nareku



</doc>
<doc id="638585" url="https://sk.wikipedia.org/wiki?curid=638585" title="Juraj Pohronec Slepčiansky">
Juraj Pohronec Slepčiansky



</doc>
<doc id="638586" url="https://sk.wikipedia.org/wiki?curid=638586" title="Juraj Pohronec-Selepčéni">
Juraj Pohronec-Selepčéni



</doc>
<doc id="638587" url="https://sk.wikipedia.org/wiki?curid=638587" title="Juraj Pohronec Selepčéni">
Juraj Pohronec Selepčéni



</doc>
<doc id="638588" url="https://sk.wikipedia.org/wiki?curid=638588" title="Juraj Pohronec zo Slepčian">
Juraj Pohronec zo Slepčian



</doc>
<doc id="638589" url="https://sk.wikipedia.org/wiki?curid=638589" title="Juraj Pohroncius zo Slepčian">
Juraj Pohroncius zo Slepčian



</doc>
<doc id="638590" url="https://sk.wikipedia.org/wiki?curid=638590" title="Juraj Pohroncius Slepčiansky">
Juraj Pohroncius Slepčiansky



</doc>
<doc id="638591" url="https://sk.wikipedia.org/wiki?curid=638591" title="Juraj Pohroncius Selepčéni">
Juraj Pohroncius Selepčéni



</doc>
<doc id="638592" url="https://sk.wikipedia.org/wiki?curid=638592" title="Juraj Selepčény-Pohronec">
Juraj Selepčény-Pohronec



</doc>
<doc id="638593" url="https://sk.wikipedia.org/wiki?curid=638593" title="Juraj Pohronec">
Juraj Pohronec



</doc>
<doc id="638594" url="https://sk.wikipedia.org/wiki?curid=638594" title="Juraj Pohroncius">
Juraj Pohroncius



</doc>
<doc id="638595" url="https://sk.wikipedia.org/wiki?curid=638595" title="Juraj Pohronczi">
Juraj Pohronczi



</doc>
<doc id="638596" url="https://sk.wikipedia.org/wiki?curid=638596" title="Juraj Slepčiansky Pohronec">
Juraj Slepčiansky Pohronec



</doc>
<doc id="638597" url="https://sk.wikipedia.org/wiki?curid=638597" title="Juraj Slepčiansky">
Juraj Slepčiansky



</doc>
<doc id="638598" url="https://sk.wikipedia.org/wiki?curid=638598" title="Juraj zo Slepčian">
Juraj zo Slepčian



</doc>
<doc id="638599" url="https://sk.wikipedia.org/wiki?curid=638599" title="Juraj Selepčéni-Pohroncius">
Juraj Selepčéni-Pohroncius



</doc>
<doc id="638600" url="https://sk.wikipedia.org/wiki?curid=638600" title="Juraj Selepčéni-Pohronec">
Juraj Selepčéni-Pohronec



</doc>
<doc id="638601" url="https://sk.wikipedia.org/wiki?curid=638601" title="Juraj Selepčéni Pohronec">
Juraj Selepčéni Pohronec



</doc>
<doc id="638602" url="https://sk.wikipedia.org/wiki?curid=638602" title="Juraj Selepčény">
Juraj Selepčény



</doc>
<doc id="638609" url="https://sk.wikipedia.org/wiki?curid=638609" title="Ženský časopis">
Ženský časopis



</doc>
<doc id="638610" url="https://sk.wikipedia.org/wiki?curid=638610" title="Gregor Narecký">
Gregor Narecký



</doc>
<doc id="638611" url="https://sk.wikipedia.org/wiki?curid=638611" title="BK Slávia UMB Banská Bystrica">
BK Slávia UMB Banská Bystrica

 
 
 
BK Slávia UMB Banská Bystrica (celým názvom: Basketbalový klub Slávia Univerzita Mateja Bela Banská Bystrica) bol slovenský univerzitný basketbalový klub, ktorý sídlil v Banskej Bystrici v rovnomennom kraji. Klub združoval iba ženské a dievčenské družstvá. Oddiel patril pod patronát Univerzity Mateja Bela v Banskej Bystrici. Klubové farby boli červená a biela. 
Klub bol založený v roku 1954 ako súčasť Telovýchovnej jednoty Slávia Pedagogický inštitút (neskôr Pedagogická fakulta). V osemdesiatych rokoch dvadsiateho storočia patril klub k najlepším v Československu. V sezóne 1989/90 sa stal dokonca ako prvý slovenský tím majstrom Česko-Slovenska v súťaži žien. Oddiel zanikol v roku 2008 po finančných problémoch. Nástupcom klubu sa stal novo vzniknutá organizácia UMB 08 Banská Bystrica, neskôr premenovaná na "BK ŠKP 08", v roku 2022 na "Slávia Banská Bystrica". Zároveň UMB obnovila univerzitný basketbal v roku 2014, keď založila klub BK ŠK UMB Banská Bystrica.
Historické názvy.
Zdroj: 
Umiestnenia v jednotlivých sezónach.
Zdroj: 
Účasť v medzinárodných pohároch.
Zdroj: 

</doc>
<doc id="638612" url="https://sk.wikipedia.org/wiki?curid=638612" title="Martin Pagaard Wolff">
Martin Pagaard Wolff

Martin Pagaard Wolff (* Ribe, Dánsko) je dánsky gitarista, bubeník, hudobný inžinier, technik, skladateľ a producent.
Životopis.
Pochádza z Ribe. Od roku 2001 do roku 2003 bol bubeníkom dánskej death metalovej skupiny Slugs, s ktorou vydal demo album "Sex, Slugs &amp; Rock'n'roll". V roku 2006 bol hudobným inžinierom v albume faerskej folk metalovej skupiny Týr. Odvtedy pôsobí v albumoch rôznych hudobných skupín ako Volbeat, Nightrage, Fear My Thoughts a iných ako hudobný inžinier, technik, producent a gitarista.

</doc>
<doc id="638622" url="https://sk.wikipedia.org/wiki?curid=638622" title="Prima family">
Prima family



</doc>
<doc id="638623" url="https://sk.wikipedia.org/wiki?curid=638623" title="Formula 1 v roku 2020">
Formula 1 v roku 2020

Sezóna 2020 Formuly 1 bola 71. ročníkom svetového šampionátu jazdcov a 63. ročníkom pohára konštruktérov. Sezóna mala začať 15. marca Veľkou cenou Austrálie, no z dôvodu ochorenia COVID-19 bol štart sezóny presunutý až na 5. júl, kde začala sezóna Veľkou cenou Rakúska. Pôvodne mala prebiehať počas dvadsiatich dvoch víkendov, čo by bol rekordný počet v histórii Formuly 1. Nový kalendár mal 17 pretekov.
Mercedes získal svoj siedmy pohár konštruktérov a zároveň prekonal rekord v počte získaných konštruktérskych titulov za sebou s počtom 7 po Veľkej cene Emilia Romagna. V nasledujúcich pretekoch VC Turecka získal Lewis Hamilton titul majstra sveta, čím dorovnal rekord Michaela Schumachera v počte titulov a aj ďalšie rekordy.
Kalendár.
Nasledujúce preteky boli zrušené z dôvodu pandémie ochorenia COVID-19:
Zmeny v kalendári.
Po prvýkrát v histórii Formuly 1 mal mať kalendár 22 Veľkých cien. V kalendári pribudla nová Veľká cena Vietnamu, ktorá sa mala konať po prvýkrát na novom mestskom okruhu vo vietnamskom hlavnom meste Hanoj. Vrátila sa Veľká cena Holandska na okruhu Zandvoort, ktorá sa konala naposledy v roku 1985. Z kalendára vypadla Veľká cena Nemecka a Veľká cena Mexika po novom nesie názov hlavného mesta, t. j. Mexico City, slovensky len Mexiko.
Dopad koronavírusu na kalendár.
12. februára 2020 bolo oznámené, že z dôvodu vypuknutia epidémie ochorenia COVID-19 bude Veľká cena Číny odložená z 19. apríla na neurčitý dátum. 9. marca 2020 bolo oznámené, že Veľká cena Bahrajnu sa bude konať bez divákov na tribúnach. 12. marca, v deň pred prvými piatkovými tréningami na na Veľkú cenu Austrálie, McLaren odstúpil z pretekov potom, čo sa potvrdil pozitívny výsledok testu na koronavírus u jedného z členov tímu. Nasledujúci deň, t.j. 13. marca, vedenie Formuly 1, FIA a usporiadateľ pretekov Australian Grand Prix Corporation spoločne oznámili, že Veľká cena Austrálie sa nebude konať. V ten istý deň boli odsunuté Veľké ceny Bahrajnu (22. marec) a Vietnamu (5. apríl) na neurčitý termín a začiatok sezóny bol posunutý na koniec mája. 19. marca bolo oznámené, že Veľké ceny Holandska (3. máj) a Španielska (10. máj) budú odložené a Veľká cena Monaka (24. máj) zrušená. 23. marca bola odložená Veľká cena Azerbajdžanu (7. jún). 8. apríla bolo oznámené, že Veľká cena Kanady (14. jún) bola odložená. 28. apríla bola zrušená Veľká cena Francúzska (28. jún). 29. mája organizátor Veľkej ceny Holandska oznámil, že pôvodne odložené preteky sa v roku 2020 nebudú konať vobec. 2. júna bol zverejnený nový kalendár, ktorý zahŕňa prvých osem pretekov v Európe. 12. júna bolo oznámené, že Veľké ceny Azerbajdžanu (7. jún), Singapuru (20. september) a Japonska (11. október) sa nebudú konať v roku 2020. 10. júla boli do kalendára doplnené Veľké ceny Toskánska (Mugello) a Ruska. 24. júla boli potvrdené ďalšie tri preteky, a to Veľké ceny Eifelu (Nurburgring), Portugalska (Portimao) a Emilia Romagna (Imola). V ten istý deň bolo oznámené, že Veľké ceny Kanady, USA, Mexika a Brazílie sa v tomto roku nebudú konať. 25. augusta boli potvrdené posledné štyri preteky revidovaného kalendára, a to Veľká cena Turecka, Veľká cena Bahrajnu a Sachiru a posledné preteky sezóny v Abú Zabí.
Zmeny.
Športové predpisy.
Tímom bude pridelená dodatočná kvóta na niektoré komponenty pohonných jednotiek, aby sa kompenzovali zvýšené nároky na súťaženie dvadsiatich dvoch pretekov. Jazdci, ktorí sa zúčastňujú na bezplatných tréningových stretnutiach, budú mať nárok na ďalšie licenčné body FIA Super License. Každý jazdec, ktorý absolvuje najmenej 100 km počas bezplatného tréningu, získa ďalší super licenčný bod pod podmienkou, že sa nedopustí priestupku v konaní. Jazdci môžu získať len 10 Super licenčných bodov ročne z voľných tréningových relácií. V dôsledku rozšíreného kalendára sa skrátia dva predsezónne testy, ktoré sa majú konať v Circuit de Barcelona-Catalunya, zo štyroch na tri dni, zatiaľ čo dva sezónne testy, ktoré sa uskutočnili v Bahrain International Circuit a Circuit de Barcelona-Catalunya v roku 2019 boli zastavené.
Protesty voči legálnosti monopostov.
Mercedes.
Pred zahájením sezóny v Austrálii spustil Red Bull protest proti systému dual axis steering (DAS) na monopostoch W11 Mercedesu – systém, ktorým môže jazdec zmeniť zbiehavosť kolies potiahnutím a zatlačením volantu. FIA systém vyhodnotila ako legálny pre sezónu 2020, no od roku 2021 bude zakázaný.
Racing Point.
Po Veľkej cene Štajerska spustil Renault protest proti brzdovým kanálom (brake ducts) na monoposte RP20 Racing Pointu, pričom obvinil Racing Point, že okopírovali brzdové kanály auta Mercedesu W10 z predchádzajúceho roka. Podobný protest bol spustený aj po VC Maďarska a Veľkej Británie a následný verdikt bol zverejnený medzi VC Veľkej Británie a VC 70. výročia. Výstupom vyšetrovania bol záver, že Racing Point nelegálne okopíroval brzdové kanály Mercedesu W10 a tímu bolo odobratých 15 bodov v šampionáte konštruktérov a udelená pokuta 400 000 €.
Tímy Racing Point, Ferrari, McLaren, Renault a Williams naznačili, že sa proti rozhodnutiu odvolajú, pričom Racing Point chce očistiť svoje meno a zvyšné tímy žiadajú tvrdší trest.
Pneumatiky.
Výhradným dodávateľom pneumatík pre rok 2020 je Pirelli. Rovnako ako v roku 2019 existuje päť zmesí slick pnematík, s označením od C1 (najtvrdšia zmes) do C5 (najmäkšia zmes). Pre mokré podmienky zostávajú taktiež k dispozícii prechodné (intermediate) pneumatiky a pneumatiky do dažďa (wet).
Alokácia.
Pirelli pre každé preteky vyberá tri zmesi (tvrdú "H", strednú "M" a mäkkú "S") z piatich dostupných tvrdostí (C1 je najtvrdšia, C5 najmäkšia). Tabuľka nižšie uvádza výber zmesí pneumatík a ich farebné označenie pre jednotlivé preteky. Pneumatiky do morka a prechodné pneumatiky sú dostupné počas všetkých Veľkých cien.
Kvalifikácia.
Nasledujúca tabuľka uvádza porovnanie tímových kolegov v kvalifikácii.

</doc>
<doc id="638624" url="https://sk.wikipedia.org/wiki?curid=638624" title="British Business School">
British Business School

British Business School je vzdelávacia inštitúcia, ktorá poskytuje profesné manažérske vzdelanie v programoch MBA, BBA, DBA a LLM. Bola založená v roku 2010 a sídli v Prahe.
Štúdium.
Štúdium profesných programov prebieha v českom jazyku a má dĺžku jedného roka, ktorý je rozdelený do dvoch semestrov. Štúdium prebieha kombinovanou aj online formou. Samoštúdium prostredníctvom e-learningu je doplnené víkendovými seminármi.
Master of Business Administration (MBA)
MBA program obsahuje 10 modulov (predmetov), ​​ktoré sú rozdelené do dvoch semestrov po 5 moduloch. V oboch semestroch prebiehajú dva výukové semináre. Štúdium je ukončené vypracovaním záverečnej práce a jej následnou obhajobou pred komisiou. Inštitúcia ponúka 16 programov v kombinovanej a 14 v online forme. Vyučované programy sú Management a leadership, Management v zdravotníctve, Management soft skills, Finančný manažment a účtovníctvo, Sales management, Strategický manažment, Marketing a Public relations, Medzinárodné vzťahy a európske štúdiá, Personálny manažment, Management vo verejnej správe, Private Law, Real Estate , či najnovšie programy Podnikanie a inovácie alebo Sociológie a psychológie. Ponuku potom dopĺňa aj program Management &amp; Leadership, ktorý sa študuje v angličtine.
Bachelor of Business Administration (BBA)
BBA program obsahuje 7 modulov[2] (predmetov), ​​ktoré sú rozdelené do dvoch semestrov po štyroch a troch moduloch. Na konci štúdia potom študent vypracováva záverečnú prácu. Program sa zameriava na teoretické znalosti základných oblastí manažmentu a možno ho tiež považovať za prípravnú fázu pre absolvovanie MBA. V súčasnosti je možné študovať 4 programy v kombinovanej a 3 v online forme. Ide o Základy manažmentu, Management a leadership, Management v sociálnych službách a anglický program Fundamentals of Management.
Doctor of Business Administration (DBA)
DBA program obsahuje 8 modulov (predmetov), ​​ktoré sú rozdelené do dvoch semestrov po 4 moduloch. Na konci štúdia potom študent vypracováva záverečnú prácu. Študijný program je určený pre vrcholových manažérov a zameriava problematiku riadenia podniku, aktuálne trendy a inovatívne riešenia.
Executive Master of Laws (LLM)
LLM program obsahuje 10 modulov (predmetov), ​​ktoré sú rozdelené do dvoch semestrov po 5 moduloch. V oboch semestroch prebiehajú dva výukové semináre. Na konci štúdia potom študent vypracuje záverečnú prácu, ktorá sa obhajuje pred komisiou. Program je zameraný na prehĺbenie znalostí z oblasti súkromného práva so špecializáciou na právo obchodné.
Akreditácia a členstvo.
Vzdelávacie programy akreditovalo Ministerstvo vnútra Českej republiky a škola je člen edukačných a ekonomických asociácií:

</doc>
<doc id="638625" url="https://sk.wikipedia.org/wiki?curid=638625" title="Česko Slovensko má talent 2019">
Česko Slovensko má talent 2019

Česko Slovensko má talent 2019 bola ôsma séria tejto súťaže. Odštartovala 30. augusta 2019 na TV Prima a 3. septembera 2019 na TV JOJ. Porotcovia v roku 2019 boli Jaro Slávik, Jakub Prachař, Diana Mórová a Marta Jandová (špeciálna porotkyne bola Jiřina Bohdalová). Moderátormi boli David Gránský a Lujza Garajová Schrameková. Vysielala sa na Prime a na JOJke. Víťazkou sa stala Margaréta Ondrejková.
Epizódy.
&lt;onlyinclude&gt;
&lt;/onlyinclude&gt;

</doc>
<doc id="638627" url="https://sk.wikipedia.org/wiki?curid=638627" title="Juraj Pohronec-Slepčiansky">
Juraj Pohronec-Slepčiansky



</doc>
<doc id="638629" url="https://sk.wikipedia.org/wiki?curid=638629" title="Viliam Ján Gruska">
Viliam Ján Gruska

Doc. Ing. Viliam Ján Gruska (* 24. september 1936, Ružomberok – † 23. september 2019, Bratislava) bol osobnosť slovenskej kultúry, scénograf, filmový architekt, pedagóg, etnograf, dramaturg, scenárista a režisér, pútnik kultúrou a históriou slovenského národa, ktorý určujúco inicioval, inšpiroval a ovplyvnil činnosť a tvorbu folklórnych súborov, folklórnych skupín, ideu a dramaturgiu desiatok programov, projektov, festivalov a ich scén, tvorbu množstva filmových a televíznych diel a mysle množstva ľudí.
Životopis.
Vyrastal v učiteľskej rodine, ktorá žila v rokoch 19361945 v Rabčiciach, od roku 1946 v Liptovskej Teplej, kde od roku 1947 V. J. Gruska navštevoval základnú školu a o.i. ochotníčil v divadle žiakov aj dospelých, účinkoval v detskom folklórnom súbore. Maturoval na gymnáziu (vtedy JSŠ) v Ružomberku. V rokoch 1954 až 1976 pôsobil ako tanečník, sólista, pedagóg a choreograf v Lúčnici. Ako dramaturg a scénograf bol spoluautorom viacerých programov pre SĽUK. Ako pedagóg tanca a choreograf pôsobil vo FS Technik. Absolvoval Fakultu architektúry a pozemného staviteľstva na SVŠT v Bratislave. V rokoch 1962 až 1971 pracoval v Slovenskej televízii ako vedúci scénografickej výroby. Neskôr pracoval ako architekt v Slovenskej filmovej tvorbe a ako scénický výtvarník v slobodnom povolaní. Od roku 1985 pôsobil ako pedagóg a docent na Katedre scénografie Divadelnej fakulty VŠMU. V roku 1990 bol predsedom Výboru Matice slovenskej.
Architekt filmov a amfiteátrov.
Počas svojej kariéry sa podieľal na vytvorení ľudových festivalov a slávností, v rámci ktorých vytvoril niekoľko amfiteátrov v prírode (Východná, Detva, Zuberec, Heľpa), spolupracoval na filmových prepisoch opier ("Jánošík", "Svätopluk"), televíznych inscenáciách ("Veselé paničky z Windsoru", "Najdúch"), televíznych a kolibských filmoch ("Chodník cez Dunaj", "Kára plná bolesti", "Poviestka", "Uhol pohľadu", "Neďaleko do neba", "Cinka panna") či filmových rozprávkach ("Mahuliena, zlatá panna", "Perinbaba", "Sokoliar Tomáš").
Režíroval dokumentárne filmy "Rodostrom slovenčiny" a "Rodiská a doliny". 
Rodiská a doliny vandrovných sklenárov spoza Chočských vrchov.
Dokumentárna panoráma Viliama J. Grusku z roku 2013 o vandrovných sklenároch spoza Chočských vrchov mapuje prudké premeny rodísk Huty, Malé Borové, Veľké Borové a dolín Prosieckej a Kvačianskej. 80-minútový filmový dokument zachytáva dve doliny a tri obce na rozhraní Liptova a Oravy v procese histórie, kultúry, medziľudských vzťahov a prírodných podmienok. Je to autobiografické rozprávanie popredného slovenského etmografa, scénografa a folklóristu vychádzajúce tak z vlastných skúmaní a spomienok, ako aj z prehovorov ľudí, ktorí do tohto regiónu neodbytne patria. Nádherné prírodné scenérie videné kamerou Richarda Krivdu sú doplnené množstvom dobových fotografií ľudí a krajiny, čo ozvláštňuje rozprávačovu niť faktov, javov a procesov daného neveľkého územia."„Toto rozprávanie nebolo len o planine Svorad, o dvoch dolinách neďaleko nej, o troch dedinách za chočskými vrchmi. Takýchto miest je na Slovensku aj vo svete veľa. A všade platí: kto sa vzdáva rodísk a kultúry v nich, už nenájde k nim cestu. Hoci by si časom za výmenu nechal oči vyplakať, ako v tej Rúfusovej rozprávke: Či jesto pravda na svete. Zostane mu už len jedna cesta. Na cintorín. Pokloniť sa k svojim predkom.“" (zo záverečného textu Viliama J. Grusku)
Iniciátor diela Panoráma ľudovej piesňovej a hudobnej kultúry.
V sedemdesiatych rokoch 20. storočia spolu so Svetozárom Stračinom a ďalšími inicioval zrod kolekcie gramoalbumov mapujúcich piesňovú a hudobnú kultúru regiónov Orava, Pohronie, Liptov, Podpoľanie, Kysuce a Terchovská dolina, Gemer a Malohont. Takto si na začiatok myšlienky spomína Juraj Dubovec: "„Niekedy uprostred leta 1976 ma oslovil Viliam J. Gruska, aby som s ním strávil týždeň na Orave. Povedal mi, že v odbornej verejnosti, ktorá sa venuje skúmaniu prejavov tradičnej ľudovej kultúry, prevláda názor, že Orava je v tomto smere už ,mŕtva’. Že sa tam v obciach a rodinách už dávno nespieva, nehrá a netancuje. On však bol presvedčený o opaku a pokračoval v úsilí o znovuobjavenie folklórnej Oravy. Vytvoril dodnes originálnu korunu pocte svojmu rodnému kraju aj v kontexte európskeho diania projektom nahrávania dvojalbumu Orava, ktorý sa stal doslova legendou. Legendou, ktorou nám Vilo ukázal dovtedy nepoznané cesty a potom nás po nich doviedol aj k ďalším Panorámam.“"
Vladimír Kyseľ približuje vznik tohto diela takto: "„V roku 1978 uzrel svetlo sveta gramoalbum Orava, prvý titul z edičného radu Panoráma ľudovej piesňovej a hudobnej kultúry. Ďalšími boli Podpoľanie, Liptov, Pohronie, Kysuce a Terchovská dolina a Gemer a Malohont. Celá edícia bola výsledkom série regionálnych programov uvádzaných postupne na Folklórnych slávnostiach pod Poľanou v Detve, väčšinou pod dramaturgickým aj režijným vedením Viliama Jána Grusku. Z jeho tvorivej dielne vzišiel aj námet na zdokumentovanie hudobnej kultúry jednotlivých regiónov. K realizácii sa pridal Svetozár Stračina a ďalší spolupracovníci. Tak vznikol jeden z najvýznamnejších projektov svojej doby, zameraný na zaznamenanie a sprístupnenie ľudovej piesňovej a hudobnej kultúry jednotlivých regiónov stredného Slovenska prostredníctvom verejnosti prístupnej formy, zvukových nosičov.""
V roku 2020, teda po vyše 40 rokoch od vydania prvého titulu Orava, Július Jackuliak a Igor Kottman v spolupráci s Občianskym združením Archív Viliama Jána Grusku iniciovali znovuvydanie edície Panoráma ľudovej piesňovej a hudobnej kultúry.
Autor biografických publikácií o slovenských osobnostiach.
Viliam J. Gruska sa v neskoršom období okrem iného venoval aj tvorbe publikácií, životopisných profilov či putovných výstav o slovenských osobnostiach akými boli Milan Rastislav Štefánik, Ladislav Hanus, Milo Urban, Jozef Majerčík, Milan Rúfus či Bronislava Kubánková.
V obci Veľké Borové sa o povznesenie kultúrneho života zaslúžil aj založením festivalu "Letokruhy človeka a krajiny pod Svoradom" – festival návratov k prírode, krajine, kultúre, tradíciám. V roku 2016 bol programovým obsahom festivalu "Memoriál Jožka Majerčíka", ktorý sa po dvoch ročníkoch za účasti ľudových umelcov z Východnej z Veľkého Borového presunul priamo do Východnej, kde sa v roku 2018 uskutočnil III. ročník memoriálu Jožka Majerčíka pri príležitosti 90. výročia jeho narodenia.
Propagátor rómskej kultúry.
Viliam Gruska stál pri zrode monumentálneho predstavenia "Rodokmeň zeme VI. Ľudia z rodu Rómov – scénická freska", uvedeného v roku 1986 na 32. ročníku folklórneho festivalu Východná, ktoré sa stalo prelomovým prezentáciou Rómov na Slovensku resp. vo vtedajšom Československu ako príslušníkov samostatného etnika s vlastnými dejinami, jazykom a kultúrou. Zároveň šlo podľa etnologičky Zuzany Kumanovej o prvé oficiálne spoločenské použitie etnonymu "Rómovia" u nás.
Gruskov synovec, informatik a vysokoškolský pedagóg Damas Gruska, k programu uvádza: "„Dlho na ňom pracoval a samotné uvedenie sa riešilo na najvyšších miestach: u predsedu vlády, na ÚV KSS i ministerstve kultúry, ktoré bolo najviac proti. Obávali sa, že stretnutie stoviek Rómov, navyše z rôznych lokalít, od rurálneho východného Slovenska až po mestské prostredie západných Čiech, nemôže skončiť inak ako všeobecnou bitkou. Nakoniec to dopadlo nad očakávanie. Za všetky zážitky spomeniem len jeden: vyznanie mladého tanečníka breakdancu, krátko po vystúpení pred vypredaným niekoľkotisícovým hľadiskom, že prvýkrát v živote je hrdý na to, že je Róm.“"
Novinárka a folkloristka Elena Akácsová rovnako spomína na atmosféru na festivale aj obavy usporiadateľov: "„Postavil si hlavu, zaručil sa za nich a oni ho poslúchali absolútne na slovo. Boli to najdisciplinovanejší účastníci, akí sa kedy na folklórnom festivale objavili. Program bol gruskovsky monumentálny, ale diváci sedeli v hľadisku celé hodiny ako primrazení, hoci im na hlavy pieklo slnko. Dodnes mám zimomriavky, keď si na ten program spomeniem.“"
Podľa Zuzany Račkovej z Národného osvetového centra "„najmladšími účinkujúcimi na festivale vo Východnej boli v roku 1986 len niekoľkotýždňoví novorodenci v programe Ľudia z rodu Rómov. Scenárista a režisér Viliam Gruska pripravil program, ktorý zachytával život Rómov od narodenia, cez detstvo, svadbu a iné rodinné a kalendárne príležitosti, až po pohreb. Rómovia brali svoju úlohu účinkujúcich tak vážne, že do obrazu o krštení priniesli niekoľko maličkých novorodencov"".
Gruskova práca na príprave aj samotné uvedenie programu sa stali významným impulzom k oživeniu výskumu rómskej kultúry v rámci vtedajšieho Národopisného ústavu SAV, ktorého riaditeľka Božena Filová poskytla Gruskovi ako asistenta etnológa a neskoršieho popredného romistu Arne Manna.
Rozhlasové a dokumentárne rozhovory.
V roku 1996, keď mal Viliam Gruska 60 rokov, v banskobystrickom rozhlasovom štúdiu s ním Juraj Dubovec pripravil cyklus rozhovorov vo forme spomienkového rozprávania "Siločiary jedného života" (1996). Pred Štedrým dňom v roku 2007 bol hosťom hudobného redaktora Vlada Franca v relácii "Túto hudbu mám rád".
 O svojom tvorivom živote hovorí v dokumentárnom filme "Pútnik slovenským časom – Portrét Viliama Jána Grusku". V roku 2014 bol hosťom relácie "Portréty" na Rádiu Regina.
V roku 2016 bol Viliam J. Gruska hosťom v rozhlasovom magazíne o kresťanskom umení s názvom "Krajina duše" na Rádiu Devín. RTVS v súvislosti s úmrtím Viliama J. Grusku uviedla viaceré rozhlasové relácie, v ktorých bol hosťom.

</doc>
<doc id="638630" url="https://sk.wikipedia.org/wiki?curid=638630" title="Viliam Gruska">
Viliam Gruska



</doc>
<doc id="638631" url="https://sk.wikipedia.org/wiki?curid=638631" title="Európska asociácia študentov farmácie">
Európska asociácia študentov farmácie

Európska asociácia študentov farmácie ("European Pharmaceutical Students' Association", EPSA) je nezisková, mimovládna, a politická a profánna federácia združujúca 45 asociácií študentov farmácie z 37 krajín, ktorá reprezentuje vyše 100 000 študentov farmácie z celej Európy. Motto EPSA „"Bringing Pharmacy, Knowledge and Students Together"“ (v preklade „Spájame farmáciu, poznatky a študentov“) vyjadruje primárnu úlohu Asociácie šíriť a propagovať myšlienky a názory všetkých európskych študentov farmácie s cieľom zvýšiť kvalitu vzdelávania, výkonu profesií a vedeckého pokroku v oblasti farmácie a farmakológie. EPSA sídli v Bruseli (Belgicko) spolu so Zväzom lekárnikov Európskej únie (PGEU).

</doc>
<doc id="638638" url="https://sk.wikipedia.org/wiki?curid=638638" title="Práčka (rozlišovacia stránka)">
Práčka (rozlišovacia stránka)

Práčka môže byť:

</doc>
<doc id="638639" url="https://sk.wikipedia.org/wiki?curid=638639" title="Prací stroj">
Prací stroj

Prací stroj môže byť:

</doc>
<doc id="638644" url="https://sk.wikipedia.org/wiki?curid=638644" title="Chladič oleja">
Chladič oleja



</doc>
<doc id="638645" url="https://sk.wikipedia.org/wiki?curid=638645" title="Medzichladič">
Medzichladič



</doc>
<doc id="638647" url="https://sk.wikipedia.org/wiki?curid=638647" title="C/2019 Q4 (Borisov)">
C/2019 Q4 (Borisov)



</doc>
<doc id="638649" url="https://sk.wikipedia.org/wiki?curid=638649" title="BK Slovan Bratislava">
BK Slovan Bratislava

 
 
BK Slovan Bratislava (celým názvom: Basketbalový klub Slovan Bratislava) je slovenský basketbalový klub, ktorý sídli v Bratislave v rovnomennom kraji. Kedysi v klube pôsobil mužský oddiel, ktorý sa stal v rokoch 1940 a 1941 majstrom Slovenska. V modernej dobe sú aktívne iba ženské a dievčenské družstvá. Ženský oddiel hral medzi od sezónami 2013/14-2018/19 vo slovenskej najvyššej basketbalovej súťaži žien. Po sezóne 2018/19 vypadol z extraligy po barážovej prehre s tímom Dubček Bratislava. Klubové farby sú svetlomodrá a biela. 
Basketbalový Slovan bol založený v roku 1940. Mužský oddiel dosahoval úspechov hneď vo svojich začiatkoch, dvakrát zvíťazil v slovenskej lige. Posledná účasť mužského oddielu v najvyššej súťaži sa datuje do sezóny 1968/69. Oddiel v nasledujúcich rokoch zanikol. Ženský oddiel dosahoval najväčšie úspechy v sedemdesiatych rokoch 20. storočia, kedy patril ku každoročným medailovým ašpirantom. Majstrom Československa a neskôr Slovenska sa však nikdy nestal. Na medzinárodnej scéne je najväčším úspechom ženského oddielu dosiahnutie finálového zápasu v európskej súťaži v pohári Liliany Ronchettiovej v sezóně 1977/78. V tomto finále podľahol Slovan bulharskému Levski Sofia o jediný bod pomerom 49:50.
Svoje domáce zápasy hráva v športovej hale Domu športu.
Historické názvy.
Zdroj: 
Umiestnenie v jednotlivých sezónach.
Umiestnenie mužov.
Zdroj: 
Umiestnenie žien.
Zdroj: 
Účasť v medzinárodných pohároch.
Zdroj: 

</doc>
<doc id="638660" url="https://sk.wikipedia.org/wiki?curid=638660" title="Zmluva o energetickej charte">
Zmluva o energetickej charte

Zmluva o energetickej charte (angl. "Energy Charter Treaty", skratka "ECT") je medzinárodná zmluva, ktorá ustanovuje multilaterálny rámec pre cezhraničnú spoluprácu pre oblasť energetiky v Európe. Zmluva pokrýva všetky aspekty komerčných energetických aktivít vrátane obchodu, prepravy, investícií a energetickej efektívnosti. Zmluva je právne záväzná a obsahuje aj mechanizmy urovnávania sporov.
Pôvodne mal proces Európskej charty za cieľ integrovať energetické sektory Sovietskeho zväzu a bývalých krajín východného bloku na konci Studenej vojny do širších európskych a svetových trhov. Jej rola však presahuje západno-východnú spoluprácu cez legálne záväzné nástroje sa pokúša presadzovať princípy otvorenosti globálnych trhov s energiou a nediskriminácie, aby stimulovala priame zahraničné investície a globálny cezhraničný obchod.
V júli 2019 mala Zmluva o energetickej charte 53 signatárov a zmluvných strán vrátane väčšiny členských štátov EÚ, EÚ a Euratomu.
Dejiny organizácie.
ECT predchádzala politická deklarácia, "Európska energetická charta", ktorá bola podpísaná na rokovaní v Haagu 17. decembra 1991 a umožnila následný rozvoj spolupráce v oblasti energetiky po zmluvnej aj inštitucionálnej stránke. Zmluva o energetickej charte bola podpísaná v decembri 1994 a nadobudla platnosť 16. apríla 1998.
Európska komisia a Rada Európskej únie v roku 2019 uvažovali o modernizácii Zmluvy o energetickej charte. Rada prijala v júli 2019 aj súvisiace smernice na rokovania. V júni 2019 prenikli na verejnosť interné informácie od zástupcu Nakatu informujúce o nefunkčnosti bruselského sekretariátu ECT pod vedením generálneho tajomníka Rusnáka.
Orgány.
Článok 34 Zmluvy o energetickej charte zakladá Konferenciu energetickej charty, ktorá je správnym a rozhodovacím orgánom organizácie a má podľa Rezolúcie VZ OSN 62/75 prijatej 6. decembra 2007 status pozorovateľa pri Valnom zhromaždení OSN. Členmi Konferencie sú členské štáty a regionálne organizácie hospodárskej spolupráce, ktoré podpísali alebo ratifikovali zmluvu ECT. Konferenciu charty vedie predseda. Konferencia sa stretáva v pravidelných intervaloch, pričom ich periodicita nie je v zmluve špecifikovaná.
Druhým orgánom na čele inštitucionalizovej Zmluvy o energetickej charte je podľa článku 35 Zmluvy o energetickej charte Sekretariát charty, ktorý vedie generálny tajomník. Generálny tajomník je zodpovedný za praktický výkon organizácie a zodpovedá sa Konferencii, pre ktorú so sekretariátom vykonáva všetky potrebné činnosti. Generálny tajomník je volený na maximálne dve päťročné obdobia. Od roku 2012 stojí na čele sekretariátu ECT slovenský diplomat Urban Rusnák. V roku 2016 bol jednohlasne zvolený na druhé obdobie (2017 – 2021), jeho zástupcom sa v roku 2017 stal Japonec Masami Nakata.

</doc>
<doc id="638661" url="https://sk.wikipedia.org/wiki?curid=638661" title="Kolonoskopia">
Kolonoskopia

Kolonoskopia je vyšetrenie hrubého čreva pohľadom prostredníctvom kolonoskopu, čo je prístroj podobný ohybnej hadici na konci s CCD kamerou a príslušenstvom. Kolonoskop obsahuje aj kanál pre zavedenie špeciálnych nástrojov pre diagnostické a liečebné výkony. Kolonoskopia patrí medzi endoskopické vyšetrovacie metódy.
Postup vyšetrenia.
Vyšetrenie vykonáva špecialista gastroenterológ s asistenciou zdravotnej sestry. Pacient musí byť na vyšetrenie pripravený, to znamená, že musí mať vyprázdnené črevá, aby bolo možné prehliadnuť celý vnútorný povrch hrubého čreva (colon) a koncovej časti tenkého čreva. Preto dva dni pred vyšetrením môže jesť len stravu, ktorá nezanecháva v čreve zvyšky a deň pred vyšetrením postupne vypije roztok preháňadla. Nesmie užívať lieky obsahujúce železo, ktoré zhoršujú viditeľnosť v čreve. Vyšetrenie je nepríjemné, niekedy bolestivé a môže sa vykonať u pacienta pri vedomí alebo počas anestézie, čo je pre pacienta komfortnejšie, ale spojené s väčším výskytom komplikácii. Vyšetrenie sa začína zavedením kolonoskopu cez konečník pacienta, ležiaceho na ľavom boku. Nasleduje posúvanie kolonoskopu celým hrubým črevom až do jeho počiatočnej časti, céka a pokus o preniknutie ileocekálnou (Bauhiniho) chlopňou do konca tenkého čreva (ileum) ktorého vyšetrenie je významné hlavne pri zápalových ochoreniach, napríklad Crohnovej chorobe. Lekár prehliada sliznicu pri zasúvaní kolonoskopu a znovu dôkladne pri jeho vyťahovaní. Podľa potreby odoberá bioptické vzorky sliznice na mikroskopické vyšetrenia, prípadne vykonáva liečebné výkony, ako je odstránenie polypov. Na vysoko špecializovaných pracoviskách je možné vykonávať aj náročnejšie endoskopické výkony, napríklad dilatáciu stenóz (zúžení) hrubého čreva. Samotné vyšetrenie bez zložitejších výkonov u dobre spolupracujúceho pacienta trvá asi 15 minút. Pacienti, ktorí boli vyšetrovaní v celkovej anestéze alebo po príprave aplikáciou liekov so sedatívnym účinkom, bývajú sledovaní na pracovisku približne 2  hodiny po vyšetrení, nesmú riadiť motorové vozidlá a potrebujú sprievod, prípadne dopravu na ceste domov.
Zvláštnu opatrnosť pri príprave na vyšetrenie vyžadujú pacienti so srdcovým zlyhaním, zlyhaním obličiek a poruchami vnútorného prostredia, najmä s nedostatkom draslíka a vápnika, u ktorých príjatie alebo náhla strata väčšieho objemu tekutín môže spôsobiť až život ohrozujúce komplikácie. U pacientov so závažnými srdcovými a pľúcnymi ochoreniami je vhodné aj monitorovanie vitálnych funkcii počas vyšetrenia krvný tlak, EKG, saturáciu krvi kyslíkom (pulznou oxymetriou).
Druhy kolonoskopie.
Kolonoskopicky sa môže vyšetriť celé hrubé črevo, optimálne aj s koncovou časťou tenkého čreva (ileum) – "pankolonoskopia", alebo len jeho koncová oblasť, esovitá slučka (sigma) – "sigmoskopia". Samotný konečník (rectum) sa dá vyšetriť aj neohybným endoskopom (rektoskop) – "rektoskopia".
Indikácie kolonoskopie.
1. preventívna  kolonoskopia, vykonávaná  z preventívnych dôvodov na odhalenie kolorektálneho karcinómu alebo jeho rizika. Primárna skríningová kolonoskopia je označenie preventívnej kolonoskopie u pacientov nad 50 rokov. Skríningová  kolonoskopia sa vykonáva z preventívnych dôvodov u ľudí, ktorí mali pozitívny test stolice na skryté krvácanie. Preventívne kolonoskopické vyšetrenia na Slovensku zachytávajú ročne stovky vyliečiteľných kolorektálnych karcinómov a adenómov (polypov), ktoré sú prekancerózou.
2. diagnostická  kolonoskopia je indikovaná  lekárom pri nasledujúcich príznakoch a chorobách:
3. liečebná kolonoskopia sa vykonáva pri  pri akútnom krvácaní do hrubého čreva, s cieľom odstránenia črevných polypov a uviaznutých cudzích predmetov, k liečbe niektorých pozápalových, pooperačných a nádorových stenóz (zúžení) hrubého čreva. Väčšinou je jednoduchý liečebný výkon súčasťou diagnostickej kolonoskopie, zložitejšie výkony sa vykonávajú ako plánované na príslušne vybavenom pracovisku.
CT virtuálna kolonoskopia (tiež CT kolografia) sa vykonáva väčšinou ako preventívna po obvyklej príprave na CT pracovisku. Pacientove hrubé črevo sa cez konečník naplní vzduchom alebo kysličníkom uhličitým a vykoná sa CT vyšetrenie. Uvádza sa menší výskyt komplikácii pri porovnateľnej diagnostickej výťažnosti, lepšia tolerancia vyšetrenia je sporná, nevýhodou je dlhšie trvanie vyhodnotenia a nemožnosť odberu vzoriek sliznice.
Kontraindikácie kolonoskopie.
Kolonoskopické vyšetrenie nemožno vykonať vôbec, alebo len v prípade naliehavej potreby a so zvláštnou opatrnosťou
Komplikácie kolonoskopie.
Pocit nafúknutia brucha až bolesti sú po vyšetrení bežné a po odchode plynov z čriev ustúpia. Pretrvávajúce bolesti, porucha odchodu plynov a horúčka môžu svedčiť pre perforáciu (prederavenie) čreva, ktoré spravidla vyžaduje chirurgické ošetrenie.  Ďalej sa môže vyskytnúť krvácanie, a to hlavne po výkonoch, ako je polypektomia. Väčšinou ustúpi samo, alebo po liekoch, niekedy je potrebné ošetrenie krvácajúceho miesta počas ďalšej kolonoskopie. Pomerne často dochádza k preniknutiu baktérii do krvného obehu, s ktorým sa organizmus pacienta spravidla vyporiada bez liečby a vzniku príznakov.

</doc>
<doc id="638665" url="https://sk.wikipedia.org/wiki?curid=638665" title="BO Spartak Myjava">
BO Spartak Myjava

BO Spartak Myjava (celým názvom: Basketbalový oddiel Spartak Myjava) je slovenský ženský basketbalový klub, ktorý sídli v Myjave v Trenčianskom kraji. Oddiel patrí pod hlavičku Telovýchovnej jednoty Spartaku Myjava, ktorá okrem iného riadi aj prvoligový futbalový tím Spartak Myjava. Najväčšie úspechy dosahoval oddiel Spartaka v 90. rokoch 20. storočia, kedy býval pravidelným medailovým ašpirantom v najvyššej slovenskej súťaži. Doposiaľ sú najväčším úspechom tímu dve dosiahnuté strieborné medaily, zo sezón 1994/95 a 1996/97. Posledná účasť v najvyššej súťaži sa datuje do sezóny 2007/08. V súčasnosti tím Spartaka hráva v druhej najvyššej súťaži, v 1. lige, kde s družstvom junioriek obsadil v sezóne 2018/19 17. miesto. Klubové farby sú čierna a biela.
Na medzinárodnej scéne je najväčším úspechom štvornásobná účasť v Pohári Liliany Ronchettiovej (prvá v sezóne 1993/94, a naposledy v sezóne 1998/99). Najlepšie sa v tomto pohári Spartak umiestnil v sezóne 1997/98, kedy došiel až do osemfinále.
Historické názvy.
Zdroj: 
Umiestnenie v jednotlivých sezónach.
Zdroj: 
Účasť v medzinárodných pohároch.
Zdroj: 

</doc>
<doc id="638669" url="https://sk.wikipedia.org/wiki?curid=638669" title="Diplo">
Diplo

Thomas Wesley Pentz (* 10. november 1978, Tupelo, Mississippi, USA) známy pod pseudonymom Diplo, je americký DJ a hudobný producent pochádzajúci z Tupela v štáte Mississippi, ale väčšinu mladosti prežil na Floride. V súčasnosti žije v Los Angeles. Je zakladateľom vydavateľstva Mad Decent. Je tiež spoluzakladateľ projektov Major Lazer, Jack Ü, Silk City a LSD.
Osobný život.
V minulosti sa spoznal so speváčkou M.I.A. pochádzajúcou zo Srí Lanky. Má dvoch synov s bývalou partnerkou Kathryn Lockhartovou, Locketta (* 2010) a Lazera (* 2014).

</doc>
<doc id="638670" url="https://sk.wikipedia.org/wiki?curid=638670" title="Thomas Wesley Pentz">
Thomas Wesley Pentz



</doc>
<doc id="638676" url="https://sk.wikipedia.org/wiki?curid=638676" title="Kolonoskop">
Kolonoskop

Kolonoskop je lekársky optický prístroj, ktorý umožňuje vyšetrenie sliznice konečníka, hrubého čreva a koncovej časti tenkého čreva pohľadom (kolonoskopia) a tiež niektoré diagnostické a liečebné výkony nástrojmi, zavedenými cez pracovný kanál prístroja. Obraz sa prenáša z kamery na konci prístroja, svetlo sa privádza svetlovodom z optických vlákien z vonkajšieho zdroja.
História.
Kolonoskop bol vyvinutý z Gastroskopu úpravou jeho konštrukcie, hlavne zväčšením jeho dĺžky. Zásadnou inováciou bol prechod od vláknovej optiky k videoendoskopii s použitím polovodičovej CCD kamery v 80. rokoch, čo prinieslo tenšie a ohybnejšie prístroje, poskytujúce aj kvalitnejšie zobrazenie.
Konštrukcia prístroja.
Moderný kolonoskop má vzhľad ohybnej hadice, ktorá obsahuje svetlovod, ovládanie ohybného konca, vedenie od kamery, kanály pre vzduch a vodu, ktoré umožňujú nafúknutie čreva a omývanie vyšetrovaného poľa, a tiež pracovný kanál, ktorým sa zavádzajú nástroje. Mechanickú ochranu prístroja a zároveň jeho ohybnosť zabezpečujú dve protichodne vinuté kovové špirály, vodotesnosť prístroja zaručuje jeho vonkajší poťah z viacerých vrstiev polyméru. Na konci je niekoľko centimetrov dlhá časť, ktorú je možné ohýbať pomocou ovládacích prvkov na rukoväti v dvoch rovinách. Týmto spôsobom sa dá pohybovať kamerou a nástrojmi, ktoré vystupujú zo susediaceho vyústenia pracovného kanála. Na rukoväti prístroja sú umiestnené ovládacie prvky, ktorým dominujú ovládače pohyblivého konca prístroja. Ďalej tu sú vyústenia kanála prívodu vzduchu a pracovného kanála, u niektorých prístrojov aj okulár. Z rukoväte tiež vedú prípojky k zobrazovacej jednotke, ďalej k zdrojom vody, vzduchu a odsávania. Všetky tieto zariadenia tvoria príslušenstvo kolonoskopu, bez ktorého nie je použiteľný. Spravidla sú umiestnené nad sebou na tzv. endoskopickej veži, ktorú výrobcovia zvyknú dodávať ako modulárny systém pre viacero druhov endoskopických vyšetrení.
Druhy kolonoskopov.
Okrem kolonoskopu so štandardnou dĺžkou a vybavením sa vyrábajú aj kratšie kolonoskopy, určené pre vyšetrenie koncovej časti hrubého čreva – sigmoskopy. Výrobcovia tiež dodávajú špecializované prístroje – pre vyšetrovanie detí a pacientov so stenózami alebo špeciálne prispôsobené pre liečebné výkony.
Príslušenstvo.
Ako príslušenstvo kolonoskopu sa vyrábajú injekčné ihly, bioptické kliešte na odber vzorky tkaniva, slučky na odstrihnutie polypov a ďalšie, ktoré sa dajú zavádzať cez pracovný kanál prístroja a ovládajú sa diaľkovo. Pomocou tohto príslušenstva je možné odoberať vzorky tkaniva, zastavovať krvácanie, odstraňovať črevné polypy, rozširovať a vystužovať zúžené miesta hrubého čreva. V posledných rokoch sa stal neoddeliteľným príslušenstvom aj dezinfektor – „práčka“ pre kolonoskop, ktorý nahradil ručné umývanie a dezinfekciu prístroja medzi vyšetreniami.

</doc>
<doc id="638679" url="https://sk.wikipedia.org/wiki?curid=638679" title="Babirussa">
Babirussa



</doc>
<doc id="638681" url="https://sk.wikipedia.org/wiki?curid=638681" title="Sviňa celebská">
Sviňa celebská



</doc>
<doc id="638682" url="https://sk.wikipedia.org/wiki?curid=638682" title="Soľanka (technika)">
Soľanka (technika)

Soľanka je vodný roztok soli, ktorý sa používa na chladenie technických zariadení na teploty pod nulou. Najčastejšie sa používa roztok chloridu vápenatého – CaCl2. Teplota tuhnutia roztoku závisí od koncentrácie soli, pri CaCl2 je až −55 °C. 
Využitie má aj v rozvodoch pre tepelné čerpadlá. Používa sa ako nemrznúca zmes a médium na prenos tepla zo zemného plošného kolektora alebo vertikálneho vrtu do vnútornej jednotky čerpadla.

</doc>
<doc id="638684" url="https://sk.wikipedia.org/wiki?curid=638684" title="Ogtay Asadov">
Ogtay Asadov



</doc>
<doc id="638686" url="https://sk.wikipedia.org/wiki?curid=638686" title="Hrobári">
Hrobári

Hrobári (pracovný názov: "Pohrebáci") je slovenský komediálny seriál TV JOJ z pera českého scenáristu Petra Kolečka, ktorý sa vysielal od 5. októbra 2019 do 23. novembra 2019.

</doc>
<doc id="638713" url="https://sk.wikipedia.org/wiki?curid=638713" title="Demokratická federácia Severnej Sýrie">
Demokratická federácia Severnej Sýrie



</doc>
<doc id="638717" url="https://sk.wikipedia.org/wiki?curid=638717" title="Srsť">
Srsť



</doc>
<doc id="638718" url="https://sk.wikipedia.org/wiki?curid=638718" title="Projekt203">
Projekt203

Projekt203 je slovenská elektro-popová formácia, ktorá bola založená roku 1999. Názov formácie bol v začiatkoch len pracovný, neskôr sa autor rozhodol, že ho ponechá. Formáciu založil autor Ondrej Pešek (vokály, hudba, text). Do roku 2013 Ondrej Pešek tvoril hudobnú časť sám, neskôr v novembri 2013 sa do formácie pridala Janette, ako hlavná speváčka. Roku 2014 formácia v zložení Ondreja Peška a Janette vytvorili album "Persona non grata". Koncom roka 2014 formácia v tomto zložení zanikla odchodom speváčky Janette. V júni roku 2015 ju nahradila speváčka Sissi Enns. Aktuálna zostava formácie sa skladá z členov Sissi Enns (hlavný spev), Ondej Pešek (autor hudby a textov) a Marcel Orth (fotografia, video).
História.
Formácia.
Formácia vznikla keď sa autor Ondrej Pešek dostal k prvému syntetizátoru a vytváral na ňom svoje prvé tóny. Prvé nahrávanie prebiehalo v domácom prostredí na kazetový magnetofón (1999). Ovplyvnený domácou aj zahraničnou elektroscénou si postupne zadovážil lepšiu techniku na programovanie elektronickej hudby. V roku 2006 sa k nemu pridáva Marcel Orth, s ktorým začal tvoriť vizuálnu časť formácie. V novembri roku 2013 sa pridáva speváčka Janette, ktorá pôsobí vo formácii do roku 2014. V júni roku 2015 ju nahrádza speváčka Sissi Enns.
príchod Marcela Ortha.
Príchod Marcela Ortha priniesol formácii veľký vizuálny posun. Hudba dostáva vizuálnu podobu vo forme videoprojekcií a fotografií.
príchod Janette.
Ondrej Pešek chcel hudbu oživiť ženským vokálom, a tak napísal inzerát na ktorý sa ozvala Janette. Ako po hudobnej, tak po ľudskej stránke si dobre rozumeli a o rok neskôr vzniká album "Persona non grata". Napriek výbornej spolupráci, Janette opúšťa formáciu a naplno sa venuje svojej pedagogickej profesii.
príchod Sissi Enns.
Ondrej Pešek opäť hľadal pomocou inzerátu novú speváčku. Medzitým, po odchode Janette, Ondrej Pešek ešte pracoval na nových skladbách pre ženský vokál. Po roku hľadania novej speváčky sa ozvala Sissi Enns, ktorá je súčasťou formácie dodnes.

</doc>
<doc id="638720" url="https://sk.wikipedia.org/wiki?curid=638720" title="Delta Termostav Mráz Košice">
Delta Termostav Mráz Košice

Delta Termostav Mráz Košice (skrátene DTM Košice), v 50. až 80. rokoch pod názvom TJ Lokomotíva Košice, ktorého súčasťou bol aj basketbalový oddiel, bol slovenský basketbalový klub, ktorý sídlil v košickej mestskej časti Sever. Bol založený v roku 1946 spoločne s futbalovým a stolnotenisovým oddielom do novo založeného Športového klubu Železničiari. Ženský oddiel býval dlhoročným účastníkom česko-slovenskej a neskôr aj slovenskej najvyššej súťaže. Na zlatú medailu však nikdy nedosiahol. Klub zanikol v roku 2001 po pretvorení pôvodného klubu do novo vzniknutej organizácie Delta V.O.D.S. Košice (neskôr Good Angels). Klubové farby boli modrá a biela.
Svoje domáce zápasy hral v basketbalovej hale Lokomotíva v košickom Čermeli.
Historické názvy.
Zdroj: 

</doc>
<doc id="638729" url="https://sk.wikipedia.org/wiki?curid=638729" title="Pohár Liliany Ronchettiovej">
Pohár Liliany Ronchettiovej

Pohár Liliany Ronchettiovej, do roku 1996 Európsky pohár Liliany Ronchettiovej (orig. "Ronchetti Cup"), bola európska ženská basketbalová súťaž, ktorú organizovala FIBA Europe v rokoch 19722002. Bola to druhá najprestížnejšia klubová basketbalová súťaž na svetadieli po Európskom pohári majstrov (neskôr premenovanom na Euroligu). Od sezóny 2002/2003 bol Pohár Liliany Ronchettiovej nahradený Eurocupom, ktorý je jej ekvivalentom.
Pohár bol pomenovaný po Liliane Ronchettiovej, legendárnej talianskej basketbalistke a členke Siene slávy FIBA.

</doc>
<doc id="638733" url="https://sk.wikipedia.org/wiki?curid=638733" title="Pohár Ronchettiovej">
Pohár Ronchettiovej



</doc>
<doc id="638734" url="https://sk.wikipedia.org/wiki?curid=638734" title="Divočina">
Divočina

Divočina môže byť:

</doc>
<doc id="638741" url="https://sk.wikipedia.org/wiki?curid=638741" title="Kamzík balkánsky">
Kamzík balkánsky



</doc>
<doc id="638742" url="https://sk.wikipedia.org/wiki?curid=638742" title="Kamzík tatranský">
Kamzík tatranský



</doc>
<doc id="638743" url="https://sk.wikipedia.org/wiki?curid=638743" title="Kamzík horský">
Kamzík horský



</doc>
<doc id="638746" url="https://sk.wikipedia.org/wiki?curid=638746" title="Nickelova-Strunzova klasifikácia minerálov">
Nickelova-Strunzova klasifikácia minerálov

Nickelova-Strunzova klasifikácia minerálov je systém klasifikácie minerálov. Minerály sa delia na triedy, oddelenia a skupiny na základe ich chemického zloženia a kryštálovej štruktúry. Pôvodne bola publikovaná správcom mineralogickej zbierky Humboldtovej univerzity v Berlíne Karlom Strunzom v roku 1941 v diele "Mineralogische Tabellen" a neskôr bola modifikovaná kanadským mineralógom Ernestom Nickelom. Oproti pôvodnej klasifikácii sa líši vyčlenením skupiny borátov do samostatnej minerálnej triedy.

</doc>
<doc id="638747" url="https://sk.wikipedia.org/wiki?curid=638747" title="Nickel-Strunzova klasifikácia minerálov">
Nickel-Strunzova klasifikácia minerálov



</doc>
<doc id="638748" url="https://sk.wikipedia.org/wiki?curid=638748" title="Zoznam častí seriálu Susedia">
Zoznam častí seriálu Susedia

Toto je zoznam častí seriálu "Suedia". Seriál sa po prvýraz vysielal od 4. septembra 2006 do 31. decembra 2007 na TV Markíza. Neskôr opäť v rokoch 2018 – 2025.
Série.
10. séria (2022).
10. séria je pre seriál finálová, obsahuje iba 8 epizód. 

</doc>
<doc id="638758" url="https://sk.wikipedia.org/wiki?curid=638758" title="Piepor čierny">
Piepor čierny

Piepor čierny (lat. "Piper nigrum") je kvitnúca popínavá rastlina z čeľade pieprovité, pestovaná pre svoje plody čierne korenie, ktoré sa suší a používa ako korenie. Keď je čerstvé a úplne zrelé, má priemer asi 5 mm, je tmavočervené a obsahuje jedno semeno, rovnako ako všetky kôstkovice.
Pôvodom je z dnešnej Kéraly v juhozápadnej Indii, tu aj v iných tropických oblastiach sa intenzívne pestuje. Vietnam je od roku 2013 najväčším producentom a vývozcom korenia na svete, a od roku 2013 produkuje približne 34 % svetovej produkcie.
Korenie sa používa už od staroveku, a to ako pre svoju chuť tak aj v tradičnej medicíne. Čierne korenie je najviac obchodovaným korením na svete a je jedným z najbežnejších korenín pridávaných do jedál na celom svete. Jeho korenistosť je spôsobená chemickou zlúčeninou piperín, ktorá je iným druhom korenia ako kapsaicín charakteristický pre papriku.

</doc>
<doc id="638759" url="https://sk.wikipedia.org/wiki?curid=638759" title="Piper nigrum">
Piper nigrum



</doc>
<doc id="638761" url="https://sk.wikipedia.org/wiki?curid=638761" title="Špenát siaty">
Špenát siaty

Špenát siaty (iné názvy: špenát obyčajný, špenát, zastarano: "(zelený) špinát", nárečovo: "loboda", "lobôdka"; lat. "Spinacia oleracea") je listová zelenina a kvitnúca rastlina pochádzajúca zo strednej a západnej Ázie.
Jeho listy sa konzumujú buď čerstvé, alebo po konzervácii mrazením a dehydratáciou. Môže sa jesť varený alebo surový a chuť sa výrazne líši; vysoký obsah štaveľanu sa varením znižuje.
Je to jednoročná rastlina (zriedka dvojročná), ktorá rastie do 30 cm. V miernych oblastiach môže prezimovať. Listy sú striedavé, jednoduché, vajcovité až trojuholníkové a veľmi variabilné: dlhé 2 až 30 cm a široké 1 až 15 cm, s väčším počtom listov na spodnej časti rastliny. Počas kvitnutia majú vyššie na stonke malé listy. Kvety sú nenápadné, žlto-zelené, s priemerom 3 – 4 mm a dozrievajú na malý, tvrdý, suchý, hrudkovitý zhluk plodov s priemerom 5 – 10 mm, ktorý obsahuje niekoľko semien.
V roku 2018 predstavovala svetová produkcia špenátu 26,3 milióna ton, pričom samotná Čína produkovala 90 % z celkového množstva.

</doc>
<doc id="638762" url="https://sk.wikipedia.org/wiki?curid=638762" title="Spinacia oleracea">
Spinacia oleracea



</doc>
<doc id="638763" url="https://sk.wikipedia.org/wiki?curid=638763" title="Jan Antonín Baťa">
Jan Antonín Baťa

Jan Antonín Baťa (* 11. marec 1898, Uherské Hradiště† 23. august 1965, São Paulo) bol český a brazílsky podnikateľ, biznismen a šéf firmy Baťa.
Život.
Jan Antonín Baťa sa narodil 11. marca 1898 v Uherském Hradišti, v druhom manželstve obuvníka Antonína Baťu. Pochádzal z početnej rodiny, mal štyroch vlastných súrodencov a troch nevlastných. Jeho pôvodné meno bolo Jan Karel Baťa. Zmenil si ho po smrti svojho otca a na jeho pamiatku prijal meno Antonín.
Na naliehanie svojho nevlastného brata Tomáša študoval na meštianskej škole v Zlíne a po ukončenom štúdiu pracoval ako obuvnícky učeň v Baťových závodoch. Ako vyučený obuvnícky tovariš sprevádzal Tomáša na zahraničných cestách, v Nemecku dokonca strávil určitý čas v obuvníckych továrňach. Roku 1919 navštívili spolu USA, kde plánovali začať v meste Lynn (Massachusetts) s podpornou výrobou pre Zlín. Jan Antonín bol poverený vedením americkej filiálky, no už v septembri 1920 po sporoch (zachované v súkromnej korešpondencii) s bratom firmu opustil. Tomáš Baťa bol nespokojný s napredovaním americkej pobočky a zároveň s tým, ako ju brat viedol. Jan Antonín sa preto zamestnal ako robotník v amerických obuvníckych závodoch. Z prvej polovice 20. rokov sa zachovalo o ňom len nepatrné množstvo záznamov. S určitosťou však vieme, že napokon sa bratia zmierili a Jan Antonín bol opätovne zamestnaný v rodinnej firme Baťovcov. Spolu s americkými expertmi sa v júli 1924 v Prahe zúčastnil na prvom Pražskom medzinárodnom kongrese manažmentu (PIMCO), ktorý organizovala Masarykova akadémia práce. Roku 1927 však firmu znovu opustil.
Roku 1931 prišlo k už spomenutej zmene právnej subjektivity Baťových závodov a vznikla spoločnosť Baťa a. s., v ktorej pôsobil ako člen správnej rady J. A. Baťa spolu s Dominikom Čiperom, Rudolfom Gerbecom a predsedom Tomášom Baťom. Následná tragická smrť Tomáša Baťu v roku 1932 znamenala veľký zlom v profesionálnom živote J. A. Baťu. Po smrti Tomáša Baťu boli totiž nájdené dve listiny: kúpna zmluva z mája 1931 (uložená v obálke s popisom „Jan Baťa“), na základe ktorej predal Tomáš Baťa všetky svoje akcie J. A. Baťovi a závet, ktorý potvrdzoval túto kúpnu zmluvu a dlžnú sumu z predaja (50 miliónov korún československých), ako aj zvyšnú pozostalosť odkázal svojim dedičom (uložená v obálke s názvom „posledná vôľa“).
Jan Antonín Baťa sa tak v júli 1932 stal predsedom správnej rady Baťa a. s. Nasledujúce roky strávil na zahraničných cestách expandovaním a propagáciou značky Baťa v Európe, USA, južnej Amerike, Afrike a Ázii. Roku 1938 bol J. A. Baťovi udelený čestný doktorát technických vied za zásluhy o rozvoj technických vied na Vysokej škole technickej Dr. Eduarda Beneša v Brne.
Dňa 2. mája 1945 bol Zlín oslobodený od nacistickej okupácie Červenou armádou. Po krátkom období bezvládia nastal čas spravodlivej odplaty, resp. národnej očisty, tentoraz pod taktovkou víťazov. Už 7. mája 1945 boli prepustení dovtedajší riaditelia Baťovho podniku a bolo dosadené nové revolučné vedenie podniku. Riaditelia Dominik Čipera a Hugo Vavrečka boli dokonca za svoju účasť v protektorátnych, resp. druhorepublikových vládach zatknutí a neskôr postavení pred Národný súd. Na podnik Baťa a. s. v Zlíne bola uvalená národná správa podľa dekrétov prezidenta republiky. Jana Antonína Baťu napokon označili za kolaboranta. V roku 1947 ho v neprítomnosti odsúdili na 15 rokov väzenia a stratu všetkého majetku.
To však pre Baťu žijúceho už od vojny v Brazílii neboli posledné nepríjemnosti. Čakali ho ešte súdy so synom jeho nevlastného brata Tomášom Baťom juniorom o vlastníctvo tovární rozmiestnených po celom svete. Spor trval 15 rokov a starnúci a vyčerpaný Jan Antonín napokon boj vzdal. Tomáš Baťa jr. sa tak stal majiteľom celého obuvníckeho impéria. Jeho strýko sa v Brazílii pokúsil splniť si ešte jeden svoj sen. Napriek tomu, že nemal veľa prostriedkov, keďže mu počas súdnych sporov zablokovali prístup k ziskom z podnikov, vybudoval v brazílskom vnútrozemí štyri mestá a niekoľko tovární. V roku 1957 ho za to chceli dokonca nominovať na Nobelovu cenu mieru, on sám sa však nominácie vzdal. V Brazílii napokon Jan Antonín Baťa aj dožil. Zomrel tam predčasne v roku 1965 po viacerých srdcových záchvatoch v dôsledku stresu, s pocitom nespravodlivosti a zatrpknutý z toho, ako sa k nemu doma zachovali. Stále však tvrdil: „Pravda nakoniec vypláva na povrch ako olej na vodu.“
Budujme stát pro 40 000 000 lidí.
Budujme stát pro 40 000 000 lidí je vizionárska kniha Jana Antonína Baťu prvýkrát vydaná v roku 1937 v Zlíne.
Kniha opisuje, ako by mohlo celé Česko-Slovensko dosiahnuť ešte vyššiu úroveň, a to v ekonomickej, technickej i dopravnej oblasti. Baťa v nej uviedol, že pomocou lepších metód v ťažbe nerastných surovín a poľnohospodárstve, vybudovaním dopravnej infraštruktúry a nadväzujúcim rozšírením remesiel a obchodu celá krajina uživí 40 miliónov ľudí.

</doc>
<doc id="638765" url="https://sk.wikipedia.org/wiki?curid=638765" title="Centrum Chodov">
Centrum Chodov



</doc>
<doc id="638766" url="https://sk.wikipedia.org/wiki?curid=638766" title="Jednoduchá spoločnosť na akcie">
Jednoduchá spoločnosť na akcie

Jednoduchá spoločnosť na akcie (skratka "j. s. a.") je druh obchodnej spoločnosti, ktorá bola na území Slovenska zavedená v roku 2017. Je prvou právnou formou na Slovensku od roku 2001, pri ktorej sa zákonodarca neinšpiroval európskou legislatívou. Jednoduchá spoločnosť na akcie kombinuje prvky spoločnosti s ručením obmedzeným a prvky akciovej spoločnosti, s cieľom zjednodušiť vstup investorov do podniku v podobe nižšieho základného imania a vyššej flexibility úpravy vnútorných pomerov. Je často uznávaná ako právna forma ideálna pre tzv. startupy.
Založenie a predaj akcií.
Spoločnosť vznikne zápisom do obchodného registra ako pri iných formách, no zakladateľ po tomto musí firmu zaregistrovať ako eminenta akcií "Národnému centrálnemu depozitárovi cenných papierov" (skratka "NCDCP"). Po registrácii si eminent môže zadať príkaz na vydanie cenného papiera, na základe ktorého "NCDCP" pripíše konkrétnu akciu na účet akcionára. Akcie "j. s. a." môžu existovať len v tzv. zaknihovanej (elektronickej) podobe, čo znamená, že každý akcionár musí mať vytvorený vlastný účet v "NCDCP", na ktorom má akcie evidované. Jeho údaje, vrátane konkrétnych vlastnených akcií, budú dostupné vo verejnom registri.
Počiatočný kapitál určený na podnikanie tvorí základné imanie, ktoré je pri jednoduchej spoločnosti na akcie 1" "€. Základné imanie tvoria peniaze investorov, ktorí dostanú podiel firmy v podobe akcie, čím sa stávajú jej akcionármi. Akcionári získavajú vďaka vlastníctvu akcií vo firme rôzne práva a nároky, to však záleží na zmluve konkrétnej firmy. Väčšinou akcie dávajú nárok na dividendy (podiely zo zisku firmy) a právo voľby členov predstavenstva firmy (angl. "board of directors"). Podnik môže vydať ďalšie akcie aj po splatení základného imania, často ako spôsob zvýšenia kapitálu. Akcionár vie svoje akcie hocikedy predať ďalej (ak nájde niekoho, kto ich chce kúpiť). Pri "j. s. a." je možné vydať rôzne typy akcií s rôznymi právami. Obchodný zákonník uvádza nasledovné možnosti osobitných práv akcií:
Štruktúra.
Jednoduchú spoločnosť na akcie riadia nasledovné orgány:
Je najvyšším orgánom spoločnosti a tvoria ho všetci akcionári. Rozhoduje o zmene stanov, o zvýšení a znížení základného imania, volí a odvoláva členov predstavenstva a dozornej rady. Na prijatie rozhodnutia valného zhromaždenia sa vyžaduje súhlas väčšiny hlasov prítomných akcionárov. Pri hlasovaní o závažnejších záležitostiach je potrebná najmenej dvojtretinová väčšina hlasov prítomných akcionárov.
Je štatutárnym orgánom spoločnosti, ktorý riadi činnosť spoločnosti a koná v jej mene. Predstavenstvo rozhoduje o všetkých záležitostiach spoločnosti, pokiaľ nie sú Obchodným zákonníkom alebo stanovami vyhradené do pôsobnosti valného zhromaždenia.
Dozorná rada môže odvolávať a voliť členov predstavenstva a tak sa priamo podieľať na činnosti akciovej spoločnosti. Členovia dozornej rady zároveň kontrolujú činnosť vedenia spoločnosti, často dokonca musí mať vedenie pri dôležitých rozhodnutiach súhlas dozornej rady. Členovia dozornej rady majú pri kontrolnej činnosti zároveň prístup ku všetkým informáciám o činnosti spoločnosti. Jednoduchá spoločnosť na akcie nemá zo zákona danú povinnosť zriadiť dozornú radu.
Klauzuly.
V akcionárskej zmluve "j. s. a." je možné vymedziť isté práva akcionára. Toto je možné aj pri akciovej spoločnosti, ale taxatívnym vymedzením týchto práv sa zvýšila právna istota, že takúto dohodu súd akceptuje.

</doc>
<doc id="638769" url="https://sk.wikipedia.org/wiki?curid=638769" title="Šľachtická župa">
Šľachtická župa



</doc>
<doc id="638770" url="https://sk.wikipedia.org/wiki?curid=638770" title="Ján Khün">
Ján Khün



</doc>
<doc id="638771" url="https://sk.wikipedia.org/wiki?curid=638771" title="Ralph Branca">
Ralph Branca

Ralph Theodore Joseph Branca (* 6. január 1926, Mount Vernon, New York, USA† 23. november 2016, Rye Brook, New York) bol americký profesionálny bejzbalový hráč, ktorý od roku 1944 do roku 1956 hral 12 sezón v Major League Baseball (MLB). Branca hral za Brooklyn Dodgers (1944 – 1953, 1956), Detroit Tigers (1953 – 1954) a New York Yankees (1954). Bol to trojnásobný All-Star. Bol známy ako „Shot Heard 'Round the World“.
Životopis.
Ralph Branca sa narodil v Mount Vernon v New Yorku ako pätnásty zo sedemnástich detí. Jeho otec John Branca bol z Talianska. Jeho matka Kati (rodená Berger), ktorá bola židovkou, emigrovala do Spojených štátov v roku 1901 z uhorského Sandorfu (dnes Prievaly, Slovensko). Jeho strýko Jozef Berger bol zabitý v koncentračnom tábore Majdanek a jeho teta Irma Gruenmandl zomrela v koncentračnom tábore v Osvienčime v roku 1942. Ralph bol vychovaný rímsko-katolíkom.
Branca vyštudoval strednú školu AB Davis a jeden rok navštevoval New York University (NYU).
Branca bol počas druhej svetovej vojny oslobodený od vojenskej služby kvôli astme a prepichnutiu ušného bubienka. V roku 1943 podpísal zmluvu s Brooklyne Dodgers, debutoval vo veku 18 rokov.
Oženil s Ann Mulvey, ktorej rodičia boli spoluvlastníkmi Dodgers. Ich dcéra Mary je vydatá za bajzbalového hráča Bobbyho Valentina. Ich ďalšia dcéra Patti žije vo Fort Myers na Floride.
Branca vydal v roku 2011 spomienku s názvom "A Moment in Time" ("Moment v čase").
Andrew J. Muscato v roku 2013 o ňom natočil dokumentárny film "Branca's Pitch".
Bol uvedený do siene slávy "National Italian American Sports Hall of Fame".
Branca zomrel vo veku 90 rokov v opatrovateľskom dome v Rye Brook v New Yorku. Bol posledným žijúcim členom bajzbalového tímu Dodgers z roku 1947. Bol pochovaný v sekcii 26 na "Gate of Heaven Cemetery" v prímestskej oblasti Westchester. Jeho hrob susedí s oddielom 25, kde sú pochované Babe Ruth a Billy Martin.

</doc>
<doc id="638782" url="https://sk.wikipedia.org/wiki?curid=638782" title="Colongitudo">
Colongitudo



</doc>
<doc id="638783" url="https://sk.wikipedia.org/wiki?curid=638783" title="Selenografické colongitudo">
Selenografické colongitudo



</doc>
<doc id="638784" url="https://sk.wikipedia.org/wiki?curid=638784" title="Špenát obyčajný">
Špenát obyčajný



</doc>
<doc id="638786" url="https://sk.wikipedia.org/wiki?curid=638786" title="7 mudrci">
7 mudrci



</doc>
<doc id="638787" url="https://sk.wikipedia.org/wiki?curid=638787" title="Špenát">
Špenát

Špenát (zastarano: "špinát", "špinák") môže byť:

</doc>
<doc id="638788" url="https://sk.wikipedia.org/wiki?curid=638788" title="Špinát">
Špinát



</doc>
<doc id="638789" url="https://sk.wikipedia.org/wiki?curid=638789" title="Špinák">
Špinák



</doc>
<doc id="638790" url="https://sk.wikipedia.org/wiki?curid=638790" title="Loboda">
Loboda

Loboda (nárečovo aj: "lebeda" [-s tvrdým l], "leboda", lobôdka, "lobuotka", "lebiedka" [-s tvrdým l], "lebetka", "lebitka") môže byť:
Loboda (varianty pozri vyššie) môže byť ľudovo aj:
Lobôdka (varianty pozri vyššie) môže byť aj: 

</doc>
<doc id="638791" url="https://sk.wikipedia.org/wiki?curid=638791" title="Lobôdka">
Lobôdka



</doc>
<doc id="638792" url="https://sk.wikipedia.org/wiki?curid=638792" title="Lebiedka">
Lebiedka



</doc>
<doc id="638795" url="https://sk.wikipedia.org/wiki?curid=638795" title="Abovský komitát">
Abovský komitát



</doc>
<doc id="638796" url="https://sk.wikipedia.org/wiki?curid=638796" title="Bratislavský komitát">
Bratislavský komitát



</doc>
<doc id="638797" url="https://sk.wikipedia.org/wiki?curid=638797" title="Gemerský komitát">
Gemerský komitát



</doc>
<doc id="638798" url="https://sk.wikipedia.org/wiki?curid=638798" title="Turniansky komitát">
Turniansky komitát



</doc>
<doc id="638811" url="https://sk.wikipedia.org/wiki?curid=638811" title="Hektometer">
Hektometer

Hektometer (značka: hm) je jednotka dĺžky v metrickej sústave, zodpovedajúca sto (1×102) metrom. Hektometer je v bežnej praxi zriedka používaná jednotka, používa sa v niektorých krajinách pri označení staničenia ciest a železničných tratí.

</doc>
<doc id="638813" url="https://sk.wikipedia.org/wiki?curid=638813" title="Diaľničná križovatka Svrčinovec">
Diaľničná križovatka Svrčinovec

Diaľničná križovatka Svrčinovec je čiastočne vybudovaná diaľničná križovatka na diaľnici D3, ktorá ju prepojuje s cestou I/11 a v budúcnosti aj s rýchlostnou cestou R5.
Opis.
Križovatka sa nachádza na 45. kilometri D3 v katastrálnom území obce Svrčinovec, medzi centrom obce a miestnou časťou Zatky, v stavebnom úseku Svrčinovec – Skalité. Zvláštnosťou križovatky je, že sa čiastočne nachádza na mostnom objekte, ktorý prekonáva široké údolie Šľahorovho potoka, cestu I/11 a železničnú trať 127, má dĺžku 370 (ľavý most), respektíve (pravý most) a výšku nad najnižším bodom údolia. Podobný výškový rozdiel musia prekonať vozidlá, ktoré z cesty I/11 odbočujú na diaľnicu alebo opačne. Napojenie na cestu I/11 je cez stykovú križovatku (vetva A), respektíve kruhový objazd (vetva B).
Je to jediná časť stavebného úseku, ktorá je vybudovaná v plnom profile. Hneď na severovýchodnom okraji mostného objektu sa diaľnica zužuje na polovičný profil, v ktorom bezprostredne nadväzuje jednorúrový tunel Svrčinovec.
Budúcnosť.
V budúcnosti bude do križovatky zapojená pripravovaná rýchlostná cesta R5 a týmto sa z výjazdu zmení na plnohodnotnú diaľničnú križovatku.

</doc>
<doc id="638814" url="https://sk.wikipedia.org/wiki?curid=638814" title="Mr. Big">
Mr. Big

Mr. Big je americká rocková skupina, ktorá bola založená v roku 1988 v Los Angeles v štáte Kalifornia. Pôvodná zostava skupiny pozostávala zo speváka Erica Martina, bubeníka Pata Torpeya, basgitaristu Billyho Sheehana a gitaristu Paula Gilberta, ktorý bol v rokoch 1999–2002 nahradený Richiem Kotzenom. Pat Torpey zomrel vo februári 2018 z dôvodu komplikacií spôsobenými Parkinsonovou chorobou.

</doc>
<doc id="638815" url="https://sk.wikipedia.org/wiki?curid=638815" title="Lich (bytosť)">
Lich (bytosť)

Lich alebo v niektorých počítačových hrách Kostej, je nemŕtva fantasy bytosť. Lich je v zásade mocná, inteligentná bytosť, ktorá na rozdiel od nekromantov nemá stále funkčné telo, podobne ako kostlivci. Žije a prežíva na základe mocnej temnej mágie.
Spravidla ide o zápornú postavu, väčšinou o kráľa alebo čarodejníka, ktorý sa stáva lichom dobrovoľne na základe temnej mágie pri snahe o večný život a zosilnenie svojich magických schopností.
Najznámejšie hry a fantasy svety, kde sa lich vyskytuje, sú herné série Warcraft, Might and Magic či open-source hra Bitka o Wesnoth. Medzi najčastejšie schopnosti tejto postavy patrí nekromantia a schopnosti ovládať mŕtvych, rozličné kliatby, ako i deštruktívna mágia, najčastejšie spojená s chladom.

</doc>
<doc id="638816" url="https://sk.wikipedia.org/wiki?curid=638816" title="Kohári">
Kohári



</doc>
<doc id="638817" url="https://sk.wikipedia.org/wiki?curid=638817" title="Koháry">
Koháry



</doc>
<doc id="638818" url="https://sk.wikipedia.org/wiki?curid=638818" title="Lich">
Lich

Lich môže byť:

</doc>
<doc id="638819" url="https://sk.wikipedia.org/wiki?curid=638819" title="PSR 1257+12">
PSR 1257+12



</doc>
<doc id="638821" url="https://sk.wikipedia.org/wiki?curid=638821" title="André Lwoff">
André Lwoff

André Michel Lwoff (* 8. máj 1902, Ainay-le-Château, Francúzsko – † 30. september 1994, Paríž) bol francúzsky mikrobiológ, virológ, genetik a protozoológ.
V roku 1965 získal Nobelovu cenu za fyziológiu alebo medicínu za objav genetickej regulácie proteosyntézy (spolu s Françoisom Jacobom a Jacquesom Monodom), teda syntézy tzv. provírusov. To sú vírusy, ktorých nukleová kyselina sa v určitom štádiu životného cyklu vkladá do genómu hostiteľskej bunky. Bol prvým biológom, ktorý jasne vymedzil molekulárne a biochemické rozdiely medzi vírusmi a ostatnými formami života.
Životopis.
Bol žiakom protistológa Edouarda Chatona, ktorý kedysi zaviedol pojmy prokaryota a eukaryota. Ten ho priviedol k skúmaniu diverzity protistných organizmov, ale Lwoff sa nakoniec vydal iným smerom, na skúmanie vírusov.
Najprv skúmal problém lyzogénie, teda situácie, kedy vírus hostiteľskú bunku neničí, ale volí stratégiu tzv. provírusu a integruje sa do hostiteľskej DNA. Roku 1953 pri tej príležitosti prvýkrát vírusy definoval, zatiaľ predbežným spôsobom.
Potom, platený Americkou národnou nadáciou pre postihnutých detskou obrnou, presunul svoj záujem na štúdium poliovírusov. Výsledkom bol okrem iného článok "Poňatie vírusu" z roku 1957, v ktorom vírusy prvýkrát jednoznačne odlíšil od baktérií. Lwoff vírus definoval ako výhradne nebunkovú entitu obsahujúcu iba jeden druh nukleovej kyseliny uzavretý v proteínovom obale, entitu, ktorá sa nedokáže množiť delením ako bunky, čo ju núti byť vnútrobunkovým parazitom.
Definoval tiež niektoré základné pojmy súčasnej virológie ako profág, provírus, virión, alebo kapsida.

</doc>
<doc id="638822" url="https://sk.wikipedia.org/wiki?curid=638822" title="André Michel Lwoff">
André Michel Lwoff



</doc>
<doc id="638823" url="https://sk.wikipedia.org/wiki?curid=638823" title="André Michael Lwoff">
André Michael Lwoff



</doc>
<doc id="638826" url="https://sk.wikipedia.org/wiki?curid=638826" title="Renato Dulbecco">
Renato Dulbecco

Renato Dulbecco (* 22. február 1914, Catanzaro, Taliansko† 19. február 2012, La Jolla, Kalifornia, USA) bol taliansko-americký biológ a virológ.
Roku 1975 získal Nobelovu cenu za fyziológiu alebo medicínu za objavy týkajúce sa interakcie medzi nádorovými vírusmi a genetickým materiálom bunky.
Životopis.
Vyštudoval medicínu na turínskej univerzite, jeho spolužiakmi tu boli dvaja ďalší neskorší držitelia Nobelovej ceny, Salvador Luria a Rita Levi-Montalcini. Počas druhej svetovej vojny bojoval v radoch talianskej armády vo Francúzsku a na východnom fronte, ale po vstupe Nemcov do Talianska prešiel k partizánom a zapojil sa do protifašistického odboja. Po oslobodení sa krátko venoval politike, bol radným Turína, ale rýchlo sa vrátil k vede. V roku 1946 ho navštívil v Taliansku Luria a prehovoril ho k odchodu do USA. Odišiel tam v roku 1947, pracoval najprv v Luriovom laboratóriu v Indiane a neskôr v tíme Maxa Delbrücka na California Institute of Technology.

</doc>
<doc id="638830" url="https://sk.wikipedia.org/wiki?curid=638830" title="Modranský sirotinec">
Modranský sirotinec

Modranský sirotinec je bývalé zariadenie pre starostlivosť o slovenské osirelé deti pochádzajúce nielen z protestantského prostredia.
Sirotinec založil slovenský evanjelický kňaz Samuel Zoch v Modre. 12. mája 1912 sa začal stavať a 28. mája 1913 mohol prijať deti. Samuel Zoch bol synovcom a pokračovateľom diela Pavla Zocha. Pavol Zoch sa zaoberal dobročinnosťou v prospech sirôt už pred rokom 1905, no v roku 1907 náhle zomrel. Samuel Zoch založil peňažnú zbierku, na ktorú sa zbieralo celé Slovensko. Podarilo sa takto získať 12 000 korún na stavbu budovy sirotinca.
Stavbu projektoval architekt Dušan Samuel Jurkovič v štýle britského secesného prúdu Modern Style. Neskoršou modernistickou prístavbou podľa projektu architekta Jána Štefanca a ďalšími úpravami sa zotrel pôvodný architektonický zámer.
V roku 1951 prestal sirotinec slúžiť svojmu účelu a do správy ho prevzal generálny biskupský úrad evanjelickej cirkvi augsburského vyznania na Slovensku. Nehnuteľnosť sa nachádza na Vajanského ulici v Modre. V súčasnosti je prázdny, pretože je potrebná jeho rekonštrukcia. Budovu má v správe miestna evanjelická cirkev.
V roku 2016 bol objekt vyhlásený za národnú kultúrnu pamiatku SR.

</doc>
<doc id="638832" url="https://sk.wikipedia.org/wiki?curid=638832" title="Zoznam hráčok klubu Piešťanské Čajky">
Zoznam hráčok klubu Piešťanské Čajky

Článok obsahuje zoznam hráčok klubu Piešťanské Čajky od roku 2012.
Zoznam hráčok pre sezónu 2018/2019.
Simona Majtásová od februára 2019 pre zranenie nehrala. Monica Engelman a Lucia Krč-Turbová boli dopísané na súpisku až v marci 2019.

</doc>
<doc id="638833" url="https://sk.wikipedia.org/wiki?curid=638833" title="Andrea Kalavská">
Andrea Kalavská

Doc. MUDr. Andrea Kalavská, PhD., MHA, rod. Augustínová (* 28. november 1977, Trenčín) je slovenská lekárka, vysokoškolská pedagogička a politička, ktorá pôsobila ako ministerka zdravotníctva Slovenskej republiky od 22. marca 2018 do 17. decembra 2019. V období od 14. apríla 2016 do 22. marca 2018 zastávala funkciu štátnej tajomníčky ministerstva zdravotníctva, do ktorej ju – rovnako ako Stanislava Špánika – navrhol minister zdravotníctva Tomáš Drucker, krízový manážer, ktorého nominovala strana SMER-SD. Do funkcie ministerky ju na odporúčanie odchádzajúceho ministra Druckera navrhol predseda vlády SR Peter Pellegrini, člen strany SMER-SD. 9. decembra 2019 podala demisiu pre ideové rozpory so stranou SMER-SD, po tom, čo vláda SR 4. decembra stiahla návrh reformy, tzv. stratifikácie nemocníc z rokovania Národnej rady SR. Po voľbách v marci 2020 pôsobila počas prvej vlny pandémie Covid-19 ako poradkyňa predsedu vlády Igora Matoviča. 
Štúdium a kariéra.
Kalavská absolvovala doktorské štúdium všeobecného lekárstva na Lekárskej fakulte Univerzity Komenského v Bratislave (?2003) a doktorandské štúdium verejného zdravotníctva na Fakulte zdravotníctva a sociálnej práce Trnavskej univerzity v Trnave. Neskôr absolvovala špecializačné skúšky v odboroch vnútorné choroby a tropická medicína na Slovenskej zdravotníckej univerzite v Bratislave (SZU) a habilitáciu na Vysokej škole zdravotníctva a sociálnej práce sv. Alžbety v Bratislave, kde tiež získala titul Master of Health Administration (MHA). Od roku 2003 pôsobila na Internej klinike Fakultnej nemocnice s poliklinikou Trnava (od 1. apríla 2003 Fakultná nemocnica Trnava) a neskôr na I. internej klinike SZU a Univerzitnej nemocnice Bratislava a na Poliklinike cudzokrajných chorôb. Pedagogicky pôsobí na SZU a VŠZPaSP.

</doc>
<doc id="638834" url="https://sk.wikipedia.org/wiki?curid=638834" title="McDonnell F-101 Voodoo">
McDonnell F-101 Voodoo

McDonnell F-101 Voodoo bolo americké nadzvukové stíhacie lietadlo, ktoré bolo spočiatku určené na sprevádzanie bombardérov, ale neskôr slúžilo aj ako stíhací bombardér a prieskumné lietadlo.
Vznik a vývoj.
Začiatkom roku 1946 vydalo americké letectvo požiadavku na stíhačku s dlhým doletom, ktorá by bola primárne určená na sprevádzanie bombardérov, ale mala by aj schopnosti útočiť na pozemné ciele. S cieľom vyvinúť lietadlo, ktoré by spĺňalo špecifikácie letectva, spustila firma McDonnell Aircraft Corporation 1. apríla 1946 program Model 36.
V priebehu necelých piatich mesiacov bola maketa lietadla v životnej veľkosti hotová a predstavená letectvu. Americké vzdušné sily podpísali 14. februára 1947 s McDonnell Aircraft Corporation zmluvu v hodnote 5,3 miliónov dolárov. Jej predmetom bola výroba a otestovanie dvoch prototypov XP-88. Ich pomenovanie bolo o šesť mesiacov neskôr zmenené na XF-88.
Dňa 20. októbra 1948 sa testovací pilot Robert M. Edholm na jednom z prototypov prvýkrát vzniesol do vzduchu. Lietadlo, poháňané párom motorov XJ34-WE-13 od firmy Westinghouse, nemalo dostatočný výkon a tak dosiahlo maximálnu rýchlosť len /h. Po tomto sklamaní si McDonnell vyvinul svoj vlastný motor s prídavným spaľovaním, ktorý mal o 34% vyšší ťah. Druhý prototyp XF-88A bol už vybavený týmto novým pohonom a vzlietol 26. apríla 1949. V lete 1950 porazil XF-88A konkurenciu v podobe Lockheed XF-90 a North American YF-93, ale americké letectvo tento program nakoniec zrušilo.
V januári 1951 vypísalo Strategické veliľstvo vzdušných síl nové požiadavky na stíhacie lietadlo s dlhým doletom, ktoré by dokázalo sprevádzať bombardéry B-36 Peacekeeper. Do súťaže sa okrem McDonnellu zapojila aj firma Lockheed, North American a Republic. McDonnell prišiel s návrhom, ktorý síce vychádzal z XF-88A, lietadlo však malo byť výrazne prepracované. Návrh počítal s väčším trupom, do ktorého by sa zmestili výkonnejšie motory Pratt &amp; Whitney J57 a viac paliva. Zväčšila sa tiež vertikálna chvostová plocha a prívody vzduchu. V novembri 1951 zmenilo letectvo označenie tohto lietadla na F-101 Voodoo a asi o mesiac neskôr zaslalo McDonnellu žiadosť o pokračovaní vo vývoji. V programe nedošlo k výrobe žiadneho prototypu, ale letectvo v máji 1953 objednalo hneď 29 lietadiel F-101A. V máji 1954 však USAF pozastavilo výrobu a vznieslo požiadavku, aby nové lietadlo bolo schopné niesť aj jadrové bomby.
F-101A.
Prvá F-101A bola dodaná na leteckú základňu Edwards a vzlietla 29. septembra 1954. Do konca roku získalo letectvo ešte tri predprodukčné F-101A, ktoré slúžili na testovanie. Hneď v úvode letových skúšok bolo identifikovaných niekoľko problémov s motorom a ovládateľnosťou stroja. Výroba bola pozastavená a McDonnell pracoval na odstránení nedostatkov.
Dňa 2. mája 1957 bola F-101A zavedená do služby. Produkcia tejto verzie prebiehala do októbra 1957 a celkovo McDonnell vyrobil 77 lietadiel. Z nich sa však len 50 dostalo k bojovým jednotkám, zvyšok slúžil na testovanie.
Dĺžka lietadla bola , čo bolo o viac ako mal F-100A Super Saber. Stroj mal maximálnu vzletovú hmotnosť bola . Krídla so šípovitosťou 45o boli vybavené vztlakovými klapkami a krídelkami.
Každý z dvojice motorov J57-P-13 dosahoval maximálny ťah 66 kN. Tento pohon robil z F-101A Voodoo jedno z najvýkonnejších lietadiel svojej doby. Stroj dosahoval maximálnu rýchlosť /h a dostup . Lietadlo bolo schopné dopĺňať palivo počas letu.
Základná výzbroj stíhačky pozostávala zo štyroch kanónov M39 kalibru . Na každej strane trupu bola dvojica kanónov, pričom každý z nich mal zásobník s 200 nábojmi. F-101A mohla niesť po jednej jadrovej bombe typu Mk 7, Mk 28 a Mk 43.
Pri vzletovej hmotnosti vyššej ako zvládol drak lietadla preťaženie do 6,33 g. F-101A tak nemohla vykonávať vzdušné manévre a nebola preto príliš vhodná pre úlohy taktického bombardéru.
Dňa 12. decembra 1957 prelomila F-101A svetový rekord, keď dosiahla rýchlosť /h. Toto lietadlo však bolo poháňané výkonnejšími motormi J57-P-55 a v tejto úprave nieslo označenie JF-101A.
F-101C.
Problémy s obmedzenou obratnosťou F-101A riešil McDonnell zosilnením draku, čo umožnilo lietadlu zvládať preťaženie do 7,33g. Tento stroj dostal označenie F-101C a prvýkrát vzlietol 21. augusta 1957. Celkovo bolo do mája 1958 vyrobených v tejto verzii 47 lietadiel.
V roku 1966 začalo americké letectvo verzie F-101A a F-101C vyraďovať.
RF-101A.
V máji 1957 bola do USAF zavedená prieskumná verzia RF-101A, v ktorej sa vyrobilo 35 lietadiel. RF-101A sa od predchádzajúcich variantov odlišovala predĺženým a skoseným nosom. Lietadlo bolo vybavené jedným fotoaparátom s dlhou ohniskovou vzdialenosťou Fairchild KA-1, tromi fotoaparátmi Fairchild KA-2 a jednou kamerou CAI KA-18. RF-101A bolo prvé nadzvukové lietadlo, schopné vykonávať fotografický prieskum.
RF-101C.
V septembri 1957 vstúpila do služby prieskumná verzia so zosilneným drakom a schopnosťou niesť jadrovú bombu. RF-101C sa vyrábala do marca 1959 a celkovo zišlo z linky 166 kusov. 
F-101B.
Keď boli zavedené prúdové bombardéry typu B-52, ktoré dosahovali vysokú rýchlosť a mali veľký dostup, eskortné stíhačky stratili význam. Preto sa zmenili aj požiadavky amerického letectva, ktoré chcelo dvojmiestnu záchytnú verziu F-101, schopnú nasadenia v akomkoľvek počasí. Na základe toho vzniká variant F-101B, ktorý bol zaradený do služby v januári 1959. Do marca 1961 bolo vyrobených 480 kusov F-101B. Hoci lietadlo malo niekoľko nedostatkov (zle navrhnuté miesto operátora radaru, pomalý systém riadenia paľby), F-101B predstavovala stíhačku so zlepšenými schopnosťami za „prijateľné“ náklady (1,7 milióna dolárov na jedno lietadlo v porovnaní so 4,7 miliónmi dolárov za F-106A).
Ešte v roku 1959 modifikoval McDonnell približne jednu štvrtinu všetkých vyrobených F-101B tak, že získali zdvojené riadenie. Tieto lietadlá niesli označenie TF-101B a používali sa na výcvik pilotov. V roku 1961, po úprave 79 lietadiel, boli premenované na F-101F.
V rámci modernizačného programu Project Bold Journey, ktorý prebiehal v rokoch 1963 až 1966, bola väčšina F-101B vybavená infračervenými senzormi. Tie mali uľahčiť sledovanie nepriateľských lietadiel aj v prostredí, kde dochádzalo k rušeniu palubných radarov.
Postupné vyraďovanie stíhačiek F-101B/F z amerického letectva sa začalo v roku 1969 bez toho, aby v reálnej bojovej situácii uskutočnili čo i len jeden ostrý výstrel. Niekoľko lietadiel F-101B prevádzkovalo USAF do septembra 1982, pričom slúžili na výcvik pilotov záchytných stíhačiek.
Operačné nasadenie.
Kubánska raketová kríza.
Počas kubánskej raketovej krízy v októbri 1962 vykonávali lietadlá RF-101A a RF-101C prieskumné misie nad územím Kuby. Celkovo uskutočnili 82 misií, pričom lietali v nízkej výške, aby sa vyhli sovietskym raketovým systémom zem-vzduch. Tieto prieskumné lety nakoniec potvrdili, že Kuba skutočne odstránila zo svojich základní jadrové rakety.
Vojna vo Vietname.
Od roku 1961 vzlietali prieskumné lietadlá RF-101C zo základne Kadena na Okinawe a vykonávali hliadkovacie lety nad Laosom a južným Vietnamom. V roku 1965 sa RF-101C presunuli na thajskú základňu Udorn, odkiaľ vzlietali na prieskumné misie aj nad severným Vietnamom. 
Koncom roku 1967 prestali lietadlá Voodoo vykonávať operácie nad severným Vietnamom a ich prieskumné úlohy prevzali RF-4C. Všetky RF-101C boli z bojovej zóny úplne stiahnuté do konca roku 1970. V období medzi rokmi 1965 a 1970 prišlo americké letectvo o 33 lietadiel RF-101C v dôsledku nepriateľskej protilietadlovej paľby a jeden tento stroj zostrelil severovietnamský MiG-21.
 Vzdušné sily Čínskej republiky
 Kanadské kráľovské letectvo
 United States Air Force

</doc>
<doc id="638835" url="https://sk.wikipedia.org/wiki?curid=638835" title="Anatolij Kralickij">
Anatolij Kralickij

Anatolij Kralickij alebo Anatolij Kralický (vlastným menom Alexander Kralickij; * 12. február 1835, Vyšné Čabiny, Rakúske cisárstvo, dnes Slovensko† 11. február 1894, Mukačevo, Rakúsko-Uhorsko, dnes Ukrajina) bol mních rádu svätého Bazila Veľkého, cirkevný činiteľ, pedagóg, spisovateľ, prozaik, etnograf, historik, literárny vedec, folklorista, novinár, fotograf a významná osobnosť národného obrodenia Rusínov.
Anatolij Kralickij sa v roku 1858 stal mníchom – pôsobil v monastieroch v Máriapócsi a v Mukačeve. Jeho činnosť však bola rôznorodá. V 60. rokoch 19. storočia začal pôsobiť ako spisovateľ – popri Alexandrovi Duchnovičovi a Alexandrovi Pavlovičovi sa stal najvýznamnejším spisovateľom karpatskorusínskej a zakarpatskoukrajinskej literatúry druhej polovice 19. storočia. V rámci umeleckej literatúry sa venoval písaniu poviedok, románových noviel, povestí, rozprávok a legiend. Jeho literárna činnosť sa zaraďuje do obdobia neskorého romantizmu. Patril medzi zástancov idey slovanskej vzájomnosti. Prispieval do viacerých periodík, kde uverejňoval svoje diela a štúdie. Za najvýznamnejšie dielo sa považuje poviedka "Kňaz Laborec" (po slovensky "Knieža Laborec") z roku 1863. Ako historik a etnograf napísal viaceré články o histórii monastierov, o živote významných kultúrnych činiteľov v karpatskej oblasti. Zároveň bol aj jedným z prvých fotografov v regióne.
Životopis.
Anatolij Kralickij sa narodil 12. februára 1835 v obci Vyšné Čabiny ako tretie z deviatich detí (3 synovia a 6 dcér) v rodine miestneho gréckokatolíckeho diakona a učiteľa Teodora (Fedora) Kralického a Anny Končovej (Anny Koncsovej). Pokrstený bol 13. februára 1835 v miestnom gréckokatolíckom chráme kňazom Michalom Jakovičom. Jeho otec Teodor sa narodil v Haliči (pri meste Stryj) a keď bol mladý, prišiel do monastierskej školy v Krásnom Brode, aby sa vyučil za kantora a učiteľa. Mama pochádzala z obce Svetlice. Anatolij Kralickij mal dve staršie sestry – Júliu a Teréziu, mladšími súrodencami boli Anton, Mária, Michal, Zuzana, Štefan a Anna. Základné vzdelanie najskôr získal od svojho otca v rodine a potom v škole v susednej obci Krásny Brod.
Anatolij Kralickij sa koncom 40. rokov stretol s Alexandrom Duchnovičom, ktorý navštevoval Monastier Zostúpenia Svätého Ducha v Krásnom Brode. Obdobie života Anatolija Kralického do roku 1858 nie je pre vedcov jednoznačné. Vznikajú názory, že bol samouk alebo sa učil na Haliči, v Prešove, v Užhorodskom duchovnom seminári (1852 – 56), v Užhorodskom biskupskom seminári či študoval filozofiu na Košickom gymnáziu, alebo bol určitý čas novicom do Monastiera svätého Mikuláša v Mukačeve. Podľa ďalšieho názoru sa v roku 1850 ako 15-ročný dostal do Monastiera Zostúpenia Svätého Ducha. V roku 1854 sa dostal ako kandidát do Monastiera svätého Mikuláša v Mukačeve na odporúčanie od Alexandra Duchnoviča, ktorý si všimol jeho nadanie k dejinám a k literatúre. Medzi rokmi 185658 študoval v Monastieri Zostúpenia Svätého Ducha. V roku 1856 podľa Heleny Rudlovčákovej taktiež dostal ponuku stať sa učiteľom v (dnes už ukrajinskej) obci Imstyčovo. Rozhodol sa však ostať vo Vyšných Čabináchvyžiadal si miesto miestneho učiteľa, aby pomáhal otcovi. Počas štúdií sa začal venovať umeleckej tvorbe a štúdiu regionálnej histórie, etnografie a ľudovej tvorby.
25. marca 1858 ho v Prešove prešovský biskup Jozef Gaganec vysvätil za mnícha a prijal rehoľné meno – Anatolij. Obrad zorganizoval Alexander Duchnovič vtedy pôsobiaci na pozícii tajomníka biskupa. Za necelý polrok bol prijatý do Monastiera sv. Michala v Máriapócsi ako profesor cirkevnej histórie a kánonického práva v rehoľnej škole. Zároveň získal právo viesť bohoslužbu. Tam sa naučil nemčinu, čo mu pomohlo pri štúdiu nemeckej literatúry. Práve počas obdobia stráveného v Máriapócsi sa Anatolij Kralickij začal venovať romantickej tvorbe – vtedy napísal takmer všetky svoje poviedky a románové novely s národno-patriotickým smerovaním (príkladom sú diela "Pastyr u polonynach", "Bratovbyvcja, Fedir Petrjuk" či "Kňaz Laborec"...).
V 60. rokoch 19. storočia bol Anatolij Kralickij aktívny v občianskej, v kultúrnej a v osvetovej činnosti – venoval sa písaniu diel, prekladom či recenziám. V roku 1860 v novinách "Zoria Halycka" (po slovensky "Úsvit haličský") ako svoje prvé dielo publikoval romantickú poviedku "Pastyr u polonynach" (po slovensky "Pastier na holiach"). O 3 roky neskôr napísal svoje najznámejšie dielpoviedku "Kňaz Laborec" (po slovensky "Knieža Laborec")dielo o legendárnom kniežati Laborcovi ranofeudálneho štátu slovanského kmeňového zväzu Bielych Chorvátov. Ideou diela je názor Anatolija Kralického, že boj za slobodu národa bol v tejto dobe nevyhnutný. V roku 1863 prestúpil do Monastiera svätého Mikuláša v Mukačeve, ktorý bol od svojho vzniku hlavným strediskom náboženského, národného i kultúrneho života v Podkarpatskej oblasti. Začal v ňom pôsobiť ako učiteľ novicov, neskôr sa stal tajomníkom igumena. Od roku 1869 do smrti bol igumenom v Monastieri svätého Mikuláša v Mukačeve. Voľby, na ktorých výbor Rádu sv. Bazila Veľkého zvolil Anatolija Kralického za igumena, sa uskutočnili v roku 1869 v Monastieri Zostúpenia Svätého Ducha v Krásnom Brode. V roku 1875 sa stretol s Mychajlom Petrovyčom Drahomanovom, keď Drahomanov navštívil Monastier svätého Mikuláša v Mukačeve počas svojej návštevy Podkarpatskej Rusi. Následne obaja začali spolupracovať. Anatolij Kralickij bol podľa Mychajla Petrovyča Drahomanova názorovo orientovaný na Moskvu tzv. ľudovým spôsobom. Rád sv. Bazila Veľkého ho v roku 1885 navrhol ako kandidáta na pozíciu prvého predstaveného všetkých monastierov (protoigumena) Gréckokatolíckej cirkvi v Rakúsko-Uhorsku. Kandidatúru však neprijal, aby nedal uhorskej vláde dôvod na prenasledovanie členov rádu kvôli svojej názorovej orientácii na ideu slovanskej vzájomnosti a Rusko. Kvôli týmto názorom sa Anatolij Kralickij stal nepohodlným pre vládu. Vláda ho verejne obvinila z kolaborácie s redakciou novín "Slovo", ktorých vydávanie bolo na území Rakúsko-Uhorska zakázané, a z nelojálnosti k uhorským zákonom. Spolu s ďalšími redaktormi bol obvinený zo spolupráce s haličskými proruskými (v Rakúsko-Uhorsku zakázanými) novinami. V roku 1888 výbor Rádu sv. Bazila Veľkého predĺžil jeho pôsobenie ako igumena Monastiera svätého Mikuláša v Mukačeve. Koncom 80. rokov sa Anatolij Kralickij venoval hlavne písaniu umeleckej literatúry.
Anatolij Kralickij bol aj jeden z prvých amatérskych fotografov v Podkarpatskej oblasti. Vo februári 1866 ho Jakiv Fedorovyč Holovackyj požiadal, aby urobil niekoľko fotografií ľudí v kroji. Tieto snímky umiestnil do trojdielnej práce "Narodnyje pesni Galickoj j Ugorskoj Rusi" (po slovensky "Ľudové piesne Haličskej a Uhorskej Rusi"). Anatolij Kralickij v júni 1866 poslal Michailovi Fiodorovičovi Rajevskému fotografiu mužaRusína z oblasti pohoria Munții Maramureșului. V roku 1869 sa zúčastnil osadenia nového kríža na chrám v obci Lypča. Pri tejto príležitosti sfotografoval miestneho majstra a samouka Vasyľa Melcera oblečeného v huculskom kroji a napísal báseň "Pamjatnoje" (po slovensky "Pamätné"). Anonymný autor (pravdepodobne ním bol práve Anatolij Kralickij) v článku o vybudovaní chrámu v obci Lypča vysoko ohodnotil práve Vasyľa Melcera. František Rut Tichý tvrdil, že táto fotografia bola objavená v roku 1924 počas opravy zvonice chrámu pri Monastieri svätého Mikuláša v Mukačeve. Žiadna fotografia od Anatolija Kralického sa však nezachovala.
Anatolij Kralickij v spolupráci s Viktorom Kimakom po smrti Alexandra Duchnoviča v roku 1865 určitý čas vydával národné (ľudové) kalendáre – tzv. "Mesjaceslovy", ktoré Duchnovič vydával od začiatku 50. rokov 19. storočia. Kalendáre mali nábožensko-moralizátorsky charakter, ale obsahovali tiež úryvky z umeleckej literatúry (diela napríklad Alexandra Duchnoviča, Alexandra Pavloviča, Anatolija Kralického či Alexandra Mytraka) či rady pre hospodárov.
Anatolij Kralickij sa v októbri 1866 zapojil do činnosti kultúrno-osvietenského spolku"Spoločnosť sv. Bazila Veľkého" (iný názov: "Spoločnosť sv. Vasyľa Velykoho"; slovenský názov: "Spoločnosť svätého Vasilija Veľkého"; rusínsky názov: "Spoločnosť sv. Vasyľa Velykoho"; ukrajinský názov: "Tovarystvo sv. Vasyľa Velykoho"), kde pôsobil na funkcii sekretára. V rámci činnosti spolku bol redaktorom novín "Slovo" (po slovensky "Slovo") a neskôr novín "Svit" (po slovensky "Svet") v rokoch 186771. Bol tiež členom literárnej spoločnosti v Ľvove"Halycko-Ruska matycia" (po slovensky "Haličsko-Ruská matica"). Po tom, čo prestali vyhádzať periodiká "Sova" (po slovensky "Sova"), "Svit" (po slovensky "Svet") a neskôr aj "Novyj svit" (po slovenský "Nový svet"), sa v roku 1873 Anatolij Kralickij s Ivanom Siľvajom pokúšal o založenie vlastných literárno-občianskych novín, kde sa mal stať hlavným redaktorom. Myšlienku sa však nepodarilo zrealizovať, keďže v Užhorode zanedlho mali začať vychádzať noviny "Karpat", čo sa Anatolij Kralickij dozvedel od Mykolu Homičkova, a tak myšlienka prestala byť aktuálnou. Anatolij Kralickij sa v roku 1880 v Mukačeve usiloval založiť literárno-spoločenské noviny s názvom "Slovesnosť" (po slovensky "Slovesnosť"). Malo ísť o umiernené a apolitické periodikum. Nápad bol však znovu neúspešný, keďže sa nenašlo dostatok predplatiteľov. V tom čase bol najproduktívnejším prispievateľom do miestnych periodík spomedzi prozaikov (uverejnil napríklad diela: "Prometej", "Pijavycja", "Siľskyj učyteľ"...). Medzi rokmi 1862 a 1872 napísal mnohé články o histórii monastierov Rádu svätého Bazila Veľkého v Mukačevskej eparchii. Počas obdobia pôsobenia v Mukačeve napísal viacero biografií významných osobností Gréckokatolíckej cirkvi (Ján Jozef de Camillis, Bazil Popovič, Juraj Joanik Bazilovič...). V roku 1874 objavil a publikoval úryvok z Mukačevskej kroniky z 15. storočia (nebola dosiaľ nájdená). Na konci života uverejňoval diela hlavne v periodiku "Beseda" (po slovensky "Beseda").
Od 23. apríla do 19. júna 1867 sa uskutočnila Vseruská etnografická výstava v Moskve. Do prípravného výboru bol v roku 1866 pozvaný aj Anatolij Kralickij – list mu poslal Vasilij Andrejevič Daškov ako hlavný mecenáš výstavy, kde ho prosil, aby im na výstavu poslal exponáty z jeho regiónu. Z neznámej príčiny však účasť odmietol. Podľa názoru Heleny Rudlovčákovej práve počas príprav výstavy sa Anatolij Kralickij zoznámil s Jakovom Fedorovyčom Holovackým.
Anatolij Kralickij ovládal mnoho jazykovruštinu, ukrajinčinu, slovenčinu, češtinu, maďarčinu, nemčinu, francúzštinu, gréčtinu, latinčinu, karpatorusínsky.
Anatolij Kralickij po Rakúsko-Uhorskom vyrovnaní sa venoval prekladom diel slovenských autorov (Pavol Jozef Šafárik, Svetozár Hurban-Vajanský, Ondrej Serebíni, Anton Bielek...). V roku 1892 v novinách "Lystok" (po slovensky "Lístok") publikoval historický prehľad slovenskej literatúry.
Anatolij Kralickij zomrel 11. februára 1894 v Mukačevskom monastieri a pochovali ho do krypty na cintoríne tohto monastiera. Nekrológ, v ktorom bol vyzdvihnutý prínos Anatolija Kralického, napísal Eugenij Fencik. Eugenij Fencik bol taktiež autorom prvej biografie Anatolija Kralického z roku 1893.
Tvorba.
Anatolij Kralickij je autorom okolo 400 vedeckých, publicistických a literárnych titulov. Svoje diela publikoval aj pod rôznymi pseudonymami (Askoľd, Ivan Noď, Foma Fomyč, Laborčan...) a kryptonymami (A. K., A. Kr., An. Kr...). Napísal veľa poviedok, románových noviel, povestí, noviel, čŕt, prekladov, publicistických článkov, etnografických a vlastivedných štúdií"Sivero-vostočnaja Uhorščyna" (po slovensky "Severovýchodné Uhorsko"), "Topografičesko-geografičeskoje opisanije" (po slovensky "Topograficko-geografický opis"), "Rusiny Laborskije v Uhorščine" (po slovensky "Rusíni Laboreckí v Uhorsku"), "Svadebnyji obrjady u Laborskych Rusinov" (po slovensky "Svadobné obrady u Laboreckých Rusínov"), "Narodnyji pesni iz okolicy Mističevskoj v Ugriji" (po slovensky "Národné piesne z okolia Mystyči v Uhorsku"), "Narodnaja etnografija" (po slovensky "Národná etnografia")", Etnografičeskije mysli iz byta Ugorskich Slovakov" (po slovensky "Etnografické poznámky zo života Uhorských Slovákov")"", "O sovremennom položenii russkich v Ugrii" (po slovensky "O súčasnom postavení Rusov v Uhorsku"). Jeho diela neboli za jeho života vydané knižne.
Práce a diela Anatolija Kralického boli publikované v rozličných publikáciách v Moskve, v Petrohrade, v Budapešti, vo Viedni, v Kyjeve, v Ľvove a v Užhorode. V rokoch 185659 písal do prvých novín na Podkarpatskej Rusi – "Cerkovnaja hazeta" (po slovensky "Cirkevné noviny"). Prispieval taktiež do užhorodských novín"Svit" (po slovensky "Svet"), "Lystok" (po slovensky "Lístok") a haličských novín a časopisov"Slovo" (po slovensky "Slovo"), "Žyťe i slovo" (po slovensky "Život a Slovo"), "Sokol" (po slovensky "Sokol"), "Sova" (po slovensky "Sova"), "Zoria Halycka" (po slovensky "Úsvit haličský"), "Halyčanyn" (po slovensky "Haličan"), "Novyj prolom" (po slovensky "Nový prelom"), "Novyj halyčanyn" (po slovensky "Nový Haličan"), "Vestnyk" (po slovensky "Vestník"), "Beseda" (po slovensky "Beseda"), "Naukovyj sbornik" (po slovensky "Náučný zborník"), "Otečestvennyj sbornik" (po slovensky "Vlastenecký zborník"), "Karpat". Vyjadroval svoje kriticko-realistické názory, pre ktoré sa stal nepohodlným pre uhorskú vládupoukazoval na veľký útlak rusínskeho a ukrajinského obyvateľstva v Rakúsko-Uhorsku.
Prispel tiež k vytvoreniu zbierky informácií o slovanských národoch"Slavjanskij sbornik" (po slovensky "Slovanský zborník"), ktorý bol vydaný v Petrohrade. V svojej tvorbe sa venoval aj histórii podkarpatských monastierov. Kralickij v roku 1874 publikoval článok "Pivnično-Schidna Uhorščyna" (po slovensky "Severovýchodné Uhorsko"), kde uviedol topograficko-geografický opis vtedajších 4 zakarpatských komitátov s charakteristikou miest, obcí, národnostnej štruktúry a postavenia tunajšieho obyvateľstva.
Vytvoril sériu článkov "Naukovyj sbornik halycko-ruskoj maticy" (r. 1866, I.IV.) (po slovensky "Vedecký zborník Haličsko-rusínskej matice"), v ktorých vo forme reportáží napísal sériu biografií významných predstaviteľov rusínskej kultúryAlexandra Duchnoviča, Arsenija Kocaka, Bazila Popoviča, Michala Baluďanského a ďalších. V rámci publicistickej činnosti uverejnil články aj o niektorých osobnostiach slovenskej kultúryŠtefanovi Moyzesovi, Jánovi Kollárovi, Pavlovi Jozefovi Šafárikovi, Jankovi Kráľovi, Jozefovi Hložníkovi a Františkovi Víťazoslavovi Sasinkovi.
Je autorom mnohých poviedok a rozprávaní zo života rodného kraja, podkarpatských Lemkov (Rusínov). Tie sa neskôr stali podkladmi pre diela Alexandra Duchnoviča, Arsenija Kocaka či Bazila Popoviča.
Filozofia a názory Anatolija Kralického boli výrazne ovplyvnené antickými filozofmi starovekého Grécka a Ríma ako aj ideou slovanskej vzájomnosti. V svojej tvorbe a národno-uvedomovacom procese nasledoval svojich veľkých predchodcovAndreja Bačinského, Juraja Joanika Baziloviča, Vasila Dovhoviča, Michala Lučkaja, Alexandra Duchnoviča, Alexandra Pavloviča, keď bránil kultúru svojho národa v období silnej maďarizácie. Považoval sa za stúpenca a pokračovateľa buditeľskej činnosti Alexandra Duchnoviča. Záchranu proti maďarizácii Rusínov videl rovnako ako Alexander Duchnovič v šírení idey slovanstva a slovanskej vzájomnosti. Zastával názor, že Rusko je záchrancom slovanských národov a veril v ich lepšiu budúcnosť.
V spolupráci s Cirillom Szabóom vytvoril knižnú sériu "Narodnoje čtenije" (po slovensky "Národné čítanie") a vydali ju v roku 1869. Ich cieľom bolo šíriť osvetu národa.
Zostavil veľkú knižnicu vďaka dávnym archívom. Jeho knižnica obsahovala diela významných ukrajinských, ruských, slovenských, poľských, srbských, nemeckých a maďarských spisovateľov (Hryhorij Savyč Skovoroda, Ivan Petrovyč Kotľarevskyj, Taras Hryhorovyč Ševčenko, Marko Vovčok, Oleksa Petrovyč Storoženko, Michal Lučkaj, Alexander Sergejevič Puškin, Vasilij Andrejevič Žukovskij, Nikolaj Vasilievič Gogoľ, Pavol Jozef Šafárik, Ján Kollár, Adam Mickiewicz...). Mnoho kníh mu daroval ukrajinský vedec Mychajlo Petrovyč Drahomanov, ktorý mu posielal etnografické a folklórne materiály a zbierky. Medzi nimi boli "Maloruski narodni pisni" (po slovensky "Maloruské národné piesne") a "Maloruski narodni perekazy" (po slovensky "Maloruské národné povesti"). Diskutovali spolu aj o problémoch národnostných menšín v Rakúsko-Uhorsku a v Ruskej ríši. Ďalej to boli knihy "Zapiski ochotnika" (Ivan Sergejevič Turgenev), "Rasskazy" (Fiodor Michajlovič Rešetnikov), "Kobzar" (Taras Hryhorovyč Ševčenko), "Povisti" (Marko Vovčok)... Mychajlo Drahomanov vyzval Rusínov a Ukrajincov žijúcich v Rakúsko-Uhorsku, aby mu posielali piesne či rozprávky, na základe ktorých charakterizoval spôsob život a ľudovú tvorbu miestneho obyvateľstva v prácach "Istoričeskije pesni malorusskogo naroda" (po slovensky "Historické piesne maloruského národa") a "Malorusskije predanija i rasskazy" (po slovensky "Maloruské povesti a rozprávky"). Na výzvu sa mu ako prvý prihlásil práve Anatolij Kralickij. Anatolij Kralickij si dopisoval s Jakovom Fedorovyčom Holovackým, ktorý využil jeho materiály o folklóre a vo svojej trojdielnej práci "Narodnyje pesni Galickoj j Ugorskoj Rusi" (po slovensky "Ľudové piesne Haličskej a Uhorskej Rusi"), Osypom Andrijovyčom Mončalovským a Ivanom Jakovyčom Frankom. Ivan Jakovyč Franko publikoval niektoré Kralického zápisy v časopise "Žyťe i slovo" (po slovensky "Život a slovo"). Kralickij udržiaval vzťahy s mnohými osobnosťami vedy a kultúry, napríklad s Antonom Semionovičom Budilovičom, s Bohdanom Andrijovyčom Didyckým, s Andrijom Petrovyčom Deškom, s Mychajlom Petrovyč Drahomanov, s Izmailom Ivanovičom Sreznevským...
Anatolij Kralickij prekladal z nemčiny, zo slovenčiny, z češtiny, z ruštiny, z maďarčiny a z francúzštiny. Osobitnou časťou prekladateľskej činnosti Anatolija Kralického sú preklady diel nemeckého spisovateľa Jeremiasa Gotthelfa a švajčiarsko-nemeckého spisovateľa Johanna Heinricha Daniela Zschokkeho, ktorí pôsobili v období osvietenstva. Anatolij Kralickij sa snažil preklady prispôsobiť prostrediu Užhorodskej Rusi (napríklad postavy v jeho dielach slávia Vianoce podľa Juliánskeho kalendára). Zo slovenskej literatúry prekladal diela Jána Hollého (báseň "Hlas matky Tatry"), Pavla Jozefa Šafárika, Svetozára Hurbana-Vajanského, Ondreja Seberíniho (dielo "Marína Hrúzová") a Antona Bieleka, ktoré uverejňoval v novinách "Lystok" (po slovensky "Lístok"). Udržiaval kontakt aj s niektorými predstaviteľmi slovenskej kultúry (Janko Kráľ, Samuel Ormis...). V rámci publicistickej činnosti uverejnil články aj o Štefanovi Moyzesovi, Pavlovi Jozefovi Šafárikovi, Jozefovi Hložníkovi a Františkovi Víťazoslavovi Sasinkovi.
Svoju literárnu tvorbu začal v 60. rokoch 19. storočia. Patril k slovanofilom a usiloval sa o presadenie myšlienky slovanskej vzájomnosti, ktorá ovplyvňovala spoločensko-politický život inteligencie v tom čase. Zastával názor, že cárske Rusko predstavuje akéhosi záchrancu slovanských národov a podporuje ich mierumilovnosť. Nesúhlasil s tvrdením, že v tej dobe Rusko zaostávalo za západnou Európou v oblastiach umenia, literatúry a náuky. Pôsobil v období romantizmu a realizmu. Bol hlavným predstaviteľom karpatorusínskeho romantizmu. V jeho romantických dielach sa postavy nepodrobia osudu, snažia sa0 pomáhať druhým bez viery v nadprirodzené sily, čo bolo dôkazom viery Anatolija Kralického v silu národa a v lepšie vlastnosti človeka. Presadzoval úprimnosť a lásku, nie odlúčenosť i samostatnosť ako iní romantici.
Anatolij Kralickij pod vplyvom realizmu napísal viacero sociálno-spoločenských poviedok. Poukazoval v nich na rôzne problémy a ťažkú sociálno-ekonomickú situáciu na území dnešného východného Slovenska a Podkarpatskej Rusi. Venoval sa problematikám sociálnej, národnej a kultúrnej obrody, sociálnej nespravodlivosti, biedy ľudu a emigrácie. V dielach sa venoval aj alkoholizmuveľkému problému tunajšieho obyvateľstva, čo zneužívali hospodári, obchodníci a krčmári. Druhou príčinou chudoby na vidieku v tejto oblasti podľa Anatolija Kralického bola exekúcia. Prvý zoznam diel Anatolija Kralického uverejnil v roku 1930 ruský historik Fiodor Fiodorovič Aristov pod názvom "Chronologičeskij perečeň napečateľnych sočinenij A. F. Kralickogo. 18501893 gg" (po slovensky "Chronologický zoznam vydaných diel A. F. Kralického. Roky 18501893").
Literárnu tvorbu Anatolija Kralického hodnotili napríklad Ivan Jakovyč Franko, Jevmenij Sabov, Volodymyr Ivanovyč Birčak, Dmytro Mykolajovyč Verhun, Ivan Serhijovyč Kolomijec, Vasyľ Lazarovyč Mykytas...
Život a tvorba Anatolija Kralického sa stala predmetom štúdia napríklad pre Františka Ruta Tichého, Fiodora Fiodoroviča Aristova, Vasyľa Lazarovyča Mykytasa, Jolanu Holendovú, Helenu Rudlovčákovú, Eugena Perfeckého, Valerija Paďaka, Michala Pavliča...
Etnografia.
Anatolij Kralickij sa tiež zaoberal etnografiou a folklórom. Zoznamoval sa často s obyčajnými dedinčanmi a pri stretnutiach si zapisoval piesne, múdrosti, vedomosti o národných obradoch, hádanky, príslovia, porekadlá, rozprávky, koledy... Napísal viaceré etnografické články aj o rôznych slovanských národocho Srboch, o Bulharoch, o Rusoch, o Ukrajincoch... Riešil v nich tiež sociálno-ekonomické, politické, kultúrne či historické otázky.
Anatolij Kralickij v roku 1863 strávil dva týždne na východnom Slovensku, kde ho zaujali tunajšie svadobné zvyky, o ktorých napísal v článku "Svadebnyji zvyčaji u šaryšskych Slovakov" (po slovensky "Svadobné zvyky šarišských Slovákov"). Článok uverejnil v časopise "Halyčanyn" (po slovensky "Haličan") "v" roku 1868. Článok druhýkrát vydal v roku 1871.
Materiálmi pre jeho etnografickú činnosť sa stali vtedajšie vydania Andrija Deška, Mychajla Andrijovyča Vrabeľa, Vuka Stafanovića Karadžića, Jána Kollára...

</doc>
<doc id="638841" url="https://sk.wikipedia.org/wiki?curid=638841" title="Librácia">
Librácia

Librácia môže byť:

</doc>
<doc id="638847" url="https://sk.wikipedia.org/wiki?curid=638847" title="Bazilišek">
Bazilišek



</doc>
<doc id="638848" url="https://sk.wikipedia.org/wiki?curid=638848" title="Baziliškus">
Baziliškus



</doc>
<doc id="638856" url="https://sk.wikipedia.org/wiki?curid=638856" title="Modranský evanjelický sirotinec">
Modranský evanjelický sirotinec



</doc>
<doc id="638863" url="https://sk.wikipedia.org/wiki?curid=638863" title="Angelina Jolie Pitt">
Angelina Jolie Pitt



</doc>
<doc id="638864" url="https://sk.wikipedia.org/wiki?curid=638864" title="Angelina Jolieová Pittová">
Angelina Jolieová Pittová



</doc>
<doc id="638867" url="https://sk.wikipedia.org/wiki?curid=638867" title="Fazuľa obyčajná">
Fazuľa obyčajná

Fazuľa obyčajná alebo fazuľa záhradná ("Phaseolus vulgaris") je bylinná jednoročná strukovina pestovaná na celom svete pre svoje jedlé suché semeno alebo nezrelé plody (bežne označované ako fazuľa). Medzi hlavné produkty tejto rastliny patria sušená fazuľa (semená zbierané v úplnej zrelosti), fazuľové (zelené) struky (jemné struky so zníženým obsahom vlákniny zozbierané pred fázou vývoja semien) a fazuľové struky (semená zozbierané vo fyziologickej zrelosti). Jej listy sa tiež občas používajú ako zelenina a slama ako krmivo. Spolu s ostatnými druhmi rodu fazuľa ("Phaseolus") sa klasifikuje ako súčasť čeľade bôbovité ("Fabaceae"). Zo všetkých fazúľ je jej pestovanie najviac rozšírené. Získava potrebný dusík prostredníctvom asociácie s dusíkatými baktériami rodu "Rhizobium", ktoré fixujú dusík v pôde.
Fazuľa obyčajná je veľmi variabilný druh, ktorý má dlhú históriu kultivácie. Všetci divokí členovia tohto druhu sú popínavé rastliny, ale mnoho kultivarov je klasifikovaných ako tyčkový alebo trpasličí v závislosti od štýlu ich rastu. Fazuľa sa pestuje na všetkých kontinentoch okrem Antarktídy. V roku 2016 sa na celom svete vypestovalo 27 miliónov ton sušenej fazule a 24 miliónov ton zelenej fazuľky. V roku 2016 bolo Mjanmarsko najväčším producentom sušených fazúľ, zatiaľ čo Čína vyprodukovala 79 % svetovej produkcie zelených fazúľ. Po sóji je to druhá najvýznamnejšia strukovina a je významnou potravinou v Afrike, Indii a Latinskej Amerike.
Divoká forma "P. vulgaris" je pôvodom z Ameriky. Domestikovala sa v období 6000 rokov pred Kr. alebo skôr. Pôvodne sa verilo, že bola domestikovaná samostatne v Mezoamerike a v južnom regióne Ánd, čím získala domestikovaná fazuľa dva genofondy. Nedávne genetické analýzy však ukazujú, že bola najprv domestikovaná v Mezoamerike a rozšírila sa na juh, pravdepodobne spolu s tekvicou a kukuricou. Tieto tri mezoamerické plodiny tvoria pestovateľskú skupinu „tri sestry“, ktorá je súčasťou pôvodného severoamerického poľnohospodárstva.
Existuje veľa kultivarov (viac ako 600 kultivarov pre suchú fazuľu) a plody sa líšia vo veľkosti, farbe a tvare. Fazuľa má vysoký obsah bielkovín, nestráviteľných škrobov, vlákniny, peptidov a bioaktívnych zložiek. Ďalej obsahuje vitamíny (kyselina listová a ďalšie vitamíny B), minerály (Ca, Fe, Cu, Zn, P, K, Mg) a nenasýtené mastné kyseliny (linolénová, linolová a kyselina olejová). Má nízky obsah tuku, sodíka a cholesterolu. Zrelé surové semená fazule sú jedovaté pre obsah lektínov a ďalších látok.

</doc>
<doc id="638868" url="https://sk.wikipedia.org/wiki?curid=638868" title="Fazuľa záhradná">
Fazuľa záhradná



</doc>
<doc id="638869" url="https://sk.wikipedia.org/wiki?curid=638869" title="Phaseolus vulgaris">
Phaseolus vulgaris



</doc>
<doc id="638870" url="https://sk.wikipedia.org/wiki?curid=638870" title="FGB">
FGB



</doc>
<doc id="638880" url="https://sk.wikipedia.org/wiki?curid=638880" title="Greta Tintin Eleonora Ernman Thunbergová">
Greta Tintin Eleonora Ernman Thunbergová



</doc>
<doc id="638881" url="https://sk.wikipedia.org/wiki?curid=638881" title="Greta Tintin Eleonora Ernmanová Thunbergová">
Greta Tintin Eleonora Ernmanová Thunbergová



</doc>
<doc id="638882" url="https://sk.wikipedia.org/wiki?curid=638882" title="Greta Tintin Eleonora Ernman Thunberg">
Greta Tintin Eleonora Ernman Thunberg



</doc>
<doc id="638885" url="https://sk.wikipedia.org/wiki?curid=638885" title="Janais">
Janais

Janais, vlastným menom Jana Kothajová, za slobodna Jana Dzurišová (* 2. december 1983, Vranov nad Topľou) je slovenská speváčka, skladateľka a textárka. Janais spieva v slovenčine, angličtine a francúzštine. Jej manžel Peter Kothaj je hudobník, gitarista, hudobný producent a informatik.
Zo života.
Gymnázium absolvovala v Prešove na Gymnáziu sv. Moniky. Na Filozofickej fakulte Univerzity Komenského v Bratislave študovala anglický a francúzsky jazyk, absolvovala magisterský stupeň štúdia s titulom Magister. Po ukončení štúdií vyučovala angličtinu.
Vo Vranove nad Topľou sa v roku 2001 zúčastnila súťažného festivalu "Zlatý gaštan". Stala sa víťazkou tejto súťaže. V roku 2002 sa zúčastnila súťaže "1. Prešovský študentský Liverpool".
Pôsobila ako speváčka v bratislavskom študentskom zbore UPeCe.
V roku 2008 sa s kapelou zúčastnili hudobnej súťaže Košický Zlatý Poklad s piesňou Voľným pádom. Obsadili tretie miesto. V súťaži Eurosong v roku 2009 v národnom kole vystúpila spolu s kapelou s piesňou Taram ta rej. Vo finále sa umiestnila na ôsmom mieste.
V septembri 2016 naspievala v duete s Petrom Bažíkom pieseň Blízko. Pieseň vyšla ku kampani "40 dní za život". Autorom hudby aj textu je Janais. Pieseň nahrali v štúdiu Studio7 v Prešove. K piesni bol natočený aj videoklip.
Pôvodne mala skladba názov Zázrak, ktorý sa ale neskôr zmenil na názov Blízko.
Všetky piesne Janais aj kapela nahrávajú hudobnom štúdiu Recording Studio7 v Prešove. Začali s Vladom „Randy“ Gnepom spolupracovať od ich druhého albumu "Eufória" a od vtedy nahrávajú piesne výlučne v tomto nahrávacom štúdiu.
Kapela.
Spolu s manželom vystupujú, nahrávajú, koncertujú aj s kapelou, ktorej členmi sú: Peter Kothaj hrá na gitary je kapelníkom skupiny, a spolupodieľal sa aj na niektorých skladbách, na klávesy hrá Martin Šenc, Michal Šelep hrá na basgitare a na bicie Stano Kociov.
Hosťujúci hudobníci.
Hosťujúci hudobníci na albumoch, koncertoch: Daniel Špiner – klávesy, Pavol Hvišč – basgitara, Rasťo Uhrík – kontrabas, Robo Kováč – violončelo, Michal Lorinc – bicie, James Evans – husle.

</doc>
<doc id="638886" url="https://sk.wikipedia.org/wiki?curid=638886" title="Lexmann paradox">
Lexmann paradox

Lexmann paradox (iné názvy: Lexmannovej paradox, kauza Lexmann) je situácia, ktorá vznikla vo voľbách do Európskeho parlamentu, ktoré sa na Slovensku uskutočnili v sobotu 25. mája 2019. Kresťanskodemokratické hnutie napriek tomu, že získalo viac hlasov ako Sloboda a solidarita, získalo o jeden mandát menej. Paradox je pomenovaný po kandidátke KDH Miriam Lexmann, ktorá by sa stala poslankyňou Európskeho parlamentu, ak by paradox nenastal.
Paradox opísal volebný expert Daniel Kerekes. Už v marci 2019, dva mesiace pred voľbami, upozornil, že prepočítavacia formula na prerozdelenie mandátov obsahuje chybu.
Brexit a voľby do Európskeho parlamentu.
V júni 2018 Európska rada v reakcii na plánované vystúpenie Spojeného kráľovstva z Európskej únie rozhodla o prerozdelení mandátov v Európskom parlamente. Podstatou malo byť vysporiadanie sa s kreslami, ktoré sa uvoľnia po odchode Spojeného kráľovstva. Slovensku tak mal pribudnúť jeden mandát. Namiesto 13 poslancov, malo mať Slovensko 14 zástupcov.
Spojené kráľovstvo malo z Európskej únie vystúpiť do 29. marca 2019, čo bolo takmer dva mesiace pred voľbami. Predpokladalo sa tak, že Briti už kreslá v Európskom parlamente po voľbách obsadzovať nebudú. Na Slovensku sa preto voľby vyhlásili na 14 miest.
Na začiatku roka 2019 nebolo jasné, či Spojené kráľovstvo stihne včas z Európskej únie vystúpiť a či vôbec stihne vystúpiť ešte pred eurovoľbami. Ministerstvo vnútra preto pripravilo zmenu volebného zákona, ktorá mala na vzniknutú situáciu reagovať. Volebný zákon bol v zrýchlenom legislatívnom konaní doplnený o §220a, ktorý určoval, akým spôsobom a ktorej strane sa odoberie 14. mandát pre prípad, že Spojené kráľovstvo nestihne z Európskej únie vystúpiť ešte pred voľbami do Európskeho parlamentu.
Chybné kritérium.
Podľa §220a sa mal mandát odobrať tej strane, ktorá vykázala najmenší zvyšok po delení republikovým volebným číslom (kvótou). Toto kritérium mohlo spravodlivo a správne fungovať len za predpokladu, že sa všetkých štrnásť mandátov prikáže stranám už v prvom skrutíniu. Takáto situácia je ale málo pravdepodobná. V ostatných prípadoch je kritérium nespravodlivé, nesprávne a vymyká sa úmyslu zákonodarcu. Odoberá mandát strane, ktorá ma na neho riadny nárok a ponecháva mandát inej strane, ktorá naň riadny nárok nemá. V praxi sa to prejaví tak, že strana s viac hlasmi má o mandát menej než iná strana s menej hlasmi.
Miriam Lexmann.
Vo voľbách do Európskeho parlamentu, ktoré sa na Slovensku uskutočnili v sobotu 25. mája 2019 bol takto odobraný mandát Kresťanskodemokratickému hnutiu hoci malo viac hlasov ako Sloboda a solidarita. Kresťanskodemokratické hnutie malo do vystúpenia Spojeného kráľovstva z Európskej únie jedného europoslanca a Sloboda a solidarita dvoch.
Dvojkou na kandidačnej listine Kresťanskodemokratického hnutia bola Miriam Lexmann. Miriam Lexmann bola formálne zvolenou europoslankyňou, svoj mandát ale nemohla vykonávať. Nepoberala ani mzdu europoslanca. Ak by Spojené kráľovstvo nevystúpilo do konca funkčného obdobia 2019 - 2024 z Európskej únie, Miriam Lexmann by sa europoslankyňou fakticky vôbec nestala.
Volebný expert Daniel Kerekes paradox demonštroval na príklade, že ak by Kresťanskodemokratické hnutie získalo o 371 hlasov menej než bol reálny volebný výsledok, obdržalo by dve kreslá. Miriam Lexmann by sa ihneď stala europoslankyňou. Čakateľom by bol v takom prípade Peter Pollák kandidujúci za Obyčajných ľudí. Hnutie Obyčajnú ľudia by nemali ani jeden mandát.
Ďalší príklad, na ktorom Kerekes paradox demonštruje, je situácia, že by Sloboda a solidarita získala o 495 hlasov viac. V takom prípade by takzvaný brexitový mandát pripadol Eugenovi Jurzycovi zo Slobody a solidarity. Na oboch prípadoch je demonštrované porušenie kritéria monotónnosti hlasov, kedy si strana môže lepším volebným výsledkom poškodiť.
Súdna dohra.
Kresťanskodemokratické hnutie hneď po vyhlásení výsledkov volieb avizovalo, že sa obráti na Ústavný súd. Na Ústavný súd sa obrátilo s volebnou sťažnosťou, v ktorej sa domáhali, aby súd vyhlásil Miriam Lexmann za zvolenú europoslankýňu a Eugena Jurzycu za čakateľa na brexit. Kresťanskodemokratické hnutie sa zároveň obrátilo na Štátnu komisiu pre voľby s podnetom, kde sa dožadovali zmeny jej rozhodnutia o vyhlásení výsledkov volieb. Štátna komisia pre voľby podnet odmietla so zdôvodnením, že Štátna komisia postupovala podľa zákona a že výsledky volieb už môže meniť len Ústavný súd. Potom sa Kresťanskodemokratické hnutie ešte obrátilo správnou žalobou na krajský súd, kde sa dožaduje, aby súd zrušil rozhodnutie Štátnej komisie pre voľby.
Ústavný súd volebnú sťažnosť meritórne neposúdil, pretože sa v pléne kvôli neobsadeným sudcovským miestam nenašla procesná väčšina na prijatie sťažnosti na ďalšie konanie. Sťažnosť tak bola zamietnutá bez vecného zdôvodnenia. Voči takémuto postupu sa ohradil predseda Ústavného súdu, a to pripojením svojho kritického odlišného stanoviska k rozhodnutiu o zamietnutí.
Kresťanskodemokratické hnutie sa na Ústavný súd po doplnení jeho sudcov do plného stavu obrátilo znovu formou volebnej sťažnosti. Ústavný súd o sťažnosti zatiaľ nerozhodol.

</doc>
<doc id="638889" url="https://sk.wikipedia.org/wiki?curid=638889" title="Jana Kothajová">
Jana Kothajová



</doc>
<doc id="638892" url="https://sk.wikipedia.org/wiki?curid=638892" title="Spojovacia súčiastka">
Spojovacia súčiastka



</doc>
<doc id="638893" url="https://sk.wikipedia.org/wiki?curid=638893" title="Karolova univerzita">
Karolova univerzita



</doc>
<doc id="638903" url="https://sk.wikipedia.org/wiki?curid=638903" title="Planetárium (softvér)">
Planetárium (softvér)

Planetárium je aplikačný softvér, ktorý užívateľovi umožňuje simulovať nebeskú sféru kedykoľvek, najmä v noci, na počítači, tablete alebo inteligentnom telefóne. Takéto aplikácie môžu byť len základné, ako je zobrazenie hviezdnej mapy alebo mapy oblohy pre konkrétny čas a miesto, zobrazovanie ilustrácií súhvezdí a asterizmou, alebo zložité, ako je vykreslenie fotorealistických pohľadov na oblohu.
Aplikácie sa môžu používať aj na prepojenie a ovládanie ďalekohľadov, alebo projektorov planetárií. Voliteľné funkcie môžu ponúkať vloženie a následne zobrazenie orbitálnych prvkov novoobjavených telies (komét, asteroidov, medzihviezdnych objektov) a umelých družíc. Môžu simulovať pohlaď cez ďalekohľad s rôznymi parametrami. Súčasťou bývajú aj astronomické kalkulátory a simulácie astronomických dejov.
Jednotlivé planetária sú vyvíjané pre operačné systémy Linux, MacOs, Windows, Android.

</doc>
<doc id="638904" url="https://sk.wikipedia.org/wiki?curid=638904" title="Cartes du Ciel">
Cartes du Ciel

Cartes du Ciel („CDC“ a „SkyChart“) je bezplatný a otvorený zdrojový planetárny program pre systémy Linux, MacOS a Windows. So zmenou na verziu 3 bol Linux pridaný ako cieľová platforma, licencovanie sa zmenilo z freeware na GPLv2 a projekt sa presunul na novú webovú stránku.
CDC zahŕňa schopnosť ovládať počítačom GoTo montáž ďalekohľadu, je s ASCOM a INDI kompatibilné a podporuje USNO UCAC katalógy, i ESA Gaia dáta, spolu s mnohými ďalšími katalógmi a utilitami.
Podľa programátora, Patricka Chevalleyho, bol vydaný ako freeware, pretože „radšej by som videl, ako amatéri míňajú svoje peniaze na nový okulár, ako na astronomický softvér“.
Chevalley tiež vytvoril program "Virtual Moon Atlas", ktorý je tiež bezplatným a otvoreným softvérom.

</doc>
<doc id="638914" url="https://sk.wikipedia.org/wiki?curid=638914" title="Vláknina">
Vláknina

Vláknina môže byť:

</doc>
<doc id="638915" url="https://sk.wikipedia.org/wiki?curid=638915" title="Dežňovov mys">
Dežňovov mys

Dežňovov mys () je mys, najvýchodnejší pevninský výbežok Ázie.
Mys leží na Čukotskom polostrove na východe Ruskej federácie, kde Beringov prieliv oddeľuje Euráziu od Severnej Ameriky a dosahuje na poludník 169° 40' západnej zemepisnej dĺžky.
Mys je menovaný na počesť Semjona Ivanoviča Dežňova (1605 – 1673), ktorý ako prvý Európan tohto výbežku dosiahol. V Naukane stojí maják Semjona Ivanoviča Dežňova. Blízko mysu sa nachádza osada Uelen s polárnou a meteorologickou stanicou.

</doc>
<doc id="638919" url="https://sk.wikipedia.org/wiki?curid=638919" title="SkyChart">
SkyChart



</doc>
<doc id="638923" url="https://sk.wikipedia.org/wiki?curid=638923" title="Trnava pre každého">
Trnava pre každého

Trnava pre každého (v roku 2019 DOPRAVA, od 2019 do 2022 Hlas pravice, od 2022 do 2025 Skúsme to inak) je slovenská pravicovo-liberálna mimoparlamentná politická strana, ktorá pôsobí na Slovensku s centrálou v Bratislave a regionálnymi štruktúrami v okresoch Bardejov, Prešov, Sabinov, Skalica, Martin a Turčianske Teplice.
Dejiny.
Strana vznikla v januári 2019 pod názvom DOPRAVA. Zúčastnila sa slovenských volieb do Európskeho parlamentu (EP) 25. mája 2019, v ktorých dostala 3 998 platných hlasov (0,40 %) a teda nezískala žiaden mandát v EP. V septembri sa strana premenovala na Hlas pravice. 20. februára 2020 strana oznámila, že odstupuje z parlamentných volieb v prospech strany SaS, keďže s ňou má najviac programových prienikov – vrátane pre Hlas pravice kľúčovú rovnú daň – a nechce trieštiť hlasy pravice.
V období od marca do mája 2022 došlo v strane Hlas pravice k zmenám vedenia aj názvu na Skúsme to inak. Predsedníčkou sa stala Veronika Gajdošová Ladňáková. Strana postavila svojich kandidátov do spojených krajských a komunálnych volieb v októbri 2022, vrátane kandidátov na primátorov v Martine či v Piešťanoch.
Ideológia a program.
Hlas pravice sa profiluje ako pravicovo-liberálna (resp. klasickoliberálna), reformná strana, ktorá za svoju hlavnú zásadu pokladá "„podporiť individuálnu slobodu, zodpovednosť a spravodlivosť“". Podľa čl. 1 stanov sa zasadzuje o ekonomickú slobodu občanov v trhovom prostredí, primeranú podporu rodiny zo strany štátu a silnú pozíciu štátu "„tam, kde je jeho hlavná úloha – pri ochrane životov, zdravia a majetku občanov, zabezpečovaní spravodlivosti a potrebnej infraštruktúry.“" Za svoje programové priority pokladá zníženie daní, odvodov a zavedenie rovnej dane, dosiahnutie vyrovnaného alebo prebytkového štátneho rozpočtu, znižovanie štátneho dlhu, zníženie počtu ministerstiev (zo súčasných 13 na 10), úradov a štátnych organizácií "„spolu so zastavením plytvania financiami“" a zrušenie plošných sociálnych balíčkov. Odmieta tzv. sociálny štát a naproti tomu presadzuje pristúpenie k liberalizačným a deregulačným reformám.
Vedenie strany.
Vedenie ako DOPRAVA (20192020).
Predsedom strany bol Ondrej Matej, manažér, podnikateľ a bývalý poslanec Národnej rady Slovenskej republiky (20102012) za SDKÚ-DS. Funkcie podpredsedov strany zastávajú:

</doc>
<doc id="638941" url="https://sk.wikipedia.org/wiki?curid=638941" title="Banán (rozlišovacia stránka)">
Banán (rozlišovacia stránka)

Banán môže byť:

</doc>
<doc id="638945" url="https://sk.wikipedia.org/wiki?curid=638945" title="Beavis and Butt-Head">
Beavis and Butt-Head

Beavis and Butt-Head je americký animovaný televízny seriál vytvorený Mikom Judgom, ktorého predchodcom bola krátka animácia "Frog Baseball". Premiérové ​​epizódy sa vysielali od 8. marca 1993 do 28. novembra 1997. Vysielanie nasledujúcej ôsmej série bolo naplánované na 27. októbra 2011.
Každá epizóda série sa skladá z niekoľkých animácií, v ktorých hlavnú úlohu hrajú dvaja dospievajúci pubertiaci, Beavis a Butt-Head, žijúci vo fiktívnom meste Highland v štáte Texas. Väčšinu času trávia sedením pred televízorom a jedením nachos. Trávia veľa času sledovaním a komentovaním hudobných videí vytvorených nie pre potreby seriálu, ale propagujú aj skutočných umelcov.
V roku 1996 bol nakrútený celovečerný film "Beavis a Butt-Head dobýjajú Ameriku".
Bola vytvorená aj hra "Beavis and Butt-Head in Virtual Stupidity".

</doc>
<doc id="638946" url="https://sk.wikipedia.org/wiki?curid=638946" title="Mechanizmus (technika)">
Mechanizmus (technika)

Mechanizmus je mechanické zariadenie, ktoré vzniklo účelným spojením niekoľkých strojových súčiastok tak, aby bolo možné pomocou neho vykonávať požadovanú funkciu. Bolo vyvinutých mnoho rôznych typov mechanizmov na dosiahnutie rôznych účelov. Preto sa rôzne klasifikujú a rozdeľujú. Medzi mechanizmy sa zaraďujú aj niektoré prevody, prevodovky a zložitejšie spojky.
Základné rozdelenie mechanizmov.
Základné rozdelenie mechanizmov zohľadňuje ich hlavný pracovný prvok:
Kinematické mechanizmy.
Návrhom mechanizmov sa zaoberá kinematika. Pre jej účely sa uvažuje idealizovaný mechanizmus ktorý je absolútne tuhý a pevný, bez hmotnosti a bez trenia v uloženiach. Reálne mechanizmy však majú svoju konečnú tuhosť a pevnosť a nenulovú hmotnosť, t.j. ich rozmery treba prispôsobiť aj použitým materiálom a pôsobiacim silám. Tento postup sa nazýva dimenzovanie. V uloženiach pôsobia vôle a trenie, čo ovplyvňuje účinnosť a presnosť.
Typickými zástupcami kinematických mechanizmov sú:

</doc>
<doc id="638947" url="https://sk.wikipedia.org/wiki?curid=638947" title="McDonnell FH Phantom">
McDonnell FH Phantom

McDonnell FH Phantom bolo americké dvojmotorové stíhacie lietadlo, ktoré bolo vyvinuté pre United States Navy. Išlo o prvé lietadlo poháňané len prúdovým motorom, ktoré bolo schopné operovať na amerických lietadlových lodiach.
Vznik a vývoj.
V roku 1942 požiadal americký námorný úrad pre letectvo spoločnosť McDonnell, aby navrhla prúdové stíhacie lietadlo, ktoré bude schopné operovať z paluby lietadlovej lode. Začiatkom roku 1943 uzavrelo námorníctvo s firmou McDonnell zmluvu na dva prototypy tohto nového stíhacieho lietadla, ktoré nieslo označenie „XFD-1“.
Konštrukčný tím McDonnellu, vedený Kendallom Perkinsom, dostal od námorníctva iba všeobecné špecifikácie, čo dalo inžinierom značnú slobodu pri rozhodovaní. Rozhodli sa navrhnúť čo najjednoduchšie a najkonzervatívnejšie lietadlo, aby sa minimalizovalo riziko a uľahčila výroba a údržba. Konštrukčný tím McDonnellu spolupracoval s firmou Westinghouse na uložení pohonnej jednotky. Zvažovali rôzne konfigurácie, ale nakoniec sa dohodli, že motory budú nainštalované v koreňoch krídel.
Práce na prototypoch sa začali v januári 1944 a prvý z nich vzlietol 26. januára 1945. V skutočnosti však išlo iba o krátky skok, pretože prototyp mal nainštalovaný iba jeden motor. Prvý let stíhačky s oboma motormi sa uskutočnil o niekoľko dní neskôr. Dňa 21. júla 1946 sa začali skúšky XFD-1 na palube lietadlovej lode USS Franklin D. Roosevelt (CVB-42). 
V marci 1945 objednalo americké námorníctvo u McDonnellu 100 Phantomov, nakoniec ale bolo postavených iba 60 lietadiel, pretože po skončení 2. svetovej vojny zanikla potreba obstarať väčšie množstvo týchto stíhačiek. Stroje niesli spočiatku označenie „FD-1“. Písmeno D v názve bolo tradične prideľované lietadlám od konkurenčnej firmy Douglas. V tomto prípade bolo použité preto, že v čase objednania Phantomu nedodával Douglas námorníctvu žiadne stroje. To sa však čoskoro zmenilo, a preto sa označenie Phantomu zmenilo na „FH-1“. Prvé sériovo vyrobené lietadlo FH-1 Phantom vzlietlo 28. októbra 1946 a dodávky námorníctvu sa začali v roku 1947.
Zo stíhačiek FH-1 Phantom sformovalo americké námorníctvo jednu letku a námorná pechota dve letky. Rýchly vývoj technológie prúdových lietadiel však spôsobil, že tieto stroje nezotrvali v aktívnej službe príliš dlho. Prakticky už včase svojho zavedenia boli Phantomy zastarané, a preto ich do konca roku 1949 všetky vyradili a nahradili lietadlami F2H Banshee.
Konštrukcia.
FH-1 Phantom bolo jednomiestne lietadlo konvenčnej konfigurácie, ktoré bolo vyrobené prevažne z leteckého hliníku. Bol to dolnoplošník s rovnými krídlami, pričom v koreni každého z nich bol inštalovaný motor. Krídla mali rozpätie a dali sa skladať smerom nahor (po zložení zaberali iba ). 
Pohon zabezpečovali dva prúdové motory Westinghouse J30-WE-20, z ktorých každý mal ťah 7,1 kN. V prípade potreby bolo možné pripevniť na lietadlo dva pomocné raketové motory, ktoré sa požívali pri štarte. Vnútorný objem paliva bol 1420 litrov, dolet Phantomu však bolo možné predĺžiť prostredníctvom konformnej palivovej nádrže s objemom 1 117 litrov, ktorá sa dala zavesiť pod brucho lietadla.
Pilot mal z kabíny dobrý výhľad a jej kryt sa otváral zasunutím smerom dozadu. Kokpit nebol vybavený vystreľovacím sedadlom, ale kryt bolo možné v prípade potreby odhodiť, aby mohol pilot núdzovo opustiť lietadlo. 
Výzbroj pozostávala zo štyroch guľometov M2 Browning kalibru , pričom každý z nich mal zásobník s 325 nábojmi. Pod krídlami boli závesníky na osem neriadených rakiet vzduch-zem HVAR (High Velocity Aircraft Rocket) kalibru . Týmito raketami však boli Phantomy vyzbrojené len zriedka.
Hoci sa Phantom vyznačoval veľmi príjemnými letovými vlastnosťami, nebol príliš výkonný. Svojou maximálnou rýchlosťou len o málo predčil najlepšie vtedajšie stíhačky s piestovým motorom. V porovnaní s nimi mal tiež oveľa menší dolet.
 United States Navy
 United States Marine Corps

</doc>
<doc id="638949" url="https://sk.wikipedia.org/wiki?curid=638949" title="Uzáver">
Uzáver

Uzáver alebo uzatvárací prístroj je potrubná armatúra, ktorá slúži na uzavretie prietoku média potrubím, resp. na regulovanie jeho veľkosti. Hlavné typy uzáverov sú:
Požiadavky na uzávery.
Všeobecné požiadavky na uzávery sú:
Jednotlivé typy uzáverov ich vo väčšej či menšej miere spĺňajú nerovnako, preto sa pre dané použitie vyberie vhodný typ uzáveru podľa najdôležitejšej požiadavky.

</doc>
<doc id="638950" url="https://sk.wikipedia.org/wiki?curid=638950" title="Angelika Slamová">
Angelika Slamová

Mgr. Angelika Slamová (* 19. jún 1994, Dunajská Streda) je bývalá slovenská profesionálna basketbalistka. Naposledy bola v januári 2024 hráčkou tímu Slávia Banská Bystrica v slovenskej extralige. Je tiež bývalou členkou slovenskej reprezentácie. Slamová počas reprezentačného pôsobenia hrala v slovenskej, poľskej a rumunskej extralige, ako aj v nadnárodných súťažiach vrátane Euroligy. Medzi jej najväčšie úspechy v kariére patrí pôsobenie v Arke Gdynia, s ktorou dvakrát vyhrala poľskú extraligu aj pohár, je tiež rumunskou majsterkou s Sepsi SIC a vicemajsterkou Slovenska a víťazkou Slovenského poháru s Piešťanskými Čajkami. Je dvojnásobnou treťou najlepšou basketbalistkou Slovenska v rokoch 2020 a 2021.
Kariéra.
Začiatky, Šamorín a Piešťany (do 2018).
Basketbal začala Slamová hrať ako osemročná. Profesionálnu kariéru začala v klube ŠBK Šamorín. Tu začala hrávať už od 16 rokov aj v slovenskej extralige. Odohrala tu 6 extraligových sezón ako stabilná opora tímu. V sezóne 2014/15 bola 5. najlepšia hráčka ligy v počte skórovaných bodov (357 b). V sezóne 2015/16 bola najlepšou hráčkou ŠBK Šamorín a 2. najlepšou hráčkou ligy podľa bodovania (495 b). Medzi rokmi 20162018 strávila dve sezóny v v tíme Piešťanské Čajky, kde sa tiež vypracovala na hráčku základnej zostavy a získala s tímom dva tituly vicemajstra Slovenska (7. najlepšia hráčka ligy v sezóne 2016/17 – 311 b; 12. najlepšia hráčka ligy v sezóne 2017/18 – 240 b). 
Pôsobenie v Rumunsku a Poľsku (20182021).
V roku 2018 prestúpila do rumunskej ligy, do tímu ASC Sepsi v meste Sfantu Gheorghe. S tímom zvíťazila v sezóne 2018/19 postupne v Rumunskom pohári aj v lige a hrala aj v Eurocupe. Na sezónu 2019/20 prestúpila do poľskej ligy, do tímu Arka Gdyňa. S Gdyňou sa spolu s vtedajšou spoluhráčkou Barborou Bálintovou stala dvojnásobnou majsterkou Poľska v sezónach 2019/20 aj 2020/21, pričom Arka v domácej lige za ten čas neprehrala jediný zápas. Za Gdyniu nastupovala tiež v Eurolige.
Zranenie a rehabilitácia (20212023).
Na jar 2021 v druhom finálovom zápase BLK si Slamová roztrhla väz v kolene, v apríli 2021 absolvovala operáciu a pol roka absentovala. V decembri 2021 sa v Arke Gdynia vrátila do tréningového procesu s družstvom, no pri tréningu si opätovne poškodila koleno vinou zle prevedenej operácie z apríla. V januári 2022 musela preto absolvovať ďalšiu operáciu, v Poznani, a do konca sezóny 2021/2022 nemohla hrať. 
Návrat a ukončenie kariéry (20232024).
Súťažne sa vrátila na palubovky po dlhej rehabilitácii až na jeseň 2023. V novembri 2023 nastúpila v niekoľkých zápasoch za druholigový poľský tím GTK Gdynia. Nebola však spokojná s úrovňou súťaže a chcela prestúpiť do kvalitnejšej ligy. V januári 2024 sa na mesiac upísala na rozohratie slovenskému extraligovému klubu Slávia Banská Bystrica. Za Sláviu nastúpila v troch extraligových zápasoch s priemerom 17 minút, 4,3 bodov a 2,3 asistencie na zápas. Koncom januára 2024 so Sláviou odohrala Slamová tri zápasy na Federálnom pohári v Piešťanoch, kde Slávia nakoniec získala bronz. Slamová mala priemer 23 minút a 6,3 bodu na zápas. Po skončení Federálneho pohára ohlásila Slamová k 28. januáru 2024 prekvapivo koniec aktívnej kariéry. Odôvodnila to tým, že nebola spokojná so svojou výkonnosťou a vnímala sa ako podpriemerná hráčka, takže nevedela nájsť energiu na pokračovanie v sezóne.
Reprezentačná kariéra.
Slamová bola súčasťou reprezentácie SR už od mládežníckych kategórií. Reprezentačný debut v seniorskom kádri absolvovala Angelika Slamová v prípravnom turnaji pred ME v basketbale 2015 15. mája 2015 proti Srbsku. Za reprezentáciu odohrala v rokoch 20152021 min. 32 zápasov, v ktorých zaznamenala 235 bodov. Reprezentovala tiež Slovensko na Majstrovstvách Európy 2017.
Osobný život.
Slamová vyštudovala Vysokú školu ekonómie a manažmentu verejnej správy v Bratislave v odbore verejná správa a regionálny rozvoj, resp. ekonomika a manažment podniku. Jej mladšia sestra Tilda je rovnako basketbalistka, v sezóne 2023/24 hrala za ŠBK Šamorín v extralige žien. Po skončení aktívnej kariéry avizovala Angelika Slamová návrat do Gdynie, kde sa s priateľom usadila.
Hráčske štatistiky.
"Neúplné štatistiky, sezóny 2019/20 až 2023/2024 sú kompletné."

</doc>
<doc id="638953" url="https://sk.wikipedia.org/wiki?curid=638953" title="Posúvač">
Posúvač

Posúvač môže byť:

</doc>
<doc id="638956" url="https://sk.wikipedia.org/wiki?curid=638956" title="Posúvač (armatúra)">
Posúvač (armatúra)

Posúvač je typ potrubného uzáveru, ktorý dovoľuje pri plnom otvorení prietok plným prierezom potrubia. Teleso posúvača je výrazne väčšie, ako pri ostatných typoch uzáverov, pretože uzatvárací prvok sa musí do neho úplne zasunúť. Uzatvárací prvok má dve tesniace plochy a jeho vysúvanie je riešené pohybovou skrutkou. To mu zabezpečuje ďalšiu výhodu, pomalé otváranie a možnosť regulovať prietok postupne. Pohon skrutky môže byť ručný, alebo elektrický. Je vhodný aj pre najväčšie svetlosti potrubí.

</doc>
<doc id="638964" url="https://sk.wikipedia.org/wiki?curid=638964" title="Peter Jacob Hjelm">
Peter Jacob Hjelm

Peter Jacob Hjelm (* 2. október 1746 – † 7. október 1813) bol švédsky chemik. Ako prvý izoloval prvok molybdén, štyri roky po jeho objavením Carlom Scheeleom. Študoval na univerzite v Uppsale, neskôr pôsobil ako profesor na banskej akadémii a v 1792 sa stal riaditeľom kráľovskej mincovne. Od 1784 bol členom švédskej akadémie vied.

</doc>
<doc id="638967" url="https://sk.wikipedia.org/wiki?curid=638967" title="Katarína Kuniecová">
Katarína Kuniecová

Katarína Kuniecová, rodená Tetemondová (* 24. september 1988, Poprad) je slovenská profesionálna basketbalistka. V súčasnosti hrá za tím Piešťanské Čajky v basketbalovej extralige žien a za slovenskú reprezentáciu, reprezentovala Slovensko na štyroch majstrovstvách Európy v basketbale (v rokoch 2009, 2011, 2013 a 2015).
Kariéra.
Basketbal začala Tetemondová hrať v mládežníckych družstvách Banskej Bystrice. Ako seniorka začala v extralige hrávať za tím ŽBK Poprad. V roku 2010 prestúpila do klubu MBK Ružomberok, kde odohrala tri sezóny. V sezóne 2012/13 sa s Ružomberkom dostala až do semifinále Eurocupu. Následne pôsobila s výnimkou sezóny 2015/16 ako legionárka v zahraničí, postupne v Šoproni, Brne, Zaragoze, Saint-Amand a Pécsi. V sezóne 2015/2016 bola 3., resp. 4. najlepšou hráčkou slovenskej extraligy (body na zápas, resp. body celkovo). V roku 2019 sa vrátila na Slovensko, v sezóne 2019/20 hrá v tíme Piešťanské Čajky. 
Hráčske štatistiky.
"Aktuálne k 1. októbru 2019."
Osobný život.
Tetemondová sa 16. novembra 2019 vydala za svojho dlhoročného partnera Tomáša Kunieca, aj v hráčskej kariére odvtedy používa priezvisko Kuniecová.

</doc>
<doc id="638970" url="https://sk.wikipedia.org/wiki?curid=638970" title="Filozofická fakulta Karolovej univerzity">
Filozofická fakulta Karolovej univerzity



</doc>
<doc id="638989" url="https://sk.wikipedia.org/wiki?curid=638989" title="Byzantské umenie v macedónskom období">
Byzantské umenie v macedónskom období

Byzantské umenie v macedónskom období alebo byzantské umenie vo vrcholnom období alebo obdobie macedónskej renesancie bola etapa byzantského umenia ohraničená rokmi 8431081. Obdobie vlády Macedónskej dynastie a čiastočne aj vláda nedynastických vládcov po smrti cisárovnej Theodory bola po justiniánskom období druhým zlatým vekom byzantského umenia. Napriek zložitým začiatkom obnovy ikonografie a figurálnej mozaiky po tzv. triumfe ortodoxie (z dôvodu pôvodnej absencie znalcov umeleckého remesla) sa postupne znovu rozvinula tvorba ikon i mozaiky, ktorá dosiahla svoj vrchol na prelome 10. a 11. storočia. Umenie možno v niektorých oblastiach stále považovať za prechod medzi antikou a stredovekom, inak však šlo už najmä o typicky stredoveké umenie - založené na duchovnosti, spirituálnosti a oslave božského. Rozvíjalo sa však aj sekulárne umenie spojené najmä s úžitkovým umením. 
Vývoj umenia.
Po období hospodárskych, politických a sociálnych kríz v 7. a 8. storočí, po období ikonoklazmu (ktorý bol pre byzantské umenie útlmom) v Byzancii nastalo obdobie pomernej stability a rozmachu. Mocenský a ekonomický rozmach sa pochopiteľne preniesla aj do oblasti umenia. Zásadný dopad na umeleckú činnosť v Byzancii mala už tradične náboženská doktrína, a do Byzancie sa preto po dogmách obrazoborectva mohlo vrátiť aj tradičné byzantské umenie, ktoré v predchádzajúcom období prežívalo najmä na periférii v Sýrii, či v ústraní kapadóckych kláštorov. Práve v Kapadócii, kde už od predchádzajúceho obdobia vznikali v skalách tesané kláštory, (najznámejšie z nich pravdepodobne v okolí Göreme) sa v tomto období výrazne rozvinula tvorba nástennej fresky a ikon. Sýrska ikonografia a jej štýly postupne prenikla i do európskej časti ríše a na cisársky dvor. Nanovo sa tvorili náboženské mozaiky a obnovila sa dekorácia väčšiny chrámov. Celkovo možno povedať, že najmä v najranejšom poobrazoboreckom období sa viac reštaurovalo než inovovalo. Prevláda farebnosť a symbolika.
Pád obrazoborectva definitívne nastal po smrti cisára Theofila, za vlády regentky Theodory a jej syna Michala III., ktorí v roku 843 usporiadali synodu, kde bolo obrazoborectvo definitívne zavrhnuté. Už Theofilov syn Michal III. nechal vyzdobiť slávnostnú sálu Veľkého cisárskeho paláca (datovanú do 6. storočia) veľkým Kristom umiestneným vo výklenku nad trónom, a v posledných rokoch svojej vlády obohatil apsidu Hagie Sofie o mozaiku Panny Márie s dieťaťom. Pannu Máriu podľa kanonickej schémy ustálenej pre výzdobu byzantských chrámov rovnako umiestnili aj na dvere Chrysotriklínia. Nanovo sa tvorila náboženská mozaika a obnovili sa dekorácie chrámov. Prevláda farebnosť a symbolika. 
Umenie možno považovať za prechod medzi antikou a stredovekom. Diela stále nesú niektoré klasické rímske znaky (farby či doplnky), naopak postavy nesú východný orientálny nádych a často i ľudové prvky. Zároveň sa však po porážke ikonoklazmu sprísnili i teologické nároky na ikony. Tie nesmeli za žiadnych okolností pripomínať prázdne modlárstvo ale mali poukazovať na svoj veľkolepý duchovný predobraz. Rôznorodosť umiestnenia – raz v apside pripomínajúcej jaskyňu v Bethleme, kde sa narodil Ježiš Kristus, či inú jaskyňu, v ktorej bol pochovaný, inokedy nad vchod „"ako božskú a strážnu bránu"“. Viacvýznamový symbolizmus sa modernému zmýšľaniu môže zdať cudzí, no v ich očiach sa zakladal na piaristickom výklade textu, ktorý v priebehu stáročí postupne menil interpretáciu Písma.
Samotné ikony v Byzantskej ríši ako umenie chápané neboli a boli brané čisto duchovne. Stále častejšie sa v chrámoch začínajú objavovať i oltárne priehrady - ikonostasy. Rozmohlo sa zobrazovanie typických novozákonných obrazcov a objavujú sa i apokalyptické diela. Na dielach sú zobrazované typické postavy s typickými formami. Väčšie uvoľnenie pôvodne strnulých hláv nastáva až v neskoršom 12. storočí. Presvedčenie o povinnosti napraviť zhubné dôsledky ikonoklazmu sa spájalo s naliehavou nutnosťou reštaurovať pamiatky, ktoré sa počas prvej a druhej vlny ikonoklazmu rozpadli. 
Basileios I. (867886), zakladateľ tzv. „Macedónskej dynastie“ zdedil stovku schátraných kostolov v Konštantínopole a jeho okolí. Opornými oblúkmi spevnili Chrám svätých Apoštolov, ktorý predtým stratil svoju pevnosť. Nechal zreštaurovať zborené časti, odstránil stopy spustošenia, vytvoril z neho chrám oveľa krajší a novší. Basileios však neváhal búrať. Aby mohol vybudovať nový kostol Nea Ekklesia (alebo aj Nea Basilike) v interiéri paláca, nechal strhnúť mozaiky a mramorové obloženie z Justiniánovho mauzólea, kde boli pochovávaní cisári od druhej polovici 4. storočia. Možno ho k tomu prinútil nedostatok materiálu, alebo umelcov (poprípade oboch). Basileios I. takisto nechal reštaurovať starší palác Chrysotriklínia (Veľký palác). 
V Skripe pri Thébach v Boiótii poslúžili kamenné bloky a podstavec stĺpov z gréckeho chrámu v Orchomene na výstavbu Chrámu Zosnutia Panny Márie (Panagia Kapnikarea). Je to bazilika s jedinou kupolou a krížovým pôdorysom, veľmi odlišná od Chrámu Nea Ekklesia Basileia I. postaveného na pôdoryse v tvare gréckeho kríža s piatimi kupolami. Táto odlišnosť pôdorysov bola bežná, hoci historici majú tendenciu preceňovať nový výzor pochádzajúci zo sýrskeho prostredia na úkor starších typov, istá rozmanitosť vládla už v justiniánskom období, v ktorom sa stretávame s bazilikálnym pôdorysom, krížovým pôdorysom s piatimi kupolami ako v prípade kostola, ktorý nahradil prvý Chrám svätých Apoštolov zo 4. storočia, aj s úplnými novinkami. 
Takmer každý z macedónskych cisárov nechal pristavať nové sály cisárskych palácov. Postupné odpútanie sa od latinskej tradície a oživenie gréckeho jazyka prinieslo i helénske prvky. Aj sochárska výzdoba v kostole Skripe je novátorská. Preklad dverí – dnes uložený mimo kostola (predstavuje orla požierajúceho hada, motív, ktorý sa použil na mozaikovej dlážke cisárskeho paláca v Konštantínopole). Nachádzame tu aj leva vrhajúceho sa na jeleňa a iné zoomorfné motívy. V týchto dielach však netreba vidieť zámerný návrat do justiniánovho obdobia, tu ide len o eklektické, v istom zmysle anachronické využitie minulosti, charakteristické pre byzantské umenie. Pre stredné  a neskoré obdobie byzantských dejín je typickejšia vynachádzavá a vhodná adaptácia starších diel než ich kompletné preberanie. Vyberanie architektonického pôdorysu a dekoratívneho námetu, ktoré nám pripomína určité obdobie, však nedokazuje, že by mu dávali prednosť pre inými. V čase nedostatku tehál, mramoru a predovšetkým kníh, opätovné použitie toho, čo bolo k dispozícii, dostatočne vysvetľuje voľbu jednotlivých vzorov.
Rozvinula sa štátna výroba hodvábu, ktorý sa stal i predmetom exportu. Bohato vyzdobené textílie sa stali jedným z najvýznamnejších umeleckých výrobkov a hodvábnictvo dôležitým umeleckým remeslom. Vysokú úroveň si zachovala i byzantská hagiografia a spolu s nimi i umelecky hodnotné diela ako "Parížsky žaltár", "Vatikánsky žaltár", či "Biblia kráľovnej Kristíny." V roku 986 vznikla "Menológia" Bazila II., liturgický kalendár zobrazujúci svätcov. Štýl hagiografických umeleckých diel predznamenáva nástup novej generácie umelcov. Stráca sa priestornosť a antikizujúca modrosť, plne prevažuje zlaté pozadie. Celkový výpočet ilustrovaných kníh z daného obdobia by nikdy nebol úplný.
Opätovne sa rozmáha výroba predmetov zo slonoviny. Významné sú macedónske diptychy a triptychy, či bohato zdobené skrinky a reliéfy. Svetovo známe bolo byzantské šperkárstvo a zlatníctvo, ktoré v očiach Západu vzbudzovalo závisť a predstavu neskutočného prepychu a bohatstva cisárskeho dvora a neskôr sa vďaka IV. križiackej výprave dostalo na európske dvory. V úžitkovom umení sa na rozdiel od ikonografie vyskytujú i početné antické motívy, či svetské motívy cisárov, bitiek a loveckých scén. Niektoré ornamentálne motívy predznamenávajú európsku gotiku, ktorá však v byzantskom svete nikdy neprepukla.
Architektúra.
Po ukončení obrazoboreckej krízy nastal opätovný rozvoj a rozkvet byzantského architektonického slohu. Na rozdiel od jednotnej justiniánovskej školy založenej na architektúre konštatinopolských chrámov, v období započatom najmä vládou Bazila I. možno v tejto etape vývoja hovoriť o viacerých architektonických školách. Hlavným centom bolo hlavné mesto Konštantínopol, ktorý tvoril centrum svetového obchodu a slúžil ako prístavné mesto medzi Východom a Západom. Okrem hlavného mesta boli významnými centrami v období taktiež európske mestá Solún, Théby, či Korint.
Svetská a náboženská architektúra podliehala rovnakým zásadám a ponúkala rovnaké kombinácie, čo možno badať v usporiadaní paláca, v miestnostiach, átriách, predsieňach, dokonca aj na peristyloch, v kupole alebo na apside. Z vonkajšej strany predstavuje byzantský kostol, rovnako ako v minulosti, tvar obdĺžnika s chórom, ktorý vyčnieva z východnej strany. Interiér kostola býva delený piliermi a štyrmi obrovskými stĺpmi, ktoré podopierajú kupolu uprostred, pôdorys je v tvare gréckeho kríža. Samotný chór, ktorý sa zvonka javí ako doplnok ku chrámu, je izolovaný od zvyšku kostola zvnútra; veľká ohrada, zvyčajne z dreva, ju oddeľuje od ikonostasu (pomenovaná podľa posvätných obrazov a obrazov, ktoré ju zdobia). V rámci svätyne sa rozširuje horná úroveň chóru a je tradične vyhradená pre ženy. 
Architekti, ktorí boli oboznámení s výstavbou kupole. Vedeli, že na ich podporu nie je potrebné používať masívne stĺpy, ktoré zaťažujú kostol. Zmenšili hrúbku a často ich nahradili piliermi; v dôsledku toho sa zdá, že vnútro je jemnejšie. Zdá sa, že kupola, ktorá zostala nemennou témou architektúry a nikdy nestratila svoju popularitu. Už počas justiniánskáho obdobia sa zaužívalo využívanie piatich kupol a to, čo bolo pôvodne inováciou, sa neskôr stalo pravidlom. Ani toto číslo však nestačilo a hľadali sa nové časti budovy, kde by sa dalo nainštalovať ešte viac kupol, niekedy sa použil nartex, rozdelený do akých si priehradiek, z ktorých by každý držal svoju vlastnú kupolu. Z tohto dôvodu je v niektorých byzantských kostoloch dvanásť malých kupol zoskupených okolo jednej veľkej. Nepostačovalo však zvýšenie počtu kupol; boli tiež žiaduce úpravy formy. Štýlovo byzantská architektúra spela k odhmotňovaniu, k dekoratívnosti a zmenšovaniu objemu. Typické je striedanie tehlovej červenej/ružovej a belavej maltovej farby. Často sa využíva tehlová drť, meandre, zuborezy, rozety a majolikové detaily. Miznú obľúbené obrazoborecké zoomorfné symboly a takisto sa príliš nevyužíva aj sochárstvo.  V byzantskej architektúre od 9. storočia navyše možno badať mnohé východné - arménske, či islamské prvky. 
Noví stavitelia sa pri hľadaní elegancie pokúsili vylepšiť svoje kupoly a odvážne ich premietli do vzduchu. Na dosiahnutie tohto výsledku bolo potrebné odmietnuť dovtedy využívaný postup ich zjednotenia, čo najbližšie k podporám a pridať im priame podpory veľkých oblúkov, ktoré vyčnievali nad stĺpy a piliere. Počítalo sa preto, že medzi týmito obrovskými oblúkmi a kupolou bude pomerne vysoký valcový priestor (tambur). Niektorí autori v túto kombináciu vnímali ako útok na skutočné princípy architektúry. Vyčítali novým kupolám, že nie sú v organickom vzťahu so zvyškom stropu, a že boli vyčlenené, akoby tvorili samostatnú stavbu. Priestor pod kupolou je všeobecne polygonálny a okraje uhlov svojou vertikálnou orientáciou vyjadrujú myšlienku vyvýšenia, ktorú hľadá umelec. Dojem z výšky je lepšie sprostredkovaný cez dlhé tenké stĺpy a cez vysoké, úzke okná, ktoré ju zdobia. Zakrivené vodorovné línie konštrukcie naznačujú fasádu a boky budovy. Len zriedka sa vyskytuje aj tympanón označujúci koniec strechy. Kdekoľvek sa tympanón vyskytuje, musíme bezpochyby uznať, že ide o latinský vplyv z neskoršieho obdobia. V novších byzantských kostoloch boli okná zvyčajne veľké a postavené v okrúhlom tvare, čím nadobudli mnoho rôznych tvarov preukazujúcich hľadanie rozmanitosti a elegancie. Výklenok okna je často rozdelený na dvojité okná, oddelené stĺpom. Zachovali sa aj prípady trojitých okien, ktoré sú takmer vždy uzavreté ornamentálnou mriežkou z kameňa. Stavitelia používali kameň a tehlu, ale nemiešali ich ešte v rovnomerne striedajúcich sa radoch ako v komnénovskom, či palaiologovskom období, postupne sa však pomocou tejto rozmanitosti materiálov, najmä v Konštantínopole, naučili vytvárať rozličné dekoratívne efekty. K tradičnému rímskemu "opus spicatum", ktorý nezmizol, pridali množstvo nových kombinácií. Na stenách budov sú tehly uložené do tisícov návrhov, ktoré lákajú geniálnou tvorivosťou ich usporiadania. Je dokonca bežné vidieť ich usporiadané do listov a tvoriacich nápisov. Stručne povedané, zatiaľ čo v predchádzajúcom storočí sa zrodili hlavné témy byzantskej architektúry, toto storočie bolo venované ich postupnej rafinácii.
Významné diela.
Basielios I. nechal reštaurovať starší palác Chrysotriklínia (Veľký palác). a z dobových prameňov vieme aj o stavbe nového južnejšieho paláca Kainourgion. Palác mal byť bohato zdobený stĺpmi, zeleným mramorom a početnými reliéfmi. Cisárske miestnosti mali byť zdobené figurálnymi výjavmi na podlahách. V západnej časti cisárskej štvrti vznikol Pentakubuklion - budova s piatimi kupolami a priľahlou kaplnkou. Palác sa celkovo za vlády prvých macedónskych vládcov rozšíril o desiatky budov - šatne, kúpele, pokladnice, či budovu známu ako Palác Orla alebo športový areál Tzykanisterion na hranie konského póla. Významným prvkom boli palácové záhrady - medzi nimi najmä Nový Eden). Počas vlády Nikefora Fóku bol ďalej vystavaný palác Bukoleon (pomenovaný podľa súsošia býka a leva). Významným počinom z ranej etapy macedónskej éry je trojloďový Chrám Panagia v Skripe. Navonok nevýrazná stavba mala solídne prvky, ktoré značili tzv. prechodný štýl ktorý sa v nasledujúcom období presadil v celom Grécku. Jeden nápis v chráme nám prezrádza, že kostol postavil "dynatoi" Lev Protospatharios (doslovne „"prvý nosič meča"“, čo bola dôležitá hodnosť na ôsmom mieste za cisárom). Lev bol možno správcom Basileiových osobných majetkov v Boiótii. Kostol Zosnutia Panny Márie nebol vyzdobený mozaikami, ale freskami, čo nebolo spôsobené nedostatkom financií, skôr absenciou talentovaných mozaikárov. Skripu predstavuje svojou architektúrou zaujímavý typ kostola zo začiatku macedónskeho obdobia.
V Konštantínopole nový štýl udával programový chrám Basileia I. - Nea ekklesia (Nea basilike) s bohatou výzdobou a fontánami a sochami. Presná podoba chrámu známa nie je, päťloďová stavba s krížovým pôdorysom vpísaným vo štvoruholníku mala uprostred veľkú kupolu obkolesenú štyrmi menšími kupolami, ktoré sa nachádzali pravdepodobne na nízkom nároží. Chrám mal tiež nartex a átrium, zasvätený bol Kristovi, Panne Márii, archanjelovi Gabrielovi a svätému Mikulášovi. Na základe tejto tzv. novej baziliky následne v Konštantínopole vznikla vyše desiatka nových chrámov, z ktorých niektoré sa v upravenej podobe dochovali do dnešných dní.
Významnými sakrálnymi stavbami 10. a 11. storočia v Konštantínopole boli Bazilika Myrelaion (dnešné Bodrum džámí), či chrám Kláštora Konštantína Lipsa (dnešné Fenari Isa džámí), Kristus Pantepoptes (dnešné Eski Imaret džámí), či Kostol svätého Theodora (dnešné Kilise džámí) z prelomu 11. a 12. storočia. Z neskoršieho macedónskeho obdobia zase pochádzajú významnejšie chrámy v Aténach (Chrám svätých Apoštolov s tetrakonchálnym pôdorysom), Chrám Pantanassy v Monembasii, či Panagia Chalkeon v Solúne.
Kláštorná architektúra.
Vlna zakladania kláštorov typická pre byzantský svet sa ku koncu 9. storočia dostala do hlavného mesta. Príkladom mocným aristokratom šiel cisár Lev VI., ktorý v Konštantínopole neďaleko cisárskeho paláca založil Kláštor svätého Lazara. Nikoforos Fokas, vojenský aristokrat, ktorý sa dostal na trón v roku 963 síce zakázal voľne zakladať nové donácie pre kláštory, ktoré v predchádzajúcom období získali obrovské pozemky, ktoré však neobhospodarovali, Zákaz sa nevzťahoval na zakladanie pustovní a kláštorov v odľahlých mestách. Sám podporil výstavbu Kláštora Veľkej Lavry, prvého z veľkého množstva kláštorov, ktoré vyrástli na hore Athos východne od Solúna. Koncom 10. storočia sa tak nové centrum byzantskej architektúry začalo rodiť na hore Athos, kde v nasledujúcom období začalo vznikať čoraz viac kláštorov a chrámov, ktoré vytvorili nové chrámové a kláštorné typy. Jedným z najvýznamnejších je typ lavry, ktorá v byzantskom kultúrnom svet uviedla trikonchálny architektonický typ.
Okrem athoskej školy bol významným dielom aj Monastier Hosios Lukas, ktorý však prešiel značnými zmenami v neskoršom období, Monastier Nea Moni a Monastier Dafni. Špeciálny typ budov tvoria kamenné kostolíky v Kapadócii, najmä v lokalite Göreme (Koráma), ktoré sa mnohé zachovali do dnešných dní. Aj keď niektoré tieto kostoly z vrcholného obdobia Byzancie boli malé, uchovávali vzácne diela byzantského umenia a relikvie, ktoré predstavovali jeden zo zdrojov príjmov. Na rozdiel od justiniánskeho obdobia, keď bol hlavným mecenášom staviteľstva cisár, alebo jeho blízki, sa v macedónskom období čoraz častejšie začali o budovanie chrámov a monastierov zaujímať aj súkromné osoby. Monastiere následne často predstavovali posledný príbytok ich zakladateľov, alebo plnili iné druhotné funkcie. Podmienky pôsobenia kláštorov boli výslovne uvedené v zakladacích listinách ("typikony") týchto inštitúcií. Zakladateľ ("ktetor") bol často človek, ktorý si mohol kúpiť ruiny kláštora, a ktorý očakával za svoje investície spravodlivú odmenu. Pri takýchto reálnych zárukách materiálneho a duchovného zisku neprekvapuje úspech tohto druhu podnikania. Michael Psellos, kronikár, mních, učenec a úradník v 11. storočí, vlastnil štrnásť kláštorov. 
Cisárov príklad nasledovali aj Iní významní aristokrati - podobne napr. Konštantin Lips v roku 907 v Konštantínopole založil vlastný Kláštor Konštantína Lipsa, ktorý bol neskôr obklopený ďalšími stavbami, dnes je z chrámu mešita Fenari Isa Džámí. Aj Lipsov malý kostolík so štyrmi stĺpmi postavený na pôdoryse v tvare gréckeho kríža podľa Chrámu Nea ekklesia cisára Basilea I. Mal malé nezávislé kaplnky postavené v tomto prípade nad nartexom, a pastofóriá (liturgické priestory po oboch stranách apsidy). Niektoré z jeho hlavíc boli "spoliá", zvyšky monumentu z 5. storočia. Boli v ňom aj sochy prevzaté z Chrámu svätého Polyeukta, starého kostola Anície Júlie. Nejde tu však o ideologicky inšpirovanú renesanciu antiky, ale o racionálnu recykláciu cenného mramoru zo starého kostola vzdialeného niekoľko sto metrov, ktorý bol v ruinách, ako aj o eklektickú záľubu v byzantských alebo kresťanských motívoch z vrcholného obdobia, ako sú jarabice po oboch stranách korunovaného kríža na páse apsidy, ako aj v sásánovských schémach.
V architektúre sa prijali základné prvky a všeobecné stolárske pravidlá zo 6. storočia, architekti sa však snažili zmeniť vzhľad starých budovy tým, že jej vzhľad bol svetlejší a malebnejší. Jedným príkladov je Kostol Theotokos (Bohorodičky), ktorý postavil jednotlivec, ktorý žil za vlády Leva Matematika a Konštantína VII. Oblúky podopreté stĺpmi a veľkými oknami v ňom otvárajú fasádu, dávajú jej život a zdobia ju, zatiaľ čo do nartexu vnášajú množstvo svetla. Rôzne vzory striedajúcich sa tehál a kameňa ešte viac umocňujú kúzlo tohto dojmu, zatiaľ čo nad fasádou v druhom poschodí sú umiestené kupoly. Apsida v tvare päťuholníka preniká v strednej výške oblúkmi podopretými piliermi. 
Zaujímavú sériu chrámov z tejto doby má aj Solún - ide o Chrám svätých Apoštolov, Kostol svätého Eliáša (ktorý sa datuje od roku 1012), a Kostol Panny Márie z roku 1028. Všetky tri katedrály majú veľkú podobnosť, najznamenitejšia je však prvá z nich. V samotnom Grécku je na Peloponéze veľký počet kostolov, ale ich história je málo známa a mnohé sú novšej, nie presne určiteľnej datácie.
Maliarstvo.
Ikonopisectvo.
Ikona ako náboženský obraz mala v byzantskom svete iný ako umelecký význam. To sa prejavovalo v tom, že namiesto toho, aby sa zdôrazňoval fyzický a realistický aspekt (postavy napríklad nevrhajú tiene), šlo pri ikonách iba o metafyzickú narážku, ktorá nezobrazovala postavu, či osobu samotnú, ale nejakú jej vlastnosť, pretože inak by bola chápaná ako zakázaný idol. 
Maliari naďalej zostávali anonymní a boli považovaný skôr za remeselníkov, ktorí len vykonávali vyššiu silu nezávislú od človeka, t.j neboli braní priamo ako umelci. Ikony boli vnímané ako prostriedok sústredenia sa a spojenia s božským. Najmä náboženské maliarske diela mali pôsobiť duchovne, naznačovať predstupeň nebies, a často boli považované za zázračné. Napriek tomu nechýbal ikonopiscom záujem o materiálnu realitu a niektoré byzantské diela nesú aj znaky istého realizmu. Ikony boli zväčša natoľko drahé, že nech už bola ich technika akákoľvek, boli väčšine ľudí cenovo úplne neprístupné, zároveň však aj kvalitné.
Pomerne obľúbeným obrazmi v Byzantskej ríši boli ikony Panny Márie Bohorodičky. Viacero východných i západných chrámov uchováva obrazy Panny Márie, ktoré sú často spájané s množstvom zázračných legiend a pôvod niektorých z nich je pripisovaný priamo svätému Lukášovi, patrónovi maliarov a ikonopiscov. Často sú pokryté škvrnami prepracovaného striebra alebo zlata, ktoré simulujú odev a kryjú najväčšiu časť maľby. Pre časté opravy sa pri ich posudzovaní sa mnohým nedá s istotou pripísať pôvod spred 13. storočia. 
V kostoloch kláštorov na hore Athos sa dodnes uchovávajú obrazy Panny Márie, ktorým sa prisudzuje veľmi skoré datovanie, a početné ikony z tohto obdobia si dodnes zachoval aj Kláštor svätej Kataríny na Sinaji v Egypte. V stredobyzantskom období sa takisto zvyšuje obľúbenosť ikonostasov oddeľujúcich loď chrámu od bémy.
Pravdepodobne okolo 10. alebo 11. storočia vznikol technický zvyk maľovať malými kamienkami. Na tento účel sa použili úlomky kameňa alebo skla, ktoré boli držané spolu s bielym voskom. Bol to odklon od pravidiel ikonopisectva a mozaiky, pretože sa strácal ich skutočný duchovný charakter a vyzdvihovala umelecká hodnota. Tieto miniatúry sa však často vyhľadávali a niektoré dodnes zostávajú v pokladniciach inštitúcií východných cirkví - napr. Vatopedský kláštor ukrýva vzácny kus zobrazujúci Ukrižovanie. V pokladnici florentskej katedrály sa zase zachovávajú dva exempláre zobrazujúce Zjavenie Pána, Narodenie Ježiša Krista, Ježiša v chráme, Krst Krista, Premenenie Pána, Lazarovo zmŕtvychvstanie, Ježišov vstup do Jeruzalema, Ukrižovanie, zostup Krista do pekla, Nanebovstúpenie Krista, Zoslanie ducha svätého a smrť Panny Marie.
Zvláštnymi formami ikon boli aj keramické ikony a tepané ikony. Ikona archanjela Michala zachovaná v Benátkach, v pokladnici sv. Marka, pochádza z 10. storočia, a je vyrobená z pozláteného zlata a striebra, ​​jej dekorácie sú vyrobené maliarskou technikou "cloisonné" (prehliadkový email), Tvár je vyrobená technikou tepaného plechu ("repoussé") zlata na smalte a je obklopená polodrahokamami alebo drahými kameňmi. Predstavuje tak panel všetkých doterajších techník, ktoré v tejto dobe dosahujú svoj vrchol. Tvár archanjela je však zároveň ikonograficky štylizovaná ako v 6. storočí, čo zodpovedá návratu k tradičnej starožitnosti: obočie je oblúkovité, nos je dlhý a rovný, oči sú veľké a ústa sú malé a šikmé.
Existuje teda celá séria skladieb, ktorých štúdia je zaujímavá z hľadiska vývoja byzantskej ikonografie. V múzeu Louvre zobrazuje malá ikonická mozaika tohto žánru Premenenie; dve ďalšie patria do zbierky "The Basilewsky Collection" a ukazujú tváre svätého Samuela a svätého Teodora.
Iluminácie.
V stredovekej Byzancii patrili knihy medzi obľúbený a cenný artikel. Na stovky kníh však zároveň pripadala jedna iluminovaná, čo spočívalo v tom, že iluminácie sa zhotovovali len objednávku pre solventných zákazníkov. Zároveň sa však z tohto dôvodu takmer vždy pri byzantskej iluminácii z tohto obdobia udržala vysoká kvalita práce. Knihy boli často postihnuté požiarmi, či boli zničené počas vojen a plienení, čo spôsobilo, že z už i tak malého počtu exemplárov zostalo ešte menej. Medzi najvzácnejšie knihy patrili iluminácie zhotovené pre patriarchov alebo cisárov, či knihy na kultové účely. 
Okrem Biblie, ktorej exemplárov sa zachovalo najviac, bola obľúbenou knihou "Duchovná lúka" Jána Moscha, ktorej exemplárov sa zachovalo minimálne 693, avšak ani jeden nebol ilustrovaný. Známy je aj opis staršieho diela Kozmu Indikopleusta z Alexandrie s názvom "Kosmografia Christiana" z konca 9. storočia, ktorý sa dnes nachádza vo Vatikáne. Obrazy, ktoré evokujú antické umenie v tomto diele nemajú prílišný cit k detailu, avšak svojou závislosťou na predlohe a masívnosťou evokujú nástup nového macedónskeho štýlu. 
Najvýznamnejšou známou zbierkou kníh bola Fotiova zbierka, ktorá obsahovala vyše 280 textov. Šlo pravdepodobne o biskupskú (patriarchálnu) knižnicu a nie o jeho vlastnú zbierku. Dnes však nevieme, či niektoré z týchto kníh obsahovali iluminácie. Predpokladá sa, že iluminovanými knihami bola počas macedónskej renesancie v 10. storočí zaplnená cisárska knižnica, ide však len o nepriamo podložené dohady. Jedna zo vzácnych zmienok na túto tému pochádza od obrazoboreckého cisára Leva V. (813820), a týka sa jedinej knihy, textu "Sibyliných proroctiev", ilustrovanej portrétmi budúcnosti cisárov (medzi ktorými je Lev zobrazený ako lev, na ktorého útočí človek ozbrojený oštepom). Nie je to ani tak dôkaz vzdelanosti alebo kultu antických diel, ako skôr svedectvo byzantskej poverčivosti. 
Vysokú umeleckú kvalitu majú manuskripty uchovávané v Národnej knižnici v Paríži. Jeden z nich obsahuje homíliu svätého Gregora Naziánskeho a bol vyrobený pre Bazila I. Kázanie obsahuje vyše 40 celostránkových ilustrácií, z ktorých viaceré sú však ťažko poškodené. Iluminácie z diela nie sú rovnakého charakteru a štýlu, niektoré sú jednoduché a statické, iné zložitejšie, či naratívne. Významný je obraz Krista Pantokratora, či Ezechielovo videnie. Historickú hodnotu majú obrazy cisárovnej Eudokie s jej synmi Levom a Alexandrom, či obraz samotného cisára, medzi prorokom Eliášom a archanjelom Gabrielom.
Jedným z programových diel byzantského macedónskeho obdobia je tzv. Parížsky žaltár. Dielo zo začiatku 10. storočia je kniha veľkého formátu zdobená mnohými celostranovými ilustráciami. Obrazy sú živé a farebné, orámované rámcovými ornamentami, ktoré sa inde neopakujú. Hlavné postavy v diele sú zväčša sprevádzané alegorickými postavami antických žien (a občas i mužov), ktoré symbolizujú vlastnosti, ako napríklad múdrosť, či moc, alebo sú nositeľkami inej symboliky (noc...). Dielo obsahuje 449 strán so 14 celostranovými ilumináciami, čo však je len časť pôvodnej zostavy. 
Jedna z najodvážnejších skladieb zobrazuje Dávida, ktorý strážil svoje stádo pri hraní lýry, a mladá alegorická bohyňa Melódia sa inšpiruje jeho piesňou. Jej šaty nechávajú odkryté ruky a časť hrude, pôvabný a pevný model; jej hlava je naklonená do polovice a jemný úsmev oživuje pravidelnú krásu jej tváre. V rohu obrazu je na zemi natiahnutý polonahý mladý muž, alegória hory. Okolitá krajina je studená a tienistá. Námet je vzdialený od cnostných skladieb, ktoré často opakovali v byzantskom umení a zdá sa, že umelec sa pokúsil odstrániť všetko, čo pripomínalo majestátnosť, etiku pri hľadaní milosti života iba v nadprirodzenosti. Bez znalosti obsahu rukopisu by preto málokto predpokladal, že ide o biblickú scénu. Medzi ďalšie významné scény patrí Jonáš, Izaiáš, Prechod Židov cez Červené more, Annina modlitba, Môjžiš s Desatorom, či iné scény s Dávidom.
Zachovaným klasicizujúcim iluminovaným dielom je aj tzv. "Biblia Kráľovnej Kristíny" uchovávaná vo Vatikáne. Objednaná bola patricijom Levom, "sakellariom" (dvorským pokladníkom) okolo r. 940. Objednávateľ je zobrazený na frontálnej stránke, ako ponúka svoj obetný dar Panne Márii, ktorá ho ľavou rukou odovzdáva Kristovi. Tato kniha s rozmermi 41 x 27 cm mohla byť osobitným darom Kláštoru svätého Mikuláša, pretože svätec sa na druhej strane venovania tyči nad Levovým bratom Konštantínom, zakladateľom kláštora, a opátom kláštora Makarom, kľačiacim pri jeho nohách. Kľačiacu polohu ("proskunésis"), možno v byzantskom umení nájsť v najrôznejších variantoch. V klasickom rímskom umení charakterizuje spravidla porazeného a prosiaceho nepriateľa, ale v 9. a 10. storočí vyjadruje buď pokánie (napr. Lev VI. padajúci na tvár na mozaike nad cisárskym vchodom do Hagie Sofie), alebo, a častejšie, pravovernosť donátora. V podobnom štýle sa nesú aj tzv. Vatikánsky žaltár, či rôzne dobové evanjeliáre.
Zaujímavý je aj rukopis gréckeho menológia Bazila II. uložený vo Vatikáne. Vyrobený bol okolo roku 986. Dielo zahŕňa vyše štyristo iluminácií, pričom všetky majú zlaté pozadie. Na diele pracovalo osem maliarov a každý svoju prácu podpísal: Menas, Pantaleon, Juraj, dvaja Blacherniti, Nestor, Šimon a Michal Menší. Znázornené tu boli rozličné námety prítomné na oslavách liturgického roka. Niektoré scény zobrazujú epizódy Nového zákona, iné modlitby mučeníkov alebo svätých. Rukopis sa na konci 10. storočia mohol úprimne nazývať breviárom byzantského náboženského umenia. Postavy sú frontálne, príroda schematická, dekoratívnosť diela je naznačená odstránením trojrozmernosti architektonických prvkov na pozadí. Postavy sú maľované suchými farbami a zdá sa, akoby boli pretkané zlatými nitkami, čo má evokovať prácu s emailom.
V 11. storočí vzniklo aj mnoho iných vzácnych diel, ako napr. Evanjeliá Parížskej národnej knižnice (gr. 64 a gr. 74), Žaltár Britského múzea (Add. Ms. 19 352), či Kázanie svätého Jána Zlatoústeho vyhotovené pre cisára Nikefora III. Postavy v ňom majú bohaté odevy, nerešpektuje sa tu tvárnosť, ale prehlbuje ornamentalita. Postavy sú úplne dvojrozmerné, majú výrazné okraje. Dielo nesie viaceré orientálne znaky (napr. zväčšenie postavy panovníka oproti ostatným, či krásu tváre). 
Ďalší rukopis z 11. storočia, ktorý obsahuje kázne na oslavu Panny Márie obsahuje početné iluminácie s prírodnými motívmi - zvieratá a vtáky v prírode na zlatom podklade. Pri vykresľovaní ľudskej postavy bolo však vykresľovanie príliš nemotorné alebo nepresné, kvôli túžbe po elegancii manierizmu sa nepozorovali telesné proporcie. Telá boli podlhovasté a úzke. Ukazuje sa, že byzantská ikonografia bola už v tom čase rovnako rozvinutá, ako okolo 15. storočia, a teda, že základy jej umenia už boli položené a dosiahli svoj prvý vrchol.
Medzi prototypmi svätých zastúpených v rukopisoch z tohto obdobia je pozoruhodný trend smerovania byzantského umenia, pretože sa dá povedať, že niektoré figúry ešte stále (alebo znovu) pochádzajú z antiky, zatiaľ čo iné sú mníšskej povahy. Prvým typom sú svätí bojovníci, obyčajne vyobrazení vo forme gréckych bojovníkov. Vďaka ich pravidelným črtom a elegantným, pružným telám sa podobajú mladým športovcom Panaténajských hier. V opozícii k nim sú však asketickí svätci, ktorí so svojimi chmúrnymi a uhlovými končatinami, surovými a drevenými črtami pripomínajú, že medzi cirkevnými otcami je svetská krása odsúdená. Napriek tomu sa svätí bojovníci a asketickí svätci objavujú často vedľa seba, ako tomu je napr. v menológiu Bazila II., či na stenách byzantských a postbyzantských chrámov. Potvrdzuje sa teda rozmanitosť a kontrastnosť prvkov, ktoré tvoria byzantské umenie - sila a vytrvalosť antických konceptov kalokagatie i náboženský vplyv mníšskeho myslenia.
Mozaiky.
Umenie mozaiky bolo oblasťou v ktorej sa najviac prejavila podobnosť medzi sekulárnym a náboženským umením. Mozaiky, ktoré zdobili cisársku spálňu v mnohom pripomínajú vtedajšie mozaiky nachádzajúce sa v kostoloch. Námety boli usporiadané v rovnakých konfiguráciách - postavy stojace vzpriamene v pokojných polohách, okolo jedného alebo dvoch ďalších znakov. I napriek obrazoboreckej prestávke vo figurálnom zobrazovaní, bola byzantská maľba a mozaika stále preniknutá myšlienkami jednoty a symetrie, ktoré dominovali od 6. storočia. O výnimočnej kvalite remeselníkov najatých do služieb cisárom alebo patriarchom, sa presvedčíme, keď porovnáme ich mozaiky s takmer súdobým obrazoboreckým dielom zo Solúna, ktoré bolo zrejme takisto cisárskou základinou, no neobsahovalo figuratívne výjavy.
Významným centrom umenia a mozaiky bol už klasicky Konštantínopol. Iba zo zmienok však máme správy o mozaikách v Chráme svätých Apoštolov a ďalších macedónskych stavieb, či už palácov alebo chrámov. Nové mozaiky sa objavili aj v Hagii Sofii, kde Macedónska dynastia dodala chrámu početnú mozaikovú výzdobu. V chráme boli vytvorené mozaiky tróniacej Panny Márie s archanjelmi a dve mozaiky v nartexe a na lunetách. Už v ranejšom macedónskom období (okolo roku 950) v Hagii Sofii vznikla mozaika s námetom Panny Márie s malým Ježišom sprevádzaná cisármi Konštantínom I. a Justiniánom I. Konštantín Veľký na nej v rukách drží model Svätého mesta a Justinián model Hagie Sofie. Ďalšou mozaikou v chráme z tohto obdobia je Kristus Pantokrator (Všemohúci) zobrazený v celej sláve svojej moci, ako sedí na veľkolepom tróne a žehná jednou rukou. V druhej ruke drží otvorenú knihu, ktorej znenie hlása: "„Pokoj vám! Ja som svetlo sveta.“" Vpravo a vľavo ho rámujú dva medailóny - hlavy Panny Márie a archanjela Michaela. Pri jeho nohách je situovaný bohato oblečený prosiaci cisár Lev VI. Filozof. Jeho postava sa zdá byť až prehnane pretiahnutá, takže sa pri pohľade z hora zdá hlava Panny Márie zase primalá. Pri pohľade pokľaknutého prosebníka zdola je však dojem odlišný a vyzdvihuje bohato zriasenú tuniku a "maforion", závoj zahaľujúci hlavu. Rovnako zarážajúci je dojem trojrozmernosti, vyvolanej protikladom svetlomodrých záhybov na tmavomodrom podklade - opak riešenia plášťa zachovaného archanjela. Panna Mária a archanjeli tu tak nemajú len teologickú, ale aj umeleckejšiu realistickejšiu funkciu.
Po položení mozaík pravdepodobne v poslednej štvrtine 9. storočia, sa výjavom Nanebovstúpenia a apoštolmi vyjadrujúcimi gestami a postojmi úžas aj kupola chrámu. Ich neúmerné končatiny sú zle skĺbené a ich odevy sú len akousi obmenou „obväzov“ vlastných mozaikám na Sinaji z polovice 6. storočia. Ich nemotorné postoje neobyčajne kontrastujú so slávnostným obsahom a prísnou kontemplatívnosťou archanjela zo sofijskej apsidy, čo naznačuje, že dokonca aj v hlavnom meste je v tomto viacero dielní a je citeľný rozdiel v ich kvalite. 
Z neskoršieho obdobia v Hagii Sofii pochádzajú cisárske mozaiky zobrazujúce Krista obklopeného cisárovnou Zoe a jej manželom. Keďže cisárovná Zoe mala celkovo troch manželov, mozaika bola viackrát menená a z tváre pôvodného cisára Romana III. sa nakoniec stala tvár Konštantína IX. Monomacha. Manželia ku Kristovi na mozaike prichádzajú s darmi, pozadie je zlaté, no chladné.
Pravdepodobne patriarchovi Fotiovi vďačíme za objednávku veľkolepej výzdoby patriarchovho príbytku, pričleneného k Hagii Sofii. Súbor mozaík na ktorom sa objavili postavy z Biblie a výjavy z cirkevných dejín je mimoriadne zložitý, ide však len o priemernú úroveň vyhotovenia.
Mozaikové umenie sa rozvíjalo aj v iných oblastiach Byzantskej ríše. Významným dielom bol obnovený obraz obraz Panny Márie s dieťaťom v apside Kostola Zosnutia Panny Márie v Nikáji, ktorý bol pred tým obrazoborcami nahradený za kríž. Budova však bola zničená počas grécko-tureckého konfliktu v roku 1922. Najvýznamnejšie diela možno badať najmä v kláštoroch ako napr. výzdoba katolikona, kláštorného kostola Hosios Lukas. Vnútro kupole kláštorného kostola je pokryté mozaikami, ktorým dominuje postava Krista uprostred. Okolo centrálnej zóny sa nachádza Panna Mária, svätý Ján Krstiteľ a štyria archanjeli a pod nimi prichádza šestnásť prorokov. Niekoľko veľkých námetov zobrazuje cykly, ako Umývanie nôh, Ukrižovanie a Zmŕtvychvstanie. Na klenbách kupoly a apsidách sa po dĺžke stien nachádzajú obrovské dekoratívne mozaiky. Pozadie je zlatej alebo tmavomodrej farby, objavujú sa veľké postavy majestátneho charakteru. Znázorňované sú často štyri scény z evanjelia: Zvestovanie, Narodenie, Obrezanie a Krst. Výtvarne ide o drsné a občas neobratné pojatie, ktoré sa vďaka bledému inkarnátu prejavuje schematickosťou. Typická pre macedónske umenie je kŕčovitosť a zdôraznenie svalov, ktoré naznačuje utrpenie. Mozaiky miestami navodzujú depresívnosť, ktorá má vystupňovať slávnostnosť priestoru. 
Významným a zachovaným kusom byzantskej histórie a umenia je Monastier Nea Moni (Nový kláštor) na gréckom ostrove Chios, ktorý založil v roku 1042 byzantský cisár Konštantín IX. Monomachos na mieste, kde údajne našli traja pustovníci ikonu Panny Márie. Mozaiky v kláštore sú pomerne zachované, zdobia steny a stropy, loď a svätyňu, nezachovala sa len časť kupolovej mozaiky. Vyrábajú sa z prírodného kameňa a skla. Ikonograficky vychádzajú zo štýlu baziliky Nea ekklesia, avšak nesú i znaky kapadóckeho štýlu (asketické predĺžené osoby, či členenie líniami). Na konci 11. storočia sa centrom mozaiky stal Monastier Dafni neďaleko Atén, kde sú v kostole zobrazené významné mozaiky v kupole: Zvestovanie, Narodenie, Krst, Premenenie a Ukrižovanie. Výzdoba Kláštora v Dafni však už patrí skôr do umenia komnénovského.
Sochárstvo.
Príčiny úpadku tzv. tvorby veľkej sochy v Byzancii sú najmä nábožensko-teologického charakteru. Formálne bolo sochárstvo odsúdené v 8. storočí a ortodoxná cirkev dodnes považuje sakrálne sochárstvo za viacmennej nevhodnú, či zakázanú formu umenia, čo je však skôr založené na tradícii, než na kanonických ustanoveniach. Tento problém sa netýka basreliéfu, ktorý sa do istej miery podobá maľbe, pretože vyjadruje tú istú formu iba pomocou ilúzie a konvencie. Sochárstvo zo slonoviny sa preto v Byzancii zachovalo v celej svojej bilancii, a podobne úplne nezmizla ani reliéfová mramorová a kamenná socha. Vývoj sochárskej tvorby korešpondoval s vývojom rukopisnej maľby; najprv preukazujú rovnaké kvality a neskôr rovnaké nedostatky. Reliéf sa neobmedzoval len na bežné kamene a mramor, či len na slonovinu, ale existujú aj menšie diela z chalcedónu, achátu, či jaspisu, pod sochárstvo možno teda zaradiť aj početné byzantské gemy, ktoré slúžili ako šperky.
V sochárstve sa podobne ako v ikonografii neuznáva sa originalita, naopak, je zaužívaný jeden typ modelu, ktorý umelci opakovane používajú. Mramorová alebo kamenná socha sa veľmi často obmedzovala na vykresľovanie zvierat alebo ozdobné vzory. Početné sú byzantské kamene zobrazujúce orlov, levov alebo leopardov. Mnohé z nich sú surovo vykreslené a námetovo vychádzajú z nefigurálneho umenia obrazoboreckého obdobia.Osobitná charakteristika často napodobňuje motívy prítomné vo východnom umení od staroveku. 
Mnohé sochárske diela boli v neskoršom období (najmä v čase krížových výprav) privezené do Európy a dodnes sa uchovávajú v pokladniciach cirkevných inštitúcií, múzeí, ale i súkromných zbierok.
V Ravenne, v Kostole Santa Maria in Porte, existuje basreliéf, ktorý podľa legendy mal zázračne doraziť do Talianska z Byzantskej ríše okolo roku 1100. Socha sa tam pravdepodobne dostala v čase krížových výprav. Panna Mária je zobrazená ako orant (prosebník), jej hlava je pravidelná a krásna a celkový efekt ukazuje charakter majestátnosti. Realizácia je jednoduchá, hoci občas jej v záhyboch chýba mäkkosť.
Diela zo slonoviny neboli vyhradené výlučne pre sakrálne umenie. Hoci väčšina známych diel zo slonoviny je ozdobená náboženskými motívmi je možné uviesť niektoré príklady, ktoré nie sú tohto charakteru. Zbierka "The Basilewsky" je bohatá na artefakty zo stredoveku, má niekoľko nádob tohto žánru; na najdôležitejších častiach sú vyrezávaní bojovníci, z ktorých niektorí nosia ázijské šaty. Ľudia predpokladali, že ide o suvenír víťazstva, ktorý v roku 872 priviezol od Eufratu Bazil I.
Známy triptych sa nachádza v múzeu "Cabinet" "des Médailles" v Paríži (založenom francúzskym kráľom Karolom IX.). V strede triptychu je vyobrazené Ukrižovanie, po stranách kríža stoja Panna Mária a apoštol Ján; dolu pod nimi je Konštantín I. a jeho matka svätá Helena. Na samom vrchole, nad ramenami kríža sa vznášajú dvaja anjeli. Bočné panely sú obsadené desiatimi medailónmi a rámujú hlavy svätých. Kristove končatiny sú skrútené kŕčmi agónie; naopak, polonahé telo má pomerne presné proporcie a dostatočne presné podrobnosti. Tradície školy 9. a 10. storočia sa preto pri koncepcii tejto práce ešte neopustili; veľká elegancia vedľajších postáv sa však už blížia k manierizmu. Tieto trendy sú prítomné aj v iných predmetoch zo slonoviny.
Ďalšie diela zo slonoviny nachádzame v "Cabinet des Médailles." Pochádzajú z 10. storočia. Na bohato zdobenom podstavci stojí Kristus oblečený v starodávnom odeve, ktorého usporiadanie stále zachováva veľké a vlnité záhyby látky. Postava si zachováva presné anatomické proporcie a pod oblečením je možné vidieť dobre vykreslené a živé telo. Kristus korunuje cisára Romana II. (pôvodne sa verilo, že šlo o Romana IV.) a cisárovnú Eudokiu, ktorí sú po jeho stranách. Vďaka podstavcu pod Kristovými nohami sa nad nimi týči, čo vedie k zreteľnému kontrastu. Majestátnosť v bohato vyšívanom oblečení prezrádzajú konvenčné postoje, ktoré vyžaduje byzantská etiketa. 
Mnohé predmety zo slonoviny z tej doby slúžili ako väzba vzácnych rukopisov, ale aj ako malé domáce oltáre, či posvätné nádoby. Nádoby nájdené v Cortone a Sens majú presný dátum: dostal ho kláštor od jedného z úradníkov v Hagii Sofii počas vlády Nikefora II. (963969). Nádoba v Sens, bežne nazývaná "„La Sainte Châsse“", poskytuje dlhú sériu reliéfov, ktoré zobrazujú scény z príbehov Dávida a Jozefa. Dajú sa tu tiež nájsť početné východné vzory.
"Cabinet des Médailles" vo Francúzskej národnej knižnici a múzeum v Louvri má určitý počet byzantských portrétov. Všetky sú vyzdobené náboženskými predmetmi. Jeden z najkrajších diel je Kristus medzi dvoma svätými bojovníkmi svätým Jurajom a svätým Demeterom.
Úžitkové umenie.
Pod úžitkové umenie spadá široká škála predmetov dennej, či príležitostnej potreby, ktorá sa často prekrýva s inými formami umenia. Napríklad rozličné reliéfy zo slonoviny v Byzancii slúžili i ako výzdoba nábytku, truhlíc, či skriniek, a nahrádzali tak pomerne obmedzené sochárstvo. Tieto predmety, keďže boli často sekulárneho (svetského) charakteru niesli aj mytologické, či rastlinné námety a nepodliehali striktným náboženským dogmám.
Známe boli okrem kovových a kamenných diel aj byzantské hodvábne dielne, ktoré si od svojho začiatku uchovali kvalitu a de facto aj dominanciu v celom európskom trhu.
Kovoremeselné a zlatnícke práce.
Vysokú kvalitu a hodnotu malo byzantské umenie v umení kovotepectva a liateho bronzu. Témy v umení sa opätovne opakujú: udalosti zo života Krista, výjavy mučeníkov, postavy prorokov a svätých a nápisy. Štýl nesie stopy vývinu, takže diela na konci 11. storočia sa od diel z 9. a 10. storočia líšia. Proporcie nie sú dostatočne pozorne sledované a obrazy sú predĺžené. Ale to, čo tu najviac upriamuje pozornosť je samotná technika, ktorá bola použitá.
Medzi bežne zachované základné kusy byzantskej kovotepeckej práce patria bronzové plakety s podfarbením. Na zadnej strane kovu umelci kreslili obrátené črty figúr a záhyby odevu a do takto vyrezaných drážok vložil plátky striebra a zlata. Ich hlavy, chodidlá a ruky boli smaltované. Tieto plechy boli pomerne drahé a cenené, často sa preto v neskoršom období stávali súčasťou iných šperkov (ako napr. aj grécka koruna svätoštefanskej koruny).
Medzi postavami na mozaikách, miniatúrach a na soškách, ktoré zdobia emailové farby alebo látky, nie je možné vôbec rozlíšiť v nejaký určitý štýl. Postupy sa líšia, ale námety sú koncipované s rovnakou myšlienkou a zručnosti oboch skupín sú často rovnako podobné
Umenie tvorby diel z drahých kovov sa rozvíjalo už pred 8. storočím a takmer vždy si držalo kvalitu. Uplatňovalo sa ako na svetské predmety, tak aj na predmety náboženského uctievania, t.j. pre potreby kostolov, cisárskych palácov, či pre domy bohatých. Vo vojenských stretoch sa však tieto predmety ľahko stávali obeťami lúpení a rabovaní, čo viedlo k ich zničeniu, alebo premiestneniu na iné miesta, kde neraz došlo k ich zmene, či strate. Dnes je teda možné získať predstavu o výzdobe byzantských chrámov i prostredníctvom pokladníc latinskej cirkvi a depozitom západných múzeí, o mnohých dielach však máme len popisy byzantských autorov. 
Vývin a vzhľad umeleckých diel sa dá posúdiť najmä v Benátkach, v pokladnici Baziliky svätého Marka. Benátky, ktoré boli v neustálom kontakte s Východom naplnili svoje chrámy najkrajším náboženským zariadením, ktoré kúpili v Konštantínopole. Samotná Bazilika svätého Marka dostávala často dary od byzantských cisárov, ktorí si chceli zabezpečiť spojenectvo Benátok. Neskôr, počas štvrtej krížovej výpravy, sa podarilo Benátkam ešte viac zbohatnúť počas rabovania kostolov v Konštantínopole. 
Pala d'Oro.
Za spomienku stojí najmä oltár Pala d'Oro. Pôvodne byzantský oltár dnes slúži ako vysoký bohato zdobený oltár v Bazilike svätého Marka. Nejde o homogénne dielo t.j celok vykonaný naraz, ale o oltár zložený z častí, ktoré sa líšia dátumom a štýlom. O období vzniku jednotlivých častí sa vedú menšie spory, najstaršie časti však pochádzajú z macedónskeho obdobia, novšie najmä z obdobia vlády Komnénovcov. Celá časť Pala d'Oro je v tvare obdĺžnika, ktorého základňa je približne 3,15 metrov a výška je približne 2,10 metrov. Je orámovaný širokými okrajmi, obloženými jemnými kameňmi a vyrezanými medailónmi a predstavuje osemdesiattri obrázkov emailových figúr, ktoré vynikajú na zlatom pozadí a sú izolované, či už malými stĺpmi alebo pilastrami zdobenými perlami a jemnými kameňmi. Tympanóny oblúkov, ktoré sú klenuté medzi obrázkami a všetky polia, ktoré sú viditeľné medzi smaltmi, sú pokryté veľkým množstvom drahých kameňov (13 339 kameňov) a vyše 200 perlami vysokej hodnoty. Rám a medzery ponechané medzi emailovými figúrkami boli často obnovené a sú na mnohých miestach v talianskom štýle. Smalty, až na pár výnimiek, sú určite byzantské.
Oltár možno predeliť do dvoch skupín celkov (prekrývajúcich sa častí). V hornej časti je stred tvorený veľkým medailónom a archanjelom Michaelom. Obe strany sa skladajú zo šiestich kompozícií: Kristov vstup do Jeruzalema, Ukrižovanie, Kristov zostup do pekla, Nanebovstúpenie Panny Márie. Spodná časť zhruba dvojnásobná ukazuje v strede obraz Krista, ktorý sedí na tróne. Evanjelisti okolo neho sú osadení v štyroch malých medailónoch po stranách, nad a pod Kristom sa veľké množstvo postáv (anjeli a svätci) zúčastňujú nebeského súdu. Na horných a bočných hraniciach sa odohrávajú scény evanjelistov a epizódy zo života svätého Marka. 
Podľa štýlu a dokonalosti prevedenia je zrejmé, že na oltári už v Byzancii pracovalo viacero umelcov, ktorí navyše súčasníkmi. Podľa starodávnej tradície, ktorú potvrdzujú viaceré pasáže benátskych kroník, mal dóža Pietro II. Orseolo v roku 976 priniesť z Konštantínopolu vynikajúci oltárny front, ktorý bol následne postavený na samotný oltár a stal sa z neho dnešný Pala d'Oro.
Relikviáre.
Významný je relikviár z Limburgu (nazývaný aj staurotéka), ukrývajúci relikviu z Kristovho kríža. Jeho datácia a pôvod sú isté, bol dokončený na príkaz cisárov Konštantína a Romana II. medzi rokmi 948 až 959. Relikviár má podobu knihy; stred a vnútro sú zdobené smaltmi, ktorých rámy sú ozdobené perlami a drahými kameňmi. Najkrajšie sú vo vnútri, Kristus je posadený na tróne a je obklopený Pannou Máriou, sv. Jánom Krstiteľom a dvoma anjelmi. Dvanásť apoštolov je rozmiestnených v radoch nad a pod nimi. V Byzantskom svete sa nachádzalo stauroték viacero, jedna sa dodnes nachádza na hore Athos. 
Možno tiež spomenúť relikviár kameňa Kristovho hrobu uchovávaného v múzeu Louvre, ktorý sa na západ dostal tiež po dobytí Konštantínopolu križiakmi v roku 1204. Téma je požičaná z evanjelia; sediaci anjel oznamuje svätým ženám blízko Kristovej hrobky, že Spasiteľ vstal z mŕtvych.
Predmety podobného žánru sú s rozvinutejšími kompozíciami kombinované na byzantskom relikviári, ktorý sa nachádza v Maďarsku v meste Ostrihom. Takisto francúzske pokladnice majú určitý počet byzantských emailov, menšieho umeleckého významu alebo neistého datovania.
Byzantské koruny.
Významnými dielami byzantských remeselných majstrov boli koruny. Samotné koruny byzantských panovníkov sa ako celky nezachovali, z byzantského prostredia však pochádzajú napr. grécka časť tzv. svätoštefanskej koruny, či tzv. Monomachova koruna, ktorá bola objavená na území dnešného Slovenska v Ivanke pri Nitre.
Koruna o ktorej sa hovorí, že je koruna svätého Štefana I., sa dnes nachádza v maďarskom parlamente v Budapešti. Túto korunu však nemohol Štefan I. používať, pretože nesie neskoršie prvky a historicky je prvýkrát doložená minimálne u Štefana V., ak nie neskôr. Časti gréckej koruny môžu pochádzať z obdobia vlády Michala VII. Duku (10711078), ktorý je na smaltovaných plaketách koruny vyobrazený spolu so svojím bratom Konštantínom. Obvod zdobia obrazy Krista, archanjelov a rôznych svätých. 
Monomachova koruna je označenie pre sedem zlatých emailových platničiek ktoré sú považované za súčasť koruny a ktoré boli pravdepodobne vytvorené v Konštantínopole za vlády Konštatína IX. (10421055). Platničky zobrazujú byzantského cisára Konštantína IX. Monomacha, manželku Zoe jej sestru Theodoru. V rovnakom štýle sú vytvorené aj zvyšné platničky - dve s tancujúcimi alegorickými ženskými postavami a dve so statickými alegorickými postavami Cností (Pravdy a Pokory). Cisársku trojicu a tanečnice ovíjajú rastlinné úponky s vtákmi, Cnosti sú obklopené cypruštekmi. Koruna je dnes uložená v Maďarskom národnom múzeu v Budapešti. 
Bronzové dvere.
Medzi bežné umelecké diela patrili dvere významnejších chrámov. Hagia Sofia v Konštantínopole mala viacero bronzových dverí, ktorých výzdoba bola pomerne jednoduchá a pozostávala z krížov, figových listov a ozdobných vzorov. V 10. storočí cisár Konštantín VII. nechal postaviť strieborné dvere s výjavmi Krista a Panny Márie pre Chrysotriklinum paláca. 
V 11. storočí je činnosť byzantských dielní evidentná, známa je prostredníctvom celého radu diel, ktoré nachádzame v Taliansku. Veľké talianske mestá, ako Benátky a Amalfi mali na východe dobré obchodné styky s Byzanciou. Z roku 1066 preto vďaka iniciatíve amalfského aristokrata Pantalea pochádzajú katedrálne dvere v Amalfi práve z Konštantínopolu. V štyroch hlavných tabuliach je na nich je vyobrazený Ježiš Kristus, Panna Mária, svätý Peter a svätý Ondrej .
Dvere v Konštantínopole nechal pre Kláštor Monte Cassino vďaka Pantaleovej pomoci zhotoviť aj miestny opát Lev. Nezobrazovali žiadne výjavy, ale niesli nápisy, ktoré vymenúvali majetok kláštora. Podobné dvere z konca 11 storočia možno badať aj na viacerých miestach talianskych mestách (Salerno, Benátky, Rím..).
Medzi najvýznamnejšie byzantské bronzové dvere patria i dvere z Kostola svätého Pavla mimo hradieb v Ríme. Tiež obsahujú nápisy s istotou nám udávajú dátum a pôvod. Hoci počas veľkého požiaru v roku 1823 utrpeli škody a na čas zmizli, prežili a boli umiestnené v jednej z predsieni kostola. Témy, ktoré sa líčia sú už klasicky udalosti zo života Krista, výjavy mučeníkov, postavy prorokov a svätých a nápisy.
Byzantská gema.
Byzantská gema (tzv. kamea) je drobná reliéfna skulptúra, vybrúsená alebo vyrytá obvykle z polodrahokamov, mušlí alebo skla a používaná ako ozdoba, šperk. Často sa tiež využíva rozdielne sfarbenie vrstiev materiálu, takže napríklad portrét je svetlý na tmavom pozadí. Všetky tieto drobné diela sú takmer z obdobia pred 11. storočím.

</doc>
<doc id="638992" url="https://sk.wikipedia.org/wiki?curid=638992" title="Kohút (armatúra)">
Kohút (armatúra)

Kohút je typ potrubného uzáveru, ktorý dovoľuje rýchle otvovrenie a uzatvorenie. Zároveň umožňuje pri plnom otvorení prietok plným prierezom potrubia. Pracovná časť kohúta je kužeľ alebo guľa. Ovládanie vyžaduje väčšiu silu, väčšinou je riešené pákou. Z tohoto dôvodu sa používajú len do svetlosti potrubia 100. Od plného otvorenia po plné uzavretie postačuje 1/4 otočenia páky. Páka väčšinou indikuje stav otvorenia kohúta: rovnobežná s potrubím pri otvorenom a kolmá naň pri uzavretom stave. Kohúty sa bežne vyrábajú zo sivej liatiny, mosadze alebo bronzu. Pre špeciálne kvapaliny alebo účely sa môžu použiť aj iné materiály, napríklad pre laboratórne aparatúry sú kohúty sklené.
Kohúty môžu byť: "priame", "rohové", "dvojcestné", "trojcestné" a "štvorcestné".
Nejednoznačné označovanie.
Kohút sa často zamieňa s ventilom. Napr. klasický "vodovodný kohút" rep. "vodovodný kohútik" na sanite je zväčša ventil (na plné otvorenie je potrebných niekoľko otáčok).
"Guľový uzáver" sa častejšie označuje ako "guľový ventil" () namiesto "guľového kohúta" (rýchle otvorenie, plný prietokový prierez).

</doc>
<doc id="638993" url="https://sk.wikipedia.org/wiki?curid=638993" title="Staroverci">
Staroverci



</doc>
<doc id="638994" url="https://sk.wikipedia.org/wiki?curid=638994" title="Staroobradníctvo">
Staroobradníctvo



</doc>
<doc id="638995" url="https://sk.wikipedia.org/wiki?curid=638995" title="Staroobradníci">
Staroobradníci



</doc>
<doc id="638996" url="https://sk.wikipedia.org/wiki?curid=638996" title="Rozkolníci">
Rozkolníci



</doc>
<doc id="638997" url="https://sk.wikipedia.org/wiki?curid=638997" title="Razkoľniki">
Razkoľniki



</doc>
<doc id="638999" url="https://sk.wikipedia.org/wiki?curid=638999" title="Spätná klapka">
Spätná klapka

Spätná klapka je špecializovaný typ klapky, ktorá prepúšťa prietok len jedným smerom.

</doc>
<doc id="639002" url="https://sk.wikipedia.org/wiki?curid=639002" title="Arka Gdynia (ženský basketbal)">
Arka Gdynia (ženský basketbal)

Arka Gdynia je poľský ženský basketbalový klub, ktorý bol založený v roku 1946. Arka sídli v prímorskom meste Gdyňa. Klub je účastníkom Basket Ligy Kobiet, najvyššej poľskej súťaže.
Klub vznikol v roku 1946 v Gdansku ako Spójnia Gdańsk. V roku 1992 sa tím presťahoval z Gdansku do Gdyne a zmenil názov na Bałtyk Gdynia. Následne zmenil názov viackrát. Medzi rokmi 20012010 sa podľa sponzora, firmy Grupa Lotos S.A., nazýval Lotos Gdynia. Od roku 2014 klub fungoval ako Basket 90 Gdynia a od roku 2018 nesie súčasný názov. Klub je v sezóne 2019/2020 účastníkom Euroligy.
Tím.
Súpiska pre sezónu 2019/2020.
"Zoznam je aktuálny ku 4. októbru 2019."

</doc>
<doc id="639006" url="https://sk.wikipedia.org/wiki?curid=639006" title="Near-Earth Object Surveillance Mission">
Near-Earth Object Surveillance Mission

Near-Earth Object Surveillance Mission (NEOSM), predtým nazvané Near-Earth Object Camera (NEOCam) je navrhnutý vesmírny infračervený teleskop, určený na prieskum potenciálnych nebezpečných asteroidov v slnečnej sústave. Misia bude umiestnená v Lagrangeovom bode L1 Slnko – Zem, čo by ďalekohľadu umožňovalo pozerať sa od Slnka a vidieť objekty na obežnej dráhe Zeme. Bude nástupcom misie NEOWISE; hlavný výskumný pracovník Amy Mainzerová pracuje rovnako na NEOWISE.
Návrhy pre NEOCam boli predložené v rokoch 2006, 2010 a 2015 do programu NASA Discovery Program, ale neboli vybrané.
V roku 2016 tím NEOCam navrhoval misiu spustiť v roku 2021 a do štyroch rokov nájsť dve tretiny chýbajúcich objektov v kategórii väčšej ako 140 metrov.
V roku 2019 rozhodlo o vykonaní tejto misie Planetary Defense Coordination Office NASA, pretože ide o otázku verejnej bezpečnosti. Vývoj misie povedie Jet Propulsion Laboratory.
Dizajn.
NEOCam pozostáva z infračerveného ďalekohľadu a kamery so širokým poľom, ktorá pracuje s infračervenou vlnovou dĺžkou.
Financovanie.
Hoci Kongres v roku 2005 poveril NASA dosiahnuť do roku 2020 konkrétnu úroveň vyhľadávania, katalogizáciu a charakterizáciu nebezpečných asteroidov väčších ako (zákon z roku 2005, HR 1022; 109.), na toto úsilie neboli vyčlenené žiadne nové prostriedky, NASA tento mandát neuprednostňovala a opakovane nariadila projektu NEOCam, aby súťažil o prostriedky proti vedeckým misiám nesúvisiacim s planetárnou obranou a plánovaním zmierňovania následkov katastrof.
Návrhy na NEOCam boli predložené v rokoch 2006, 2010 a 2015 do programu NASA Discovery Program. V roku 2010 bola spoločnosť NEOCam vybraná na získanie finančných prostriedkov na vývoj technológií na navrhovanie a testovanie nových infračervených detektorov optimalizovaných na zisťovanie a určovanie veľkosti asteroidov a komét. Dňa 30. septembra 2015 v programe Discovery postúpil NEOCam spolu so štyrmi ďalšími kandidátskymi misiami na zdokonalenie v priebehu budúceho roka, pričom každá misia dostala na ročnú štúdiu 3 milióny dolárov. Aj keď NEOCam nebol úspešný pri výbere v januári 2017, získala ďalší rok financovanie na rozvoj. NEOCam zostáva koncepčnou štúdiou (Fáza A), a existujú výzvy na financovanie misie niekde mimo divíziu planetárnej vedy NASA, napríklad z Programu planetárnej obrany alebo priamo od samotného Kongresu, pretože ide o otázku verejnej bezpečnosti. Celkové náklady na misiu NEOCam sa odhadujú na 500 až 600 miliónov dolárov.
23. septembra 2019 bolo oznámené, že NEOCam bude implementovaný pod názvom NEO Surveillance Mission s rozpočtom od Planetary Defense Coordination Office NASA v rámci oddelenia od planetárnej vedy.  Predpokladá sa, že nezachytenie asteroidu 2019 OK, ktorý prekĺzol cez všetky existujúce metódy detekcie v júli 2019, pomohlo urýchliť toto rozhodnutie. 
Z hľadiska financovania a riadenia je NEO Surveillance Mission oficiálne nový projekt, je to však ten istý vesmírny ďalekohľad, rovnaký tím a ciele misie zostávajú nezmenené. 
Cieľ.
Hlavným cieľom misie je objaviť a charakterizovať obežnú dráhu väčšiny potenciálne nebezpečných asteroidov väčších ako . Zorné pole bude dostatočne veľké, aby umožnilo misii objaviť desiatky tisíc nových NEO s veľkosťou menšou ako v priemere. Medzi sekundárne vedecké ciele patrí detekcia a charakterizácia približne jedného milióna asteroidov v pásme asteroidov a tisíce komét, ako aj identifikácia potenciálnych NEO cieľov pre ľudské a robotické prieskumy.
Sonda.
Sonda bude mať celkovú hmotnosť nie väčšiu ako , čo jej umožní použiť nosič ako Atlas 5 alebo Falcon 9 do libračného bodu L1 Slnko – Zem. Misia by mala dosiahnuť 90 % cieľa do 10 rokov s predpokladanou životnosťou misie 12 rokov.
Vedecký užitočný náklad.
Primárnym nástrojom je infračervený ďalekohľad pracujúci v dvoch vlnových dĺžkach, 4 – 5,2 µm a 6 – 10 µm a širokouhlá kamera. Zorné pole je 11,56 štvorcových stupňov. Využíval by modifikovanú verziu detektora ortuti-kadmia a teluridu s názvom HgCdTe Astronomical Wide Area Infrared Imager (HAWAII) vyvinutého spoločnosťou Teledyne Imaging Sensors, ktorého prototyp bol úspešne testovaný v apríli 2013. Detegované pole by bolo 2 048 × 2 048 pixelov a produkuje 82 Gb údajov za deň. Detektor má dobrý infračervený výkon bez použitia chladenia kryogénnou tekutinou a bude pasívne chladený na 30 Kelvinov s použitím techník overených Spitzerovým vesmírnym teleskopom.
Operácie.
Sonda by fungovala na halo orbite okolo bodu L1 Slnka – Zeme a použije slnečnú clonu. Táto obežná dráha umožní vysoké rýchlosti dátového downlinku na Zem, čo by umožnilo stiahnutie celých snímok z ďalekohľadu.

</doc>
<doc id="640105" url="https://sk.wikipedia.org/wiki?curid=640105" title="North American FJ-1 Fury">
North American FJ-1 Fury

North American FJ-1 Fury bolo americké jednomotorové jednomiestne prúdové stíhacie lietadlo, ktoré bolo vyvinuté pre United States Navy. Nie je známe, kedy bol názov „Fury“ priradený k FJ-1, ale začiatkom roka 1948 sa tento názov bežne používal.
Vznik a vývoj.
Na konci roku 1944 a začiatkom roku 1945 objednalo americké námorníctvo štyri prúdové bojové lietadlá: Vought XF6U-1 Pirate, McDonnell XFD-1 Phantom, McDonnell XF2D-1 Banshee a North American XFJ-1 Fury. Dúfalo sa, že tieto stíhačky budú k dispozícii včas pre inváziu do Japonska, ktorá sa má uskutočniť v máji 1946.
Prvý z troch objednaných prototypov XFJ-1 bol dokončený v januári 1946. Motor pre tento stroj bol ale pripravený až v júni, a preto sa pozemné skúšky začali až koncom júla. Lietadlo nakoniec vzlietlo 11. septembra 1946 a riadil ho Wallace Lien. Druhé z týchto lietadiel sa dostalo do vzduchu v októbri 1946 a tretie vo februári 1947. Po ukončení testovania boli všetky tri stroje v septembri 1947 odovzdané námorníctvu.
Medzitým objednalo americké námorníctvo v máji 1945 sériovú výrobu stovky týchto stíhačiek, ktoré pomenovali FJ-1. Nakoniec ale zišlo z výrobných liniek v Inglewoode iba tridsať z nich. Prvé sériovo vyrobené lietadlo FJ-1 získalo americké námorníctvo 5. októbra 1947 a dodávky pokračovali do 30. apríla 1948.
Jedinou letkou amerického námorníctva, ktorá získala FJ-1, bola VF-5A dislokovaná na North Island neďaleko San Diega. Začala sa formovať 15. novembra 1947 a nakoniec pozostávala z 24 strojov tohto typu. Úlohou VF-5A, spolu s letkou VF-17, ktorá lietala so strojmi Phantom FH-1, bolo, aby preukázali vhodnosť prúdových lietadiel pre námorné operácie. Obe jednotky preto spustili program, v rámci ktorého simulovali pristátia na palube lietadlovej lode, ktorej silueta bola namaľovaná na dráhe na North Islande. Prvé skutočné pristátie na palube lode USS Boxer (CV-21) uskutočnil 16. marca 1948 Pete Aurand. Následne sa Aurandovi podarilo z USS Boxer vzlietnuť bez pomoci katapultov, ale slabý výkon motora sa ukázal byť príliš veľkým rizikom. Preto sa asistencia katapultu považovala za povinnú pre operácie FJ-1 na palube lietadlovej lode. 
Ďalším nedostatkom FJ-1 bol podvozok lietadla, ktorý nebol príliš vhodný na operácie z lietadlovej lode. V auguste 1948 pristávala pilot jednej FJ-1 na palubu USS Princeton a počas pomerne tvrdého pristátia sa zlomilo celé ľavé krídlo a lietadlo prepadlo cez palubu. O necelý rok neskôr, v máji 1949, sa začalo s postupným vyraďovaním FJ-1, pričom ich nahradil Panter F9F-3. Lietadlá FJ-1 boli následne presunuté k jednotkám Naval Air Reserve, kde boli prevádzkované do júla 1953.
Konštrukcia.
FJ-1 Fury bol to dolnoplošník s rovnými krídlami. Krídla mali rozpätie a napriek tomu, že išlo o palubné lietadlo, nedali sa zložiť. Pohon zabezpečoval prúdový motor Allison J35-A-2 s axiálnym kompresorom, ktorý mal ťah 17,8 kN. Lietadlo dosahovalo maximálnu rýchlosť /h. Na konce krídel mohli byť pripevnené kvapkovité palivové nádrže, ktoré predĺžili dolet na . Výzbroj pozostávala zo šiestich guľometov M2 Browning kalibru .
 United States Navy

</doc>
<doc id="640110" url="https://sk.wikipedia.org/wiki?curid=640110" title="Arka Gdynia">
Arka Gdynia

Arka Gdynia (po slovensky aj: Arka Gdyňa) môže byť:

</doc>
<doc id="640111" url="https://sk.wikipedia.org/wiki?curid=640111" title="Arka Gdyňa">
Arka Gdyňa



</doc>
<doc id="640114" url="https://sk.wikipedia.org/wiki?curid=640114" title="Východorímske výtvarné umenie">
Východorímske výtvarné umenie



</doc>
<doc id="640117" url="https://sk.wikipedia.org/wiki?curid=640117" title="Lucia Molnár Satinská">
Lucia Molnár Satinská

PhDr. Lucia Molnár Satinská, PhD. (* 1986, Bratislava) je slovenská jazykovedkyňa, prekladateľka a pracovníčka Jazykovedného ústavu Ľudovíta Štúra SAV.
Životopis.
Lucia Molnár Satinská sa narodila v Bratislave. Je dcérou herca a komika Júliusa Satinského a jeho druhej manželky Viery.
V rokoch 2005 až 2011 študovala komparatistiku, anglistiku-amerikanistiku a slovakistiku na Filozofickej fakulte Karlovej univerzity v Prahe. V akademickom roku 2009/2010 sa zúčastnila ročného pobytu na Inštitúte Bálinta Balassiho v Budapešti kde študovala hungarológiu.
V roku 2011 nastúpila do Jazykovedného ústavu Ľudovíta Štúra Slovenskej akadémie vied ako interná doktorandka. Jej vedúcim bol Slavomír Ondrejovič. V roku 2015 obhájila svoju dizertačnú prácu "Jazyková situácia a jazyková politika na Slovensku: Bratislava" a stala sa vedúcou oddelenia súčasného jazyka Jazykovedného ústavu Ľ. Štúra. V roku 2018 bolo toto oddelenie premenované na Oddelenie sociálnej lingvistiky.
Podľa profilu na portáli Slovenskej akadémie vied „Medzi jej výskumné témy patrí viacjazyčnosť na Slovensku, jazyková krajina, jazyková politika či rodovo citlivý jazyk. Venuje sa tiež popularizácii jazykovedy, slovenčiny aj maďarčiny a ďalších menšinových jazykov na Slovensku.“
Osobný život.
Je vydatá, s manželom, režisérom Csabom Molnárom majú dcéru Boglárku (* 2018) a syna Barnabása (* 2021).
Dielo.
Molnár Satinská z pozostalosti svojho otca pripravila rozšírené vydanie "Rozprávok uja Klobásu" a knihy "Listy z onoho sveta", "Expedície", "Listy Oľge" a "Gundžovníky". "Gundžovníky", Satinského časopisy pre švagrov v Spojených štátoch, vyšli dvojzväzkovo v roku 2018. Molnár Satinská bola ich editorkou.

</doc>
<doc id="640124" url="https://sk.wikipedia.org/wiki?curid=640124" title="The Conjuring Universe">
The Conjuring Universe

The Conjuring Universe je americká mediálna franšíza založená na sérii nadprirodzených hororových filmov. Tieto filmy produkujú spoločnosti New Line Cinema, The Safran Company a Atomic Monster Productions a distribuuje spoločnosť Warner Bros Pictures. Filmy predstavujú dramatizáciu prípadov z reálneho života paranormálnych vyšetrovateľov Eda a Lorraine Warrenových. Hlavná séria sa zaoberá ich pokusmi pomôcť ľuďom, ktorí sa ocitli v rukách démonických duchov, zatiaľ čo vedľajšie filmy sa zameriavajú na pôvod niektorých entít, s ktorými sa Warrenovci stretli.

</doc>
<doc id="640125" url="https://sk.wikipedia.org/wiki?curid=640125" title="Balašovci">
Balašovci

Balašovci (starším slovenským pravopisom: "Balassovci"; základný tvar: Balaša, starším slovenským pravopisom: "Balassa", po maď. "Balassa") bol uhorský šľachtický rod, ktorého najstarší známy predok bol Synko, otec Detrich doložený v listine v roku 1222 ako zvolenský župan. Pôvodné majetky rodu sa nachádzali vo zvolenskej, hontianskej a novohradskej župe, za vlády Ondreja II.
Dejiny rodu.
Najstarším predkom je zvolenský župan Detrich, syn Synka (dol. 1222 – 1236). Detrich mal synov Mika, Mikuláša (manž. dcéra Lamberta) a Detricha. Miko bol šarišským a zvolenským županom (dol. 1239 – 1254) a z jeho potomstva vznikol rod Balassa. Kráľ Ondrej II. Mikovi udelil majetkyTepličku nad Váhom, Varín a Žilinu, ktorá potom pripadla Matúšovi Čákovi Trenčianskemu. Do vlastníctva získali opevnené hrady, ktoré mali na území Slovenska strategicky význam: Považskú Bystricu, Hričov, Starý hrad, Skalbiňu, Topoľčany a Plavecký hrad. Mikuláš (dol. 1233 – 1246) bol dedom magistra Donča († 1345). Mikov syn magister Mikuláš mal syna Blažeja (dol. 1364 – 1388, manž. Katarína Visont). Syn magister Mikuláš Balassi († 1436) bol hontianskym županom. V tomto období rod vlastnil rozsiahle majetky v Zvolenskej, Liptovskej a Oravskej stolici. Z jeho detí vynikli krupinský kapitán Ladislav († 1476) a novohradský župan Žigmund (1470 – 77). Ladislavov syn František bol chorvátsko – slavónskym bánom. V 16. storočí príslušníci rodu získali množstvo funkcií a obrovský vplyv na dianie v Uhorsku. Ferdinand I. menoval 24.4.1533 Melchiora za hontianskeho a Žigmunda (manž. Barbora Fanchy) za boršodského župana. Bratom Žigmundovi, Melchiorovi a Baltazárovi v roku 1540 daroval boršodský Diósgyőr (Diosgewr), sabolčské a tolnianske majetky. Pred rokom 1550 zrejme Ján získal baronát, nakoľko sa v listinách uvádza ako „magnificus“. Ján v roku 1550 rozhojnil majetky o ďalších desať novohradských, dve hontianske a päť solnockých obcí. Melchior v roku 1551 zložil prísahu panovníkovi a ten ho menoval za skutočného radcu. V roku 1562 získal Melchior hradné panstvá Plaveč, Mukačevo a Tasnad s množstvom satmárskych obcí. V roku 1556 získal Ján päť gemerských obcí. Štefan získal po manželke Elene Zríny ohromné majetky v Nitrianskej stolici. V roku 1570 mu Maximilián II. donáciou udelil 27 nitrianskych obcí, čím sa rod stal jedným z najmajetnejších. Mnohí členovia rodu bojovali proti Turkom. V boji padol vojak a básnik Valentín (✳ 1554 Zvolen, † 1594). Ján bol kráľovským dvoranom a skutočným radcom (1575). Peter (manž. Magdaléna Pálffy) bol rytierom Zlatej ostrohy a hlavným komorníkom (1619). V roku 1620 získal panstvo Malacky. Františka menoval Ferdinand II. za hontianskeho župana (1635), neskôr aj za skutočného radcu (1647). Imrich bol pešť–piliš–šoltským županom (od 1655). Grófsky titul udelil Leopold I. 19.12.1664 rytierovi Zlatej ostrohy, hontianskemu županovi a kráľovskému radcovi Valentínovi (manž. Katarína Szunyogh de Budetin) za zásluhy v boji proti Turkom. Adam bol kapitánom hradu Modrý Kameň (1672). Pavol bol aradským prepoštom, šaštínskym archidiakonom, ostrihomským kanonikom, od 30.6.1690 titulárnym biskupom a skutočným kráľovským radcom (od 11.1690). Ďalšiu grófsku listinu bez miniatúry vydal Karol VI. 15.4.1721 vo Viedni Pavlovi s manželkou Katarínou Zichy a synom Adamom. Mária Terézia udelila 16.10.1772 vo Viedni grófsky titul Františkovi. 
Známi príslušníci rodu.
Medzi najvýznamnejších členov rodu patrili:
Erb rodu.
V červenom štíte je čierna zubria hlava so zlatou zbrojou, pri nozdrách sú zlatá hviezda a strieborný polmesiac. Zelený korunovaný drak okolo štítu poukazuje na Žigmundov Dračí rád, neskôr ho kládli do štítu. Klenotom je čierna orlica s mečom v pravom pazúre a strieborným šípom v ľavom. Prikrývadlá sú zlato-čierne po oboch stranách. Grófsky erb z roku 1664 je červený s hlavou zubra obtočenou drakom. V klenote čierna korunovaná orlica s mečom v pravom pazúre a šípom v ľavom. Prikrývadlá sú čierno-zlaté po oboch stranách. Grófsky erb z roku 1721 je obohatený o zlatú hviezdu medzi rohmi a polmesiac pod ňou. Grófsky erb z roku 1772 sa líši iniciálami MT v hviezde a šíp má červené letky. Na štíte je perlová (počet 9) korunka. Pečate sa často líšia poradím nebeských znamení. Na pečati generálneho vikára Ostrihomskej kapituly Pavla z roku 1688 je namiesto klenotu biskupská mitra a berla. V roku 1681 gemerský archidiakon Pavol použil pečať s oválnym štítom. Pod býčou hlavou je zprava hviezda a zľava privrátený polmesiac. Okolo hlavy sú litery B(aro) L(iber) a medzi rohmi P(aulus) B(allassa). Štít je obtočený korunovaným drakom.

</doc>
<doc id="640127" url="https://sk.wikipedia.org/wiki?curid=640127" title="Oortov mrak">
Oortov mrak



</doc>
<doc id="640130" url="https://sk.wikipedia.org/wiki?curid=640130" title="WinStars">
WinStars

WinStars je simulátor planetária vyvinutý Richardom Franckom pre Android, iOS, Linux, OS X a Microsoft Windows operačné systémy. Medzi funkcie WinStars patrí možnosť ovládať počítačom montáž ďalekohľadu.
História.
Verzia WinStars 1.0 bola vyvinutá Richardom Franckom v roku 2001 v programovacom jazyku C++. WinStars verzia 2.0 bola vydaná ako komerčný softvér v roku 2004, teraz je však k dispozícii na bezplatné stiahnutie z webovej stránky spoločnosti Franck. Koncom roku 2017 debutovala alfa verzia WinStars 3.0, po ktorej nasledovala prvá stabilná platená verzia v máji 2018. Franck zostáva jediným vývojárom a správcom aplikácie.
Katalógy.
WinStars 2 obsahuje databázu 2 500 000 hviezd a (SAC) katalóg 10 000 hmlovín, galaxií a hviezdokop, dokáže čítať niekoľko astrometrických katalógov v ich pôvodných formátoch.
Zahrnuté sú aj katalógy Bright Star, Digitized Sky Survey, Sky2000 a Tycho 2. Katalógy USNO UCAC a údaje ESA Gaia sú podporované vo WinStars 3.
WinStars 2 obsahuje integrovanú podporu pre systém Berkeley Open Infrastructure for Network Computing (BOINC), ktorý sa používa v projekte SETI@home.

</doc>
<doc id="640131" url="https://sk.wikipedia.org/wiki?curid=640131" title="KStars">
KStars

KStars je voľne licencovaný planetárny program využívajúci platformu KDE. Je k dispozícii pre systémy Linux, BSD, MacOS a Microsoft Windows. Odľahčená verzia KStars je k dispozícii pre Android. Poskytuje presné grafické znázornenie nočnej oblohy z ktoréhokoľvek miesta na Zemi, v ľubovoľnom termíne a čase. Obsahuje až 100 miliónov hviezd (s ďalšími doplnkami), 13 000 objektov hlbokého vesmíru, konštelácie súhvezdí z rôznych kultúr, všetkých 8 planét, Slnko a Mesiac a tisíce komét, asteroidov, satelitov a supernov. Má vlastnosti, ktoré môžu apelovať na používateľov na všetkých úrovniach, od informatívnych hypertextových článkov o astronómii, po robustné ovládanie ďalekohľadov a CCD kamier a zaznamenávanie pozorovaní konkrétnych objektov.
KStars podporuje nastaviteľné rýchlosti simulácie, aby bolo možné sledovať javy, ktoré sa vyskytujú v dlhých časových intervaloch. Astronomická kalkulačka sa pri astronomických výpočtoch môže používať na predpovedanie konjunkcii, zatmení Mesiaca a vykonávanie mnohých bežných astronomických výpočtov.
KStars bol zabalený do mnohých distribúcií Linux/BSD, vrátane Red Hat Linux, OpenSUSE, Mandriva Linux a Debian GNU/Linux.
Najnovšia verzia KStars je 3.3.6.

</doc>
<doc id="640132" url="https://sk.wikipedia.org/wiki?curid=640132" title="HNSKY">
HNSKY

HNSKY alebo Hallo Northern Sky je bezplatný planetárny program pre systémy Linux, Microsoft Windows a Raspberry Pi na simuláciu nočnej oblohy. Je vybavený niekoľkými neanglickými jazykovými modulmi, početnými astronomickými katalógmi, nástrojmi na konverziu, ako aj niekoľkými hviezdnymi databázami.
HNSKY pôvodne vytvoril Holanďan Han Kleijn v roku 1998, ktorý pokračuje vo vývoji a udržiavaní aplikácie. Je k dispozícii v 32-bitovej aj 64-bitovej verzii.
Spočiatku základný program rozšírila schopnosť počítačom ovládať GoTo montáž ďalekohľadu, a je ASCOM a INDI kompatibilný a podporuje USNO UCAC katalógy a ESA Gaia dáta. 

</doc>
<doc id="640133" url="https://sk.wikipedia.org/wiki?curid=640133" title="Sky Map">
Sky Map

Sky Map je softvérové planetárium pre Android.
Aplikácia Sky Map bola navrhnutá a vyvinutá skupinou technikov spoločnosti Google v Pittsburghu v Pensylvánii.
20. januára 2012 spoločnosť vydala program Sky Map pod licenciou Open Source Apache 2.0. Projekt je v súčasnosti k dispozícii v úložisku GitHub.

</doc>
<doc id="640134" url="https://sk.wikipedia.org/wiki?curid=640134" title="GoTo (ďalekohľad)">
GoTo (ďalekohľad)

V amatérskej astronómii sa výraz „GoTo“ vzťahuje na typ montáže ďalekohľadu a súvisiaci softvér, ktorý dokáže automaticky nasmerovať ďalekohľad na astronomické objekty, ktoré si používateľ vyberie. Obe osi montáže GoTo sú poháňané motorom a riadené počítačom. Môže to byť integrovaný radič na báze mikroprocesorov alebo externý osobný počítač. To sa líši od poloautomatizovaného sledovania tradičnej rovníkovej montáže s hodinovým pohonom.
Užívateľ môže zadať príkaz, aby GoTo montáž nasmerovala ďalekohľad na nebeské súradnice, ktoré používateľ vkladá, alebo na objekty z predprogramovanej databázy vrátane tých v katalógu Messier, Nového všeobecného katalógu, alebo veľkých telies Slnečnej sústavy (Slnko, Mesiac a planéty).
Rovnako ako štandardné rovníkové montáže, môžu GoTo rovníkové montáže sledovať nočnú oblohu tým, že budú riadiť rektascenziu. Pretože obe osi sú riadené počítačom, technológia GoTo tiež umožňuje výrobcom ďalekohľadov pridávať ekvatoriálne sledovanie k mechanicky jednoduchším azimutálnym montážam.
GoTo montáže sa rovnako ako štandardné montáže delia podľa otáčania osi:

</doc>
<doc id="640135" url="https://sk.wikipedia.org/wiki?curid=640135" title="Bazilišok (mytológia)">
Bazilišok (mytológia)

Bazilišok (menej často: bazilisk, zastarano: "bazilišek", "baziliškus") je výraz majúci v mytológii, náboženstve, folkloristike viacero významov: 
1. Od staroveku bol bazilišok údajný krátky (len vyše 20 cm dlhý) žltý had s korunkovitým sfarbením (prípadne aj korunkovitými výbežkami) na hlave, ktorý žil najmä v severnej Afrike a bol natoľko jedovatý, že mal vraj až smrtiaci dych, prípadne aj smrtiaci pohľad a hlas. Ešte v 19. storočí bol občas považovaný za druh reálne existujúceho veľmi jedovatého hada. V starovekom Egypte bol tento had stotožňovaný s kobrou aspis. 
2. Od vrcholného stredoveku (prevažne do 17. storočia) bol bazilišok v niektorých textoch a vo výtvarnom umení:
3. Bazilišok môže byť aj drak vysedený hadom z mýtického vajca.
4. Bazilišok môže byť aj lietajúci jašter s usmrcujúcim pohľadom.
5. V slovenských rozprávkach je bazilišok zriedkavé synonymné označenie draka, šarkana.
6. V niektorých prekladoch Biblie (v slovenčine napr. v Roháčkovom preklade) je slovo bazilišok použité ako preklad rôznych druhov jedovatých hadov (kobra, vretenica atď.) uvedených v pôvodných biblických textoch.
7. V alegorickom výklade Biblie cirkevných otcov je bazilišok buď symbol nespravodlivosti, klamstva, zla a pod., alebo symbol smrti, hriechu a diabla, alebo symbol apokalyptického draka (teda Leviatana) a podobne.

</doc>
<doc id="640137" url="https://sk.wikipedia.org/wiki?curid=640137" title="Priestorový meter">
Priestorový meter

Priestorový meter (skratka prm) vyjadruje objem materiálu (zvyčajne dreva), ktorý sa zmestí do priestoru s rozmermi 1 m x 1 m x 1 m (rovná sa objemu 1 m³) pri zohľadnení fyzikálnych vlastností (teda že nevyplňuje priestor dokonale). Bežne sa používa pri predaji štiepaného palivového dreva. Štiepané drevo sa nedá poukladať bez vzduchových medzier medzi jednotlivými kusmi, preto priestorový meter dreva obvykle zodpovedá objemu 0,6 až 0,75 m³. Toto zodpovedá drevu, ktoré bolo do priestoru naukladané a tým boli minimalizované medzery (nazýva sa aj priestorový meter rovnaný). 
Okrem toho existuje priestorový meter sypaný (skratka prms), pri ktorom je drevo voľne nasypané bez ohľadu na veľkosť medzier medzi jednotlivými kusmi. Pri tomto spôsobe bude dreva v priestore 1 m³ menej.

</doc>
<doc id="640138" url="https://sk.wikipedia.org/wiki?curid=640138" title="Hodinový pohon">
Hodinový pohon

Hodinový pohon v astronómii je motorom riadený mechanizmus, ktorý sa používa na posúvanie teleskopu namontovaného na ekvatoriálnej montáži pozdĺž jednej osi, aby udržal cieľ v presnej synchronizácii so zdanlivým pohybom stálych hviezd na nebeskej sfére.
Prehľad.
Hodinový pohon pracuje tak, že otáča polárnu os montáže teleskopu, os rovnobežnú s polárnou osou Zeme (tiež nazývanou os rektascenzie) v opačnom smere, ako je rotácia Zeme, jednu otáčku každých 23 hodín a 56 minút (hviezdny deň), čím sa tieto pohyby vyrušia. Toto umožňuje ďalekohľadu zostať zamierený na určitý bod na oblohe bez toho, aby muselo byť ručne neustále posúvané jeho namierenie kvôli rotácii Zeme. Samotný mechanizmus bol hodinovým strojom, ale dnes je obvykle poháňaný elektricky. Hodinový pohon môže byť ľahký a prenosný pre menšie ďalekohľady, alebo môže byť mimoriadne ťažký a zložitý pre väčšie, ako je napríklad 60-palcový ďalekohľad v observatóriu Mount Wilson.
História.
Pôvodný vynálezca hodinového pohonu nie je známy, ide o nápad, ktorý sa v histórii vyskúšal niekoľkými spôsobmi. V Číne v roku 1094 postavil Su Song počas dynastie Song vodnú vežu s hodinami, ktorá mala mnoho funkcií, vrátane 20 tonovej bronzovej armilárnej gule, ktorá zostala v súlade s nebesami.
V 17. a 18. storočí boli postavené alebo navrhnuté rôzne typy teleskopov s rovníkovými hodinami vrátane návrhu anglického astronóma Roberta Hookeho z roku 1674, hodinová šošovka objektívu beztubusového ďalekohľadu vyrobená v roku 1685 taliansko-francúzskym astronómom Giovannim Domenicom Cassinim a jeden údajne postavený anglickým hodinárom a vynálezcom Georgom Grahamom na začiatku 18. storočia.
Prvý praktický ďalekohľad s hodinovým pohonom bol skonštruovaný v roku 1824. Ďalekohľad „Great Dorpat“ Josepha von Fraunhofera, ktorý kombinoval ďalšie inovácie, napríklad achromatickú šošovku a Fraunhoferovu „nemeckú rovníkovú montáž“, čím sa stal prototypom. všetkých budúcich veľkých refrakčných teleskopov. Prvé teleskopy s hodinovým strojom používali hodiny s kyvadlom a klesajúcimi závažiami. V priebehu času boli klesajúce závažia a kyvadlá nahradené elektrickým motorom.

</doc>
<doc id="640139" url="https://sk.wikipedia.org/wiki?curid=640139" title="Jahňada">
Jahňada

Jahňada (amentum) je strapcovité súkvetie. Vreteno súkvetia býva často chabé a previsnuté. Kvety bývajú jednopohlavné a prisadnuté. Po odkvitnutí opadáva ako celok. Na opeľovanie vetrom sa prispôsobuje jednoduchým kvetným obalom.
Delenie:

</doc>
<doc id="640140" url="https://sk.wikipedia.org/wiki?curid=640140" title="Maňuška">
Maňuška



</doc>
<doc id="640142" url="https://sk.wikipedia.org/wiki?curid=640142" title="Kaštieľ v Seredi">
Kaštieľ v Seredi



</doc>
<doc id="640143" url="https://sk.wikipedia.org/wiki?curid=640143" title="Hrad Šintava">
Hrad Šintava



</doc>
<doc id="640145" url="https://sk.wikipedia.org/wiki?curid=640145" title="Anatolij Fjodorovič Kralickyj">
Anatolij Fjodorovič Kralickyj



</doc>
<doc id="640146" url="https://sk.wikipedia.org/wiki?curid=640146" title="Macedónske umenie">
Macedónske umenie

Macedónske umenie môže byť:

</doc>
<doc id="640147" url="https://sk.wikipedia.org/wiki?curid=640147" title="Hallo Northern Sky">
Hallo Northern Sky



</doc>
<doc id="640148" url="https://sk.wikipedia.org/wiki?curid=640148" title="Kaplnka svätej Anny (Bezděkov)">
Kaplnka svätej Anny (Bezděkov)

Kaplnka svätej Anny v Bezděkove je sakrálna stavba. Správou patrí do rímskokatolíckej farnosti dekanstva Žatec. Od roku 1964 je kaplnka chránená ako kultúrna pamiatka.
Kaplnka bola postavená v roku 1823. V roku 1948 bola zrenovovaná.
Ide o obdĺžnikovú stavbu s konkávne vyhĺbenými východnými nárožiami. Vnútri má kaplnka strop. Kruchta je drevená. V interiéri je ranne barokový oltár zo 3. štvrtiny 17. storočia. Oltár má boltcovú ornamentiku. Maľované okná pochádzajú z roku 1905. Obraz sv. Norberta, ktorý sa nachádza v kaplnke, pochádza z 1. polovice 19. storočia.
Pred kaplnkou je železný kríž z roku 1844.

</doc>
<doc id="640149" url="https://sk.wikipedia.org/wiki?curid=640149" title="Kaplnka svätej Anny (Mšeno nad Nisou)">
Kaplnka svätej Anny (Mšeno nad Nisou)

Kaplnka svätej Anny je rímskokatolícka baroková kaplnka vo Mšene nad Nisou. Patrí do dekanstva Jablonec nad Nisou. Je od 3. mája 1958 chránená ako kultúrna pamiatka Českej republiky. Je hodnotnou ukážkou drobnej vidieckej sakrálnej pamiatky, ktorá je zároveň dokladom ľudovej zbožnosti v barokovom období.
Bola postavená pravdepodobne medzi rokmi 17801782, nad vchodom je uvedený letopočet 1782.

</doc>
<doc id="640151" url="https://sk.wikipedia.org/wiki?curid=640151" title="NEOSM">
NEOSM



</doc>
<doc id="640152" url="https://sk.wikipedia.org/wiki?curid=640152" title="NEOCam">
NEOCam



</doc>
<doc id="640153" url="https://sk.wikipedia.org/wiki?curid=640153" title="Kaplnka svätého Václava (Bílka)">
Kaplnka svätého Václava (Bílka)

Kaplnka svätého Václava je moderná kaplnka z roku 2000 od architekta Ivana Noska, ktorá stojí v Bílke, ktorá je súčasťou obce Bořislav.
Kaplnka je treťou kaplnkou zasvätenou svätému Václavovi v dedine. Prvá bola vybudovaná v roku 1639 ako zmierovacia kaplnka na pamiatku smrti Jana Václava Kaplíře, ktorý tu bol zabitý Krištofom Jiřím Chrtom zo Rtína pri pitke po hone 22. novembra 1638. Kaplnka bola v roku 1736 prestavaná, ale po druhej svetovej vojne spustla a bola v osemdesiatych rokoch 20. storočia zbúraná. Dochoval sa ale pôvodný zvon, ktorý je umiestnený v novej kaplnke.
Súčasnú kaplnku navrhol a v rokoch 19962000 realizoval akademický architekt Ivan Nosek. Vnútornú výzdobu navrhol výtvarník Jan Koblasa, text Otčenáša napísala Sofia Jakušev-Koblasová. Kaplnku vysvätil 30. septembra 2000 litoměřický biskup Josef Koukl.
Na kaplnku nadväzuje Cesta priateľstva, súbor štrnástich plastík od českých a nemeckých autorov umiestnených pozdĺž troch ciest vychádzajúcich z Bielky.

</doc>
<doc id="640154" url="https://sk.wikipedia.org/wiki?curid=640154" title="Kaplnka svätého Václava (Prachová)">
Kaplnka svätého Václava (Prachová)

Kaplnka svätého Václava v bývalej obci Prachová sa nachádza severozápadne od Hrušovan na Litoměřicku. Z kaplnky zostali zachované už len obvodové múry, veža a dva oblúky z pôvodnej klenby. Kaplnka je však chránená ako kultúrna pamiatka Českej republiky.
Dedina Prachová, v ktorej stával kostol svätého Mikuláša, bývala v rokoch 1275 a 1386 majetkom chotěšovského kláštora. Prachová však zanikla už za husitských vojen (1419 až 1434), podľa iných zdrojov však jej definitívny koniec priniesla až tridsaťročná vojna (16181648).
Rozmerná empírová kaplnka sv. Václava, označovaná tiež ako kostol, bola na troskách starého kostola postavená v roku 1835. Jej výstavba nebola pokusom o oživenie bývalej obce, mala byť len cintorínskou kaplnkou pre Hrušovany a Encovany. Nový cintorín spoločný pre obe dediny sa však nachádza asi 0,5 km z kopca od kaplnky.
Po roku 1945 kaplnka spustla po tom, čo z nej bola sňatá krytina, použitá pre kravín.
Kaplnka je v súkromnom vlastníctve.

</doc>
<doc id="640155" url="https://sk.wikipedia.org/wiki?curid=640155" title="Kaplnka svätej Anny">
Kaplnka svätej Anny

Kaplnka svätej Anny môže byť:

</doc>
<doc id="640156" url="https://sk.wikipedia.org/wiki?curid=640156" title="Slovenský zväz vojakov v zálohe">
Slovenský zväz vojakov v zálohe

Slovenský zväz vojakov v zálohe (skrátene SZVvZ, celým názvom Slovenský zväz vojakov v zálohe a športovo-branných aktivít) bol založený v roku 1966 ako dobrovoľné občianske nepolitické združenie, otvorené pre všetkých občanov Slovenska, predovšetkým však pre vojakov v zálohe všetkých hodností. Ako občianske združenie vykonáva záujmovú brannú a športovo-streleckú činnosť, pričom spolupracuje s Ozbrojenými silami Slovenskej republiky.
V roku 2011 združoval SZVvZ do 2000 členov v 97 kluboch vojakov v zálohe na celom území Slovenska. Základom činnosti SZVvZ je organizovanie streleckých pretekov rôzneho druhu, kde sa súťaží hlavne v streľbe zo zbraní, používaných v ozbrojených silách Slovenskej republiky.
História zväzu.
Slovenský zväz vojakov v zálohe a športovo-branných aktivít je vo svojej podstate nástupníckou organizáciu Zväzarmu ešte z minulého storočia. Zväz pre spoluprácu s armádou alebo skrátene "Zväzarm" (po česky "Svaz pro spolupráci s armádou" alebo skrátene "Svazarm") bola jednotná dobrovoľná branno-spoločenská organizácia v ČSSR. Bol založený 4. novembra 1951 na základe Zákona č. 92/1951 o brannej výchove. Vtedy združoval 10 spoločenských organizácií ako kolektívnych členov. V roku 1952 na zlučovacom zjazde prešiel na individuálne členstvo.
Zväzarm pripravoval mládež pre plnenie niektorých úloh obrany štátu. Zastrešoval branné športy a technickú záujmovú činnosť, medzi ktoré patrili cyklotrial, elektronika, kynológia, letectvo, modelárstvo, motorizmus, orientačné preteky, parašutizmus, potápačstvo, rádioamatérstvo, strelectvo, závesné lietanie a veľa ďalších.
Pre rozvoj technických športov najmä v streľbe, bol v roku 1966 založený "Zväz vojakov v zálohe". Po rozpade Československa vznikla na Slovensku v roku 1993 jeho nástupnícka organizácia Slovenský zväz vojakov v zálohe, ako dobrovoľné občianske nepolitické združenie. Neskôr bol jeho názov rozšírený na súčasný tvar - Slovenský zväz vojakov v zálohe a športovo-branných aktivít.
Prvým prezidentom Slovenského zväzu vojakov v zálohe sa stal major v zálohe, pán Miroslav Jánoš, ktorý v tejto funkcii pôsobil dlhých 26 rokov. Zo svojej funkcie odstúpil na 8. sneme SZVvZ, dňa 26. októbra 2019.
Organizačná štruktúra.
Slovenský zväz vojakov v zálohe má svoju organizačnú štruktúru zakotvenú v stanovách. Ich pravidelná reedícia sa realizuje na zasadnutí snemu, ktorý je najvyšším riadiacim orgánom zväzu.
Nová organizačná štruktúra zväzu bola prijatá na 8. sneme SZVvZ, ktorý sa konal 26. októbra 2019. Bola koncipovaná so zámerom zefektívnenia riadenia zväzu, zachovania hlasu regiónov a aktivácie širšieho spektra členov zväzu. Zrušili sa zbytočné a nefunkčné medzičlánky v podobe krajských zväzov a pribudli funkcie viceprezidentov so špecializáciou a zodpovednosťou za konkrétne oblasti riadenia a rozvoja zväzu.
Organizačná štruktúra zväzu na jeho najvyššej, celoštátnej úrovni má nasledovnú hierarchiu (poradí od najvyššieho stupňa po najnižší):
Ústredná rada je najvyšším orgánom zväzu v obdobiach medzi jednotlivými snemami. Tvorí ju 9 členov s hlasovacou právomocou, pričom pri rovnosti hlasov má rozhodujúcu váhu hlas prezidenta zväzu. Personálne je zložená z prezidenta, štyroch členov prezídia (viceprezidenti) a štyroch zástupcov regiónov Slovenska v zmysle územno-správneho rozdelenia Slovenskej republiky platného do 18. 12. 1990 (Bratislava, Západ, Stred a Východ).
Súťaže organizované zväzom.
Strelecký viacboj.
Klasická súťaž organizácie je strelecký viacboj, ktorý je branno-športovou súťažou jednotlivcov a trojčlenných družstiev. Princíp tejto súťaže spočíva v plnení piatich súťažných disciplín (štyroch v prípade jednotlivcov neštartujúcich za družstvá). Súťažné disciplíny viacboja sú:
Strelecký trojboj.
Strelecký trojboj je tradičná súťaž jednotlivcov pozostávajúca z dvoch technických disciplín v mierenej (presnej) streľbe z veľkokalibrových pištolí a veľkokalibrových revolverov kalibru 7,62.45 (11 mm). Každá z disciplín pozostáva z troch streleckých položiek:
Streľba zo samonabíjacej zbrane vzor 58.
Streľba, ako samostatná súťaž, bola do kalendára SZVvZ zaradená v roku 2013. Jedná sa o trojpolohovú súťaž v streľbe z civilnej verzie (samonabíjacej) samopalu vzor 58, ktorý patril do základnej výzbroje vojaka československej armády od prelomu šesťdesiatych a sedemdesiatych rokov minulého storočia a odtiaľ sa preniesol do výzbroje nástupníckych armád.
Strelecké stanovište je vo vzdialenosti 100 metrov od terča. Súťaží sa v dvoch samostatných disciplínach, ktoré sú vyhodnocované osobitne – disciplíny "Štandard" alebo "Open". V disciplíne Štandard sa strieľa s pôvodnými otvorenými mieridlami a v disciplíne Open je možné pri streľbe použiť aj optické zameriavacie prístroje (kolimátory, ďalekohľady, dioptre). Pretekár sa môže zúčastniť počas pretekov oboch disciplín, samozrejme so zodpovedajúcim vybavením.
Každá časť disciplíny pozostáva z troch súťažných 10 ranových položiek na terč 135-P (zelená, nekryte ležiaca figúra s kruhmi), ktoré musia byť vykonané v poradí:
Výkon jednotlivých položiek je limitovaný časom.
Medzinárodná súťaž REPIKO.
Najnovšia zo súťažných disciplín zaradených do kalendára SZVvZ. Vo svojom rodnom liste má, ako krajinu pôvodu, „uvedené“ Česko. Práve od našich českých susedov bola prevzatá a zaradená medzi oficiálne súťažné disciplíny po prvýkrát v roku 2016. Rok na to sa konal nultý ročník seriálu kvalifikačných pretekov, zakončený neoficiálnymi Majstrovstvami Slovenska.
REPIKO je atraktívna tímová súťažná disciplína, ktorá v sebe spája prvky dynamických a presnostných disciplín. Jej názov je skratkou troch slov, ktoré odkrývajú jej podstatu – "RE"volver, "PI"štoľ, "KO"lektív. Je to súťaž trojčlenných družstiev, v ktorej rozhoduje presnosť streľby na terč a rýchlosť streľby na kovové terče (poppre).
Popularita tejto súťaže spočíva najmä v tom, že sa jedná o tímovú súťaž, kde záleží na koordinácii a spolupráci medzi jednotlivými členmi tímu. Strieľa sa z veľkokalibrových pištolí (prípadne revolverov) kalibru 7,62.45 (11 mm). Povinným vybavením pri tejto súťaži je ochrana zraku (voči odrazeným strelám) a samozrejme (podobne ako u ostatných súťaží) aj sluchu.
Spolupráca s rezortami.
Okrem športových streleckých súťaží sa SZVvZ v náplni svojej práce venuje aj spoločensko-politickým aktivitám domáceho a medzinárodného charakteru a spolupracuje predovšetkým s Ministerstvom obrany SR a Generálnym štábom armády SR, so zväzmi vojakov a dôstojníkov v zálohe v zahraničí, ako aj s ďalšími združeniami a organizáciami na Slovensku, ktoré majú vzťah k Ozbrojeným silám. V tejto súvislosti sa SZVvZ usiluje byť spojovacím článkom medzi Ozbrojenými silami a verejnosťou, kde chce spolupôsobiť pri riešení mnohých dôležitých problémov obrany a bezpečnosti.
Ministerstvo obrany SR akceptuje SZVvZ ako jedinú organizáciu reprezentujúcu všetkých vojakov v zálohe na Slovensku a má s nim uzatvorenú dohodu o spolupráci.
Členstvo v medzinárodných organizáciách.
Od roku 1993 je SZVvZ členom medzinárodnej organizácie vojakov v zálohe krajín strednej Európy "Gamingská iniciatíva" a od roku 1999 asociovaným členom celosvetovej medzinárodnej organizácie vojakov v zálohe CIOR.
Organizácia Gamingská iniciatíva je nezávislým regionálnym združením vojakov a dôstojníkov v zálohe krajín strednej Európy, menovite z Nemecka, Švajčiarska, Talianska, Maďarska, Chorvátska, Slovinska, Slovenska, Česka a Poľska. Jej cieľom je podporovať a aktivizovať zväzy vojakov v zálohe v členských krajinách a spolupracovať s nimi pri zvyšovaní európskej bezpečnosti a obrany.
Medzinárodná organizácia CIOR združuje v súčasnosti viac ako 1,3 milión vojakov v zálohe z 36 krajín sveta – v rámci, aj mimo organizácie NATO. CIOR je spojovacím článkom medzi vojakmi v zálohe a NATO, podporuje fungovanie zväzov vojakov v zálohe, podporuje ich práva, aktivity a výcvik vo všetkých členských a partnerských krajinách NATO.
Slovenský zväz vojakov v zálohe a športovo-branných aktivít
Hradská 79, 821 07 Bratislava
Slovenská republika
Telefón: +421 2/456 444 04
Mobil: +421 903 44 99 89
URL: www.szvvz.sk

</doc>
<doc id="640160" url="https://sk.wikipedia.org/wiki?curid=640160" title="Oortov oblak">
Oortov oblak



</doc>
<doc id="640162" url="https://sk.wikipedia.org/wiki?curid=640162" title="Kaplnka svätého Kríža">
Kaplnka svätého Kríža

Kaplnka svätého Kríža môže byť:

</doc>
<doc id="640165" url="https://sk.wikipedia.org/wiki?curid=640165" title="Vladimir Voľfovič Žirinovskij">
Vladimir Voľfovič Žirinovskij

Vladimír Voľfovič Žirinovskij (; * 25. apríl 1946, Almaty, Kazašská SSR, ZSSR - † 6. apríl 2022, Moskva, Rusko) bol sovietsky a ruský politik. Bol vedúcim frakcie LDPR (Liberálnodemokratická strana Ruskej federácie, ) v Štátnej dume Federálneho zhromaždenia Ruskej federácie od roku 1993 do roku 2000 a od roku 2011.
Bol členom (2019) Štátnej dumy Federálneho zhromaždenia Ruskej federácie všetkých snemov (od 12. decembra 1993).
Bol podpredsedom Štátnej dumy Federálneho zhromaždenia Ruskej federácie (20002011), je zakladateľom a predsedom strany LDPR, členom Parlamentného zhromaždenia Rady Európy. Šesťkrát kandidoval na úrad prezidenta Ruskej federácie (19917,81%; 19965,78%; 20002,7%; 20089,35%; 20126,22%; 20185,65%).
Súkromný život a rodina.
Príbuzní.
Jeho starý otec Izák Eidelstein bol známym priemyselníkom a váženým človekom v okrese Kostopol (vtedy Poľsko, dnes Rivne na Ukrajine). Mal vlastnú drevársku továreň, v ktorej pracovalo 200 ľudí. Na jej území bola železnica, po ktorej boli hotové výrobky zasielané do Európy. V roku 1939, po vstupe západnej Ukrajiny do Ukrajinskej sovietskej socialistickej republiky, bola továreň znárodnená. Rovnaký osud postihol dom, v ktorom Eidelstein žil s deťmi. Talianski fašisti, ktorí vpadli do mesta, odstránili z podniku veľké množstvo vybavenia. V dokumentoch archívu z roku 1944 je v zoznamoch priemyselných zariadení zničených Nemcami tiež továreň Itzeka Aizika Eidelshteina. Bol tiež spolumajiteľom miestneho futbalového mužstva „Trumpeldor“.
Otec Wolf Isaakovich Eidelstein (19071983) zomrel vo veku 76 rokov. Je pochovaný v Izraeli.
Podľa knihy spisovateľa Alexandra Namozova „Vladimír Žirinovskij, návrat ku koreňom“, Wolf Eidelstein vlastnil pôdu a pestoval chmeľ, pričom dohliadal aj na prácu troch dielní, ktoré vykonávali prvotné spracovanie dreva pre preglejkovú továreň svojho otca. Po anexii západnej Ukrajiny boli Wolf a jeho brat Aaron deportovaní do Kazachstanu. V Kazachstane sa Wolf oženil, a nato bol deportovaný do Poľska. Potom sa vrátil do Izraela. Bol členom politického hnutia „Likud“, pracoval pre spoločnosť predávajúcu hnojivá a chemikálie. Zomrel v auguste 1983 pod kolesami autobusu, je pochovaný na cintoríne v Holone.
Tvrdilo sa, že Žirinovského otec bol vyštudovaným právnikom a promoval na Sorbonskej univerzite v Paríži. No podľa Žirinovského sa neskôr vyjasnilo, že jeho otec študoval na univerzite v Grenobli. Žirinovskij a jeho matka si však stále mysleli, že bol právnikom, a teda že tam študoval na právnickej fakulte. Neskôr sa však ukázalo, že tam absolvoval obchodnú fakultu, získal obchodné vzdelanie a absolvoval aj agronomickú fakultu. Na tlačovej konferencii v Tel Avive v máji 2006 Žirinovskij povedal: „Novinári sa mi posmievali: „Syn právnika“. A ja som synom agronóma a podnikateľa“. Podľa Žirinovského bola jeho fráza, ktorá sa objavila počas predvolebnej kampane v roku 1991: „Matka je Ruska, otec právnik“, odpoveďou na dve krátke otázky týkajúce sa štátnej príslušnosti jeho matky a povolania jeho otca.
Icek Eidelstein, jeho manželka Rivka, dcéra Reizl, vnučka Ľuba a ďalší príbuzní, ktorí zostali v Kostopole na začiatku 2. svetovej vojny, boli 16. augusta 1941 zastrelení v trakte Lesnichevka spolu s ďalšími dvoma tisíckami miestnych židovských obyvateľov. Spolu boli zabití obyvatelia 470 domov.
Prvým manželom matky bol Andrej Vasilievič Žirinovskij (zomrel v roku 1945).
Sám Vladimír biologického otca nepoznal. Až do roku 1964 mal Vladimir Žirinovskij meno po svojom otcovi - Eidelstein, no po dosiahnutí dospelosti prevzal meno prvého manžela svojej matky - Žirinovského. Ďalší zdroj tvrdí, že Vladimír mal vždy priezvisko Žirinovskij, a že na dvore mal prezývku „Žirik“, čo potvrdzujú jeho rovesníci.
Matka Alexandra Pavlovna (rodená "Makarová", po prvom manželovi - "Žirinovskaja"; 1912-1985) sa narodila v dedine Laushki v Krasnoslobodskom okrese Mordovia. V 40. rokoch sa presťahovala do Alma-Aty so svojím prvým manželom a piatimi deťmi. Zomrela v Moskve vo veku 73 rokov.
Po smrti svojho prvého manžela Andreja Vasilyeviča Žirinovského v roku 1945 sa vydala za Wolfa Izáka Eidelshteina.
Vladimír bol jej šiestym dieťaťom. Žirinovskij má dvoch nevlastných bratov (z manželstva jeho matky s Andrejom alebo Vladimírom Andrejovičom Žirinovským, ktorý pôsobil v NKVD ako šéf bezpečnosti na Leningradskej železnici a Jurija, a tri nevlastné sestry: Veru, Nadeždu a Ľubov (v preklade Viera, Nádej a Láska). 
Synovec (syn nevlastnej sestry) Alexander Balberov stojí v čele Tulskej časti Liberálnodemokratickej strany.
Synovec Pavel Andrejevič Žirinovskij (nar. 1971).
Synovec Andrej Žirinovskij kandidoval na primátora obce Petrozavodsk. Má farmaceutický podnik, zaoberá sa výrobou a predajom alkoholu a je jedným z finančníkov LDPR. 
Manželky a deti.
Od roku 1971 ženatý s Galinou Aleksandrovnou Lebedevou, má tri deti, synov Igora Vladimíroviča Lebedeva a Olega Eidelshteina (Gazdarov) a dcéru Anastáziu Petrovu. Galina Lebedeva je virologička, kandidátka biologických vied. Podľa Žirinovského sa v roku 1978 oficiálne rozviedli a odvtedy ich spája len cirkevné manželstvo. V roku 1993 oslávili Žirinovskí svoju striebornú svadbu v pravoslávnej cirkvi.
Najstarším synom je Igor Vladimírovič Lebedev (nar. 1972). Má právnické vzdelanie (Akadémia práva). V januári 2000 bol zvolený za predsedu frakcie LDPR v Štátnej dume tretieho snemu. Bol zvolený do Štátnej dumy podľa federálneho zoznamu „Žirinovského blok“. Predtým, ako bol zvolený do Dumy, pracoval na Ministerstve práce a sociálneho rozvoja Ruskej federácie ako poradca ministra (Sergej Kalašnikov, bývalý člen frakcie LDPR v Štátnej dume druhého snemu).
Vnúčatá-dvojičky - Alexander a Sergej (narodené 1998), štúdium na internáte na Moskovskej štátnej univerzite.
Má aj mimomanželského syna Olega Vladimíroviča Eidelshteina (Gazdarova) (narodený 13. decembra 1986) od Žanny Gazdarovej a mimomanželskú dcéru Anastáziu Vladimírovnu Petrovu.
Od leta 2013 je Žirinovskij vegetariánom. V novembri 2013 oznámil, že členovia LDPR postupne prejdú na vegetariánske jedlo, pretože mäso je veľmi nezdravé.
Vzdelanie.
Vyštudoval strednú školu číslo 25. Dzeržinského v Alma-Ate. V rokoch 19641970 študoval na Inštitúte orientálnych jazykov Moskovskej štátnej univerzity M.V. Lomonosova (od roku 1972 - Inštitút ázijských a afrických krajín) so špecializáciou na turecký jazyk a literatúru. V rokoch 19651967 študoval na Univerzite marxizmu-leninizmu na Fakulte medzinárodných vzťahov. V rokoch 19721977 študoval na večernej katedre Právnickej fakulty Moskovskej štátnej univerzity M.V. Lomonosova, ktorú skončil s vyznamenaním.
24. apríla 1998 na Akademickej rade Moskovskej štátnej univerzity obhájil dizertačnú prácu na získanie titulu „Doktor filozofie“ na tému „Minulosť, súčasnosť a budúcnosť ruského národa: Ruská otázka: sociálno-filozofická analýza“ (špecializácia - 22.00.01 „Teória, metodológia, história sociológie“). Docent Vladimir Galochkin, zástupca dekana pre tlač, informácie a vzťahy s verejnosťou zo Sociologickej fakulty Moskovskej štátnej univerzity, povedal, že dizertačná práca Žirinovského nebola „jednotlivou vedeckou prácou, ale dizertačným referátom“, založeným na 11 zväzkoch myšlienok vedúceho LDPR, ktoré boli v priebehu rokov napísané.
V roku 2008 M. N. Rutkevič napísal, že došlo k porušeniu pravidiel: napriek existencii Filozofickej fakulty na Moskovskej štátnej univerzite M.V. Lomonosova sa obhajoba uskutočnila na Sociologickej fakulte; od Ústavu sociálnych a politických štúdií Ruskej akadémie vied došiel negatívny ohlas na text dizertačnej práce; nehľadiac na námietky skupiny členov Expertnej rady Vysokej atestačnej komisie pre sociológiu a politológiu na čele s členom-korešpondetom Akadémie vied Ruskej federácie A. V. Dmitrijevom z udelenia doktorátu za takúto prácu, pri prerokúvaní tejto dizertačnej práce, predsedníctvo Vysokej atestačnej komisie pod vplyvom viceprezidenta Akadémie vied Ruskej federácie V. N. Kudrjavceva a niektorých jeho priaznivcov hlasovali „za“. Niekoľko médií uviedlo, že počas obhajoby dizertačnej práce došlo k úplatkom pre členov komisie HAC vo výške päťtisíc amerických dolárov.
V roku 2013 zástupca Štátnej dumy Ruskej federácie I. V. Ponomarjov požiadal generálneho prokurátora Ruskej federácie J. J. Čajku „o prokurátorskú previerku zákonnosti obhajoby dizertačnej práce“. V tom istom roku podal Žirinovskij na Presnenský súd v Moskve žalobu proti Ponomarovi za urážky na cti, a takisto aj proti spravodajskej agentúre „Rosbalt“ a novinám „Komsomolská pravda“ s cieľom získať od každého jedného milión rubľov morálnu ujmu. Súd čiastočne uspokojil nároky voči Rosbaltovi, ktorý bol povinný zaplatiť Žirinovskému stotisíc rubľov.
Podľa informácie zo stránky LDPR, ovláda Žirinovskij angličtinu, francúzštinu, nemčinu a turečtinu.
Životopis.
Vladimir Žirinovskij sa narodil 25. apríla 1946 v Alma-Ate (Kazašská autonómna sovietska socialistická republika). Rodičia: Wolf Isaakovič Edelstein a Alexandra Pavlovna rodená Makarova. Do svojich 20 rokov používal Vladimir Žirinovskij pôvodne svoje otcovské priezvisko Edeľštajn. roku 1964 si ho zmenil na Žirinovskij po Andrejovi Vasilievičovi Žirinovskom, prvom manželovi svojej matky Alexandry.
V rokoch 19701972 bol povolaný do armády a pôsobil ako dôstojník v Politickom odbore štábu Zakaukazského vojenského okruhu v Tbilisi.
V rokoch 19721975 pracoval v Sovietskom výbore pre obranu mieru v západoeurópskom sektore. V rokoch 19771983 pôsobil v Injurcollegiu ( — Zahraničné právnické kolégium - advokátska firma v Ruskej federácii, pracujúca v oblasti medzinárodného práva, založená v Moskve v roku 1937). V rokoch 19831990 bol vedúcim právneho oddelenia vydavateľstva Mir.
V máji 1988 sa zúčastnil na zakladajúcom kongrese Demokratickej únie (predsedníčka: Valerija Novodvorskaja). Bol to debut Žirinovského v politike, kde predniesol prejav na kongrese, bol zvolený do Ústrednej koordinačnej rady, ale čoskoro oznámil svoje vystúpenie zo strany.
Od roku 1990 pracoval v strane v LDPSS (neskôr LDPR).12. júna 1991 kandidoval na prezidenta RSFSR a obsadil tretie miesto s 7,81%.
19. augusta 1991 Žirinovskij ako vodca LDPSS verejne podporoval GKČP a nazval svojich oponentov „stratami spoločnosti“. Po neúspechu a samostatnom rozpustení Štátneho núdzového výboru strana dostala upozornenie od ministerstva spravodlivosti, po ktorom členovia Vysokej rady LDPSS oznámili pokarhanie za podporu Štátneho núdzového výboru. Vyšetrovací tím v prípade Štátneho pohotovostného výboru pripravil proti Žirinovskému šesť obvinení, neboli však vznesené. 22. decembra 1991, deň po stretnutí hláv 11 odborových zväzov v Alma-Ate, sa Žirinovskij zúčastnil zhromaždenia tisícov proti likvidácii ZSSR („Pochod hladných zástupov“) a povedal demonštrantom, že tí, ktorí podpísali Belovežskú dohodu a Alma-Atský protokol k nej „bude trestne zodpovedný“.
4. októbra 1993 podporoval (podľa iných zdrojov - nepodporoval) rozpustenie Snemu ľudových poslancov a Najvyššej rady Ruska.
V rokoch 19931995 bol zástupcom Štátnej dumy Ruskej federácie prvého snemu Ščjolkovského volebného obvodu, vedúcim frakcie LDPR.
V decembri 1995 bol zvolený do Štátnej dumy Ruskej federácie druhého snemu.
V januári 1996 bol nominovaný za kandidáta na prezidenta Ruskej federácie za Liberálnodemokratickú stranu Ruska. Získal 5,78% hlasov.
V máji 1999 kandidoval za gubernátora Belgorodskej oblasti. Obsadil tretie miesto so ziskom 17%. Prvé miesto získal úradujúci guvernér Jevgenij Savčenko a druhé kandidát Komunistickej strany Michail Beschmeľnikin.
V januári 2000 bol zvolený do funkcie podpredsedu Štátnej dumy 3. snemu, v súvislosti s ktorým odmietol viesť parlamentnú frakciu LDPR. Za vodcu frakcie bol zvolený jeho syn Igor Lebedev.
V prezidentských voľbách v roku 2000 bol piatym z jedenástich kandidátov s 2,7%.
Žirinovskij sa nezúčastnil prezidentských volieb v roku 2004, namiesto toho strana nominovala jeho bývalého telesného strážcu Olega Maľškina, ktorý zaujal predposledné miesto s 2,02%.
V roku 2008 kandidoval na prezidenta Ruskej federácie. Obsadil tretie miesto s 9,35%.
V decembri 2011 bol jeho syn Igor Lebedev zvolený do funkcie podpredsedu Štátnej dumy šiesteho snemu a rezignoval na vedenie parlamentnej frakcie LDPR. V tejto súvislosti sa Žirinovskij opäť stal vedúcim frakcie LDPR v Štátnej dume.
28. decembra 2011 bola zaregistrovaná jeho kandidatúra v prezidentských voľbách v roku 2012. Hlavný slogan, ktorý použil, bol: „Žirinovskij, alebo bude horšie“ alebo „Žirinovskij. A bude to lepšie“. Zúčastnil sa na 4. mieste s 6,22%.
Od 11. júla 2012 bol členom Štátnej rady Ruskej federácie. V súlade s dekrétom prezidenta Ruskej federácie z 11. júla 2012 č. 946 „Otázky Štátnej rady Ruskej federácie“ sú vedúci predstavitelia frakcií v Štátnej dume ex officio členovia Štátnej rady.
V roku 2014 bol hlavným iniciátorom zmien a doplnení Ústavy Ruskej federácie, ktoré by prezidentovi Ruskej federácie umožnili vyslať do Rady federácie na celý život 17 ruských zástupcov vrátane bývalých poslancov parlamentu a ľudí s úspešnými skúsenosťami s vládnymi aktivitami v iných oblastiach. Dňa 7. marca 2014 skupina poslancov pozostávajúca z 91 osôb (predstaviteľov všetkých frakcií okrem Jednotného Ruska) predstavila návrh zákona Štátnej dume, ktorý bol 12. marca zverejnený v elektronickej databáze Štátnej dumy. Koncom mája 2014 prešiel tretím čítaním v Dume a bol schválený Radou federácie a 21. júla toho roku bol podpísaný prezidentom Ruska a uverejnený nasledujúci deň.
Po ruskej anexii Krymu poslal list vládam Poľska, Rumunska a Maďarska, v ktorom navrhol spoločné rozdelenie Ukrajiny medzi tieto krajiny a Rusko.
V prezidentských voľbách v Ruskej federácii v roku 2018 získal Žirinovskij 5,65% a obsadil tretie miesto.
Účasť v prezidentských voľbách.
Zúčastnil sa šiestich prezidentských volieb (rekordný počet v Rusku): v roku 1991 (spolu s Andrejom Zavidijom), 1996, 2000, 2008, 2012 a 2018.
Podľa prieskumu Levada-centra bolo 7% voličov pripravených voliť Žirinovského v prezidentských voľbách v roku 2012 - druhé miesto po Putinovi (36%). Všeruské centrum výskumu verejnej mienky uviedlo podporu 9% voličov, t. j. 3. miesto po Putinovi (42%) a Zjuganovovi (11%).
V júni 2015 Žirinovskij oznámil, že plánuje kandidovať v prezidentských voľbách, ale v júli toho istého roku povedal, že Liberálnodemokratická strana možno „vyberie účinnejšieho kandidáta“. V marci 2016 oznámil mená tých, ktorí budú s najväčšou pravdepodobnosťou nominovaní Liberálnodemokratickou stranou. Na zozname boli podpredseda Štátnej dumy Igor Lebedev, poslanci Michail Degťarjov, Nilov a Alexej Didenko. Napriek tomu však Žirinovskij neskôr oznámil svoju šiestu kandidatúru na post prezidenta Ruskej federácie. 24. novembra 2017 zverejnil svoj volebný program s názvom „100 bodov. Obrovský skok vpred - 2018“.
Názory.
Žirinovskij opakovane hovoril o potrebe zaviesť neštandardné zákony alebo radikálne zmeniť existujúce zákony, napríklad:

</doc>
<doc id="640169" url="https://sk.wikipedia.org/wiki?curid=640169" title="Vladimir Žirinovskij">
Vladimir Žirinovskij



</doc>
<doc id="640170" url="https://sk.wikipedia.org/wiki?curid=640170" title="Guľový uzáver">
Guľový uzáver



</doc>
<doc id="640172" url="https://sk.wikipedia.org/wiki?curid=640172" title="Uzavieracia klapka">
Uzavieracia klapka



</doc>
<doc id="640180" url="https://sk.wikipedia.org/wiki?curid=640180" title="Kaplnka Najsvätejšej Trojice (Benešov nad Ploučnicí)">
Kaplnka Najsvätejšej Trojice (Benešov nad Ploučnicí)

Kaplnka Najsvätejšej Trojice je baroková sakrálna stavba v Benešove nad Ploučnicí. Od roku 1966 je kaplnka chránená ako kultúrna pamiatka Českej republiky. Správou spadá pod rímskokatolícku farnosť Benešov nad Ploučnicí.
Kaplnka bola postavená v roku 1710, má obdĺžnikový pôdorys a polkruhový záver. V nike štítu sa nachádza baroková soška sv. Barbory.
Vnútri kaplnky bol plochý strop, ktorý sa však zrútil a v interiéri sa nachádzajú barokové sošky sv. Antonína, sv. Jozefa a sv. Jána Nepomuckého.

</doc>
<doc id="640181" url="https://sk.wikipedia.org/wiki?curid=640181" title="Kaplnka svätého Jána Krstiteľa (Hodkovice)">
Kaplnka svätého Jána Krstiteľa (Hodkovice)

Kaplnka svätého Jána Krstiteľa je rímskokatolícka neoklasicistická kaplnka v Hodkovicach, časti obce Jívka. Je chránená ako kultúrna pamiatka Českej republiky.
Kaplnka postavená v roku 1862 stojí vľavo od cesty z Adršpachu do Janovic a je dokladom úrovne duchovného života v podhorskej dedine. Kaplnka s omšovou licenciou bola pôvodne filiálna k farnosti Horní Adršpach, ktorá bola zlúčená s farnosťou Teplice nad Metují.
V presbytériu, oddelenom od lode mriežkou, je oltárny obraz sv. Jána Krstiteľa nad tabernákulom. Oltár bol obnovený v roku 1913 paniami ružencového spolku. Kazateľnica je bez striešky. Chórové lavice sú z 2. polovice 19. storočia a z krížovej cesty z dielne Russovscov z Trutnova sa zachovalo len 2. a 14. zastavenie.

</doc>
<doc id="640186" url="https://sk.wikipedia.org/wiki?curid=640186" title="Kaplnka svätých Cyrila a Metoda (Smolín)">
Kaplnka svätých Cyrila a Metoda (Smolín)

Kaplnka svätých Cyrila a Metoda je rímskokatolícka kaplnka v dedine Smolín, časti mesta Pohořelice v okrese Brno-venkov. Je chránená ako kultúrna pamiatka Českej republiky.
Bola postavená v neskoro barokovom slohu v roku 1758. Ide o jednoduchú stavbu obdĺžnikového pôdorysu s polkruhovým presbytériom. Na východnej strane ku kaplnke prilieha sakristia, nad loďou sa na streche nachádza štvorboká zvonica.
Je filiálnym kostolom medlovskej farnosti a v okolí sa nachádza cintorín.

</doc>
<doc id="640195" url="https://sk.wikipedia.org/wiki?curid=640195" title="Zoznam najsledovanejších Instagramových účtov">
Zoznam najsledovanejších Instagramových účtov

Tento zoznam zobrazuje 50 najsledovanejších účtov na sociálne sieti Instagram. Zoznam je aktuálny k 11. októbru 2024. K marcu 2024 je najsledovanejšou osobou futbalista Cristiano Ronaldo s 641 miliónmi sledovateľov. Najviac sledovanou ženou je Selena Gomez s 224 miliónmi sledovateľov. Instagram má svoj vlastný účet na tejto platforme, ktorý sleduje 677 miliónov ľudí; je to najsledovanejší účet. Celkovo 39 účtov má na Instagrame viac ako 100 miliónov sledovateľov.
Najsledovanejšie účty.
Nasledujúca tabuľka uvádza 50 najsledovanejších účtov na sociálnej sieti Instagram podľa počtu sledovateľov.

</doc>
<doc id="640196" url="https://sk.wikipedia.org/wiki?curid=640196" title="McDonnell F2H Banshee">
McDonnell F2H Banshee

McDonnell F2H Banshee bolo americké jednomiestne dvojmotorové stíhacie lietadlo, ktoré bolo schopné operovať z paluby lietadlovej lode. Pomenovanie Banshee získala stíhačka po írskej mytologickej bytosti.
F2H bola jednou z hlavných amerických stíhačiek používaných počas kórejskej vojny. Bolo to jediné prúdové bojové lietadlo, ktoré kedy nasadilo Kráľovské kanadské námorníctvo a zároveň prvé lietadlo v kanadských ozbrojených silách, ktoré bolo vyzbrojené raketami vzduch-vzduch (AIM-9 Sidewinder).
Vznik a vývoj.
Ešte predtým ako sa vôbec začal vyrábať FH-1 Phantom, McDonnell uvažoval o „väčšej a lepšej“ verzii tohto lietadla, ktoré by malo vyšší výkon a väčší dosah. V marci 1945, iba týždne po prvom lete Phantomu, si námorníctvo objednalo jeden prototyp vylepšeného prototyp „XF2D-1“. Nový stroj mal nezameniteľnú podobnosť s Phantomom a takmer rovnakú konfiguráciu vrátane podobného skladacieho krídla, podobného chvosta, motora a podvozku. XF2D-1 však nebol iba zväčšeninou Phantomu v každom aspekte. Odlišoval sa viacerými drobnými rozdielmi.
Výzbroj nového stroja bola ťažšia a pozostávala zo štyroch kanónov M3 Hispano kalibru . Tie sa už nenachádzali hore, ale dolu pod nosom, pretože úsťový záblesk kanónov Phantomu mal tendenciu počas nočnej paľby oslepovať pilota. Každý z kanónov mal zásobu 150 nábojov. Hlavný podvozok sa zasúval do krídla smerom von, nie smerom dovnútra. Predný podvozok sa dal sklopiť k zemi, čo dostalo lietadlo do „kľačiacej“ konfigurácie (oporu tvorili ešte dve malé naťahovacie kolesá). Podstatou tohto konštrukčného prvku bolo, aby sa uľahčil servis a umožnilo tesnejšie uloženie zaparkovaných lietadiel na palube lodi. Kryt kabíny bol vylepšený, ale stále sa otváral zasunutím smerom dozadu. Pilot sedel na vystreľovacom sedadle, vyvinutom spoločnosťou McDonnell, ktoré sa konštrukčne podobalo na prvé verzie od britskej firmy Martin-Baker (katapultovacie rukoväte sa nachádzali vzadu nad opierkou hlavy). Samozrejme, väčší XF2D-1 potreboval aj silnejší pohon ako Phantom, a tak bol prototyp vybavený dvoma motormi Westinghouse J34-WE-22. Každý z nich mal ťah 13,3 kN, čo bolo takmer dvakrát toľko ako u pohonných jednotiek J-30. Vnútorná zásoba paliva bola 3 320 litrov.
Prvý let prototypu XF2D-1 sa uskutočnil 11. januára 1947. Testovací pilot Robert Edholm s ním vzlietol z letiska v Saint Louis. Letové skúšky boli uspokojivé a tak americké námorníctvo objednalo v máji 1947 sériovú výrobu 56 strojov. Toto lietadlo dostalo označenie „F2H-1 Banshee“ a do služby bolo zaradené koncom roku 1948. Stroje F2H-1 boli neskôr vylepšené o výkonnejšie motory J34-WE-30, ktoré generovali ťah 14,0 kN.
Aj napriek tomu bolo už v tej dobe zrejmé, že F2H-1 je len dočasný variant. Slúžil v podstate len na výcvik pilotov a námorníctvo už v auguste 1948 objednalo vylepšený „F2H-2“. Ten mal na prvý pohľad rovnaký vzhľad ako F2H-1, ale bol o 36 centimetrov dlhší, čím sa zvýšila kapacita paliva o 670 litrov. Ku každému krídlu bola pripevnená prídavná palivová nádrž s objemom 757 litrov. Tieto zmeny zvýšili celkovú zásobu paliva na 5510 litrov. Kvôli vyššej hmotnosti bolo krídlo zosilnené a mierne roztiahnuté. Pohon zabezpečovali výkonnejšie motory J34-WE-34 s ťahom 14,4 kN. Od schémy sklopného predného podvozku sa upustilo, pretože sa to v praxi príliš neosvedčilo. Zatiaľ čo F2H-1 mal len kanónovú výzbroj, u F2H-2 pribudli pod krídlami štyri závesníky (dva pod každým krídlom). To umožňovalo lietadlu niesť štyri bomby s hmotnosťou alebo dve bomby s hmotnosťou . Dodávky F2H-2 sa začali v roku 1949 a celkovo bolo vyrobených 364 lietadiel tohto typu. F2H-2 sa tak stala najpočetnejšou verziou rodiny Banshee. Následne boli vyvinuté tri ďalšie verzie, odvodené z F2H-2.
„F2H-2B“ bol útočný variant so zosilnenými krídlami, ktorý mohol niesť až výzbroje. V tejto verzii bolo vyrobených iba 27 lietadiel. Ich výzbroj však tvorili jadrové bomby Mark 7 alebo Mark 8 a lietadlá boli primárne určené na zasadenie jadrového úderu.
„F2H-2N“ bolo stíhacie lietadlo schopné nasadenia aj v noci a za akéhokoľvek počasia. V nose, predĺženom o , bol umiestnený radar AN/APS-19. V tejto verzii bolo vyrobených iba 14 strojov a úsilie bolo presmerované na vývoj sofistikovanejších stíhacích lietadiel.
„F2H-2P“ bol prieskumným variantom, ktorý nemal žiadnu výzbroj. Lietadlo malo nos predĺžený o a v ňom bolo umiestnených šesť fotoaparátov. F2H-2P bol takmer o 10% pomalší ako sériový F2H-2, ale dokázal dosiahnuť lepšiu nadmorskú výšku. Prototyp tejto verzie uskutočnil svoj prvý let 12. októbra 1950. Celkovo bolo postavených 89 prieskumných F2H-2P.
Väčšina lietadiel F2H-2 bola spočiatku v typickej námornej modrej farbe, ale od polovice 50. rokov získali šedý náter v kombinácii s bielou spodnou časťou. Piloti mali tieto stroje radi, pretože na svoju dobu mali dobrý výkon, dobrú ovládateľnosť, boli veľmi odolné a spoľahlivé. Na prúdové lietadlo mali dobrý dole a piloti sa naučili ho ešte predĺžiť letom na jednom motore.
Konštrukcia prúdových lietadiel sa vyvíjala veľmi rýchlo a v 50-tych rokoch už bola verzia F2H-2 zastaraná. Po bojových skúsenostiach v Kórei, kde bola nasadená F2H-2N, prišli inžinieri spoločnosti McDonnell s výrazne modifikovanou verziou. Nový variant "F2H-3" bol zavedený do služby koncom roku 1952. Trup F2H-3 bol predĺžený o , čím vznikol priestor pre nový radar AN/APG-41 a zvýšila sa kapacita vnútornej palivovej nádrže o 50%. Lietadlo si zachovalo štvoricu kanónov kalibru , ale model M3 Hispano bol nahradený typmi Mark 12 alebo Mark 16. Dvojica horných kanónov mala po 220 nábojoch a spodná dvojica mala zásobu 250 nábojov. Veľkosť prídavných palivových nádrží na koncoch krídel bola znížená na 644 litrov a neraz ich piloti vôbec nevyužívali. Stroje F2H-3 získali výkonnejšie motory J34-WE-36 s ťahom 14,5 kN. Celkovo bolo do 30. októbra 1953 vyrobených 250 lietadiel F2H-3. 
V čase, keď lietadlá F2H-3 začali schádzať z výrobnej linky, sa už pracovalo na drobných vylepšeniach tejto verzie. Vznikol tak variant „F2H-4“, ktorý bol navonok identický s F2H-3. Od svojho predchodcu sa odlišoval iba výkonnejšími motormi J34-WE-38 (ťah 16,0 kN) a novým radarom Westinghouse AN/APG -37. Nové motory priniesli asi 5% zvýšenie rýchlosti a 10% zvýšenie doletu. Do septembra 1953 sa vyrobilo v tejto verzii 150 strojov.
Operačné nasadenie.
Kórejská vojna.
Stíhacie lietadlá F2H-2 sa zúčastnili kórejskej vojny, ale v tomto konflikte "hrali druhé husle", pretože hlavná ťarcha bojov pripadla na F9F Panther. F2H-2 operovali od augusta 1950 do jesene 1951 z paluby lietadlovej lode USS Essex. Tieto stroje väčšinou uskutočňovali údery na pozemné ciele a nezaznamenali žiaden zostrel nepriateľského lietadla. V priebehu konfliktu americké námorníctvo stratilo niekoľko lietadiel F2H-2.
V kórejskej vojne boli nasadené aj prieskumné stroje F2H-2P. Ich misie boli oveľa nebezpečnejšie, pretože úlohou lietadiel bolo vyhodnotenie škôd po náletoch, kedy už bol nepriateľ pripravený a ostražitý. Z toho dôvodu ich pri letoch nad ťažko chránenými cieľmi sprevádzali stíhačky amerického letectva F-86 Sabre.
 Kráľovské kanadské vzdušné sily
 United States Navy
 United States Marine Corps

</doc>
<doc id="640200" url="https://sk.wikipedia.org/wiki?curid=640200" title="Lucia Satinská">
Lucia Satinská



</doc>
<doc id="640203" url="https://sk.wikipedia.org/wiki?curid=640203" title="C. S. Leigh">
C. S. Leigh

C. S. Leigh, známy tiež ako Kristian Leigh a Christian Leigh (* 1964† 2016) bol britsko-americký umelecký kurátor, filmový režisér a módny návrhár.
Kariéra.
Svoju kariéru začal v prvej polovici osemdesiatych rokov ako módny návrhár, jeho šaty údajne nosilo niekoľko známych herečiek (Meryl Streepová, Jessica Langeová, Jane Fondová). Kvôli finančným problémom túto kariéru ukončil a na nejaký čas o ňom nebolo počuť.
V roku 1987 sa znovu objavil na scéne, tentoraz ako kurátor výstav umenia. Po niekoľkých menších výstavách zorganizoval v roku 1989 v Salzburgu veľmi nákladnú prehliadku "The Silent Baroque". Nasledovali ďalšie výstavy, ktoré často bývali inšpirované filmom. Štyri z nich dokonca dostali svoje názvy podľa filmov Alfreda Hitchcocka.
Kurátorskej činnosti sa prestal venovať po výstave v Benátkach v roku 1993, ktorá za sebou zanechala dlhy a na dlhú dobu sa ani tu vystavené diela nevrátili do rúk vlastníkov. V tomto období tiež editoval katalógy svojich výstav a prispel článkami do niekoľkých časopisov o umení ("Artforum", "Flash Art", "Artscribe").
Od druhej polovice deväťdesiatych rokov sa zameriaval na réžiu filmov, pričom väčšina nebola nikdy dostupná verejnosti. Najdostupnejším z nich je film "Process" (2004), ktorý bol uvedený aj na niekoľkých veľkých filmových festivaloch. V rokoch 2009 a 2010 vydal dve čísla vlastného rozsiahleho magazínu "Syntax". Ku koncu života pracoval na niekoľkých ďalších filmoch a tiež bolo usporiadaných niekoľko výstav zameraných na jeho kariéru.

</doc>
<doc id="640204" url="https://sk.wikipedia.org/wiki?curid=640204" title="C.S. Leigh">
C.S. Leigh



</doc>
<doc id="640205" url="https://sk.wikipedia.org/wiki?curid=640205" title="CS Leigh">
CS Leigh



</doc>
<doc id="640206" url="https://sk.wikipedia.org/wiki?curid=640206" title="Kristian Leigh">
Kristian Leigh



</doc>
<doc id="640207" url="https://sk.wikipedia.org/wiki?curid=640207" title="Christian Leigh">
Christian Leigh



</doc>
<doc id="640208" url="https://sk.wikipedia.org/wiki?curid=640208" title="Christian S. Leigh">
Christian S. Leigh



</doc>
<doc id="640209" url="https://sk.wikipedia.org/wiki?curid=640209" title="Menovitá svetlosť">
Menovitá svetlosť

Menovitá svetlosť alebo menovitá svetlosť potrubia či skrátene svetlosť potrubia je normalizovaný približný vnútorný priemer potrubia. Udáva sa v milimetroch a označuje sa DN. V minulosti sa v česko-slovenských normách označovala "JS" alebo "Js". 
Pre konkrétne použitie sa na základe maximálneho prevádzkového prietoku vypočíta z rovnice kontinuity toku požadovaný priemer potrubia a zvolí sa najbližší vyšší rozmer DN. Pre menovitú svetlosť je platná norma STN EN ISO 6708. .
Menovité svetlosti.
Prvých niekoľko členov radu menovitých svetlostí je (v mm): DN 6, DN 8, DN 10, DN 15, DN 20, DN 25, DN 40, DN 50, DN 65, DN 80, DN 100, DN 125, DN 150, DN 200, DN 250, DN 300, DN 350, DN 400, DN 500, ...

</doc>
<doc id="640210" url="https://sk.wikipedia.org/wiki?curid=640210" title="Svetlosť potrubia">
Svetlosť potrubia



</doc>
<doc id="640211" url="https://sk.wikipedia.org/wiki?curid=640211" title="Jürgen Stock">
Jürgen Stock

Jürgen Stock (* 4. október 1959, Wetzlar, Nemecko) je nemecký policajný dôstojník a akademik. Od 7. novembra 2014 je generálnym tajomníkom Interpolu.
Životopis.
V roku 1978 nastúpil ku kriminálnej polícii v Hesensku a do roku 1992 pôsobil na pozícii dôstojníka. V rokoch 1992 až 1996 študoval na Giessenskej univerzite, kde sa venoval vedeckému výskumu v oblasti kriminalistiky. V roku 1996 začal pracovať ako právnik, ale onedlho sa vrátil do Bundeskriminalamt, kde sa stal zástupcom vedúceho oddelenia boja proti hospodárskej kriminalite. V roku 1998 sa stal prezidentom Univerzity aplikovanej policajnej vedy so sídlom v Sasku-Anhaltsku.
Do Bundeskriminalamt sa ešte raz vrátil v roku 2000, kde bol riaditeľom Inštitútu pre vynútiteľnosť práva a školenia. V roku 2004 sa stal viceprezidentom Bundeskriminalamt.
Je tiež čestným profesorom práva a kriminológie na univerzite v Giessene. Má 35 rokov policajnej praxe, pričom viac než polovicu svojej kariéry zastával vo vedúcich funkciách.
Od roku 2005 pracuje pre Interpol. V rokoch 2007 až 2010 pôsobil v tejto organizácii na pozícii európskeho viceprezidenta. 7. novembra 2014 bol zvolený valným zhromaždením za generálneho tajomníka. Túto pozíciu prevzal po Ronaldovi Noblovi s okamžitou účinnosťou. Bol zvolený na päťročné obdobie. Vo svojej funkcii okrem iného implementuje komplexný reformný proces s názvom INTERPOL 2020 s úmyslom zlepšiť schopnosť organizácie plniť globálne bezpečnostné potreby svojich členských krajín.

</doc>
<doc id="640218" url="https://sk.wikipedia.org/wiki?curid=640218" title="Hildegard Ó Riain">
Hildegard Ó Riain



</doc>
<doc id="640220" url="https://sk.wikipedia.org/wiki?curid=640220" title="Gloria Navarretteová">
Gloria Navarretteová

Gloria Navarretteová () je čilská právnička a diplomatka, bývalá veľvyslankyňa Čile v Rakúsku, na Slovensku a medzinárodných organizáciách vo Viedni.
Životopis.
Gloria Navarretteová vyštudovala právo na Pontificia Universidad Católica de Chile, magisterský titul z práva má z London School of Economics and Political Science. Absolvovala tiež Foreign Service Programme na Oxforde a Andrés Bello Diplomatic Academy. Pracovala na Ministerstve zahraničnch vecí v oddelení Medzinárodného súdneho dvora a na plánovacom oddelení. Bola tiež riaditeľkou kancelárie štátneho tajomníka pre zahraničné veci.
Diplomatické pôsobenie.
V diplomacii pracovala na veľvyslanectvách v Írsku, Spojenom kráľovstve, Rakúsku a pri medzinárodných organizáciách vo Viedni. Pred svojim súčasným postom bola generálna riaditeľka ceremóní a protokolu na ministerstve zahraničných vecí.
Prezident Čile Sebastián Piñera Gloriu Navarretteovú vymenoval v júni 2018 za veľvyslankyňu Čile v Rakúsku a medzinárodných organizáciách vo Viedni. Prezident Andrej Kiska prevzal poverovacie listiny 5. decembra 2018. Veľvyslankyňa je akreditovaná aj v Slovinsku.
15. marca 2023 bol prezidentkou Zuzanou Čaputovou prijatý nový veľvyslanec, Rodrigo Olsen Olivares.

</doc>
<doc id="640235" url="https://sk.wikipedia.org/wiki?curid=640235" title="Bašnov">
Bašnov

Bašnov je prírodná pamiatka, ktorá sa nachádza pri obci Střížovice v okrese Kroměříž v Česku. Plocha prírodnej pamiatky je 17,47 ha a jej ochranného pásma 25,60 ha. Predmetom ochrany je ochrana kunky červenobruchej ("Bombina bombina") a jej biotopu (tône a okolité mokraďové priestory).
Lokalita sa prekrýva s územím sústavy Natura 2000 a územím európskeho významu Střížovice vyhláseného v roku 2004 na ploche 29,55 ha.
Poloha.
Bašnovská mokraď leží asi 0,3 km juhovýchodne od obce Střížovice, 7 km od mesta Kroměříž v katastrálnom území Střížovice. Nadmorská výška 185190 m. Geomorfologicky Bašnov leží v Hornomoravskom úvale, v oblasti Západnej Vněkarpatskej zníženiny.
Charakter.
Ide o bezodtokovú oblasť s povodím 2,1 km, ktorá sa nachádza v plytkej prirodzenej depresii v nive rieky Moravy. Vlastnou mokraďou prechádzajú 3 melioračné kanály, ktoré sa spájajú v jeden tok zvaný Panenská. Ten potom ústi z pravej strany do rieky Moravy pri obci Kvasice. Bašnovská mokraď je pozostatkom niekdajších močiarov zostávajúcich po regulácii rieky Moravy. Celková rozloha mokrade aj s ochranným pásmom je 46 ha, z toho väčšia polovica je mokraďou, ktorej rozširovanie alebo ústup súvisí s množstvom atmosférických zrážok. Najcennejší mokraďový biotop sa nachádza v najnižšej časti lokality a má výmeru okolo 6 ha. Dominantnými druhmi rastlín sú tu trsť obyčajná, pálka širokolistá, chrastnica trsteníkovitá, a rôzne druhy ostríc. Na južnú stranu mokrade nadväzuje svah, ktorý porastajú ovocné sady.
Geológia.
Geologické podložie tvoria paleogénne horniny oligocénu těšnovickej fácie (vápnité ílovce a lávky pieskovcov), na ktorých ležia nevápnité aluviálne uloženiny holocénneho pôvodu. Pôdy sú prevažne hlinité až ílovitohlinité a ílovité, prevažuje typ lužného gleja. Pôdy sú bezvápnité, slabo až stredne kyslé, obsah humusu v dôsledku vylúhovania je slabý, poddrnové vrstvy väčšinou bez humusu.
Flóra.
Na lokalite sa vyskytujú rôzne mokraďové a vodné rastliny - záružlie močiarne ("Caltha palustris"), roripa obojživelná ("Rorippa amphibia"), betonika lekárska ("Betonica officinalis"), cesnak hranatý ("Allium angulosum"), Kukučka lúčna ("Lychnis flos-cuculi"), kosatec žltý ("Iris pseudacorus"), kostihoj lekársky ("Symphytum officinale"), kozobrada východná ("Tragopogom orientalis"), iskerník vodný ("Ranunculus aquatilis"), jesienka obyčajná ("Colchicum autumnale"), žaburinka menšia ("Lemna minor"), pálka širokolistá ("Typha latifolia"), ostrica dvojradová ("Carex disticha"), ostrica čierna ("Carex nigra"), ostrica štíhla ("Carex acuta"), ostrica sivá ("Carex flacca") a ostrica líščia ("Carex vulpina"), pichliač sivý ("Cirsium canum"), nezábudka roľná ("Myosotis arvensis"), prvosienka jarná ("Primula veris"), iskerník prudký ("Ranunculus acris"), puškvorec obyčajný ("Acorus calamus"), trsť obyčajná ("Phragmites australis"), sitina klbkatá ("Juncus conglomeratus"), smlz kroviskový ("Calamagrostis epigeios"), steblovka vodná ("Glycerina maxima"), okrasa okolíkatá ("Butomus umbellatus"), praslička močiarna ("Equisetum palustre"), šašina prímorská ("Bolboschoenus maritimus"), ježatka kuria ("Echinochloa crus-galli"), horčiak obojživelný ("Persicaria amphibia") ai. V roku 1982 tu bola nájdená bublinatka obyčajná ("Utricularia vulgaris").
Fauna.
"Bezstavovce".
Okrem vtákov je táto lokalita významná z hľadiska výskytu rôznych druhov bezstavovcov (napr. 10 druhov vážok, nájdený aj kriticky ohrozený štítovec jarný ("Lepidurus apus")).
"Obojživelníky".
Bolo tu nájdených celkom 10 druhov obojživelníkov, z toho 2 kriticky ohrozené, 5 silne ohrozených a 2 ohrozené druhy. Vyskytuje sa tu mlok bodkovaný ("Triturus vulgaris"), mlok hrebenatý ("Triturus cristatus"), kunka červenobruchá ("Bombina bombina"), hrabavka škvrnitá ("Pelobates fuscus"), ropucha bradavičnatá ("Bufo bufo"), ropucha zelená ("Bufo viridis"), rosnička zelená ("Hyla arborea"), skokan hnedý ("Rana temporaria"), skokan ostropyský ("Rana arvalis") a skokan štíhly ("Rana dalmatínca"). Počtom druhov (10) je Bašnov jednou z najbohatších lokalít obojživelníkov na Kroměřížsku (rovnako bohatá je neďaleká "Kavkova tůň" v prírodnom parku Záhlinické rybníky. V blízkej Tlumačovskej tůňke potom žije sedem druhov obojživelníkov). Vodné plochy mokrade však v suchých rokoch úplne vysychajú, čo pôsobí veľmi negatívne na tunajšie spoločenstvá.
"Vtáky".
V minulosti bolo preukázané tiež hniezdenie ohrozenej potápky malej ("Tachybaptus ruficollis"), potápky chochlatej ("Podiceps cristatus") a potápky čiernokrkej ("P. nigricollis"), husi divej ("Anser anser"), ohrozenej kačice chripľavky ("Anas strepera"), ohrozenej kačice chrapky ("A. crecca"), silne ohrozenej kačice chrapačky ("A. querquedula"), kačice lyžičiarky ("A. clypeata"), hrdzavky potápavej ("Netta rufina"), chochlačky sivej ("Aythya ferina"), chochlačky bielookej ("A. nyroca"), chochlačky vrkočatej ("A. fuligula"), hlaholky severskej ("Bucephala clangula"), chriašteľa vodného ("Rallus aquaticus"), lysky čiernej ("Fulica atra"), sliepočky vodnej ("Gallinula chloropus"), cíbika chochlatého ("Vanellus vanellus"), kulíka riečneho ("Charadrius dubius"), kalužiaka červenonohého ("Tringa totanus"), brehára čiernochvostého ("Limosa limosa"), močiarnice mekotavej ("Gallinago gallinago"), čajky smejivej ("Larus ridibundus"), trasochvosta žltého ("Motacilla flava"), ohrozeného svrčiaka slávikovitého ("Locustella luscinioides"), trsteniarika veľkého ("Acrocephalus arundinaceus") a sedmohláska obyčajného ("Hippolais icterina").
V čase plného zavodnenia mokrade a pri terajšom intenzívnom obhospodarovaní väčšiny okolitých vodných plôch sa na túto lokalitu sťahujú vtáčie druhy, ktoré sú citlivé na vyrušovanie a na silné znečistenie hnojením. V takom prípade je Bašnov úžasná lokalita s výskytom mnohých vtáčích druhov. Môže tu byť v tú dobu prakticky čokoľvek. Podľa prieskumov ornitofauny bolo v oblasti medzi Kroměřížom, Hulínom a Kvasicami celkom zistených v rokoch 1972 až 2001 vyše 270 druhov vtákov!
"Cicavce".
Z cicavcov tu žijú srnec lesný ("Capreolus capreolus"), zajac poľný ("Lepus europaeus"), ondatra pižmová ("Ondatra zibethicus") a hryzec vodný ("Arvicola terrestris").
História ochrany.
Bašnovská mokraď bola v 70. rokoch 20. storočia vyhlásená chráneným prírodným výtvorom.
Od 90. rokov 20. storočia bola opakovaná snaha o vyhlásenie plochy prírodnou pamiatkou, čo sa nedarilo pre veľký počet vlastníkov pozemkov.
V roku 2004 bola na území vyhlásená Európsky významná lokalita Střížovice sústavy Natura 2000.
Bašnov predstavuje prirodzené, nie však už pôvodné, ale druhotne vzniknuté, zmenené stanovištia s pomerne veľkou druhovou biodiverzitou. Nachádza sa uprostred kultúrnej krajiny, v ktorej sú ostrovkovite rozmiestnené malé fragmenty posledných prírodných spoločenstiev. Súhrnne bolo doteraz v mokradi zistených 74 osobitne chránených druhov živočíchov, z toho 22 druhov kriticky ohrozených, 30 druhov silne ohrozených a 22 druhov ohrozených. Za celú dobu sledovania mokrade rôznymi autormi tu bolo zistených 141 druhov vtákov, z toho 58 druhov hniezdiacich. Z hľadiska ochrany prírody strednej Moravy má teda táto lokalita mimoriadny význam.
Lesníctvo.
Lokalita je bezlesná. Časť plochy je porastená vŕbami.
Management.
Mokraď Bašnov je z hľadiska ochrany prírody veľmi cenným územím, ktoré doteraz nemá žiadny management ochrany.
Ohrozenie a ochrana územia.
Mokraď je ohrozená eutrofizáciou z poľnohospodárskej výroby a znečistením z odpadových vôd. Veľký problém z hľadiska ochrany tunajšej populácie vzácnych druhov obojživelníkov (ale aj mnohých druhov vtákov) predstavuje vysychanie lokality v niektorých rokoch. Najväčšie nebezpečenstvo pre lokalitu spočíva však v úplne nekontrolovateľnom agresívnom zarastaní vodnej plochy trstinou a s tým súvisiacim zazemňovaním. Ďalším ohrozením sú náletové dreviny, ktoré môžu príliš zatieňovať vodné toky a plochy.
Územie je využívané miestnym poľovníckym združením, ktoré tiež zaisťuje občasné presekávanie rákosia.
História využívania územia.
Predtým sa na tomto pozemku striedali kultúry poľnohospodárskych plodín, v južnom cípe, ktorý bol vždy silno zamokrený, sa voda prečerpávala poľným čerpadlom.

</doc>
<doc id="640245" url="https://sk.wikipedia.org/wiki?curid=640245" title="Konštantín II. (Grécko)">
Konštantín II. (Grécko)

Konštantín II. (; * 2. jún 1940, Atény – † 10. január 2023, Atény) bol v rokoch 19641967 kráľ Grécka. Nastúpil na trón po smrti svojho otca v roku 1964 a vládol de iure do roku 1973, kedy ho vojenská junta zvrhla a vyhlásila republiku, de facto však vládol len do roku 1967, kedy opustil Grécko. Stal sa šiestym a posledným kráľom Grécka z dynastie Glücksburgovcov, vedľajšej línie Oldenburgovcov.
Mladosť.
Princ Konštantín grécky a dánsky sa narodil 2. júna 1940 v Psychiku (blízko Atén) ako jediný syn gréckeho kráľa Pavla I. a jeho ženy Frederiky Hannoverskej. Pomenovaný je po svojom dedovi, kráľovi Konštantínovi I.
Vyštudoval tri vojenské akadémie, a to leteckú, armádnu a námornú. Navštevoval tiež špeciálnu školu leteckých ozbrojených síl NATO v Nemecku a Aténsku univerzitu, kde študoval právo.
Šport.
V mladosti veľa športoval. V roku 1960 sa zúčastnil letných olympijských hier v Ríme a vyhral zlatú medailu v jachtingu (trieda Dragon). Má čierny opasok v karate, bol dobrý plavec a bežec, tiež jazdil na koni a hral squash.
Vláda.
V roku 1964, krátko pred uzavretím sobáša, kráľ Pavlos zomrel a Konstantinos nastúpil na trón. Bol vtedy veľmi neskúsený a pod silným vplyvom svojej matky. V krajine prebiehal boj za demokratizáciu politického života. Grécko bolo polarizované medzi monarchistami a republikánmi.
Prevrat a vláda vojenskej junty.
V roku 1967 sa mali konať voľby, ale v noci z 20. na 21. apríla 1967 vykonali traja armádni dôstojníci Jeorjos Papadopulos, Nikolaos Makarezos a Stylianos Pattakos štátny prevrat a zaviedli v krajine výnimočný stav. Čoskoro bol rozpustený parlament a vlády v krajine sa ujala vojenská diktatúra (junta) s ultranacionálnymi a protiľavicovými rysmi. Následne sa junta začala zbavovať svojich odporcov vo všetkých významných oblastiach kultúrneho a spoločenského života. Grécky kráľ Konštantín II. po nevydarenom ozbrojenom povstaní proti režimu opustil krajinu. Junta na to reagovala zriadením regenta. Kráľ sa zdržiaval v Ríme, kam za ním predstavitelia junty poslali prostredníkmi vyjednať podmienky jeho návratu do krajiny, kráľ však trval na úplnom zavedení demokracie. S tým nový režim nesúhlasil. V novembri 1968 bola vyhlásená ústava, ktorá síce nezrušila monarchiu, ale zbavila kráľa všetkých možných práv. V roku 1973 došlo k ďalšiemu prevratu a vo sfalšovanom referende bolo rozhodnuté, že sa Grécko stane republikou. Monarchia tak bola zrušená a kráľ mal zakázaný návrat do krajiny. Udalosti v júli 1974 viedli k pádu vojenského režimu, bola obnovená civilná vláda a vyhlásené ďalšie referendum, v ktorom väčšina Grékov potvrdila zrušenie monarchie.
Život v exile.
Kráľ Konštantín II. sa do Grécka vrátil až v roku 1981 na pohreb svojej matky Frederiky. Bolo mu dovolené stráviť vo svojej vlasti iba niekoľko hodín. Na začiatku 90. rokov sa začal objavovať častejšie v gréckych médiách. V roku 1992 uzavrel dohodu s konzervatívnou vládou premiéra Konstantina Mitsotakisa, v ktorej postúpil väčšinu svojich pozemkov v Grécku neziskovej nadácii výmenou za bývalý kráľovský palác Tatoi a možnosť odviezť si z Grécka hnuteľný majetok.
Spor s gréckou vládou.
V roku 1993 navštívil Grécko znovu, ale vláde sa nepáčilo jeho cestovanie po krajine a žiadala ho, aby ihneď Grécko opustil. V roku 1994 druhá vláda Andreasa Papandrea zbavila Konštantína všetkého zvyšného majetku v Grécku i gréckeho občianstva. Konstantinos vtedy žaloval štát za porušovanie ľudských práv u medzinárodného súdu a získal peňažnú kompenzáciu vo výške 4 miliónov € za prepadnutý majetok. Nebolo mu však vrátené grécke občianstvo a pas, ak si nezaobstará priezvisko, ktoré Konstantinos dovtedy odmietal používať, odvolávajúc sa na to, že jeho rodina priezvisko nemá. Používal kráľovský titul podľa medzinárodných protokolov, ale ústava gréckej republiky šľachtické tituly neuznáva. Až do roku 1994 bol jeho oficiálny grécky pas vystavený na meno "Konstantinos, bývalý kráľ Grécka". Nový zákon toto zakazuje, ale Konstantinos sa odmietal podriadiť a ďalej používal titul "Kráľ Konštantín".
Rodina.
V roku 1964 sa oženil s princeznou Annou-Máriou, sestrou dánskej kráľovnej Margaréty II. Z ich zväzku vzišlo päť detí:

</doc>
<doc id="640248" url="https://sk.wikipedia.org/wiki?curid=640248" title="Gloria Navarrette">
Gloria Navarrette



</doc>
<doc id="640268" url="https://sk.wikipedia.org/wiki?curid=640268" title="Bernátka">
Bernátka

Bernátka je prírodná pamiatka ev. č. 609, lokalita Rajnochovice asi 300 m vpravo od miestnej komunikácie vedúcej z Rajnochovíc údolím Juhyně k rázcestiu pri hájovni Bernátka v okrese Kroměříž. Lokalitu spravuje AOPK Zlín. Dôvodom ochrany je zmiešaný les s hojným výskytom žerušnice trojlistej "(Cardamine trifolia)". Prírodná pamiatka Bernátka je súčasťou Vtáčej oblasti Hostýnské vrchy o celkovej rozlohe 5176,9520 ha.

</doc>
<doc id="640269" url="https://sk.wikipedia.org/wiki?curid=640269" title="Len tak sa stíšim">
Len tak sa stíšim

Len tak sa stíšim je piaty štúdiový album slovenskej speváčky Simy Martausovej. Album vyšiel 18. januára 2019 v Martausovej vlastnom vydavateľstve Moja Muzika. Speváčka album predstavila v sídle SĽUKu v Rusovciach.
Zoznam skladieb.
Pri všetkých skladbách okrem Holubičky je autorokou hudby aj textov Sima Martausová.

</doc>
<doc id="640270" url="https://sk.wikipedia.org/wiki?curid=640270" title="Adolfína Tačová">
Adolfína Tačová

Adolfína Tačová, vydatá Tkačíková (* 19. apríl 1939, Petřkovice) je bývalá česko-slovenská športová gymnastka, držiteľka striebornej medaile v súťaži žien z LOH 1960 a LOH 1964.
Kariéra.
Gymnastike sa venovala od žiackych rokov. V pätnástich sa stala členkou gymnastického oddielu Baníka Ostrava kde ju viedol tréner Miroslav Kojdecký, a v ňom sa v roku 1957 prepracovala do reprezentačného družstva a stala sa s Evou Bosákovou a Věrou Čáslavskou jeho dôležitou a stabilou súčasťou. V jeho radoch vybojovala niekoľko strieborných medailí, napríklad na olympijských hrách 1960 v Ríme a olympijských hrách 1964 v Tokiu a tiež na majstrovstvách sveta v športovej gymnastike v rokoch 1958 a 1962.
Medzi jej individuálne úspechy patrí štvrté miesto v preskoku na olympiáde v Ríme v roku 1960 za tromi sovietskymi súperkami Margaritou Nikolajevovou, Sofiou Muratovovou a Larisou Latyninovou. Práve v preskoku vyhrala trikrát majstrovstvá Česko-Slovenska (1959 až 1962), v roku 1959 bola absolútnou šampiónkou v osemboji.
V roku 1966 ju z reprezentácie vyradilo zranenie Achillovej šľachy a rok neskôr ukončila aktívnu kariéru. Vyštudovala odbor trenérstvo, venovala sa činnosti trenérky vo svojom domovskom oddiele Baník Ostrava stala sa aj medzinárodnou rozhodkyňou. V pokročilom veku naviac vyučovala akrobaciu študentov herectva na ostravskom konzervatóriu, mimo iných Richarda Krajča, a to až do roku 2011.
V roku 2011 bola vyznamenaná čestným titulom "Sportovní legenda Ostravy".
Rodinný život.
Vydala sa nedlho pred majstrovstvami sveta v roku 1962, neskôr sa rozviedla a vrátila sa k svojmi priezvisku za slobodna.

</doc>
<doc id="640271" url="https://sk.wikipedia.org/wiki?curid=640271" title="Strabišov-Oulehla">
Strabišov-Oulehla

Strabišov-Oulehla je národná prírodná rezervácia ev. č. 413, lokalita Chvalnov-Lísky, Kunkovice v okrese Kroměříž. Lokalitu spravuje AOPK Zlín. Predmetom ochrany sú slnečné stráne s listnatým porastom a lokalita črievičníka papučkového.

</doc>
<doc id="640289" url="https://sk.wikipedia.org/wiki?curid=640289" title="Leoš Svárovský">
Leoš Svárovský

Doc. MgA. Leoš Svárovský (* 17. máj 1961, Jablonec nad Nisou) je český dirigent a hudobný pedagóg, dlhoročný hosťujúci dirigent Slovenskej filharmónie a súčasný šéfdirigent Aichi Central Symphony Orchestra v japonskej Nagoji.
Štúdium a profesionálna kariéra.
Svárovský začal ako dieťa hrať pôvodne na klavíri. Následne najprv študoval na konzervatóriu hru na flautu, neskôr pokračoval so štúdiom hry na flautu aj na pražskej AMU, kde tiež začal študovať dirigovanie. Po absolutóriu školy začínal ako asistent u šéfa Opery Národného divadla v Prahe pána Zdeňka Košlera a pôsobil ako dirigent Komornej opery v Prahe (1985-1987). Bol v priebehu kariéry šéfdirigentom viacerých českých a slovenských orchestrov. Neskôr bol vo funkcii dirigenta a šéfdirigenta v Janáčkovej filharmónii v Ostrave (1991-1993), Štátnej filharmónii Brno (1991-1995), šéfdirigenta slovenského symfonického orchestera Symfonietta v Žiline (1995-2000) a šéfdirigenta Komornej filharmónie Pardubice (1997-2009). Bol tiež hlavným dirigentom baletu pražského Národního divadla (2001-6/2002) a pôsobil ako dirigent Symfonického orchestera hlavného mesta Prahy FOK a Štátnej filharmónie Brno a šéfdirigent orchestra v Štátnej opere Praha. Od roku 2001 je stálym hosťujúcim dirigentom Slovenskej filharmónie. Od jari 2014 je Svárovský šéfdirigentom Aichi Central Symphony Orchestra v Nagoji.
Na svojom konte má niekoľko desiatok CD diskov s nahrávkami pre firmu Supraphon. Dirigovanie vyučoval krátko na JAMU v Brne, v súčasnosti je pedagógom dirigovania aj na pražskej AMU.
Svárovský je taktiež prezidentom Medzinárodného hudobného festivalu Emy Destinovej v Českých Budějoviciach.
Osobný život.
Svárovský je ženatý, s manželkou Martinou má dve deti, Jakuba a Terezu. Býva v pražskom Smíchove.

</doc>
<doc id="640298" url="https://sk.wikipedia.org/wiki?curid=640298" title="Matúš Čák-Trenčiansky">
Matúš Čák-Trenčiansky



</doc>
<doc id="640300" url="https://sk.wikipedia.org/wiki?curid=640300" title="Matúš Csák">
Matúš Csák



</doc>
<doc id="640301" url="https://sk.wikipedia.org/wiki?curid=640301" title="Čák">
Čák



</doc>
<doc id="640302" url="https://sk.wikipedia.org/wiki?curid=640302" title="Matúš III. Čák Trenčiansky">
Matúš III. Čák Trenčiansky



</doc>
<doc id="640303" url="https://sk.wikipedia.org/wiki?curid=640303" title="Matúš III. Čák">
Matúš III. Čák



</doc>
<doc id="640304" url="https://sk.wikipedia.org/wiki?curid=640304" title="Matúš z Trenčína">
Matúš z Trenčína



</doc>
<doc id="640305" url="https://sk.wikipedia.org/wiki?curid=640305" title="Matúš Trenčiansky">
Matúš Trenčiansky



</doc>
<doc id="640306" url="https://sk.wikipedia.org/wiki?curid=640306" title="Trenčiansky Matúš">
Trenčiansky Matúš



</doc>
<doc id="640307" url="https://sk.wikipedia.org/wiki?curid=640307" title="Matúš Csák Trenčiansky">
Matúš Csák Trenčiansky



</doc>
<doc id="640308" url="https://sk.wikipedia.org/wiki?curid=640308" title="Matúš Trenčanský">
Matúš Trenčanský



</doc>
<doc id="640309" url="https://sk.wikipedia.org/wiki?curid=640309" title="Matúš Čák Trenčanský">
Matúš Čák Trenčanský



</doc>
<doc id="640310" url="https://sk.wikipedia.org/wiki?curid=640310" title="Pán Váhu a Tatier">
Pán Váhu a Tatier



</doc>
<doc id="640311" url="https://sk.wikipedia.org/wiki?curid=640311" title="SHAVIV STRATEGY &amp; CAMPAIGNS">
SHAVIV STRATEGY &amp; CAMPAIGNS



</doc>
<doc id="640315" url="https://sk.wikipedia.org/wiki?curid=640315" title="Estakáda Podzávoz">
Estakáda Podzávoz

Estakáda Podzávoz je diaľničný most na diaľnici D3, cez široké údolie Čierňanky na severe mesta Čadca (na hranici mestských častí Čadečka a Podzávoz). Most s výškou 14,5 metra prekonáva okrem Čierňanky a potoka Čadečanka aj cestu I/11, železničnú trať 127, miestne a poľné cesty. Bol vybudovaný ako súčasť stavebného úseku Čadca, Bukov – Svrčinovec ako jeho najdlhší mostný objekt združením firiem Strabag, Porr a Hochtief, generálnym zhotoviteľom mosta bola spoločnosť Strabag. Realizačná dokumentácia mosta bola zhotovená projekčnou spoločnosťou Valbek.
Opis.
Mostný objekt sa skladá z dvoch súbežných mostov. Ľavý most je pätnásťpoľový s celkovou dĺžkou 803 m, pravý je šestnásťpoľový s celkovou dĺžkou 832 m. Oba mosty boli vybudované dvomi technológiami: stredná časť (nad železničnou traťou a Čadečankou) je komorová, budovaná technológiou letmej betonáže, zvyšok je dvojtrámový, budovaný na pevnej skruži. Prepojenie medzi technológiami je zabezpečené plynulým nábehom prierezu komory na dvojtrám nosnej konštrukcie.

</doc>
<doc id="640316" url="https://sk.wikipedia.org/wiki?curid=640316" title="Zuzana Hanzelová">
Zuzana Hanzelová



</doc>
<doc id="640318" url="https://sk.wikipedia.org/wiki?curid=640318" title="Uzatvárací prístroj">
Uzatvárací prístroj



</doc>
<doc id="640320" url="https://sk.wikipedia.org/wiki?curid=640320" title="Vajnoria">
Vajnoria



</doc>
<doc id="640324" url="https://sk.wikipedia.org/wiki?curid=640324" title="Príslušenstvo potrubia">
Príslušenstvo potrubia

Príslušenstvo potrubia je súhrn pomocných zariadení, ktoré plnia rôzne funkcie v súvislosti s potrubím. Príslušenstvo potrubia patrí medzi potrubné armatúry. Niektoré typy príslušenstva sú:

</doc>
<doc id="640327" url="https://sk.wikipedia.org/wiki?curid=640327" title="Ochodzita">
Ochodzita

Ochodzita () je najvyšší vrch poľskej časti Jablunkovského medzihoria. V poľskom členení je pohorie ("Międzygórze Jabłonkowsko-Koniakowskie") súčasťou Sliezskych Beskýd. Nachádza sa nad obcou Koniaków, približne juhozápadne od Żywica. 
Poloha.
Nachádza sa v severovýchodnej časti Jablunkovského medzihoria, na juhu Sliezskeho vojvodstva, v Powiate cieszyńskom a v Gmine Istebna. Na severozápadnom úpätí leží obec Koniaków. 
Opis.
Svahy sú využívané v poľnohospodárstve, prípadne ako pasienky. Na vrchole sa nachádza stožiar televízneho dokrývača a malá kaplnka. Na západných svahoch sa nachádza lyžiarske stredisko "Ski Ochodzita". Vrchol leží na mieste styku dvoch úmorí - juhozápadné svahy odvodňuje potok Čadečka do Kysuce v povodí Dunaja (Čierne more), juhovýchodné potok Czerna smerujúci do Soly v povodí Visly a severné potok Ráztoka do Olše v povodí Odry (obe Baltské more). Severovýchodne sa nachádza Barania Góra (), východne Kiczorka (), južne Kykula () a západne Gírová () a Mloda Góra ().
Výhľady.
Vďaka nadmorskej výške a odlesneniu ponúka vrcholová časť kruhový výhľad. Pri vhodných podmienkach je tak vidieť okolité pohoria – Sliezske Beskydy a Beskid Żywiecki v Poľsku, Moravsko-sliezske Beskydy v Česku, Turzovskú vrchovinu, Malú Fatru, Kysucké a Oravské Beskydy, no nezriedka aj Tatry na Slovensku.
Prístup.
Na vrchol nevedie značený turistický chodník, preto prístup je možný z Koniakowa a okolitých sídiel.

</doc>
<doc id="640329" url="https://sk.wikipedia.org/wiki?curid=640329" title="Mamut srstnatý">
Mamut srstnatý

Mamut srstnatý (iné názvy: srstnatý mamut, mamut, zastarano: "ma(m)muth" , "mammut", "slon predpotopný", "predpotopný slon", "praveký slon", "veľ-slon"; lat. "Mammuthus primigenius" alebo "Mammonteus primigenius", staršie "Elephas primigenius") je vyhynutý druh mamuta, ktorý žil od pleistocénu až do svojho zániku v ranom holocéne. Bol to jeden z posledných druhov mamutov, ktoré začínali druhom "Mammuthus subplanifrons" na začiatku pliocénu. Mamut srstnatý sa od "Mammuthus trogontherii" oddelil asi pred 400 000 rokmi vo východnej Ázii. Jeho najbližším existujúcim príbuzným je slon ázijský ("Elephas maximus"). Vzhľad a správanie tohto druhu patrí medzi najlepšie preskúmané z pravekých zvierat, pretože sa dochovali zmrazené pozostatky tiel na Sibíri a Aljaške, ako aj kostry, zuby, obsah žalúdka, trus a kresby zo života v pravekých jaskynných maľbách (Chauvetova jaskyňa, Combarelles a Font-de-Gaume). Pozostatky mamutov boli v Ázii dlho známe, než ich v 17. storočí objavili Európania. Pôvod týchto pozostatkov bol dlho predmetom diskusií a často sa vysvetľovali ako ostatky mýtickej bytosti. V roku 1796 Georges Cuvier identifikoval mamuta ako vyhynutý druh slona.
Opis.
Bol veľký približne ako súčasné africké slony ("Loxodonta"). Samce mali výšku v ramenách od 2,7 do 3,4 m a vážili do 6 ton. Samice dosiahli výšku v ramenách 2,6 – 2,9 m a vážili do 4 ton. Mláďa pri narodení vážilo asi 90 kg. Počas poslednej doby ľadovej bol dobre prispôsobený chladnému prostrediu. Bol pokrytý srsťou, s kontúrovou srsťou z dlhých ochranných chlpov (90 cm) a kratšou podsadou. Farba srsti sa menila od tmavej, ryšavej po svetlú. Uši a chvost boli krátke, aby sa minimalizovali omrzliny a strata tepla. Pod pokožkou mal 8 centimetrovú vrstvu tuku. Mazové žľazy vylučovali do srsti mastný olej a zlepšovali jej tepelnú izoláciu. Mal zakrivené kly dlhé do 4 m a štyri stoličky, ktoré boli počas života jednotlivca vymenené šesťkrát. Jeho správanie bolo podobné správaniu moderných slonov, kly a chobot používal na manipuláciu s predmetmi, na boj a hľadanie potravy. Stravu tvorili hlavne trávy a šachorovité s časťami kríkov, stromov ale aj byliny, kvety a lišajníky. Jednotlivci pravdepodobne dosahovali vek 60 rokov. Jeho biotopom bola mamutia step, chladná otvorená tundra s roztrúseným lesným porastom, ktorá sa tiahla cez severnú Euráziu a Severnú Ameriku.
Vyhynutie.
Existoval súčasne s ľuďmi, ktorí používali jeho kosti a kly na výrobu umeleckých predmetov, nástrojov a obydlí. Lovil sa tiež pre potravu. Na konci pleistocénu pred 12 000 rokmi vyhynul na väčšine pevniny, ďalších 2 000 rokov prežíval na Tajmýrskom polostrove. S najväčšou pravdepodobnosťou bol dôvod na vyhynutie zmena klímy a následné zmenšenie biotopu, lov ľuďmi alebo ich kombinácia. Izolované populácie prežili na ostrove Saint Paul Island pred 5 600 rokmi a na Wrangelovom ostrove pred 4 000 rokmi. Tieto zvyškové ostrovné populácie boli zakrpatené. Po vyhynutí mamutov ľudia pokračovali v používaní slonoviny ako suroviny, čo je tradícia, ktorá pokračuje dodnes. 
Projekt genómu mamuta bol dokončený v roku 2015. Podľa neho sa navrhlo viac spôsobov na oživenie mamuta, žiadny však nie je zatiaľ uskutočniteľný.
Na území Slovenska existuje viac ako 200 lokalít, kde sa našli pozostatky mamuta. Nachádzajú sa hlavne v náplavoch riek. Najkomplexnejšie zachovalá kostra mamuta srstnatého sa našla v Senci v roku 1961.
Zdroj.
 

</doc>
<doc id="640330" url="https://sk.wikipedia.org/wiki?curid=640330" title="Mammuthus primigenius">
Mammuthus primigenius



</doc>
<doc id="640338" url="https://sk.wikipedia.org/wiki?curid=640338" title="Leoš Mareš">
Leoš Mareš

Leoš Mareš (* 27. apríl 1976, Beroun) je český moderátor, producent a spevák.
Kariéra.
Od roku 1998 uvádza "Ranní show Evropy 2" s Patrikom Hezuckým. Moderoval tiež zábavnú show "Talentmania", spevácku súťaž "Česko Slovenská Superstar", tretiu sériu "Česko hledá Superstar", súťaž "Big Brother", "hitparádu Eso", "X Factor", "Hlas Česko Slovenska", či slávnostné vyhlásenie ankety "Český slavík a Ceny Anděl 2012 a 2014". Leoš Mareš usadol tiež do poroty v show "Česko Slovensko má talent", v ktorej vystriedal herca Martina Dejdara.
Jeho prvý odmoderovaný príspevok bol v relácii "Prásk – drby ze showbyznysu". Nahral tiež štyri albumy, na ktorých sa okrem iného nachádzajú aj duety s Martinou Balogovou či Terezou Kerndlovou. Sám seba nepovažuje za speváka. Dňa 11. januára 2010 bol vymenovaný šéfredaktorom týždenníka "Spy", kde pôsobil len dva týždne.
V roku 2015 mal svoju vlastnú talk show a zúčastnil sa s Katarínou Štumpfovou súťaže Českej televízie s názvom "StarDance ...když hvězdy tančí", kde došiel do 8. kola.
Zahral si tiež vo filmoch. V roku 2003 vo filme Jak básníci neztrácejí naději a v roku 2016 vo filme Jak básníci čekají na zázrak, teda v piatej a šiestej časti série. V roku 2017 sa objavil v ďalších dvoch celovečerných filmoch, prvý je koprodukčná romantická komédia "Všechno nebo nic" režisérky Marty Ferencovej a druhým je hudobný film Dušana Rapoša s názvom "Muzzikanti", kde vytvoril spoločne s Patrikom Hezuckým dvojicu príslušníkov Polície.
Osobný život.
Študoval na Gymnáziu Joachima Barranda v Beroune a pokračoval na ZČU (pobočka v Chebe), štúdium ale nedokončil. V mladosti sa venoval tancu v rámci tanečnej skupiny R. A. K. v Beroune. Dňa 12. júla 2008 si vzal Moniku Poslušnú, s ktorou má synov Jakuba a Matěja. S manželkou sa ale rozviedol a v roku 2018 sa oženil s Monikou Koblížkovou, ktorá prijala priezvisko Marešová.

</doc>
<doc id="640340" url="https://sk.wikipedia.org/wiki?curid=640340" title="Jana Dzurišová">
Jana Dzurišová



</doc>
<doc id="640350" url="https://sk.wikipedia.org/wiki?curid=640350" title="Chropyňský rybník">
Chropyňský rybník

Chropyňský rybník je národná prírodná pamiatka, ktorá zahŕňa rybník s ostrovčekom uprostred a pobrežné porasty. Nachádza sa blízko cesty z Chropyně do Kroměříža, v nadmorskej výške Patrí do katastrálneho územia obce Chropyně. Jej celková výmera je 24,09 ha. Dôvodom ochrany je výskyt kriticky ohrozenej kotvice plávajúcej ("Trapa natans") a bohatá avifauna (vodné vtáctvo). Z fauny sa tu vyskytuje napr. čajka smejivá ("Chroicocephalus ridibundus"), z flóry tu dominuje topoľ kanadský ("Populus" x "canadensis") alebo jelša lepkavá ("Alnus glutinosa"). Vtrúsená je vŕba biela ("Salix alba"), ojedinele i topoľ biely ("Populus alba"). V roku 2017 tu prvýkrát v Česku zahniezdila labuť spevavá.

</doc>
<doc id="640352" url="https://sk.wikipedia.org/wiki?curid=640352" title="Vinetu">
Vinetu



</doc>
<doc id="640355" url="https://sk.wikipedia.org/wiki?curid=640355" title="Nemecko-sovietska vojna">
Nemecko-sovietska vojna



</doc>
<doc id="640357" url="https://sk.wikipedia.org/wiki?curid=640357" title="Dobsonov ďalekohľad">
Dobsonov ďalekohľad

Dobsonov ďalekohľad (skrátene Dobson) je Newtonov ďalekohľad namontovaný na „debničkovej“ azimutálnej montáži. Spopularizoval ho John Dobson v roku 1965. Dobsonovej „debničkovej“ montáži sa pripisuje zväčšenie veľkosti ďalekohľadov dostupných amatérskym astronómom. Dobsonove ďalekohľady sa vyznačujú zjednodušenou mechanickou konštrukciou, ktorú je možné ľahko vyrobiť z dostupných komponentov a vytvoriť veľký, prenosný a lacný ďalekohľad. Dizajn je optimalizovaný na pozorovanie slabých objektov hlbokého vesmíru, ako sú hmloviny a galaxie. Tento typ pozorovania vyžaduje veľký priemer objektívu s relatívne krátkou ohniskovou vzdialenosťou a prenosnosť na menej svetelne znečistené miesta.

</doc>
<doc id="640359" url="https://sk.wikipedia.org/wiki?curid=640359" title="Kylix (keramika)">
Kylix (keramika)

Kylix ("kylix") je typ starogréckej keramickej nádoby na pitie.
Kylix (mn. č. "kylikes"), široká plytká čaša s dvomi vodorovnými uchami na okraji, s obvykle vysokou nôžkou nad podstavcom (existovali aj varianty na nízkej nôžke), bol v starovekom Grécku najbežnejším druhom čaše na pitie. Vyrábal sa v rôznych formách a veľkostiach.
Počiatky jeho používania spadajú do doby bronzovej – mykénskej civilizácie, kedy však boli väčšinou hlbšie (takmer všetky najstaršie boli neskorohelladského pôvodu). Už v tom čase sa stala najobľúbenejším tvarom nádoby na pitie vína (zvyčajne riedeného s vodou). Najčastejšie sa používal počas 6. stor. pred Kr., koncom 5. stor. pred Kr. sa už vyskytoval menej. Maliarska výzdoba kyliku sa v tomto období sústredila predovšetkým na jeho dno (na maľbu kruhového tvaru, zvané tondo), ktorá spočiatku bývala čiernofigúrová, neskôr sa nahradila červenofigúrovou.
Vzhľadom na to, že sa z nich najčastejšie pilo na sympóziach, námetom ich výzdoby boli často scény neviazanej sexuálnej zábavy, vracania, močenia (napr. obscénne scény z osláv dionýzií, bežným námetom bol aj boh vína Dionýzos a jeho satyrovia). Starovekí Gréci ešte nemali také obmedzenia, ktorými sa riadi sexuálny život kresťanov (napr. využívať služieb prostitútky bolo prijateľné aj keď bol muž ženatý). Účastníci sympózií z nich pili víno a konverzovali. Keďže tieto vyobrazenia pri pití pokrývalo víno, odhaľovali sa v etapách. Muži si pri tom mohli klásť hádanky, rozprávať príbehy, spievať pijanské piesne alebo hrať hry. Jednou z obľúbených hier bol „kottabos“. Spočívala v tom, že hráči nechali na dne čaše trochu vína a triafali ho do vybraného terča. Na vonkajšom povrchu čaše boli niekedy zobrazené veľké oči, pravdepodobne tu išlo o žartovný námet. Podobnou vtipnou čašou je napr. aj Bomfordova čaša s veľkými očami, ktorej podstavec znázorňuje mužské pohlavné orgány. 
Tvary a typy 6. a 5. stor. pred Kr..
Tvary a typy tohto obdobia rozdeľujeme na: atický s očami typu A, atickú B, C, na sianský typu A, B, gordionský , na Komast čašu, Droopovu čašu (nazvanú po britskom archeológovi Droopovi) a mnohé iné.

</doc>
<doc id="640367" url="https://sk.wikipedia.org/wiki?curid=640367" title="Johan Gadolin">
Johan Gadolin

Johan Gadolin (* 5. jún 1760 – † 15. august 1852) bol fínsky chemik, fyzik a mineralóg švédskeho pôvodu, ktorý objavil prvý prvok vzácnych zemín - ytrium. Je po ňom pomenovaný prvok gadolínium a minerál gadolinit.
Narodil sa v Turku, kde na miestnej akadémii začal študovať matematiku. Neskôr svoj záujem presunul na chémiu a štúdiá ukončil na univerzite vo švédskej Uppsale. Od roku 1790 bol členom švédskej kráľovskej akadémie vied a od 1797 profesorom chémie na akadémii v Turku. Túto pozíciu zastával až do roku 1822. Bol jedným z prvých chemikov, ktorý zaviedol laboratórne cvičenia pre svojich študentov. Jeho laboratórium, ako aj mineralogická zbierka bola zničená pri požiari v 1827.

</doc>
<doc id="640369" url="https://sk.wikipedia.org/wiki?curid=640369" title="Tondo">
Tondo

Tondo môže byť:

</doc>
<doc id="640376" url="https://sk.wikipedia.org/wiki?curid=640376" title="Martin Krekáč">
Martin Krekáč

Martin Krekáč (* 3. február 1962, Považská Bystrica) je slovenský podnikateľ, chairman a zakladajúci partner poradenskej skupiny Jenewein Group, prezident viacerých spoločností a prezident Podnikateľskej aliancie Slovenska v rokoch 2005 až 2013. Profesionálne sa venuje strategickému líderstvu, manažmentu a verejným politikám, pôsobil taktiež ako radca EESC v Bruseli.
Kariéra.
Vyštudoval špeciálnu a liečebnú pedagogiku na Univerzite Komenského v Bratislave. Následne si vysokoškolské vzdelanie doplnil viacerými špecializovanými štúdiami a stážami v zahraničí so zameraním na strategický manažment a správu spoločností, ľudský kapitál a európske záležitosti.
V roku 1990 sa mu podarilo vybudovať silné medzinárodné zázemie na poskytovanie služieb so zameraním na Executive Search &amp; Professional Services. Už v tom čase položil základy súčasnej "Jenewein Group", prémiovej česko-slovenskej poradenskej skupiny so silnou väzbou na Rakúsko, ktorá sa v rozpätí 35 rokov rozrástla na jeden z najznámejších a najčastejšie odporúčaných stredoeurópskych butikov s globálnym dosahom poskytujúcich na jednom mieste (one-stop-shop consultancy) komplexné služby strategického líderstva, manažmentu a verejných politík. Od jej založenia postupne a systematicky rozšíril portfólio poskytovaných expertných poradenských služieb aj prostredníctvom založenia špecializovaných spoločností FIPRA Public Affairs a CEC Government Relations na Slovensku, ktoré sa stali súčasťou globálnych partnerstiev a networkov.
Martin Krekáč sa zameriava na strategické poradenské služby a počas viac ako tridsiatich rokov pomohol vyhodnotiť a vymenovať stovky CEO a členov predstavenstiev a dodal viacero úspešných riešení plánovania CEO nástupníctva. Má rozsiahle odborné znalosti v oblasti Strategic Leadership, Executive Search a Public Affairs. V súčasnosti riadi posilňovanie poradenského portfólia skupiny a vytváranie synergických riešení medzi jednotlivými spoločnosťami, poradenskými platformami a ich tímami, ktoré sú integrovanou súčasťou "Jenewein Group". Spravuje strategický rozvoj vzťahov vo verejnom sektore a v regulovaných hospodárskych odvetviach a napomáha vytváraniu efektívnych partnerstiev a transferu poznatkov medzi súkromným a verejným sektorom. Je vyhľadávaným osobným poradcom v strategických otázkach a uznávaným odborníkom na personálne politiky, podnikateľské prostredie a rodinné podnikanie. Patrí medzi významné a rešpektované osobnosti v českom a slovenskom podnikateľskom prostredí.
Okrem iného je zakladateľom a prezidentom poradensko-analytického inštitútu Európske partnerstvo pre verejné stratégie (EPPP) pôsobiaceho v Bratislave a Bruseli, členom viacerých správnych rád a združení, klubov a organizácií doma a v zahraničí, ako aj členom poradných orgánov slovenského parlamentu a vlády. V rokoch 2005 až 2013 bol prezidentom Podnikateľskej aliancie Slovenska (PAS) a v rokoch 2006 až 2010 členom – radcom Európskeho hospodárskeho a sociálneho výboru (EESC) v Bruseli. Svoje skúsenosti zúročuje aj v oblasti vysokoškolského vzdelávania ako člen Správnych rád Žilinskej univerzity v Žiline (2011 až 2016) a Univerzity Komenského v Bratislave (2024 až 2029). V roku 2016 bol nominovaný na ocenenie Krištáľové krídlo v kategórii Hospodárstvo. Má za sebou niekoľko desiatok odborných vystúpení a rozsiahlu publikačnú činnosť doma a v zahraničí.
Súkromný život.
V osemdesiatych rokoch 20. storočia sa presťahoval z rodnej Považskej Bystrice do Bratislavy, kde dodnes žije a pôsobí. Je ženatý a s manželkou Zuzanou má dvoch synov, Filipa a Šimona.

</doc>
<doc id="640377" url="https://sk.wikipedia.org/wiki?curid=640377" title="Křéby">
Křéby

Křéby sú národnou prírodnou pamiatkou, ktorá sa skladá z troch ostrovčekov trávnatých strání. Nachádza sa na pravom údolnom svahu potoka Tištínka, asi 700 m východne od obce Koválovice u Tištína v k.u. obce Prasklice. Táto lokalita bola vyhlásená národnou prírodnou pamiatkou v roku 1956. Jej celková výmera je 4,73 ha. Jedná sa o lokalitu s xerotermnou travinno-bylinnou vegetáciu so vzácnymi a chránenými druhmi rastlín a živočíchov. Uchovali sa tu pôvodné druhy rastlín. Prevažuje teplomilná fauna rodu Cirsio-Brachypodion pinnati s dominantnou mrvicou peristou "(Brachypodium pinnatum)" a smldníkom jelením "(Peucedanum cervaria)", ktorý miestami vytvára súvislé porasty. Vyskytuje sa tu rad vzácnych a chránených druhov. Rastú tu driene a poniklec veľkokvetý "(Pulsatilla grandis)", ojedinele i hlaváčik jarný "(Adonis vernalis)".

</doc>
<doc id="640380" url="https://sk.wikipedia.org/wiki?curid=640380" title="Datľovník obyčajný">
Datľovník obyčajný

Datľovník obyčajný (iné názvy: datľovník pravý, palma datľová, datľová palma, datľovník; lat. "Phoenix dactylifera") je kvitnúci druh palmy (t.j. rastliny z čeľade arekovité), pestovaný pre svoje jedlé sladké ovocie, datle. Hoci jeho presné miesto pôvodu nie je známe (z dôvodu dlhej kultivácie), pochádza pravdepodobne z oblasti úrodného polmesiaca, ktorý sa rozkladá medzi Egyptom a Mezopotámiou. Jeho pestovanie je rozšírené v celej severnej Afrike, na Blízkom východe, v Africkom rohu a v južnej Ázii a je naturalizovaný v mnohých tropických a subtropických regiónoch na celom svete. Datľovník obyčajný je typový druh rodu datľovník ("Phoenix"), ktorý obsahuje 12 – 19 divokých druhov paliem a je hlavným zdrojom pre komerčnú výrobu.
Stromy dosahujú výšky 30 metrov a majú drsný kmeň s priemerom 50 cm. Rastú jednotlivo alebo vytvárajú zhluky s niekoľkými kmeňmi z jedného koreňového systému. Zložené listy sú dlhé 5 m a symetricky tvorené lístkami dlhými 30 cm a širokými 2 cm. Plody sú datle, oválne valcové, dlhé 3 až 7 centimetrov a s priemerom približne 2,5 cm, v závislosti od odrody jasne červenej až jasne žltej farby. Sú veľmi sladké a po vysušení obsahujú asi 75 percent cukru.
Datle sú základná potravina na Blízkom východe a údolí rieky Indus po tisíce rokov. Existujú archeologické dôkazy o kultivácii datlí v Arábii od 6. tisícročia pred Kr. Celková ročná svetová produkcia datlí predstavuje 8,5 milióna ton, pričom najväčšími producentmi sú krajiny Blízkeho východu a severnej Afriky. 
Pestuje sa aj ako okrasná rastlina. Semeno datľovníka obyčajného staré 2 000 rokov a vykopané na pobreží Mŕtveho mora patrí medzi najstaršie semená stromu, ktoré vyrástli.

</doc>
<doc id="640381" url="https://sk.wikipedia.org/wiki?curid=640381" title="Phoenix dactylifera">
Phoenix dactylifera



</doc>
<doc id="640382" url="https://sk.wikipedia.org/wiki?curid=640382" title="Poštár">
Poštár

Poštár môže byť:

</doc>
<doc id="640384" url="https://sk.wikipedia.org/wiki?curid=640384" title="Počtár">
Počtár

Počtár môže byť:

</doc>
<doc id="640386" url="https://sk.wikipedia.org/wiki?curid=640386" title="Hlávik">
Hlávik

Hlávik môže byť nárečovo:

</doc>
<doc id="640387" url="https://sk.wikipedia.org/wiki?curid=640387" title="Polštár">
Polštár

Polštár môže byť nárečovo:

</doc>
<doc id="640389" url="https://sk.wikipedia.org/wiki?curid=640389" title="Podhlavnica">
Podhlavnica



</doc>
<doc id="640390" url="https://sk.wikipedia.org/wiki?curid=640390" title="Podhlavok">
Podhlavok



</doc>
<doc id="640391" url="https://sk.wikipedia.org/wiki?curid=640391" title="Podhlavec">
Podhlavec



</doc>
<doc id="640392" url="https://sk.wikipedia.org/wiki?curid=640392" title="Podhlavník">
Podhlavník



</doc>
<doc id="640393" url="https://sk.wikipedia.org/wiki?curid=640393" title="Daimaó Kosaka">
Daimaó Kosaka

Kazuhito Kosaka (jap. 古坂和仁, prepis: Kosaka Kazuhito; * 17. júl 1973, Aomori, Aomori, Japonsko), známy pod pseudonymami Daimaó Kosaka (jap. 古坂大魔王, prepis: Kosaka Daimaó) a Pikotaró (jap. ピコ太郎, prepis: Pikotaró), je japonský komik, televízna osobnosť a zabávač. Kosaka trvá na tom, že Pikotaro je osoba, ktorú propaguje, no všeobecne sa má za to, že sa v skutočnosti jedná o jednu a tú istú osobu. V súčasnosti má podpísanú zmluvu so spoločnosťou Avex Management Inc. pod skupinou Avex Group.
Známy je vďaka svojmu singlu „PPAP (Pen-Pineapple-Apple-Pen)“.
V roku 2017, počas jesennej služobnej cesty amerického prezidenta Donalda Trumpa do Ázie, bol Kosaka vybraný ako spevák na oficiálnej štátnej recepcii, na ktorej chcel údajne japonský premiér Šinzó Abe udržať „pozitívnu“ náladu.
Osobný život.
Daimaó Kosaka je od 3. augusta 2017 ženatý s Hitomi Jasuedovou, gravure modelkou. Dňa 17. júna 2018 porodila Jasuedová ich prvú dcéru.

</doc>
<doc id="640394" url="https://sk.wikipedia.org/wiki?curid=640394" title="Pikotaro">
Pikotaro



</doc>
<doc id="640395" url="https://sk.wikipedia.org/wiki?curid=640395" title="Hlavnica">
Hlavnica

Hlavnica môže byť:

</doc>
<doc id="640396" url="https://sk.wikipedia.org/wiki?curid=640396" title="Poduška">
Poduška

Poduška môže byť:

</doc>
<doc id="640397" url="https://sk.wikipedia.org/wiki?curid=640397" title="Dobrá voľba">
Dobrá voľba



</doc>
<doc id="640398" url="https://sk.wikipedia.org/wiki?curid=640398" title="Operácia Prameň mieru">
Operácia Prameň mieru

Operácia Prameň mieru (; ) je krycie označenie pre prebiehajúcu inváziu ozbrojených síl Tureckej republiky, Sýrskej národnej armády a pro-tureckých milícií do severovýchodnej Sýrie, ktorej oblasť sa nachádza pod kontrolou kurdskej Autonómnej samosprávy Severnej a Východnej Sýrie, fungujúcej nezávisle od sýrskej centrálnej vlády.
Cieľom tureckého vojenského zásahu je vybudovať na sýrskom území 30 kilometrov široké pásmo bez kurdských milícií, ktoré bude slúžiť ako „bezpečnostná zóna“ pre sýrskych utečencov žijúcich v Turecku. Podľa UNHCR sa ich v krajine nachádza zhruba 3,6 milióna. Kurdské úrady vyhlásili všeobecnú mobilizáciu a vyzvali miestnych obyvateľov, aby vzdorovali invázii tureckej armády.
Priebeh operácie.
Turecká armáda a spriaznené islamistické jednotky začali operáciu leteckým a pozemným bombardovaním na niekoľkých stovkách kilometrov pozdĺž turecko-sýrskej hranice 9. októbra 2019. Turecko následne využilo leteckú prevahu a neporovnateľne silnejšie obrnené jednotky a začalo postupovať do vnútrozemia ASSVS. Do 13. októbra sa turecko-islamistickým vojskám podarilo od SDF a YPG dobyť mestá Tell Abyad a Sulúk a časti mesta Ras al-Ain. Taktiež preťali významnú cestu, diaľnicu M4, kde 13. októbra 2019 tiež zavraždili civilistov vrátane političky Hevrin Chalafovej. V dôsledku ofenzívy utieklo zo zajateckých táborov stovky priaznivcov Islamského štátu.
13. októbra 2019 sa ASSVS dohodla s vládou Baššára al-Asada na spoločnom postupe proti postupujúcej tureckej ofenzíve v rámci operácie Prameň mieru. Spolupráca znamená sčasti zánik samosprávy v kurdských územiach, teda prenechanie vlády nad pohraničnými mestami ako Manbidž, Kobání či Kámišlí, Sýrskej arabskej armáde (SAA). Cieľom spolupráce SAA a SDF je úplné vytlačenie tureckých vojsk z územia Sýrie.
Odpor proti tureckej invázii v Sýrii.
Desiatky tisíc Kurdov a ich podporovateľov pochodovalo ulicami európskych miest, aby vyjadrili svoj nesúhlas s tureckou ofenzívou a solidaritu s Rojavou a s obyvateľmi žijúcich v danej oblasti Sýrie. Viac ako 20 tisíc prokurdských demonštrantov vyšlo do ulíc Paríža, 10 tisíc ľudí sa zhromaždilo v Kolíne, tisíce ľudí protestovalo v Štokholme, Bruseli, Viedni, Hágu či Varšave. Niekoľko menších demonštrácií sa konalo na Slovensku a v Česku, ktorých účasť sa odhaduje na niekoľko stoviek protestujúcich. Hlavné požiadavky protestov bolo okamžité zavedenie bezletovej zóny nad severnou Sýriou, schválenie ekonomických sankcií voči Turecku a uvalenie embarga na export zbraní a vojenského materiálu do Turecka.  

</doc>
<doc id="640405" url="https://sk.wikipedia.org/wiki?curid=640405" title="Datľovník pravý">
Datľovník pravý



</doc>
<doc id="640406" url="https://sk.wikipedia.org/wiki?curid=640406" title="Palma datľová">
Palma datľová



</doc>
<doc id="640407" url="https://sk.wikipedia.org/wiki?curid=640407" title="Datľová palma">
Datľová palma



</doc>
<doc id="640408" url="https://sk.wikipedia.org/wiki?curid=640408" title="Datľovník">
Datľovník

Datľovník môže byť:

</doc>
<doc id="640409" url="https://sk.wikipedia.org/wiki?curid=640409" title="Svetlosť">
Svetlosť

Svetlosť môže byť: 

</doc>
<doc id="640414" url="https://sk.wikipedia.org/wiki?curid=640414" title="Abdullah Öcalan">
Abdullah Öcalan

Abdullah Öcalan („krycie meno“: "Apo", skratka mena Abdullah, ale tiež s významom v kurdštine: "strýko"; * 4. apríl 1946, Ömerli, Turecko) je vodcom a bývalým predsedom PKK – Strany kurdských pracujúcich, ktorú sám založil v roku 1978.
Öcalan bol v Turecku v roku 1999 odsúdený na trest smrti za vlastizradu, členstvo v teroristickom spolku, krádež, vraždu a bombové útoky. V roku 2002 bol tento rozsudok zmenený na doživotný pobyt vo väzení. Je väznený v prísnej izolácii vo väznici na ostrove İmralı, do roku 2009 tam bol jediným väzňom. Žije na samotke a nemá povolené návštevy, kontakt s právnikom, prístup ku správam ani telefonáty rodine, čo znamená porušovanie Dohovoru o ochrane ľudských práv a základných slobôd.
Jeho osoba je medzi Kurdmi stále uctievaná a za Öcalanovu slobodu sa konajú pravidelné demonštrácie ako v Turecku, tak aj v Európe. V roku 2015 obdržal Öcalan medzinárodnú cenu mieru International Peace Bureau.
Z väzenia vydal Öcalan niekoľko kníh, poslednú v roku 2012.

</doc>
<doc id="640416" url="https://sk.wikipedia.org/wiki?curid=640416" title="Nursultan Nazarbajev">
Nursultan Nazarbajev

Nursultan Abišuly Nazarbajev (, ; * 6. júl 1940, Čemolgan, Kazašská SSR) je bývalý prezident Kazachstanu (1990–2019). Zastával politiku boja proti terorizmu v krajine, vďaka ktorej sa Kazachstan stal dôležitým partnerom USA a Ruska v oblasti strednej Ázie. Bol však kritizovaný za neriešenie silnej korupcie v krajine, potláčanie opozície a slobody slova a nespravodlivé voľby.
Vzostup k moci.
Nursultan Nazarbajev sa vyučil v karagandskom metalurgickom koncerne, kde do roku 1969 pracoval ako robotník. Politickú dráhu začal ako tajomník mestského výboru leninského komunistického zväzu mládeže Kazachstanu. Diaľkovo vyštudoval Vysokú stranícku školu pri ÚV KSSZ. V roku 1982 bol zvolený za poslanca Najvyššieho sovietu ZSSR. Roku 1984 sa stal predsedom rady ministrov, kde pôsobil pod vtedajším prvým tajomníkom "Komunistickej strany Kazachstanu" Dinmuchamedom Kunajevom. 22. februára 1989 sa stal prvým tajomníkom najvyššieho sovietu, a v tejto funkcii pôsobil až do 24. apríla 1990, kedy bol zvolený za prezidenta Kazašskej SSR. Roku 1991 vyhlásil nezávislosť Kazachstanu a 1. decembra zvíťazil v prezidentských voľbách, kde bol jediným kandidátom, so ziskom 91,5% hlasov. Jeho vláda čoskoro získala protidemokratický a autoritatívny charakter doplnený o rozsiahlu a všadeprítomnú korupciu a rodinkárstvo. V referende v apríli 1995 si dal schváliť predĺženie mandátu do roku 2000. Opakovane bol zvolený prezidentom v roku 1999, 2005 a 2011. Naposledy obhájil svoj prezidentský post vo voľbách v apríli 2015, kedy získal rekordných 97,7 percent hlasov.
Od roku 1999 stojí na čele vládnucej strany Nur Otan ("Нур Отан", v preklade "Svetlo vlasti"). Na medzinárodnej úrovni má Nur Otan užšie kontakty so stranou Jednotné Rusko a s Komunistickou stranou Číny.
Z ropných ziskov Nazarbajev budoval metropolu Astanu, ktorá je od roku 1997 hlavným mestom Kazachstanu. Dňa 20. marca 2019, deň po odstúpení N. Nazarbajeva z prezidentskej funkcie, bolo na jeho počesť navrhnuté premenovanie Astany na Nur-Sultan.
Kým počas sovietskej éry Nazarbajev zastával ateistické názory, neskôr zdôrazňoval svoje moslimskej korene, podnikol púť hadždž do Mekky a podporoval obnovu mešít.
Rezignácia na funkciu prezidenta.
Nazarbajev 19. marca 2019 rezignoval na funkciu prezidenta, keď vyjadril potrebu "novej generácie vodcov". Rezignáciu oznámil v televíznom prejave z Astany predtým, než podpísal výnos, ktorým sa ku 20. marcu 2019 vzdáva úradu. Predtým, než oznámil svoju rezignáciu, mal Nursultan Nazarbajev 19. marca telefonický rozhovor s prezidentom Ruskej federácie Vladimirom Putinom. Prezidentskú funkciu prevzal bývalý diplomat Kasym-Žomart Kemeluly Tokajev, predseda hornej komory parlamentu.
V novembri 2021 sa nečakane vzdal vedenia vládnucej strany Svetlo vlasti (Nur Otan) v prospech súčasného prezidenta Kasym-Žomarta Tokajeva.
Rodina.
Nursultan Nazarbajev je ženatý, s manželkou Sarou majú tri dcéry. Kvôli absencii mužského potomka sa špekuluje, že by sa Nazarbajevovým nástupcom mohla stať jeho najstaršia dcéra Dariga. Jej bývalý manžel, Rachat Alijev, bol v roku 2007 z rodiny vypovedaný potom, čo sa pokúšal o reformy a chcel v roku 2012 kandidovať na prezidenta. V auguste 2008 bol z funkcie riaditeľa ropnej spoločnosti Saumruk odvolaný manžel Nazarbajevovy prostrednej dcéry dinárov - Timur Kulibajev. Podľa analytikov tým Nazarbajev dal najavo, že sa o svoju moc nemieni deliť. Navyše podľa tvrdení Rachata Alijeva Nazarbajev mužského potomka má - je ním nemanželský syn Sultančik, ktorého porodila v roku 2005 v Turecku Miss Kazachstanu 1999 Asela Isabajevová . Najmladšia prezidentova dcéra Alija sa po nevydarenom manželstve so synom kirgizského exprezidenta Askarom Akajevom vydala za kazašského podnikateľa.

</doc>
<doc id="640419" url="https://sk.wikipedia.org/wiki?curid=640419" title="Ningaloo Reef">
Ningaloo Reef



</doc>
<doc id="640426" url="https://sk.wikipedia.org/wiki?curid=640426" title="Královopolská">
Královopolská



</doc>
<doc id="640428" url="https://sk.wikipedia.org/wiki?curid=640428" title="Praveký slon">
Praveký slon

Praveký slon môže byť:

</doc>
<doc id="640429" url="https://sk.wikipedia.org/wiki?curid=640429" title="Predpotopný slon">
Predpotopný slon

Predpotopný slon môže byť:

</doc>
<doc id="640430" url="https://sk.wikipedia.org/wiki?curid=640430" title="Slon predpotopný">
Slon predpotopný



</doc>
<doc id="640431" url="https://sk.wikipedia.org/wiki?curid=640431" title="Veľ-slon">
Veľ-slon



</doc>
<doc id="640432" url="https://sk.wikipedia.org/wiki?curid=640432" title="Mammuth">
Mammuth



</doc>
<doc id="640433" url="https://sk.wikipedia.org/wiki?curid=640433" title="Srstnatý mamut">
Srstnatý mamut



</doc>
<doc id="640434" url="https://sk.wikipedia.org/wiki?curid=640434" title="PPAP (Pen-Pineapple-Apple-Pen)">
PPAP (Pen-Pineapple-Apple-Pen)

„PPAP (Pen-Pineapple-Apple-Pen)“ (jap. "ペンパイナッポーアッポーペン", prepis: "Penpainappóappópen") je singel Pikotara, a fiktívneho pesničkára vytvoreného a stvárneného japonským komikom Daimaom Kosakou. Dňa 25. augusta 2016 vyšiel ako hudobné video a odvtedy sa stal vírusovým videom. Ku júnu 2018 získalo oficiálne video 200 miliónov zhliadnutí na YouTube.
Zoznam skladieb.
Zdroj: swedishcharts
Hudobné video.
Hudobné video stálo 100 000 jenov (842,521757 eur). V roku 2017 sa objavil vo filme "Emoji Film".

</doc>
<doc id="640435" url="https://sk.wikipedia.org/wiki?curid=640435" title="PPAP (Pen Pineapple Apple Pen)">
PPAP (Pen Pineapple Apple Pen)



</doc>
<doc id="640436" url="https://sk.wikipedia.org/wiki?curid=640436" title="PPAP">
PPAP

PPAP môže byť:

</doc>
<doc id="640437" url="https://sk.wikipedia.org/wiki?curid=640437" title="Daimaou Kosaka">
Daimaou Kosaka



</doc>
<doc id="640438" url="https://sk.wikipedia.org/wiki?curid=640438" title="Kazuhito Kosaka">
Kazuhito Kosaka



</doc>
<doc id="640439" url="https://sk.wikipedia.org/wiki?curid=640439" title="Pikotaró">
Pikotaró



</doc>
<doc id="640441" url="https://sk.wikipedia.org/wiki?curid=640441" title="5G">
5G

5G (skratka pre 5. generácia) je piata (najnovšia používaná) generácia technológií mobilnej komunikácie a mobilná sieť, nasledujúca po 4G, spustená v roku 2019. Na využitie výhod 5G je potrebné zariadenie (napr. smartfón, modem), schopné komunikovať v sieti 5G.
História.
Prvá 5G sieť bola spustená komerčne v apríli 2019 v Južnej Kórei, k čomu najväčším podielom prispela aj kórejská firma "SK Telecom". 8. apríla 2019 Globálne združenie mobilných dodávateľov ( – GSA) oznámilo, že už 224 operátorov v 88 krajinách aktívne investuje do 5G (t. j. tí, ktorí demonštrovali, testujú alebo skúšajú alebo majú licenciu na vykonávanie skúšok technológií 5G v teréne, zavádzajú siete 5G alebo už oznámili spustenie 5G služby).
Výhody a nevýhody siete 5G.
5G siete sú v porovnaní so 4G umožňujú podstatne väčšie prenosové rýchlosti, stabilnejší príjem a výrazne nižšiu latenciu. V prvom rade sa začnú využívať v biznis sektore, internet vecí ( – IoT) a podobne. Veľkou výhodou sietí 5. generácie je to, že signál môže byť smerovaný (metódou tvarovania zväzku, spočívajúcou vo využití konštruktívnej interferencie vlnenia zo samostatne budených elementov antény) priamo na konkrétne koncové zariadenie, napríklad smartfón, ktoré tak dosiahne maximálne rýchlosti.
Na to, aby bolo pokryté čo najväčšie územie, bude potrebné veľké množstvo vysielačov. Tie totiž nebudú mať taký dosah ako aktuálne 4G vysielače. Preto sa bude musieť vo veľkom stavať, čo prinesie zvýšené náklady na vybudovanie funkčnej siete. Možno očakávať, že v prvých rokoch budú pokryté len tie najväčšie slovenské mestá, aj to nie úplne kompletne.
Slovensko.
"„Rozvoj sietí piatej generácie je šancou pre Slovensko, pre občanov i firmy u nás a ako jeden z predpokladov rozvoja musí byť súčasťou našej stratégie na upevnenie konkurencieschopnosti celej krajiny“", povedal podpredseda vlády SR pre investície a informatizáciu Peter Pellegrini na stretnutí so zástupcami štátnej a zákazníckej sféry na strategickom stretnutí, ktoré sa uskutočnilo 16. novembra 2017 v dátovom centre TechPark v Bratislave, ktoré usporiadala spoločnosť Orange Slovensko.
V máji 2019 Orange demonštroval reálne príklady 5G pripojenia v sídle spoločnosť a v júli 2019 4ka zvolala tlačovú konferenciu, na ktorej tvrdila, že bude prvým slovenským operátorom so sieťou 5G. 10. júla 2019 potom v Banskej Bystrici prezentovala na stretnutí s novinármi dátovú časť svojej 5G siete (dodávateľ technológií ZTE). V roku 2020 však oba vysielače v Banskej Bystrici mali dosah len pár stoviek metrov a sieť stále slúži len na testovacie a propagačné účely.
Slovak Telekom 10. decembra 2020 spustil komerčnú prevádzku 5G siete v Bratislave. Sieťou 5G Telekom sú pokryté tieto mestské časti Bratislavy: Petržalku, Ružinov, Nové Mesto, Trnávku, Vajnory, Vrakuňu, Podunajské Biskupice a Devínsku Novú Ves.
Americká kritika Huawei 5G.
Pred Vianocami 2018 americký prezident označil čínske firmy Huawei a ZTE za hrozbu pre americkú bezpečnosť. Povedal, že dôvodom sú technológie 5G sietí, ktoré sa stanú kľúčovou infraštruktúrou a hrozbou je ak by sieťové komponenty dodávali práve čínske firmy. Odpoveď na otázky o téme sietí 5G a ich kybernetickej bezpečnosti v EÚ vypracovala Európska komisia a Agentúra EÚ pre bezpečnosť sietí a informácií (ENISA).
Údajné zdravotné riziká.
Niektorí ľudia sú presvedčení, že systém 5G môže byť škodlivý pre zdravie človeka aj pre životné prostredie. Napríklad v roku 2017 varovali pred nebezpečnosťou 5G a vyzývali EÚ na zastavenie šírenie 5G RF-EMF (Radiofrequency Electromagnetic Fields), kým nezávislí vedci nepotvrdia, že celkové úrovne žiarenia spôsobené RF-EMF (5G spolu s 2G, 3G, 4G a WiFi) nebudú pre občanov EÚ, najmä dojčatá, deti a tehotné ženy ako aj životné prostredie, škodlivé. V apríli 2020 bolo pod výzvou podpísaných 353 vedcov a doktorov z viac ako 40 krajín. Zo Slovenska je medzi nimi doc. Ing. Igor Belyaev, DrSc., vedúci oddelenia rádiobiológie, Biomedicínske centrum SAV. Žiadne významné škodlivé účinky 5G technológie na zdravie sa však doteraz nepotvrdili. 
Počas pandémie koronavírusu 20192020, na základe online konšpiračných teórií naznačujúcich súvislosť medzi závažným akútnym respiračným syndrómom koronavírusom SARS-CoV-2 a 5G došlo k podpaľačským útokom na telekomunikačné stožiare v Holandsku (Amsterdam, Rotterdam a inde), Írsku (Belfast), na Cypre, v Škótsku, vo Walese, v Anglicku (Dagenham, Huddersfield, Birmingham a Liverpool), Belgicku (Pelt) a Chorvátsku (Bibinje).
V apríli 2020 sa začali Slovenskom šíriť fotografie a videá, na ktorých je zachytená modrá helikoptéra nad strechami obytných domov vo viacerých mestách, napríklad v Detve, Lučenci či Dubnici nad Váhom, ktorá rozvážala nadrozmernú techniku pre vysielače Orange, ktorý tvrdí, že nejde o 5G sieť. Pri budovaní svojich 5G sietí musia operátori spĺňať pravidlá pre prevádzku svojich vysielačov. Stanovuje ich vyhláška ministerstva zdravotníctva číslo 534 z roku 2007. Určuje takzvané akčné hodnoty elektromagnetického poľa, ktoré nesmú byť prekročené.
5G telefóny.
V marci 2019 vydala GSA prvý zoznam 5G zariadení na svete. GSA v ňom identifikovalo 23 dodávateľov, ktorí potvrdili dostupnosť 33 pripravovaných 5G zariadení, z ktorých bolo 12 telefónov (ostatné zariadenia boli: hotspoty, vybavenie zákazníckych priestorov, moduly, adaptéry a USB. Do októbra 2019 sa počet ohlásených zariadení 5G zvýšil na 129 od 56 dodávateľov. 6. marca 2020 bol uvedený na trh prvý 5G smartfón Samsung Galaxy S20.
V decembri 2020 oznámil Slovak Telekom 12 zariadení, ktoré fungujú v jeho 5G sieti: iPhone 12, 12 Mini, 12 Pro, 12 Pro Max, Huawei P40 Pro a Mate 40 Pro, Samsung Galaxy S20 Ultra 5G, Note 20 5G i Note 20 Ultra 5G, Xiaomi Mi 10T Pro a Mi 10T Lite i OnePlus 8T.

</doc>
<doc id="640444" url="https://sk.wikipedia.org/wiki?curid=640444" title="Voz">
Voz

Voz môže byť:

</doc>
<doc id="640445" url="https://sk.wikipedia.org/wiki?curid=640445" title="Autiak">
Autiak



</doc>
<doc id="640446" url="https://sk.wikipedia.org/wiki?curid=640446" title="Fáro">
Fáro



</doc>
<doc id="640447" url="https://sk.wikipedia.org/wiki?curid=640447" title="Búrak">
Búrak



</doc>
<doc id="640454" url="https://sk.wikipedia.org/wiki?curid=640454" title="Čerňava (prírodná rezervácia)">
Čerňava (prírodná rezervácia)

Čerňava je prírodná rezervácia v lokalite Rajnochovice v okrese Kroměříž, na svahu vrchu Čerňava (844 m). Leží vnútri prírodného parku Hostýnské vrchy v Hostýnsko-vsetínskej hornatine.
Ochrana prírody.
Predmetom ochrany je dochovaný zvyšok karpatskej jedľobučiny starý až 280 rokov. Správa AOPK Zlín.

</doc>
<doc id="640459" url="https://sk.wikipedia.org/wiki?curid=640459" title="Near-Earth Object Camera">
Near-Earth Object Camera



</doc>
<doc id="640463" url="https://sk.wikipedia.org/wiki?curid=640463" title="Bortlova stupnica">
Bortlova stupnica

Bortlova stupnica () je deväťbodová stupnica, ktorá opisuje mieru svetelného znečistenia. Nižšia hodnota Bortlovej stupnice znamená nižšiu mieru svetelného znečistenia, vyššia hodnota naopak vyššiu mieru svetelného znečistenia. Stupnicu zaviedol americký astronóm John Bortle vo februári 2001, kedy ju publikoval v časopise "Sky and telescope".

</doc>
<doc id="640464" url="https://sk.wikipedia.org/wiki?curid=640464" title="Henrich Kalkarský">
Henrich Kalkarský

Henrich Kalkarský ("Heinrich Egher"; * 1328† 20. december 1408) bol kartuziánsky spisovateľ.
Životopis.
Henrich sa narodil v Kalkare v kniežatstve Cleves. Štúdium začal v Kolíne nad Rýnom a ukončil ho v Paríži, kde sa v roku 1357 stal majstrom umenia. Okamžite obsadil post prokurátora nemeckého národa, bol tiež profesorom teológie.
Stal sa kanoníkom v kolegiálnych kostoloch sv. Swiberta v Kaiserswerte a sv. Juraja v Kolíne. V roku 1362 sa vrátil do svojej rodnej krajiny. Čoskoro potom, však, znechutený svetom, odišiel v roku 1365 do kartuziánskeho kláštora v Kolíne, kde bol vďaka svojmu talentu a cnosti rýchlo povýšený na najdôležitejšie úrady.
Následne sa stal priorom v kartuziánskom kláštore v Arnheme (136872), v Ruremonde (137277), ktorý postavil, v Kolíne nad Rýnom (137784) a Štrasburgu (138496), ktorý obnovil. Ako obyvateľ jeho provincie po dobu dvadsiatich rokov, preto vzhľadom na okolnosti, ktoré spôsobila Veľká západná schizma, zohrával významnú úlohu v Holandsku a nemecky hovoriacich krajinách.
Práca.
Ako spisovateľ zanechal množstvo diel na veľmi rôznorodé témy. Ako významný hudobník, teológ a asketik, zložil pojednania: "Loquagium de rhetorica", "Cantuagium de musicâ", "De Continentiis et Distinctione Scientiarum" a bol tiež autorom kázní, listov, pojednávaní o duchovnom živote atď.

</doc>
<doc id="640468" url="https://sk.wikipedia.org/wiki?curid=640468" title="Za sklom">
Za sklom

Za sklom môže byť:

</doc>
<doc id="640471" url="https://sk.wikipedia.org/wiki?curid=640471" title="Električky KPS série 28–33 (Ostrava)">
Električky KPS série 28–33 (Ostrava)



</doc>
<doc id="640472" url="https://sk.wikipedia.org/wiki?curid=640472" title="Električky KPS série 18–21 (Ostrava)">
Električky KPS série 18–21 (Ostrava)



</doc>
<doc id="640474" url="https://sk.wikipedia.org/wiki?curid=640474" title="Vlečné vozy Graz série 60–71 (Brno)">
Vlečné vozy Graz série 60–71 (Brno)



</doc>
<doc id="640481" url="https://sk.wikipedia.org/wiki?curid=640481" title="Pinebook Pro">
Pinebook Pro

Pinebook Pro je ľahký notebook pre Linux a *BSD, založený na architektúre ARM od spoločnosti PINE64.
Je navrhnutý tak, aby bol alternatívou pre Chromebooky, ktoré používatelia konvertujú na Linuxové notebooky. Obsahuje 14" IPS displej s rozlíšením 1920x1080, telo z horčíkovej zliatiny, eMMC úložisko s kapacitou 64 alebo 128 GB, batériu s kapacitou 10 000 mAh a disponuje veľkou modularitou.
Založený je na systéme na čipe RK3399, obsahuje port USB-C pre dáta, video výstup a nabíjanie, prepínače na odpojenie mikrofónu, BT/WiFI modulu a kamery a rozšíriteľné úložisko pomocou NVMe s voliteľným adaptérom.
Vybavený je 4 GB pamäte a 128 Mb modulom SPI boot Flash. Medzi rozhrania patrí čítačka pamäťavých kariet micro SD, ktorá je bootovateľná, porty USB 2.0 a 3.0, port USB-C a UART cez mikrofónny vstup.
Klávesnica a touchpad používajú protokol USB 2.0. LCD panel používa protokol eDP MiPi.
Podporuje viac operačných systémov, napr. rôzne distribúcie Linuxu (Ubuntu, Debian, Manjaro a pod.), Android, ChromeOS a *BSD.

</doc>
<doc id="640482" url="https://sk.wikipedia.org/wiki?curid=640482" title="ChromeOS">
ChromeOS



</doc>
<doc id="640486" url="https://sk.wikipedia.org/wiki?curid=640486" title="Škoda 06T">
Škoda 06T



</doc>
<doc id="640489" url="https://sk.wikipedia.org/wiki?curid=640489" title="Mária Jozefa Saská">
Mária Jozefa Saská

Mária Jozefa Saská môže byť:

</doc>
<doc id="640491" url="https://sk.wikipedia.org/wiki?curid=640491" title="Mária Lujza Bourbonská (1782 − 1824)">
Mária Lujza Bourbonská (1782 − 1824)



</doc>
<doc id="640492" url="https://sk.wikipedia.org/wiki?curid=640492" title="Obliehanie Naxosu">
Obliehanie Naxosu

Obliehanie Naxosu môže byť:

</doc>
<doc id="640493" url="https://sk.wikipedia.org/wiki?curid=640493" title="Obliehanie Brna">
Obliehanie Brna

Obliehanie Brna môže byť:

</doc>
<doc id="640495" url="https://sk.wikipedia.org/wiki?curid=640495" title="Bortleova stupnica">
Bortleova stupnica



</doc>
<doc id="640498" url="https://sk.wikipedia.org/wiki?curid=640498" title="Boeing MQ-25 Stingray">
Boeing MQ-25 Stingray

MQ-25 Stingray je americké bezpilotné lietadlo na dopĺňanie paliva za letu, ktoré je určené na operácie z lietadlových lodí. MQ-25 Stingray umožní predĺžiť bojový dolet iných palubných lietadiel, ako sú F/A-18 Super Hornet, EA-18G Growler alebo F-35C. 
Na zrýchlený vývoj tohto tankera lietadiel dali podnet narastajúce vojenské schopnosti Číny a Ruska. Tieto krajiny už disponujú modernými protilodnými strelami, ktorými dokážu udržať americké lietadlové lode v dostatočnej vzdialenosti od oblasti bojov, čím im zabránia účinne sa zapojiť do bojovej činnosti. 
Americké námorníctvo plánuje nakúpiť 72 lietadiel MQ-25 Stingray, ktoré budú pôsobiť z lietadlových lodí triedy Nimitz a triedy Ford. Konečný počet obstaraných lietadiel však bude závisieť aj od jednotkovej ceny MQ-25. Správa z decembra 2022 uvádza, že celkové náklady na program MQ-25 už dosahujú 16,5 miliardy dolárov. V nadväznosti na to odhady rozpočtu námorníctva na fiškálny rok 2024 uvádzajú, že jednotkové náklady na MQ-25 by mali byť 136,2 milióna dolárov.
Vznik a vývoj.
V roku 2006 rozbehlo americké námorníctvo činnosti, ktoré by viedli k vývoju lietadla bez osádky schopného pôsobiť z paluby lietadlových lodí. USN najskôr požadovalo údernú platformu s vlastnosťami stealth, ktorá by mala vyšší dolet, ako palubná stíhačka a dokázala by preniknúť aj sofistikovanou protivzdušnou obranou nepriateľa. No v roku 2011 požiadavky na stealth a úderné vlastnosti ustúpili do pozadia a vznikol nový koncept. Ten požadoval rýchly vývoj bezpilotného lietadla, ktoré by bolo schopné vykonávať protiteroristické úlohy nízkej intenzity v prípade, že Spojené štáty stratia prístup k svojím základniam v juhovýchodnej Ázii. V rámci programu Unmanned Carrier Launched Airborne Surveillance and Strike (UCLASS) prebiehal v roku 2012 vývoj nového drona, ktorý by sa využíval na spravodajstvo, sledovanie a prieskum. Vnútorný názov tohto novovyvíjaného lietadla bol RAQ-25A.
Vo februári 2016 americké námorníctvo oznámilo, že program UCLASS prerobili a jeho hlavný cieľ je vývoj bezpilotného tankovacieho lietadla. Žiadosť o zaslanie svojich návrhov dostali štyri letecké spoločnosti - Boeing, Northrop Grumman, Lockheed Martin a General Atomics. V tom čase sa rátalo s tým, že prvé lietadlá Stingray sa zavedú do služby v roku 2020.
Firma Northrop Grumman chcela postaviť tankovacie lietadlo na základe X-47B, no v októbri 2017 zo súťaže odstúpila. General Atomics predstavil v októbri 2017 vizualizáciu vzdušného tankeru, ktorý by bol postavený na základe prúdového bezpilotného lietadla Avenger. Lockheed Martin zas predstavil v apríli 2018 koncept, ktorý vychádzal z prieskumného stealth drona RQ-170 Sentinel. Obidve tieto spoločnosti sa rozhodli, že nevytvoria prototypy skôr, ako bude vyhlásený víťaz súťaže. Boeing, na rozdiel od nich, vyrobil prototyp plnohodnotného funkčného lietadla, ktoré prešlo náročnými testmi rolovania a prevádzky v tesných priestoroch paluby lietadlovej lode.
Dňa 30. augusta sa stal Boeing víťazom súťaže o vývoj nového bezosádkového vzdušného tankera MQ-25 Stingray. S americkým námorníctvom podpísal zmluvu vo výške 805,3 milióna dolárov na vývoj a výrobu prvých štyroch dronov MQ-25A. Táto suma by mala pokryť náklady na záverečný konštrukčný návrh, vývoj, výrobu, skúšky, dodávku a podporu bezpilotných lietadiel MQ-25A vrátane ich začlenenia do leteckého krídla lietadlovej lode. V apríli 2020 sa americké námorníctvo rozhodlo doobjednať ďalšie tri lietadlá MQ-25A Stingray v hodnote 84,7 milióna dolárov (cca 77,2 milióna eur). Ich dodávka by sa mala uskutočniť do augusta 2024 a US Navy tak získa spolu sedem lietadiel, ktoré bude môcť použiť na skúšanie a vyhodnocovanie ich technických údajov.
Práce na vývoji a výrobe prototypov plánuje Boeing uskutočniť vo svojom podniku v St. Louis, kde vyrába aj stíhačky F/A-18, EA-18G a F-15. S dosiahnutím počiatočnej operačnej spôsobilosti MQ-25 sa rátalo do roku 2024. Problémy s kvalitou náterov aplikovaných na kovové komponenty a dopad pandémie COVID-19 však spôsobili, že tento termín bol posunutý na rok 2025. Ďalšie oneskorenie bolo spôsobené ťažkosťami, ktorým čelil Boeing pri budovaní výrobnej linky. Z tohto dôvodu možno očakávať dosiahnutie počiatočnej operačnej spôsobilosti až koncom roku 2026.
Prvý let MQ-25A Stingray sa uskutočnil 19. septembra 2019. Prototyp T1 vzlietol z letiska MidAmerica v Illinois, kde sa nachádzala pozemná riadiaca stanica Boeingu. Dron letel samostatne dve hodiny po dopredu určenej trase a nakoniec samostatne pristál. Cieľ letu bolo overenie základné funkcie lietadla a komunikáciu s jeho pozemnou riadiacou stanicou. Spoločnosť Boeing uviedla, že má naplánované 18-mesačné skúšobné obdobie. V rámci neho chce vyskúšať celú obálku letov nového stroja a vyhodnotiť obmedzený počet podsystémov, vrátane tankovacieho systému.
V decembri sa spoločnosti Boeing a americkému námorníctvu podarilo zrealizovať prvý skúšobný let, pri ktorom bolo bezposádkové lietadlo MQ-25 Stingray vybavené tankovacou sondou. Cieľom letu bolo vyskúšanie aerodynamiky lietadla s nainštalovaným tankovacím systémom. Stroj vzlietol z letiska MidAmerica St. Louis a celý let trval 2,5 hodiny.
Od roku 2021 je Stingray testovaný z paluby americkej lietadlovej lode USS George H.W. Bush triedy Nimitz. Dňa 4. júna 2021 uskutočnil dron svoju prvú leteckú tankovaciu misiu, pričom dodal stíhačke Super Hornet paliva.
Konštrukcia.
Základnou požiadavkou na nový tankovací dron je schopnosť dodať paliva iným lietadlám, ktoré sa nachádzajú v okruhu asi od lietadlovej lode. Väčšina informácií o konštrukcii lietadla MQ-25 je zatiaľ utajená. Nie je známa presná veľkosť a tvar krídel, výrobca motorov, avionika ani úroveň autonómnosti jednotlivých systémov. Prototyp má klasickú konštrukciu s krídlami a dvomi chvostovými plochami v tvare písmena "V" smerujúcimi nahor. Je tiež známe, že lietadlo bude vybavené tankovacím systémom od spoločnosti Cobham, ktorým sú vybavené aj Super Hornety.

</doc>
<doc id="640502" url="https://sk.wikipedia.org/wiki?curid=640502" title="Konzervatívny liberalizmus">
Konzervatívny liberalizmus

Konzervatívny liberalizmus je politický smer, ktorý spája základne východiská klasického liberalizmu s hodnotovými postojmi konzervativizmu. Konzervatívny liberalizmus kladie najväčší dôraz na hodnotu indviduálnej slobody v politickej, ekonomickej a náboženskej rovine. Podobnými politickými ideológiami sú neokonzervativizmus, konzervatívny liberalizmus a národný liberalizmus, avšak nie sú s konzervatívnym liberalizmom totožné. Na Slovensku tento politický smer predstavujú strany ako SaS a ZA ĽUDÍ.
Dejiny konzervatívneho liberalizmu.
Dejiny konzervatívneho liberalizmu sa vyvíjali spolu s liberalizmom. Až do druhej svetovej vojny sa konzervatívni liberáli radili buď medzi konzervatívcov, alebo liberálov. Je pravdou, že sa táto ideológia začala vytvárať už po roku 1918, avšak stala sa populárnou až v 40. a 50. rokoch 20. storočia. Konzervatívny liberalizmus sa stal obľúbeným najmä medzi kresťanskými demokratmi. 

</doc>
<doc id="640507" url="https://sk.wikipedia.org/wiki?curid=640507" title="Žigmund I. (Poľsko)">
Žigmund I. (Poľsko)

Žigmund I. Starý ( * 1. november 1467, Kozienice† 1. apríl 1548, Krakov), syn Kazimíra IV. Jagelovského a Alžbety Habsburskej, bol poľský kráľ a litovský veľkoknieža v rokoch 15061548.
Životopis.
Žigmund sa spočiatku usiloval o nástupníctvo po svojom najstaršom bratovi českom a uhorskom kráľovi Vladislavovi II. Zmluvami vo Viedni z roku 1515 rezignoval na nástupnícke právo v Uhorsku v prospech Habsburgovcov. Za to sa cisár Maximilián I. Habsburský musel vzdať spojeneckej zmluvy s veľkým kniežaťom moskovským Vasilijom III. a prípadnej podpory rádu nemeckých rytierov v Prusku, s ktorým mal Žigmund spory.
Listinou z 27. novembra 1499 získal od svojho brata Vladislava ako léno Hlohovské kniežatstvo. Potom získal v decembri 1501 tiež Opavské kniežatstvo, vykúpené od Jána Korvína, a v septembri 1504 bol menovaný najvyšším kráľovským miestodržiteľom Sliezska. Viedol tri vojny s Moskvou v rokoch 15071508, 15121522 a 15341537, počas ktorých Litva prišla okrem iného o strategický dôležitý Smolensk (1514).
V roku 1519 mu bol udelený Rád Zlatého rúna (č. 161).
Roku 1519 vstúpil do vojny s rádom nemeckých rytierov, v ktorého čele stál jeho synovec Albrecht Hohenzollernský. Ten prijal roku 1525 luteránsku reformáciu, Prusko sekularizoval a zložil zaňho Žigmundovi lénny sľub. V rokoch 15261529 včlenil do poľského štátu dovtedy samostatné Mazovské vojvodstvo, kde zomrel posledný piastovský vládca Jan IV. Roku 1537 musel čeliť odboju šľachty, ktorá nakoniec ustúpila.
Za Žigmundovej vlády došlo ku kultúrnemu rozkvetu Poľska v duchu renesancie, ktorej nástup bol spojený s kráľovou druhou manželkou Bonou Sforzou. Spoločne s ňou prišli na poľský dvor aj jej početní dvorania. Následný spoločenský život na kráľovskom dvore sa stal vzorom aj pre spoločnosť z vyšších poľských kruhov. Kráľovná nezostala len pri tom a začala pozývať do Poľska tých najvýznamnejších architektov a umelcov.
Rodina.
V čase nástupu na trón bol slobodný, hoci už mal takmer štyridsať rokov a mal iba nemanželské deti (s dlhoročnou milenkou Katarínou Telničankou).

</doc>
<doc id="640508" url="https://sk.wikipedia.org/wiki?curid=640508" title="Jozef Pantaleón Roškovský">
Jozef Pantaleón Roškovský

Jozef Pantaleón Roškovský alebo aj Pantaleon Roszkovský (* 10. marec 1734, Stará Ľubovňa – † 27. marec 1789, Budapešť) bol slovenský mních, kňaz, skladateľ, organista a hudobný teoretik.
Život.
Narodil sa v rodine organistu v Starej Ľubovni. Študoval v Podolínci a na univerzite v Trnave. V roku 1755 vstúpil do františkánskeho rádu. Noviciát absolvoval v kláštore svätej Kataríny pri Trnave. Od roku 1757 študoval teológiu v Pešti. V roku 1759 bol v Trnave vysvätený na kňaza a do roku 1761 pokračoval v štúdiu teológie v Bratislave. Pôsobil vo viacerých kláštoroch mariánskej provincie (Nové Zámky, Bratislava, Trnava, Pešť). Ovládal niekoľko hudobných nástrojov a bol dobrým spevákom. Zozbieral mnoho liturgických spevov a skomponoval niekoľko sakrálnych kompozícií. Avšak, nie mnoho z jeho diela sa nám zachovalo do dnešných dní. Roškovský zomrel v Budapešti v roku 1789.
Dielo.
Roškovský sa zaoberal výhradne duchovnou hudbou. Zbieral, upravoval a komponoval liturgické spevy: omše, ofertória, vešpery, antifóny, litánie, "Tota pulchra, Stella coeli, Tantum ergo, Rorate coeli", árie o svätých apod. Zozbierané i vlastné skladby uverejnil v niekoľkých zborníkoch, ktoré obsahujú viacej než 700 skladieb. Zborníky majú vysokú umeleckú i historickú hodnotu, dokumentujú vývoj cirkevnej hudby od stredného baroka až po raný klasicizmus. Pracoval aj na návrhu hudobnej reformy v Mariánskej provincii, ktorej súčasťou sa mali zborníky stáť. Pre prílišnú náročnosť však bol jeho návrh odmietnutý.

</doc>
<doc id="640513" url="https://sk.wikipedia.org/wiki?curid=640513" title="2003 CP20">
2003 CP20



</doc>
<doc id="640517" url="https://sk.wikipedia.org/wiki?curid=640517" title="José López Portillo">
José López Portillo

José López Portillo y Pacheco (* 16. jún 1920, Ciudad de México† 17. február 2004, tamže) bol mexický politik, v rokoch 19761982 prezident Mexika.
Životopis.
Vyštudoval právo na Národnej autonómnej univerzite v Mexiku. Potom na svojej "alma mater" učil politickú teóriu a verejnú správu. Vydal niekoľko kníh o politickej filozofii a napísal aj dve knihy beletristické: "Quetzalcoatl" a "Don Q".
V roku 1959 vstúpil do Inštitucionálnej revolučnej strany, kľúčovej politickej sily mexického politického systému. Postupne stúpal mocenskou hierarchiou, aby sa v 70. rokoch plne vrhol na politiku. Najprv pracoval v prezidentských kanceláriách Gustava Díaza Ordaza a Luisa Echeverria a neskôr, roku 1973 bol ním menovaný ministrom financií. Držal tento post do roku 1975. Podarilo sa mu obmedziť daňové úniky a znížiť verejné výdavky. V roku 1976 vyhral v prezidentských voľbách (bez protikandidáta), ako kandidát Inštitucionálnej revolučnej strany. Roku 1978 obnovil po 38 rokoch diplomatické vzťahy so Španielskom - za zlepšenie vzťahov medzi španielskojazyčnými krajinami tiež roku 1981 získal Cenu Astúrskej kňažnej. Podporil sandinovské hnutia v Nikaragui. Oponoval politike Ronalda Reagana. Vykonal reformu, ktorá rozšírila počet členov parlamentu na 400, pričom 100 muselo patriť opozícii. Tým oslabil hegemóniu Inštitucionálnej revolučnej strany, ktorá v Mexiku vládla nepretržite od roku 1929 (do roku 2000).
Začiatok jeho vlády sprevádzalo - napriek dramaticky vysokej inflácii - ekonomické nadšenie, ktoré vyplývalo z objavu ropy v štátoch Veracruz a Tabasco. Mexiko sa v krátkej dobe stalo štvrtým najväčším ťažiarom ropy na svete. Napriek obrovským ziskom však rýchlo rástol vládny dlh. Po prudkom znížení cien ropy roku 1981, vypukla v Mexiku obrovská dlhová kríza, ktorá sa preliala aj do zahraničia. Mexiko sa stalo druhým najväčším dlžníkom na svete. López reagoval tým, že znárodnil banky, zaviedol kontrolu devíz a o 40 percent devalvoval mexickú menu peso, hoci verejnosti tvrdil, že bude menu obhajovať „zúrivo ako pes“ a úspory občanov nie sú v ohrození. Stal sa potom objektom veľkej nenávisti verejnosti a po konci svojho mandátu roku 1982 radšej odišiel z krajiny. Jeho nástupca, Miguel de la Madrid, zahájil proti nemu ťaženie - López sa totiž stal symbolom korupcie a rozkrádania, americký novinár Jack Anderson publikoval informácie tajných služieb, podľa ktorých López spreneveril viac ako miliardu dolárov, navyše preslávil sa aj svojim protekcionizmom, ministerský post pridelil aj svojej manželke, vysoké vládne funkcie získali aj iní členovia jeho rodiny.

</doc>
<doc id="640519" url="https://sk.wikipedia.org/wiki?curid=640519" title="Sídlisko Pod Hájom">
Sídlisko Pod Hájom

Sídlisko Pod Hájom môže byť:

</doc>
<doc id="640525" url="https://sk.wikipedia.org/wiki?curid=640525" title="Bílé potoky">
Bílé potoky

Bílé potoky sú prírodná rezervácia ev. č. 770 neďaleko obce Valašské Klobouky v okrese Zlín. Oblasť spravuje Správa CHKO Bílé Karpaty.
Ochrana.
Cieľom ochrany je jednak zachovanie genofondu podhorskej karpatskej lúky, mokradí a pramenisk, tak aj lesného spoločenstva karpatskej bučiny a dubohrabiny. PR Bílé potoky je tiež krajinársky hodnotné územie.

</doc>
<doc id="640528" url="https://sk.wikipedia.org/wiki?curid=640528" title="Kristián Koštrna">
Kristián Koštrna

Kristián Koštrna (* 15. december, 1993, Hlohovec) je profesionálny slovenský futbalista hrajúci za slovenský klub Spartak Trnava. Jeho pozíciou je post krajného obrancu.
Klubová kariéra.
Koštrna započal svoju kariéru v Bolerázi, odkiaľ odišiel do rakúskeho Parndorfu. Hral aj v Bulharsku.
Dunajská Streda.
V roku 2017 sa Koštrna upísal Dunajskej Strede. S klubom sa v sezóne 2017/18 umiestnil na 3. mieste, čo bolo vtedy pre DAC historicky najvyššie umiestnenie. O rok neskôr prišlo vylepšenie, DAC skončil na 2. mieste. Koštrna k tomu prispel gólom v poslednom zápase sezóny, keď v 10. kole nadstavbovej časti v skupine o titul otváral skóre z penalty na 1–0. Dunajská Streda porazila doma Michalovce 5–0. Na začiatku sezóny 2019/20 sa Koštrna stal kapitánom DAC z dôvodu absencie zraneného kapitána Zsolta Kalmára. 25. augusta Koštrna vyrovnal v zápase v Nitre skóre na 1–1 hlavičkou v 39. minúte zápasu. DAC skóre otočil a vyhral 2–1.

</doc>
<doc id="640549" url="https://sk.wikipedia.org/wiki?curid=640549" title="Pod Hájom">
Pod Hájom



</doc>
<doc id="640552" url="https://sk.wikipedia.org/wiki?curid=640552" title="Pod hájom">
Pod hájom

Pod hájom môže byť:
Pod Hájom môže byť:

</doc>
<doc id="640553" url="https://sk.wikipedia.org/wiki?curid=640553" title="Cat S61">
Cat S61

Cat S61 je mobilný telefón spoločnosti Caterpillar Inc. uvedený v roku 2018. Smartfón obsahuje integrovanú termovíznu kameru a laserový merač. Je vodeodolný a odolný voči pádom a nárazom.

</doc>
<doc id="640554" url="https://sk.wikipedia.org/wiki?curid=640554" title="Imrich Točka">
Imrich Točka

Prof. Ing. Imrich Točka, CSc. (* 23. jún 1941, Tormoš, Nitra - 9. máj 2020) bol slovenský spisovateľ, regionálny historik, numizmatik, kampanológ, záchranca kultúrnych pamiatok. Bol bývalý univerzitný pedagóg Slovenskej pôdohospodárskej univerzity v Nitre.
Život.
Vzdelanie získal na Základnej škole v Chrenovej (19461955), potom na Jedenásťročnej strednej škole (JSŠ) v Nitre (19551958) a neskôr na Vysokej škole poľnohospodárskej v Nitre (19581963).
V roku 1963 sa zamestnal na Vysokej škole poľnohospodárskej v Nitre (od roku 1996 Slovenská poľnohospodárska univerzita), kde pôsobil až do svojho odchodu na dôchodok v roku 2009. Ako pedagogický a vedecký pracovník pracoval na Agronomickej fakulte a špecializoval sa na poľovníctvo, šľachtiteľstvo a chov malých hospodárskych a kožušinových zvierat. Prezident Rudolf Schuster ho vymenoval za univerzitného profesora v roku 2001.
Vo svojej výskumnej oblasti bol autorom, resp. sa autorsky spolupodieľal, na tridsiatich odborných publikáciách a ďalších desiatkach článkov v odborných periodikách. Po odchode do dôchodku bol (v roku 2019) autorom dvadsaťjedna vedecko populárnych knižných diel z oblasti regionálnej histórie, kampanológie a numizmatiky, z ktorých veľkú časť vydal vo vlastnej réžii.
V roku 2011 pri príležitosti svojho životného jubilea daroval svoju celoživotnú zbierku medailí Ponitrianskemu múzeu v Nitre. V tom istom roku objavil v lapidáriu Kňazského seminára sv. Gorazda v Nitre stratenú najstaršiu kultúrnu pamiatku z nitrianskej Chrenovej – sochu Krista Trpiteľa z roku 1770. Tá bola ukradnutá a premiestnená na neznáme miesto na začiatku 70. rokov dvadsiateho storočia. Stalo sa tak pri búraní chrenovskej zvonice, v ktorej bola dovtedy umiestnená. Ďalší významný objav sa mu podaril v roku 2012. Pri kampanologickom výskume vo farskom Kostole sv. Urbana na Zobore, v priestoroch kostolnej veže objavil na podlahe odložený, v zlom stave v tej dobe už nepoužívaný 32-kilogramový zvon. Ten následne identifikoval ako Zvon zasvätený sv. Jánovi Nepomuckému, ktorý je dokázateľne najstarším zachovaným zvonom na území mesta Nitry. Zvon odlial bratislavský zvonolejár Ján Ernest Christelli v roku 1743.
V roku 2013 sa stal zakladajúcim členom Zoborského skrášľovacieho spolku, ktorý sa stará o zachovanie miestneho kultúrneho dedičstva, hlavne o zoborský kláštor. V roku 2016 sa spolu s kolegami z tohto občianskeho združenia postaral o navrátenie sochy sv. Jána Nepomuckého do prícestnej kaplnky na Chmeľovej doline v nitrianskej mestskej časti Zobor. Pôvodnú sochu tohto svätca ukradli zlodeji niekedy v 70. rokoch 20. storočia.
S manželkou Ildikó Lalákovou (19452013) mal dcéru Andreu (1967) a syna Gabriela (1971).
Zomrel 9. mája 2020 v kruhu svojich najbližších vo svojom rodinnom sídle v Nitre na Zobore. 

</doc>
<doc id="640555" url="https://sk.wikipedia.org/wiki?curid=640555" title="Žigmund I. Starý">
Žigmund I. Starý



</doc>
<doc id="640563" url="https://sk.wikipedia.org/wiki?curid=640563" title="Martin Cooper">
Martin Cooper

Martin Cooper (* 26. december 1928, Chicago, Illinois, USA) je americký inžinier a vynálezca, označovaný za "otca mobilného telefónu". Ako prvý človek na svete uskutočnil hovor mobilným telefónom na verejnosti.
Životopis.
Vyštudoval na Illinois Institute of Technology. Zúčastnil sa kórejskej vojny.
Ako vývojár firmy Motorola, do ktorej nastúpil v roku 1954, zostrojil v roku 1973 prvý vreckový mobilný telefón, ktorý nemožno stotožniť s autotelefónom. Viedol aj tím, ktorý prístroj v roku 1983 uviedol na trh (DynaTAC 8000X). V rovnakom roku odišiel z Motoroly a založil niekoľko vlastných firiem, spolu s manželkou Arlene Harris (Cellular Business Systems, Dyna LLC a i.). Má jedenásť patentov v obore bezdrôtovej komunikácie. 
Roku 2009 získal Cenu kniežaťa Astúrskeho.

</doc>
<doc id="640565" url="https://sk.wikipedia.org/wiki?curid=640565" title="Skorotlčúce">
Skorotlčúce

Skorotlčúce je tretí štúdiový album (dvoj CD) hudobnej skupiny 100 múch, ktorý vydalo hudobné vydavateľstvo Hevhetia v roku 2011.
Zoznam skladieb.
CD 1
CD 2
Obsadenie.
Sto múch:
Hostia:

</doc>
<doc id="640566" url="https://sk.wikipedia.org/wiki?curid=640566" title="Veľká vlastenecká vojna">
Veľká vlastenecká vojna



</doc>
<doc id="640568" url="https://sk.wikipedia.org/wiki?curid=640568" title="100 múch (album)">
100 múch (album)

100 múch je štvrtý štúdiový album slovenskej kapely 100 múch, ktorý vydalo hudobné vydavateľstvo Hevhetia v roku 2019.

</doc>
<doc id="640572" url="https://sk.wikipedia.org/wiki?curid=640572" title="Družica (kultúra)">
Družica (kultúra)

Družica (-zriedkavo; iné názvy: družička, druska) je výraz v slovenskej ľudovej kultúre, ktorý sa používa v dvoch mierne odlišných významoch, a to na označenie:
Tradične zastávala úlohu prvej družice príbuzná (sestra, sesternica, dcéra krstnej matky) alebo kamarátka mladuchy. Ako uvádza etnologička Kornélia Jakubíková v elektronickej encyklopédii "Tradičná ľudová kultúra Slovenska slovom a obrazom": "„Odevné znaky mala podobné mladuche (partu, veniec, neskôr kyticu), čo malo v magickom zmysle ochrannú funkciu. Jej povinnosťou bolo odovzdať ženíchovi svadobnú košeľu a svadobné pierko a sprevádzať ho na sobáš. Na západnom Slovensku prebrala družica aj niektoré úlohy družbu – prednášanie vinšov, skladanie venca, vyberanie peňazí. Iných úkonov sa zúčastňovala so skupinou družíc ako časti svadobnej družiny.“"

</doc>
<doc id="640574" url="https://sk.wikipedia.org/wiki?curid=640574" title="Druska">
Druska



</doc>
<doc id="640575" url="https://sk.wikipedia.org/wiki?curid=640575" title="Družička">
Družička



</doc>
<doc id="640577" url="https://sk.wikipedia.org/wiki?curid=640577" title="Kalathos">
Kalathos

Kalathos ("kalathos", doslovne "košík") je typ starogréckej keramickej nádoby.
Kalathos (mn. č. "kalathoi") sa vyrábal z rôznych materiálov. Tradične sa zhotovoval z prútia, ale vyrábal sa i z kameňa, kovu alebo keramiky. Keramická verzia košíka bola najčastejšie okrúhla menšia nádoba bez ucha s takmer vertikálnymi stenami. Kalathos mal všestranné použitie, ženy si do neho mohli ukladať napr. vlnu, kvety či plody z úrody. V starovekom Grécku bol kalathos symbolom sily, plodnosti a blahobytu a podobne ako "roh hojnosti" (prútený košík v tvare rohu) bol často zobrazovaný na minciach (občas spolu s bohom vína Dionýzom). Kalathos slúžil aj ako kultový predmet.
Na mnohých starogréckych maľbách (hlavne na keramických nádobách) je bohyňa Demeter (často i so svojou dcérou Korou, budúcou kráľovnou podsvetia), zobrazená ako drží kalathos (pletený košík naplnený kvetmi, posvätný symbol tejto bohyne). Počas slávností konajúcich sa na počesť týchto bohýň ich ženy v slávnostných sprievodoch niesli naplnené kvetmi alebo ovocím. Takýto sprievod sa konal napr. v posledný deň trojdňového sviatku "Thesmoforia" (na konci pôstu, 13. dňa mesiaca Pyanepsión)
Na vyobrazeniach majú kalathoi rôzne tvary, niektoré majú pevné steny, kým iné s otvormi sú akoby z prútia. Všetky tieto tvary a vzory kalathoi sa vyrábali aj v menšej veľkosti a slúžili veriacim ako votívne dary do svätýň. Miniatúrne kalathoi (kalathiskoi) sú známe zo svätýň Demetry po celom Grécku, ale nikde sa nenašli v takom hojnom množstve, ako napr. pri Akrokorinte. Mnoho stoviek sa ich tu v rôznych tvaroch a veľkostiach zachovalo takmer nepoškodených, ale väčšina, a to niekoľko tisíc, už len vo fragmentoch. Vyzerá to, akoby takmer každá žena, ktorá v klasickej dobe vystúpila ku tejto svätyni, venovala bohyni kalathiskos. 

</doc>
<doc id="640579" url="https://sk.wikipedia.org/wiki?curid=640579" title="Hevrin Chalafová">
Hevrin Chalafová

Hevrin Chalafová (kurd. Hevrîn Xelef; ) (* 15. november 1984, Derik, Sýria† 12. október 2019, blízko lokality Tall Abjad) bola kurdsko-sýrska politička, generálna tajomníčka Strany budúcej Sýrie. Bola zabitá pro-tureckými silami pozdĺž diaľnice M4 v Autonómnej samospráve Severnej a Východnej Sýrie v severnej Sýrii počas operácie Prameň mieru vedenej proti prevažne kurdským Sýrskym demokratickým silám (SDF) 12. októbra 2019.
Život.
Nrodila sa v Deriku v roku 1984. V roku 2009 absolvovala štúdium na Fakulte stavebného inžinierstva Univerzity v Aleppe. Po vypuknutí občianskej vojny v Sýrii sa začala politicky angažovať, založila Stranu budúcej Sýrie, ktorá bola sekulárne orientovaná a snažila sa zmäkčovať sektárske línie, ktoré delili krajinu. Svoj program stavala na budovaní koexistencie všetkých ľudí v Sýrii bez ohľadu na príslušnosť k národnosti či náboženstvu. Bola ko-generálnou tajomníčkou Strany budúcej Sýrie a taktiež členkou Prezidentskej rady Sýrskej demokratickej rady (SDC/MSD).
Bola jednou zo zakladateliek Nadácie pre vedu a slobodné myslenie v roku 2012. V roku 2015 sa stala podpredsedníčkou energetickej komisie pre región Džazíra. V roku 2016 sa stala spolu-predsedníčkou energetickej komisie. Jej strana, Strana budúcej Sýrie, sa podieľala na správe Severnej Sýrie po dobytí Rakky od Islamského štátu v roku 2017. Zúčastňovala rokovaní s USA, Francúzskom a inými delegáciami a bola známa pre svoje diplomatické zručnosti. Usilovala o zvýšenie tolerancie a jednoty medzi kresťanmi, Arabmi a Kurdmi.
Smrť.
Chalafová bola zabitá počas tureckej "operácie Prameň mieru" pri diaľnici M4. V čase smrti mala nedožitých 35 rokov. Cestovala so svojím tlmočníkom a šoférom, ako aj ďalšími Kurdmi, keď ich obkľúčili povstaleckí vojaci.
Podľa Daily Telegraph kurdskí úradníci tvrdia, že auto vezúce Hevrin Chalafovú zadržali povstaleckí vojaci podporovaní Tureckom. Sýrska národná armáda, povstalecká skupina bojujúca na tureckej strane, však zodpovednosť za vraždu Chalafovej odmietla. Chalafová bola jedna z deviatich civilistov, ktorí boli popravení v prvých dňoch tureckej invázie južne od mesta Tal Abjad. Podľa The Washington Post išlo v prípade jej zabitia takmer určite o vojnový zločin podľa medzinárodného práva, čo potvrdil aj minister obrany USA Mark Esper. Kurdský analytik Mutlu Civiroglu opísal, že Chalafovej smrť bola veľkou stratou a opísal ju ako talentovanú diplomatku. Strana budúcej Sýrie vydala stanovisko v znení: „S najväčším zármutkom a smútkom Strana budúcej Sýrie trúchli nad mučeníctvom inžinierky Hevrin Chalafovej, generálnej tajomníčky Strany budúcej Sýrie, počas plnenia jej vlasteneckých a politických povinností“.
Vojnové reportérky Českej televízie Markéta Kutilová a Lenka Klicperová zverejnili 13. októbra 2019 na sociálnych sieťach informácie zo zdroja "Kurdistan News", na základe ktorých mala byť Chalafová pred smrťou znásilnená a následne ukameňovaná. Zábery hanobenia tela mŕtvej Chalafovej zverejnili povstaleckí vojaci na internete. Ministerstvo zahraničných vecí USA označilo správy o smrti Chalafovej a iných sýrskych civilistov po začiatku operácie "Prameň mieru" za znepokojivé. Spoluzodpovednosť za jej zabitie sa kladie politike USA, ktoré odchodom z oblasti umožnili tureckú inváziu. Turecké štátne médium "Yeni Safak" oznámilo, že Chalafová bola „neutralizovaná“ armádou pri „úspešnej operácii“.
Chalafovej pohreb sa konal 14. októbra 2019 v jej rodnom meste Derik (Al Malikijah).

</doc>
<doc id="640580" url="https://sk.wikipedia.org/wiki?curid=640580" title="Kratos XQ-58 Valkyrie">
Kratos XQ-58 Valkyrie

XQ-58 Valkyrie je americké bezpilotné lietadlo, ktoré je určené na vykonávanie prieskumných, hliadkovacích a spravodajských úloh, ale aj útoky na pozemné ciele a misie elektronického boja.
Vznik a vývoj.
Dňa 11. júla 2016 uzavrela spoločnosť Kratos zmluvu s výskumným laboratóriom amerických vzdušných síl. Predmetom tejto zmluvy je vývoj nízkonákladového bojového bezpilotného vzdušného systému, ktorý by mal byť ukončený v priebehu 30 mesiacov. Náklady na tento projekt predstavujú 40,8 milióna dolárov, pričom 7,3 milióna dolárov pokryje vládna dotácia a zvyšných 33,5 milióna bude súkromná investícia spoločnosti Kratos. 
Nové bezpilotné lietadlo by malo byť schopné letieť v mimoriadne nízkych, ale aj vysokých letových hladinách. K ďalším požiadavkám patrí schopnosť vykonávať obranné manévre za účelom vyhýbania sa raketám alebo schopnosť zničiť protivzdušnú obranu nepriateľa. 
Amerického letectvo má na nový bezposádkový systém nasledovné požiadavky:
Prototyp XQ-58A Valkyrie absolvoval svoj prvý let 5. marca 2019. Stroj vzlietol z vojenského zariadenia Yuma Proving Grounds v Arizone a trval približne 72 minút. Druhý skúšobný let bol dlhý približne 71 minút a uskutočnil sa 11. júna 2019. 
Tretí let sa konal 9. októbra a stroj strávil vo vzduchu asi 90 minút. V rámci tejto letovej skúšky sa podarilo splniť vytýčené ciele a rozšíriť letovú obálku. Dron sa dostal do vyššej letovej hladiny a dosiahol vyššiu rýchlosť ako pri predchádzajúcich dvoch letoch. Americké letectvo však nezverejnilo žiadne podrobnosti o výkonnostných parametroch testovaného stroja. Počas pristátia však v dôsledku silného vetra a nefunkčnosti dočasného pristávacieho systému došlo k nehode. Hoci koncept bezposádkového lietadla XQ-58A Valkyrie počíta v budúcnosti s využitím trojkolesového podvozku, pri skúšobných letoch sa používa dočasný pristávací systém. Ten pozostáva z padákov a airbagov, ktoré však po vypnutí motoru a pokuse o pristátie nefungovali správne.
V poradí štvrtý let nízkonákladového bezpilotného lietadla XQ-58A sa konal 23. januára 2020. Dron vzlietol z Yuma Proving Ground v Arizone a bezpečne pristál v púšti. Počas letu sa dostal do vyšších nadmorských výšok ako predtým, čo umožnilo vedcom zhromaždiť ďalšie dôležité údaje, akými sú napríklad vibrácie stroja alebo teplota palubných systémov.
Piaty testovací let sa uskutočnil v decembri 2020. V rámci týchto piatich skúšobných letov sa hodnotila funkčnosť systému, aerodynamický výkon, vzlet a pristátie.
V roku 2021 absolvovali prototypy XQ-58A Valkyrie ďalšie letové skúšky, pri ktorých sa otestovala možnosť vypustiť počas letu malý dron Area-I Altius-600 s hmotnosťou 12 kg. Zároveň sa odskúšala technológia umožňujúca stíhačkám F-35 a F-22 zdieľať informácie počas letu.
Hoci Valkyrie je projektom amerického letectva, v decembri 2022 uzavrelo s Kratosom zmluvu aj americké námorníctvo. Predmetom kontraktu v hodnote 15,5 milióna dolárov je výroba a dodávka dvoch lietadiel XQ-58A, ako aj nešpecifikované senzory a zbraňové systémy.
Konštrukcia.
Dĺžka trupu lietadla by mala byť a rozpätie krídel . XQ-58A má klasickú konštrukciu s krídlami a dvomi chvostovými plochami v tvare písmena "V" smerujúcimi nahor. Stroj by mal dosahovať maximálnu rýchlosť Mach 0,9. Mal by byť schopný letieť vo výške približne od do . Dron bude schopný útočiť nielen na pozemné, ale aj na vzdušné ciele.

</doc>
<doc id="640584" url="https://sk.wikipedia.org/wiki?curid=640584" title="Miriam Lexmannová">
Miriam Lexmannová



</doc>
<doc id="640589" url="https://sk.wikipedia.org/wiki?curid=640589" title="Kysucká galéria">
Kysucká galéria

Kysucká galéria v Oščadnici je regionálna galéria s programovým zameraním na prezentáciu, výskum a tvorbu zbierky moderného a súčasného umenia.
Galéria zameriava svoju akvizičnú činnosť na súčasné umenie s dôrazom na tvorbu predstaviteľov regiónu Kysuce a tvorbu významných predstaviteľov slovenského výtvarného umenia. Založená bola v roku 1981. Galéria v minulosti organizovala medzinárodné sochárske sympóziá, na ktoré prizývala umelcov zo zahraničia a vzniknuté diela sa stáli súčasťou lesoparku pri kaštieli.
Galéria.
Kysucká galéria v Oščadnici vznikla v roku 1981 z iniciatívy rodákov a priateľov Kysúc – JUDr. Antona Blahu a dvanástich umelcov (Stanislav Biroš, Miroslav Cipár, Anton Čutek, Milan Greguš, František Hübel, Vojtech Ihriský, Milan Mravec, Pavol Muška, František Ondro, Milan Paštéka, Jozef Sušienka, Ondrej Zimka). Základom bola ich spoločná výstava „Pozdrav umelcov rodnému kraju“ z roku 1975. 66 diel z tejto výstavy venovali umelci ako základ galérie. Galéria buduje svoj zbierkový fond, ktorého základom sa stal spomínaný súbor diel. Významným akvizičným činom bolo zakúpenie pozostalosti Františka Hűbla.
K najvýznamnejším prírastkom väčšieho rozsahu sa stal dar JUDr. Antona Blahu a manželky Doc. RNDr. Márie Blahovej, venovaný pri príležitosti 20. výročia založenia galérie a v roku 2001. V roku 2016 venovali k 35. výročiu založenia KG kolekciu asi štyridsiatich umeleckých diel zo svojej súkromnej zbierky.
Pri príležitosti 40. výročia vzniku galérie a slávnostného otvorenia po komplexnej rekonštrukcii sprístupnila 28.septembra 2022 novú stálu expozíciu nazvanú LUMEN NATURE, ktorá vznikla na základe daru JUDr. Antona Blahu a manželky. Expozícia obsahuje diela s impresionistickými a luministickými tendenciami v maliarstve na Slovensku v závere 19. a začiatku 20. storočia.
Priestory Kysuckej galérie v Oščadnici.
Kysucká galéria realizuje svoju výstavnú činnosť v historickej budove kaštieľa v Oščadnici.
Pruský gróf Franz Ballestrem (1834-1910), úspešný aj ako politik - predseda ríšskeho parlamentu, kúpil pozemky od ich vtedajšieho vlastníka, veľkostatkára Arnolda Poppera. Plánoval si tu vybudovať kaštieľ ako príležitostné reprezentačné sídlo a zriadiť pri ňom lesopark o rozlohe približne troch hektárov. Gróf Valentin von Ballestrem (18601920) pokračoval v plánoch svojho otca a dal v rokoch 19101913 postaviť kaštieľ. 
Rod Ballestrémovcov pochádza zo severného Talianska. Giovani Angelo Battista Ballestrero opustil svoju vlasť a usadil sa v Prusku, kde dosiahol úspech ako dôstojník v pruskej armáde. Potomkovia sa priženením spojili s poľským šľachtickým rodom von Stechow a zdedili zámok Plawniowitz. Na prelome 18. a 19. storočia patrili medzi najbohatších priemyselníkov v Európe. Podnikali hlavne v Sliezsku, kde mali valcovne a hute. Potomkovia tohto rodu žijú dodnes v Nemecku.
Architektom kaštieľa bol pravdepodobne Hans v. Poellnitz, ktorý bol v rokoch 1908-1938 členom predstavenstva skupiny Ballestrem Group a v tomto období navrhol takmer všetky projekty súkromných a priemyselných stavieb pre rodinu grófov Ballestrem. Jeho najväčšími projektami bol zámok v Kunerade, dokončený v roku 1914 a sídlo a administratívna budova pre Ballestrem Group v Gliwiciach (PL).
V roku 1918 kaštieľ kúpila akciová spoločnosť na zužitkovanie dreva a neskôr účastinná spoločnosť Zelehos. Po znárodnení v roku 1945 objekt prešiel do správy národného podniku Drevina Turany, ktorý ho upravil pre potreby bývania. Súvisiace stavebné úpravy totálne pozmenili vnútornú dispozíciu kaštieľa a z pôvodného vybavenia sa nič nezachovalo.
Kaštieľ aj s priľahlým lesoparkom bol v roku 1973 vyhlásený za Národnú kultúrnu pamiatku Slovenskej republiky v rámci Chránenej krajinnej oblasti Kysuce.
V roku 1976 získala kaštieľ do svojho majetku Kysucká galéria v Čadci. Po následnej rekonštrukcii budovy boli sprístupnené prvé expozície 27. novembra 1981.
Žilinský samosprávny kraj a Kysucká galéria v rokoch 2020 – 2022 kompletne modernizovali budovu galérie v rámci cezhraničného projektu hradeného z európskych finančných zdrojov.
Modernizácia kaštieľa bola súčasťou projektu ,Zlepšenie dostupnosti ku kultúrnym pamiatkam na slovenskej a českej strane,“ ktorý bol financovaný v rámci programu Interreg V-A Slovensko – Česko. Cezhraničným partnerom bol Moravskosliezky kraj.
V rámci projektu renovácie kaštieľa boli vytvorené nové výstavné priestory v podkroví kaštieľa, bola vymenená strecha, vybudovalo sa schodisko do podkrovia, zrenovovali sa hygienické zariadenia a vymenili sa rozvody vody a kúrenia. Z východnej strany budovy bola pristavená terasa, bol vytvorený nový bezbariérový vstup do priestorov kaštieľa.
Kysucká galéria v Čadci.
Kysucká galéria mala svoje hlavné sídlo 18 rokov v Mestskom dome v Čadci. Využívala jeho výstavné priestory od 03.02.1992 do 31.01.2011. Vo februári 2011 ju na základe rozhodnutia Žilinského samosprávneho kraja presťahovali do Kaštieľa v Oščadnici.
Zastúpenie v zbierkach.
V zbierkovom fonde galérie nájdete diela od viacerých významných slovenských umelcov. K najznámejším patria:

</doc>
<doc id="640591" url="https://sk.wikipedia.org/wiki?curid=640591" title="Socialisti.sk">
Socialisti.sk

Socialisti.sk je slovenské mimoparlamentné ľavicové politické hnutie, ktoré vzniklo zaregistrovaním 8. októbra 2019 na Ministerstve vnútra SR. Cieľom hnutia je presadzovať hodnoty postavené na troch základných pilieroch – sociálnom, environmentálnom a mierovom. Hnutie má prinášať „radikálnu, ľavicovú demokratickú alternatívu voči koristníckemu kapitalizmu, ktorý ničí spravodlivosť, rovnosť a život na Zemi“.
Dejiny.
Hnutie založil v októbri 2019 ľavicový aktivista a kandidát na prezidenta SR, Eduard Chmelár. Socialisti.sk kandidovali samostatne vo voľbách do Národnej rady SR vo februári 2020, no neuspeli, získali 0,55 % hlasov. Následne sa Chmelár vzdal funkcie predsedu a v júni 2020 snem strany za nového predsedu zvolil Artura Bekmatova, Chmelár ostal čestným predsedom.
18. januára 2022 hnutie iniciovalo prvý protest proti prijatiu dohody DCA, na ktorom vystúpila aj predsedkyňa KOZ SR Monika Uhlerová, vtedy člen strany Vzdor-SP Stanislav Pirošík, ale i Andrej Danko, predseda Slovenskej národnej strany.
31. januára 2022 oznámilo vedenie strán Socialisti.sk a Vzdor – strana práce (ktorej viacerí členovia kandidovali na kandidátnej listine Socialistov v parlamentných voľbách 2020) podpísanie dohody o spolupráci a plán zlúčenia oboch subjektov pod hlavičku Socialistov. Strana Socialisti.sk na sociálnych sieťach takisto oznámila, že do nadchádzajúcich komunálnych a župných volieb strany pôjdu spoločne s ďalším mimoparlamentným ľavicovým hnutím Solidarita. Predseda strany Artur Bekmatov 25. augusta 2022 oznámil, že bude kandidovať na post predsedu a poslanca zastupiteľstva Nitrianskeho samosprávneho kraja.
V januári 2023 hnutie podporilo referendum o odvolateľnosti poslancov NR SR. Hnutie sa tiež pravidelne zapája do odborárskych protestov a podporuje pracujúcich v jednotlivých podnikoch. Príkladom je vyjadrenie podpory predsedovi odborov v belušskom podniku Booster Precision Components, čo vedenie spoločnosti v marci 2023 označilo za "zapojenie ultraľavicovej organizácie do nátlakových akcií".

</doc>
<doc id="640595" url="https://sk.wikipedia.org/wiki?curid=640595" title="Jalovcová stráň">
Jalovcová stráň

Jalovcová stráň je prírodná rezervácia, ktorá sa nachádza asi 1,5 km východne od obce Nedašov v okrese Zlín. Oblasť spravuje CHKO Bílé Karpaty.
Ochrana.
PR bola vyhlásená s cieľom zachovať najrozsiahlejšiu borievkovú pastvinu v okrese Zlín s bohatým výskytom borievky obyčajnej ("Juniperus communis").
Flóra.
Na území PR sa nachádza bohatá vegetácia rôznych typov od mokraďových až po spoločenstvá suchých pastvín s radom ohrozených a chránených druhov rastlín ako sú napríklad na suchých stanovištiach pahorec brvitý ("Gentianopsis ciliata"), zvonček klbkatý ("Campanula glomerata") a rastliny z čeľade vstavačovitých - vstavačovec bazový ("Dactylorhiza sambucina"), vstavač mužský ("Orchis mascula"), vstavač obyčajný ("Orchis morio"), päťprstnica obyčajná ("Gymnadenia conopsea)", pavstavač hlavatý ("Traunsteiner globosa"), vemenník dvojlistý ("Platanthera bifolia") a bradáčik vajcovitý ("Lister ovata").
Pre mokrade je typický páperník širokolistý ("Eriophorum latifolium") a vstavačovec májový ("Dactylorhiza majalis") a kruštík močiarny ("Epipactis palustris").

</doc>
<doc id="640603" url="https://sk.wikipedia.org/wiki?curid=640603" title="Javorůvky">
Javorůvky

Javorůvky sú prírodná rezervácia, ktorá sa nachádza na zamokrenej svahovitej lúke asi 2,5 km VJV od mestečka Valašské Klobouky v okrese Zlín na severozápadnom svahu kóty Královec (655 m). Oblasť spravuje CHKO Bílé Karpaty.
Ochrana.
PR bola vyhlásená na ochranu druhovo bohatej bílokarpatskej lúky.
Flóra.
Na území PR sa vyskytuje bohatá vegetácia zastúpená najmä typickými druhmi mezofytných a vlhkých lúk, mokradí a pramenísk. Vyskytujú sa tu chránené rastliny z čeľade vstavačovitých ako napríklad pavstavač hlavatý ("Traunsteiner globosa"), vstavač obyčajný ("Orchis morio"), vstavač mužský ("Orchis mascula"), vstavačovec májový ("Dactylorhiza majalis"), kruštík močiarny ("Epipactis palustris"), vstavačovec bazový ("Dactylorhiza sambucina"), päťprstnica obyčajná ("Gymnadenia conopsea") a bradáčik vajcovitý ("Lister ovata"). Z ďalších ohrozených druhov je to ľalia zlatohlavá ("Lilium martagon"), zvonček klbkatý ("Campanula glomerata"), prvosienka vyššia ("Primula elatior").
Fauna.
PR je významným útočiskom hmyzu od motýľov (vidlochvost feniklový ("Papilio machaon"), hnedáčik mriežkovaný ("Melitaea cinxia"), modráčik bahniskový ("Maculinea nausithous") po mokraďové druhy napríklad vážok. Z obojživelníkov tu žije mlok horský ("Triturus alpestris") a salamandra škvrnitá ("Salamandra salamandra").

</doc>
<doc id="640608" url="https://sk.wikipedia.org/wiki?curid=640608" title="Bonasa bonasia">
Bonasa bonasia



</doc>
<doc id="640610" url="https://sk.wikipedia.org/wiki?curid=640610" title="Ján Štiavnický">
Ján Štiavnický

Ján Štiavnický (pseudonym: Ján Vlašský; * 11. júl 1937, Spišské Vlachy† 9. august 1993, Košice) bol slovenský spisovateľ (prozaik, dramatik) a scenárista. V jeho literárnej tvorbe prevažovala literatúra pre deti a mládež, najmä povesti a rozprávky.
Život.
V rokoch 19521955 absolvoval štúdium na Jedenásťročnej strednej škole v Spišskej Novej Vsi (dnes Gymnázium, Školská 7, Spišská Nová Ves) a po maturite nastúpil na Lekársku fakultu v Košiciach (dnes Lekárska fakulta Univerzity Pavla Jozefa Šafárika v Košiciach), štúdium ale nedokončil. V rokoch 19611966 pracoval ako vedúci laboratória v kúpeľoch vo Vyšných Ružbachoch a v roku 1966 sa stal vedúcim literárno-dramatického vysielania v košickom štúdiu Československej televízie.
Debutoval knižnou zbierkou poviedok a rozprávok "Šaty malej Dominiky" (1971). Jeho tvorba bola zameraná predovšetkým na deti a mládež – napísal viacero kníh rozprávok, povestí, historických noviel a románov. Je tiež autorom niekoľkých bábkových, rozhlasových a televíznych hier a autorom scenára k celovečernému filmu "Blízke diaľavy" (1979). Na jeho počesť je pomenovaná literárna súťaž pre mladých autorov Literárne Košice Jána Štiavnického, ktorá sa koná od roku 1994.
Dielo.
Zoznam diel podľa Literárneho informačného centra:

</doc>
<doc id="640616" url="https://sk.wikipedia.org/wiki?curid=640616" title="Obdobie sťahovania národov na Slovensku">
Obdobie sťahovania národov na Slovensku

Obdobie sťahovania národov na Slovensku je etapa dejín územia súčasného Slovenska, ktorú možno ohraničiť viacerými časovými úsekmi. Počiatky sťahovania národov na území Podunajska je spojené s príchodom Hunov a zánikom rímskej moci a na prelome 4. a 5 storočia a trvalo do príchodu Slovanov v 6. storočí. Etapa sa tak prekrýva s neskorými rímskymi, germánskymi a ranými slovanskými dejinami Podunajska a Slovenska a vyznačuje sa nestálou politickou a etnickou situáciou.
V dôsledku sťahovania národov sa na území dnešného Slovenska a v okolí postupne, no vždy len dočasne, usadilo viacero kmeňov rôzneho pôvodu – germánski Góti, Gepidi, Vandali a Longobardi, ďalej Alani, či mongolsko-turkickí Huni a nakoniec Slovania. Okrem nich sa na sťahovaní národov v Karpatskej kotline podieľali aj sarmatské, či iné kmene doteraz neznámeho pôvodu a na území Slovenska podľa niektorých názorov naďalej existovali aj staršie etniká ako napr. púchovská kultúra. Obdobie završuje príchod Slovanov a zánik germánskych ríš spojených so vzostupom moci Avarov. Niekedy v roku 567 zanikla ríša Gepidov, ktorí boli porazení Avarmi, a následne z Podunajska do Itálie v roku 568 odišli aj Longobardi, ktorí nomádov povolali na pomoc. Avari sa tak stali dominantnou silou v Podunajsku, a ich ríša v sebe absorbovala zvyšky germánskeho obyvateľstva.
Do dejín Podunajska z etnického hľadiska okrem slovanských presunov následne v rámci Avarskej ríše zasiahla migrácia Protobulharov a neskôr v 9. a 10. storočí príchod maďarských kmeňov do Karpatskej kotliny. (pozri: včasnoslovanské obdobie a Avarský kaganát)
Dejinný priebeh.
Po tom, čo v roku 375 do východnej Európy vtrhol divoký kmeň Hunov, začali si pod vedením svojich kráľov podmaňovať jednotlivé národy v Podunajsku a okolí. V roku 406 hunskú nadvládu odmietli Vandali a spriaznené kmene Svébov a Alanov v Potísí, a odtiahli na západ do Hispánie a Afriky, kde Vandali založili Vandalskú ríšu a Svébi Svébske kráľovstvo. Časť Svébov sa spojila s Alemanmi.
Vandalský vplyv na územie Slovenska je dodnes skôr nejasný. Ich hlavné sídla sa nachádzali do začiatku 5. storočia na území Poľska a k ich ríši zrejme podliehalo aj podtatranské územie v ktorom sa, najmä na východe, zachovalo niekoľko hrobov (Poprad-Matejovce a asi aj Cejkov a Ostrovany). 
Po odchode Vandalov a ich spojencov územie následne pripadlo zvyškom Svébov, Gepidom, a (Ostro)Gótom utekajúcim z východu pred Hunmi. Huni si miestne germánske kmene podmanili a prinútili k vynútenému spojenectvu. Územie Slovenska však bolo osídlené riedko a netrvalo. Najmä v gótskom prostredí možno predpokladať príchod ariánskej viery na územie. Zrejme kniežaciemu rodu neznámeho pôvodu patrili pozlátené a postriebrené prilbice nájdené v Dolných Semerovciach. Typovo patria do tzv. baldenheimského typu a možno boli vytvorené v perzskom prostredí.
V dvadsiatych rokoch 5. storočia sa z Podunajskej Panónie stiahli Rimania a moc nad územím naplno prevzali Huni, ktorí odtiaľ vykonávali nájazdy po celej Európe. Najväčší rozmach hunské panstvo dosiahlo za vlády Attilu, prezývaného aj „bič Boží“. Hlavné sídlo Hunov sa nachádzalo niekde v Potisí, no z tohto územia ovládali aj územie dnešného Slovenska. Jedno z miestnych centier Hunskej ríše sa mohlo nachádzať aj na dolnom toku Hrona, kde bolo nájdených viacero nálezov z tohto obdobia. Pomerne významnými nálezmi z tohto obdobia sú nálezy zlatých byzantských mincí v Bíni a mečov z Bojnej, ďalšie nálezy napr. v Leviciach, či Šarovciach. Po smrti Attilu moc Hunov opadla, a ich panstvo sa rozpadlo po tom, čo spojené gepidsko-svébsko-skírsko-sarmatské vojsko na čele s gepidským kráľom Ardarichom Hunov okolo roku 454 porazilo pri rieke Nedao (presné miesto dnes nie je známe, názov rieky Nedao pochádza z Jordanovho diela "Getica").
Víťazné kmene si následne podelili oslobodené územie, pričom najväčšie územia získali Gepidi. V západnom podunajsku existovalo panstvo Skírov a Herulov. Ostrogótske panstvo bolo rozsahom tiež veľké, nálezy sa našli v južných častiach dnešného Slovenska (Košice, Prša, Levice, Kalná nad Hronom, Abrahám a iné). Medzi bývalými spojencami však začali vznikať konflikty a už v roku 469 sa proti Ostrogótom postavila koalícia spojených Svébov, Herulov, Skírov, Sarmatov, a okolitých kmeňov. Ostrogótsky kráľ Thiudimer však protivníkov v bitke na rieke Bolii porazil a svébsky kráľ Hunimund musel so svojim národom odísť taktiež na západ do dnešného Nemecka. Ostrogóti sa stali dočasne najsilnejším etnikom v kraji. Uvoľnený priestor v slovenských horách začali pomaly a pozvoľna obsadzovať slovanské kmene, ktoré sem prenikali od Dnestra.
Nečinní nezostali ani Gepidi, ktorí boli dovtedy usadení v Potisí a Sedmohradsku a ktorí v roku 469 subsumovali panstvo Skírov a v roku 472 územie Sarmatov. Časť ríše Sarmatov v okolí Sriemu, ktorú pred tým Sarmati získali od Byzantskej ríše (Východorímskej ríše) získali Ostrogóti. V roku 473 s vidinou zisku z Panónie do byzantskej Mézie ("Moesie") na čele s Thiudimerom a Theodorichom odišla väčšina Ostrogótov. V osemdesiatych rokoch následne Ostrogóti odišli do Itálie, kde si založili úspešnú Ostrogótsku ríšu, ktorú rozvrátil až cisár Justinián v 6. storočí. Prázdne vákuum po Ostrogótoch prevzali okolo roku 510 Heruli a v ich úzadí v Korutánsku sa rozvíjalo panstvo Rugov. Panstvo Rugov v rokoch 487 až 488 rozvrátil italský vládca Odoakar a ich územie následne o rok neskôr spolu s panstvom Herulov ovládli pôvodne škandinávski Longobardi a ich králi Gudeok, Klaffa a Tato. Longobardi, ktorí na územie Slovenska prišli z Pobaltia boli posledným germánskym kmeňom, ktorý v rámci sťahovania národov zasiahol na Slovensko. 
Územie dnešného Slovenska súčasťou germánskych ríš bolo len okrajovo a prechodne, prevažne na Záhorí, kde sa našli pohrebiská pri Bratislave na Devínskom jazere a v Zohore. Zo severu a severovýchodu na Slovensko v tomto období postupne už prenikali ďalší Slovania. Príležitosť na ďalší a ešte hromadnejší postup i južnejšie získali však až po tom, čo v roku 567 vyvrcholilo gepidsko-longobardské rivalstvo. Longobardi Gepidov a ich kráľa Kunimunda s pomocou svojich nomádskych spojencov Avarov porazili, ale už v nasledujúcom roku (568) Panóniu na čele s kráľom Albouinom opustili aj Langobardi. Hegemónom v krajine sa tak stali Avari, ktorí tu založili Avarský kaganát.
Spolu s Avarmi do Karpatskej kotliny prišli aj staré bulharské kmene Kutrigurov a niekoľko slovanských kmeňov (medzi nimi zrejme Dudlebovia). V nasledujúcich rokoch Avari spolu so Slovanmi viackrát plienili bavorské a byzantské územia, ktorých pohraničia začali Slovania aj osídľovať.
Po ovládnutí Podunajska Avarmi sa pre silné postavenie kaganátu sťahovanie národov viac-menej obmedzilo na „vnútroštátne“ posuny obyvateľstva a migrácia výraznejšie dejiny Slovenska poznačila až v podobe príchodu Starých Maďarov v 10. storočí.
Významné dátumy.
Chronograficky podľa údajov z:

</doc>
<doc id="640619" url="https://sk.wikipedia.org/wiki?curid=640619" title="Peter Ottinger">
Peter Ottinger

MUDr. Peter Ottinger (* 23. október 1952, Trnava† 12. október 2019) bol slovenský lekár a politik, člen SDKÚ-DS. Pôsobil ako ortopéd a dlhoročný riaditeľ Nemocnice Alexandra Wintera v Piešťanoch. V rokoch 20022006 zastával post štátneho tajomníka na Ministerstve zdravotníctva Slovenskej republiky.
Život.
Mladosť a štúdium.
Peter Ottinger pochádzal z lekárskej rodiny. Narodil sa v roku 1952 v Trnave. Na základnú školu chodil v rokoch 19591968 v Leopoldove, následne absolvoval medzi rokmi 19681971 stredoškolskú dochádzku na SVŠ v Hlohovci. V rokoch 19711977 absolvoval Lekársku fakultu Univerzity Komenského v Bratislave. Prevažnú väčšinu osobného pracovného života prežil v Piešťanoch.
Lekárska kariéra.
Po absolvovaní štúdia medicíny nastúpil v roku 1977 do Nemocnice s poliklinikou v Piešťanoch na ortopedické oddelenie. Tu pôsobil až do roku 1995 (v rokoch 19911994 ako zástupca primára). 15. júla 1994 bol vymenovaný za riaditeľa nemocnice. V dôsledku vtedajších politických zmien však vo funkcii pôsobil len do 29. decembra 1994. Následne medzi rokmi 19951998 pôsobil v Nemocnici s poliklinikou Hlohovec. O štyri roky neskôr, 19. novembra 1998, bol na základe rozhodnutia ministra zdravotníctva SR opätovne vymenovaný do funkcie riaditeľa NsP. Tu pôsobil až 19. apríla 2010, s prerušením počas mandátu štátneho tajomníka. Počas svojho funkčného pôsobenia sa Ottinger významnou mierou pričinil o to, že Nemocnica Alexandra Wintera sa k 1. januáru 2003 transformovala na neziskovú organizáciu. Aj po roku 2010 ďalej pracoval ako lekár-ortopéd až do svojej smrti. Ottinger tiež podporoval piešťanský šport ako dlhoročný športový lekár hokejového klubu ŠHK 37 Piešťany.
V rokoch 199698 bol Ottinger predsedom kontrolného výboru Slovenskej lekárskej komory a 1. marca 2001 bol zvolený za prezidenta Asociácie nemocníc Slovenska.
Politická kariéra.
V októbri 2002 sa stal štátnym tajomníkom Ministerstve zdravotníctva Slovenskej republiky za stranu SDKÚ. Po ukončení funkčného obdobia sa do Piešťan vrátil na riaditeľskú pozíciu.
Komunálna a regionálna politika.
Ottinger bol tri volebné obdobia členom mestského zastupiteľstva mesta Piešťany. Taktiež bol v rokoch 20052017 tri volebné obdobia poslancom krajského zastupiteľstva Trnavského samosprávneho kraja za SDKÚ, resp. koalíciu KDH a SDKÚ-DS. V oboch zastupiteľstvách zastával funkciu predsedu komisie pre zdravotníctvo.
Smrť.
Zomrel nečakane vo veku nedožitých 67 rokov. Zádušná omša a pohreb sa bude konať v Piešťanoch 18. októbra 2019.

</doc>
<doc id="640624" url="https://sk.wikipedia.org/wiki?curid=640624" title="David Strelec">
David Strelec

David Strelec (* 4. apríl 2001, Nové Zámky) je profesionálny slovenský futbalista hrajúci za anglický klub Middlesbrough. Hráva na pozícii útočníka.
Klubová kariéra.
Strelec už od mlada hrával za Slovan Bratislava. Za 1. tím debutoval 5. augusta 2018 v zápase s Michalovcami. Prestížnym futbalovým magazínom L'Equipe bol v roku 2021 zaradený medzi TOP 50 talentov do 20 rokov na svete. V lete 2021 prestúpil do tímu účastníka talianskej Serie A Spezia. 31. januára 2023 šiel na hosťovanie do talianskeho druholigového klubu Reggina. Na konci hosťovania sa vrátil do Spezie, odkiaľ prestúpil naspäť do Slovana Bratislava. V sezóne 2024/25 sa prebojoval so Slovanom do Ligy Majstrov. Svoj prvý gól v Lige Majstrov strelil 5. novembra 2024 do siete Dinamo Záhreb, druhý presný zásah strelil klubu Atlético Madrid. Za svoje pôsobenie v Slovane vyhral slovenskú navyššiu ligu päťkrát a slovenský pohár dvakrát.
Strelec prestúpil 1. septembra 2025 do druhej najvyššej anglickej súťaže EFL Championship do klubu Middlesbrough. Bol to doposiaľ najdrahší prestup akéhokoľvek slovenského klubu.
Reprezentačná kariéra.
Strelec reprezentoval Slovensko v juniorských kategóriách a je aj súčasťou reprezentačného družstva mužov. Za seniorov debutoval 24. marca 2021 proti Cyprusu a o tri dni na to strelil za Slovensko svoj prvý gól, ktorý umiestnil do siete Malty.
Štatistiky.
"Aktuálne k 10.9.2025."

</doc>
<doc id="640629" url="https://sk.wikipedia.org/wiki?curid=640629" title="Alarich">
Alarich

Alarich môže byť:

</doc>
<doc id="640630" url="https://sk.wikipedia.org/wiki?curid=640630" title="Pod Cigánem">
Pod Cigánem

Pod Cigánem je prírodná pamiatka ev. č. 768, ktorá zahŕňa lúku vo svahu susediacu čiastočne s lesom, čiastočne s okolitými lúkami. Je pomerne vlhká, miestami až zamokrená a silne zamachovaná. Nachádza sa na severnom svahu kóty Cigán () V nadmorskej výške 512 až 562 m, asi 1,5 km juhovýchodne od obce Nedašov na Valašskokloboucku. Katastrálne územie Nedašov, CHKO Biele Karpaty, okres Zlín.
Ochrana.
PP bola vyhlásená s cieľom zachovať lúku s výskytom vstavačovca Fuchs-Soovho "(Dactylorhiza fuchsii subsp. Sooana)" a ďalších ohrozených druhov rastlín.
Flóra.
Na území PP prevládajú rastliny typické pre mezofytné a vlhké lúky ako napr. margaréta biela ("Leucanthemum vulgare"), iskerník prudký ("Ranunculus acris"), kraslica prostredná ("Briza media"), štiav lúčny ("Acetosa pratensis") a mnohé ďalšie.
Z rastlín z čeľade vstavačovitých tu rastie predovšetkým vstavačovec Fuchsov Soóov ("Dactylorhiza fuchsii subsp. Sooana"), ďalej vstavač mužský ("Orchis mascula"), vstavačovec bazový ("Dactylorhiza sambucina"), päťprstnica obyčajná ("Gymnadenia conopsea"), pavstavač hlavatý ("Traunsteinera globosa"), bradáčik vajcovitolistý ("Listera ovata"), vemenník dvojlistý ("Platanthera bifolia") a vstavačovec májový ("Dactylorhiza majalis").

</doc>
<doc id="640632" url="https://sk.wikipedia.org/wiki?curid=640632" title="Delta (album)">
Delta (album)

Delta je štvrtý štúdiový album britskej hudobnej skupiny Mumford &amp; Sons, ktorý vyšiel 16. novembra 2018 vo vydavateľstve Gentlemen of the Road a Island Records. Bol nahraný v londýnskom štúdiu Church Studios s producentom Paulom Epworthom. Dosiahol prvé miesto v americkom rebríčku albumov Billboard 200 a druhé miesto v britskom rebríčku UK Albums Chart. 
Skupina album podporila s hlavným singlom „Guiding Light“, ktorý bol odpremiérovaný 20. septembra 2018 v rádiu BBC Radio 1. Taktiež kapela podporila vydanie albumu rovnomenným 60-dňovým svetovým turné, ktoré začalo v novembri 2018.
Hudba a témy.
Oproti predošlému albumu "Wilder Mind" je tento intímnejší a viac sa ponáša na prvé dva albumy skupiny. Nevracia sa však plne k folkovým nástrojom a inkorporuje viacero hudobných štýlov ako rap, džez či electronica. Hráč na klávesy Ben Lovett priznal, že album je aj o „štyroch D“: o smrti, rozvode, drogách a depresii (v origináli „death, divorce, drugs and depression“).

</doc>
<doc id="640635" url="https://sk.wikipedia.org/wiki?curid=640635" title="Ján Vlašský">
Ján Vlašský



</doc>
<doc id="640637" url="https://sk.wikipedia.org/wiki?curid=640637" title="Včasnoslovanské obdobie">
Včasnoslovanské obdobie

Včasnoslovanské obdobie v dejinách Slovenska je najranejšie obdobie v slovanských dejín územia Slovenska a jeho okolia. Obdobie zahrňujúce približne roky 500675 sa vyznačuje postupným prenikaním slovanských kmeňov zo severu a severovýchodu cez Karpaty do Panónskej panvy. V neskoršom období sa slovanské dejiny Slovenska a Panónie prekrývajú s dejinami Avarského kaganátu a s existenciou tzv. Samovej ríše. Obdobie je kultúrne spojené s rozmachom pražskej včasnoslovanskej kultúry.
Periodizácia.
Pre Čechy, Moravu a Slovensko podľa:
Dejinný vývoj.
Raná história Slovanov je nejasná, pretože okrem archeologických nálezov existuje len málo písomných prameňov, ktoré by sa Slovanom venovali. Už v prvom storočí rímske pramene spomínajú kmene Venetov (Venedov, Vinidov..), ktoré bývajú stotožňované so Slovanmi. Historický prameň, ktorý môže odkazovať na Slovanov pochádza aj z roku 448, ide o správu rétora Priska východorímskemu cisárovi Theodosiovi II. o národe, ktorý ho pohostil medovinou, a ďalšie správy poskytuje historik Jordanes a Prokopios. Označenia týchto, zrejme slovanských národov v dielach sú (Sklavíni, lat. "Sclaveni", gr. Σκλαβηνοί ("Sklábénoi"), alebo Anti).
Po tom, čo ostrogótsky kráľ Thiudimer v zime 470 porazil Svébov usídlených na území dnešného Slovenska sa Svébi na čele s Hunimundom odobrali na západ, kde neskôr založili menšie panstvo na Pyrenejskom polostrove. Ostrogóti a ani ich susedia Gepidi však prázdne vákuum po germánskych Svéboch nezaujali a na ich územie od konca 5. storočia začali prenikať slovanské kmene. 
Postupne nešlo o prenikanie usporiadané a šlo o menšie skupiny, no postupne migrácia zosilnela. Podľa niektorých názorov územie Slovenska osídlil jeden vojenský kmeň, existuje teória, ktorá hovorí o viacerých kmeňoch, ktorých mená sa však nezachovali. Kmeňová teória sa ako hypotéza vyskytovala v českých dejinách, kde sa v historických kronikách zachovali mená miestnych kmeňov.
Na území dnešného Slovenska sa Slovania stretli so zvyškami staršieho obyvateľstva. Jednak šlo o zvyšky germánskej populácie, no na vyššie položených miestach doznieval tiež ľud púchovskej kultúry. Moc južných germánskych ríš na Slovensko v tomto období zasahovala len čiastočne (napr. Ostrogóti a neskôr Longobardi na Záhorí, poprípade podľa novších nálezov aj na južnom Považí).
Slovania na novom území osídľovali oblasti rovín a horských kotlín. Z kultúrneho hľadiska je pre nich charakteristický žiarový pohrebný rítus a keramika pražského typu, vytváraná od konca 5. do 7. storočia. Spočiatku šlo o nezdobenú, neskôr jednoducho vlnovkami zdobenú keramiku. Pamiatkami širšej pražskej kultúry sú sídliská so zemnicami a kamennými pecami, ako i žiarové pohrebiská. Sídliská kultúry sa nachádzali napr. v Nitre, Šuranoch, bratislavskej Dúbravke, Matúškove, Čakajovciach a i. Extenzívny spôsob hospodárenia si vyžadoval skôr riedke osídlenie, pestovali sa obilniny, strukoviny i technické plodiny (konope, ľan). Slovania sa venovali aj chovu hovädzieho dobytka, oviec a kôz, postupne sa rozvíjala remeselná výroba. Obyvateľstvo sa združovalo sa do rodových a následne aj susedských občín. Osady pozostávali zvyčajne len z niekoľkých obydlí, často šlo len osamoty. V rodinách prevládala monogamia a prvotné slovanské usporiadanie bolo patriarchálne. Úloha rodu a kmeňa však postupne upadala a už v 6. storočí možno tušiť prvé politické zjednocovanie obyvateľstva.
Prokopios Cézarejský vo svojej šiestej knihe diela O vojne gótskej ("De bello Gotico") spomína, že v roku 512 zo stredného Podunajska na sever odišiel národ Herulov a počas svojej cesty prechádzal cez slovanské a neobývané krajiny. Správa tak dáva predpoklad, že Slovania ešte územie dnešného Slovenska neovládali úplne. Ďalej Prokopios Slovanov spomína pri zmienkach o boji o longobardský trón, keď sa k Slovanom utiahol Hilgidis, syn pretendenta longobardského trónu Risiulfa. Hilgidis následne s pomocou Slovanov a Gepidov bojoval proti Longobardom. Po uzavretí prímeria mal opäť ujsť k Slovanom.
Prokopios vo svojom diele popisuje Slovanov nasledovne:
Slovania podobne ako iné barbarské národy neboli mierumilovní a už v roku 548 zošli do svojich sídiel a spolu s Germánmi rabovali bohaté byzantské územia od Benátok až po prístav Drač. Podobný nájazd slovanské kmene zopakovali aj o tri roky neskôr, keď jedna vlna Slovanov plienila byzantské územie až po Egejské more a druhá na popud ostrogótskeho kráľa Totilu tiahla na Solún.
Byzantskí autori Prokopios i Pseudo-Mauríkios vo svojich dielach zanechali aj popis boja Slovanov. Slovania mali bojovať ako pešiaci a ako zbrane používali oštepy, či kopije, niektorí aj podlhovasté štíty, ochrannú zbroj príliš nenosili. K bežnej výbave patrili luky a otrávené šípy. Podľa správ nebojovali v usporiadaných oddieloch a dobre bojovali v nepriehľadnej krajine. V druhej polovici 6. storočia sa k zbraniam pridali aj meče.
Zmeny v stredoeurópskej situácii nastali po príchode Avarov, ktorí si okolo roku 558 podmanili čiernomorské pobrežie a opanovali tamojších Antov (Slovanov). Slovanské kmene mali následne v avarskom zväze rozličné postavenie. V roku 567 Longobardi na pomoc proti svojim tradičným nepriateľom Gepidom povolali Avarov a s ich pomocou Gepidskú ríšu rozvrátili. Už o rok (568) však aj samotní Longobardi pochopili, akých nových susedov získali, a preto odtiahli do Itálie. Panóniu tak ovládli Avari a ich Avarský kaganát. Spolu s Avarmi do Panónie prenikli aj nové slovanské kmene (časť zo severu a časť spolu s Avarmi z východu) a následne v priebehu storočia osídlili pás od Jadranu až po Dunaj. Podľa autochtónnej teórie v tomto období dochádza aj postupnej diferenciácii jednotlivých slovanských kmeňov (a budúcich národov), ktoré majú často mytologický podklad - napr. príbehy o bratoch Čechovi, Lechovi a Rusovi, či podobné povesti o bratoch zakladateľoch z Chorvátska a Srbska. Názory o presnom vývoji slovanských kmeňov sa však líšia, inou teóriou je napr. migračná teória, pozri Slovania. Ruský kronikár Nestor popisuje tzv. rozchodovú autochtónnu teóriu následovne:
Slovania a Avari spolu následne viackrát plienili byzantské územie (602, 610, 619, 623, 626) a bojovali aj proti talianskym Longobardom (603), či bavorskému vojvodovi Tassilovi I., ktorý v roku 595 zaútočil na korutánskych Slovanov (zrejme Dudlebov). Avarské obdobia malo na Slovanov aj kultúrny dopad. Pod vplyvom Avarov sa napríklad vyvíjala slovanská kultúra a keramika nadobúdala okrasnejšiu farebnú podobu. Postavenie niektorých, najmä západných Slovanov bolo voči Avarom však podriadené, a zlé vzťahy medzi zoskupeniami vyústili do protiavarského povstania v roku 623. Časť Slovanov spojených pod Samovou vládou získala od Avarov samostatnosť, ktorá im však vydržala len do jeho smrti niekedy v roku 658, keď sa opätovne obnovila moc Avarov, alebo sa dostali pod vplyv západného fransko-bavorského sveta. V tomto období dochádza k bližšiemu zbližovaniu Avarov a Slovanov, čo dokazujú spoločné pohrebiská a rozvoj umeleckých predmetov. (ďalej pozri: Samova ríša, Avarský kaganát, Karantánia a predveľkomoravské obdobie).

</doc>
<doc id="640643" url="https://sk.wikipedia.org/wiki?curid=640643" title="Eoan Ermine">
Eoan Ermine



</doc>
<doc id="640644" url="https://sk.wikipedia.org/wiki?curid=640644" title="Strana budúcnosti Sýrie">
Strana budúcnosti Sýrie

Strana budúcnosti Sýrie (, prepis "hizb súrijá al-mustakbal", skratka HSA, po anglicky "Syria's Future Party", "Future Syria Party") je sýrska politická strana, pôsobiaca od roku 2018 v Autonómnej samospráve Severnej a Východnej Sýrie (ASSVS). Ideologicky je strana sekulárna, je postavená na rovnosti Kurdov, Arabov a kresťanov, ktorí na severe krajiny žijú, žiada väčšiu spoluprácu medzi etnikami a decentralizáciu moci pri zachovaní celistvosti Sýrie. Spolu-predsedníčka strany, Hevrin Chalafová, bola brutálne zavraždená protureckými islamistickými silami počas tureckej invázie (Operácia Prameň mieru) do ASSVS 12. septembra 2019. Strana sa podieľa na vládnutí v sýrskych regiónoch, ktoré sú pod správou ASSVS.
Pri vzniku strany jej kritici tvrdili, že vznikla z dopytu USA ako protiturecká sila či ako protiváha Ľudových obranných jednotiek (YPG), čo však lídri HSA odmietli a deklarovali, že strana vznikla z popudu sýrskeho ľudu po zmene. Strana sa vybrala ako sídlo Rakku z dôvodu, aby očistila mesto od negatívnej nálepky hlavného mesta Islamského štátu a urobila z neho „maják demokracie“.
Politický program.
Strana sa profiluje ako nie prokurdská, ale prosýrska. Je oponentom režimu Baššára al-Asada a Turecka a chce zachovať jednotu Sýrie. V rámci nej chce pristúpiť k decentralizácii a rovnosti všetkých občanov Sýrie nezávisle od toho, či sú moslimovia alebo kresťania či Arabi, Kurdi, Asýrčania alebo Turci.
Tri strategické ciele programu HSA, tak ako ich predstavil predseda al-Kaftan v júni 2018, sú:

</doc>
<doc id="640649" url="https://sk.wikipedia.org/wiki?curid=640649" title="Theofylaktos Simokattes">
Theofylaktos Simokattes

Theofylaktos Simokattes, niekedy prepisované aj skrátene ako Theofylakt, či ako Simokattés (gr. Θεοφύλακτος Σιμοκάτ(τ)ης, lat. "Theophylactus Simocatta"; * 580, Alexandria, byzantský Egypt† asi 630) bol byzantský historik a básnik. V mladosti vyštudoval právo v Konštantínopole, kde sa dostal do povedomia patriarchu Sergia, vďaka ktorému získal viacero vyšších úradov. Jeho dielo do latinčiny na začiatku 16. storočia preložil Mikuláš Kopernik. Simokattes bývava označovaný aj ako posledný historik píšuci v antickom historiografickom duchu.
Dielo.
V ôsmich knihách dielo opisuje vládu cisára Maurikia (582602). Spis nadväzuje na prácu Menandra Protektora a pravdepodobne vznikali niekedy v rokoch 628638. Dielo je i napriek drobným nepresnostiam považované za spoľahlivé, narozdiel od klasických antických diel je už písané v kresťanskom duchu, obsahuje však aj rôzne mytologické narážky. V diele sú využité viaceré ranejšie diela (napr. Ján z Epifanie) i primárne dobové pramene. Okrem východorímskych (byzantských) dejín dielo popisuje aj geografické a etnografické znaky vtedajších známych krajín, mimo iné o Egypte, Avaroch, či Číne.
V češtine vyšlo ako "Na sklonku věků".
V češtine vyšlo v rámci zbierky "Listy hetér".

</doc>
<doc id="640650" url="https://sk.wikipedia.org/wiki?curid=640650" title="Theofylaktos Simokattés">
Theofylaktos Simokattés



</doc>
<doc id="640656" url="https://sk.wikipedia.org/wiki?curid=640656" title="Budačina">
Budačina

Budačina je prírodná pamiatka, ktorá sa nachádza v Kudlovickej doline na katastrálnom území obce Halenkovice v najzápadnejšom výbežku okresu Zlín, asi 300 m po značenej turistickej ceste od cesty vedúcej z obce Kudlovice do obce Kostelany v pohorí Chřiby. Chránené územie je v správe Krajského úradu Zlínskeho kraja. Prírodná pamiatka je súčasťou európsky významnej lokality Chřiby.
Predmet ochrany.
Prírodná pamiatka bola vyhlásená na ochranu geologickej a historickej lokality, tvorenej skupinou štyroch väčších pieskovcových skál pleistocénneho obdobia. Súčasťou chráneného územia je aj 5 metrov dlhá puklinová jaskyňa a opustený pieskovcový lom na úpätí. Skaly sa nachádzajú v nadmorskej výške 315 až 375 metrov na chrbte, stúpajúcom v závere Kudlovické doliny ku kóte Krásna hora () 
Jednotlivé skaly sú prirodzeným skalným odkryvom, tvoreným značne naklonenými (s náklonom medzi 70 ° až 80 °) pieskovcovo - zlepencovými skalnými lavicami o hrúbke až 4 m. Najväčším skalným útvarom je zhruba 12 metrov vysoká Veľká skala, ktorá je v dolnej časti dlhá približne 15 metrov. Na severnej strane Veľkej skaly sa veternou eróziou vytvorili voštiny.
V tiesňave na Veľkej skale je umiestnená pamätná bronzová doska od kroměřížského sochára Sylvestra Harnu na uctenie pamiatky Antonína Rozsypala, ktorý bol umučený v roku 1942 v Mauthausene. Na území prírodnej pamiatky sa nachádza studnička "Šerifka", nazvaná podľa niekdajšieho šerifa tunajšej trampskej osady Jozefa Sklenaříka z Halenkovíc.
Povesti.
Podľa miestnych povestí sa traduje, že jaskyne v skalách Budačiny slúžili ako úkryt pre lúpežníkov Ondráša a Juráša, ktorí odtiaľ vyrážali prepadať kupcov, prechádzajúcich po neďalekom chodníku.

</doc>
