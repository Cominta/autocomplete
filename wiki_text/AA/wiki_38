<doc id="33226" url="https://sk.wikipedia.org/wiki?curid=33226" title="Počasie">
Počasie

Počasie je dané stavom všetkých atmosférických javov pozorovaných na určitom mieste a v určitom krátkom časovom úseku alebo okamihu. Tento stav sa opisuje súborom hodnôt meteorologických prvkov, ktoré boli namerané meteorologickými prístrojmi alebo zistené pozorovateľom.
Počasie je na rozdiel od podnebia stavom atmosféry na určitom mieste a v určitom (krátkom) čase, zatiaľ čo podnebie popisuje dlhodobý stav počasia na určitom mieste. Počasie sa zvyčajne chápe ako stav troposféry, pretože tá je človeku najbližšie a bezprostredne ho obklopuje. 
Veľká pozornosť sa venuje predpovedi počasia, pretože počasie ovplyvňuje všetky ľudské činnosti. Počasím sa zaoberá meteorológia, respektíve fyzika atmosféry.
Hlavným činiteľom zmien počasia na Zemi je Slnko a pohyby Zeme. Ročné obdobia sa striedajú, lebo sa mení množstvo slnečného žiarenia zasahujúceho Zem. Slnko rozohrieva kontinent aj svetový oceán, a tým spôsobuje vírenie vzduchu. Táto energia ovplyvňuje aj počasie. Zmeny počasia sa odohrávajú vo vrstve atmosféry označovanej troposféra.
Extrémy počasia na Zemi.
Najnižšia teplota bola zaznamenaná na výskumnej stanici Vostok v Antarktíde, kde 21. júla 1983 namerali -89,2 °C. Najvyššia teplota bola zaznamenaná vo Furnace Creek Ranch (v tej dobe "Greenland Ranch") v kalifornskom Death Valley v USA, kde dňa 10. júla 1913 namerali 56,7 °C. V minulosti dlhú dobu tento titul patril líbyjskej El 'Azizii, kde 13. septembra 1922 teplota údajne dosiahla 57,8 °C, tento rekord však bol medzinárodnou expertnou komisiou vyvrátený. Najsuchším miestom na Zemi je Arica v Čile, kde takmer vôbec neprší.
Extrémy na Slovensku.
Podnebie.
Slovensko leží v miernom pásme s charakteristickým striedaním ročných období. Podnebie je prechodné medzi oceánskym a kontinentálnym a počasie veľmi premenlivé. Kontinentálna klíma sa o niečo viac prejavuje vo východnej časti územia, no blízkosť morí nedovoľuje výraznejším prejavom. Charakteristické sú preto teplé a pomerne suché letá a chladné, mierne vlhké zimy s priemernými teplotami od 0°C v januári po 21 °C v júli a auguste. Priemerná ročná teplota je od 6 °C na severe (najnižšiu. -3,7 °C má Lomnický štít) po takmer 10,4 °C v okolí Štúrova v Podunajskej nížine a množstvo zrážok je od 500 mm v nížinách po 2000 mm v Tatrách. Množstvo slnečného svitu sa pohybuje od 1052 hodín v okolí Trstenej po 2190 hodín v okolí Hurbanova. Na počasie má výraznejší vplyv členitosť a nadmorská výška jednotlivých regiónov a vo všeobecnosti sa územie rozčleňuje na tri klimatické oblasti: teplú, mierne teplú a chladnú klimatickú oblasť.
Teploty.
Najteplejším mesiacom na území Slovenska je júl, kedy priemerné teploty dosahujú od 20°C v najteplejších oblastiach, po 4 °C v Tatrách. Teplotné maximum 40,3 °C bolo namerané 20. júla 2007 v Hurbanove, kde bola v roku 2000 zaznamenaná aj najvyššia priemerná ročná teplota s hodnotou 12,1 °C. Počet letných dní (s teplotou nad 25 °C) je v nížinách priemerne okolo 70, tropických s denným maximom nad 30 °C je v najteplejších oblastiach od 15 do 20. V polohách nad sa letné dni vyskytujú veľmi ojedinele. 
Najnižšia nameraná teplota na území Slovenska má hodnotu -41 °C a bola zaznamenaná 11. februára 1929 v Pstruši neďaleko Zvolena. Januárový teplotný priemer dosahuje od -1 °C v Podunajskej nížine, po -11 °C v najvyšších vrcholoch Tatier. Priemerný počet mrazových dní sa pohybuje od 70 v Podunajskej nížine, cez 160 v Poprade, až po 280 na Lomnickom štíte. Ľadových dní (kedy teplota nevystúpi nad 0 °C) býva v nížinách v priemere 30 - 40, na vrcholoch Tatier 190 a arktických dní (s teplotou pod -10 °C) je v nížinách len 1,4, no na Lomnickom štíte až 30.
Zrážky.
Množstvo zrážok ovplyvňuje výrazná členitosť povrchu Slovenska, spôsobujúca veľké rozdiely v úhrnoch na pomerne malých územiach. Najnižšie úhrny sa vyskytujú na rovinách Podunajskej nížiny v okolí Galanty (ročný priemer 483 mm), najviac zrážok sa vyskytuje vo vysokých pohoriach, kde ročný úhrn dosahuje až do 2000 mm (Zbojnícka chata vo Vysokých Tatrách s ročným priemerom 2130 mm). Najvyšší denný úhrn zrážok 231,9 mm bol zaznamenaný 13. júla 1957 v Salke, najnižší ročný úhrn 262 mm bol zaznamenaný v roku 2011 v Malých Kosihách. Zrážky v podobe snehu tvoria okolo 20% ročného úhrnu (s rastúcou nadmorskou výškou podiel narastá až do 70% na hrebeňoch Tatier) a snehová pokrývka trvá od 40 dní v Podunajskej nížine po viac ako 200 dní v najvyšších polohách Tatier.

</doc>
<doc id="33227" url="https://sk.wikipedia.org/wiki?curid=33227" title="Čína (civilizácia)">
Čína (civilizácia)

Čína () označuje niekoľko štátov a kultúr, ktoré existovali vo Východnej Ázii a pozeráme sa na ne ako vzájomne nadväzujúce za posledných 4000 rokov.
Čína je krajina vo východnej Ázii, . 95 % jej obyvateľstva tvoria Číňania (Chanovia).
Dejiny do roku 1644.
Jedna z najstarších civilizácií na svete. Najstarším dokladom osídlenia Číny je nález pračloveka pri Lan-tchiene (Sinanthropus Latiniensis) v provincii Šen-si z 1963 (spodná čelusť) a 1964 (lebka) zo stredného pleistocénu, kt. je zrejme trochu starší ako známy nález pekinského (čín.) človeka pri Čou-kchu-tiene (Sinathropus pekinensis). Prvé osídlenia v údolí rieky Chuang-che (Žltá rieka), kontakty s ďalšími civilizačnými strediskami na území dnešnej Číny, archeologické nálezy Sinanthropus pekinensis, asi 400 000 pred Kr., najstaršie kultúry Jang-šao a Lung-šan, nálezy keramiky, 2 000 pred Kr., legendárna dynastia Sia (21. stor. – 16. stor. pred Kr.), vytváranie základov čínskej kultúry, mytologickí panovníci Jao, Šun a Jü, rozvoj poľnohospodárstva, zavodňovanie pôdy.
Prvá historicky potvrdená dynastia Šang (16.stor. – 11.stor. pred Kr.), hlavné mesto An-jang, rozprestierala sa najmä vo východnej časti Číny, technika odlievania bronzu, bohaté archeologické nálezy, pokračovanie tradície kultúry Jang-šao, veštebné nápisy na pancieroch korytnačiek, protofeudálna spoločnosť, najvyšší vládca kráľ, porazená dynastiou Čou (11. stor. – 221 pred Kr.), jej zakladateľ Wu Wang, obdobie vlády sa rozdeľuje na Západných Čou (11. stor. – 771 pred Kr.) a Východných Čou (770 – 221 pred Kr.), ktoré sa ďalej člení na Obdobie jarí a jesení (770 – 476 pred Kr.) a obdobie Bojujúcich štátov (475 – 221 pred Kr.), vládcovia Číny kontrolovali severnú Čínu, neskôr iba nominálni panovníci, obdobie postupnej centralizácie Číny poznačené dlhoročnými konfliktami jednotlivých štátov zavŕšené dynastiou Čchin, protofeudálna spoločnosť, poľnohospodárske štáty, postupné oslabovanie politického vplyvu aristokracie, vznik najvýznamnejších čínskych filozofických škôl (Konfucius, Mencius, Sün-c’, Lao-c’, Čuang-c’, Mo Ti, legalizmus).
Prvý cisár dynastie Čchin Š’-chuang-ti vďaka vojenskej prevahe zjednotil územie Číny, vytvoril základy centralizovane riadeného byrokratického štátu, admininstratívne členenie územia, zjednotenie písma, meny, mier a váh, výstavba systému ciest a vytvorenie Čínskeho múru, podpora legalizmu, prenasledovanie konfucianizmu. Absolutistická vláda, kruté zákony, roľnícke povstanie.
Vznik dynastie Chan (206 pred Kr. – 220), ktorej vláda sa rozdeľuje na obdobie Raných Chan (206 pred Kr. – 24 po Kr.) a Neskorých Chan (25220). Založeniu dynastie Chan predchádzal konflikt medzi Siang Jüom (chcel obnoviť feudálny systém dynastie Čou) a zakladateľom dynastie Liou Pang, kt. nadviazal na politický systém Čchin. Jeden z vrcholov čín. civilizácie – územný rozmach (kontrola sev. Vietnamu, severnej časti Kórejského polostrova, V Strednej Ázie, Západné oblasti). Hl. m. Čchang-an, Liou Pang sčasti obnovil systém vazalských území, pridelených členom cisárskej rodiny, väčšinu krajiny spravovali úradníci delegovaní centrálnou vládou, vládnuca elita nebola dedičná, postupne vytvorenie základov systému štátnych skúšok. Trvalé konflikty s nomádskou ríšou Siung-nu, vytvorenie tribútneho systému, politika udržania mieru pomocou príbuzenských zväzkov (čín. che-čchin).
Obdobie vlády cisára Wu-tiho (141 pred Kr. – 87 pred Kr.), najdynamickejší rozvoj, misia Čang Čchiena do Strednej Ázie, kontakty s okolitým svetom, nadviazanie obch. a kult. spojení so záp. časťou Ázie prostredníctvom hodvábnych ciest, etablovanie konfucianizmu (s prvkami legalizmu) ako štátnej ideológie čínskeho cisárstva, r. 124 založenie cisárskej univerzity, budovanie vodných kanálov, začiatok čín. historiografickej tradície (S’-ma Čchien), vynález papiera a kompasu. Neskôr zhoršovanie ekon. situácie, reformy Wang Manga, opozícia veľkomajiteľov pôdy, povstanie červených obočí, 25 po Kr. presun hl. mesta do Luo-jangu, obdobie Neskorých Chan, postupný úpadok, r. 184 povstanie žltých turbanov, zánik ríše, dezintegrácia Číny.
Obdobie Troch kráľovstiev (221264), na severe vládol Cchao Cchao v ríši Wej, Liou Pej na jz. v Šu a Sun Čchüan na jv. vo Wu, ďalší rozpad, obdobie Šiestich dynastií (265581), prenikanie nečín. etník do sev. Č., ich etablovanie a vytvorenie vlastných dynastií (napr. Severný Wej 386534), presun Číňanov na J, úpadok konfucianizmu, z Indie cez Strednú Áziu prenikanie buddhizmu, kt. ovplyvnil čín. spoločnosť, cesty čín. pútnikov do Indie (Fa Sien, neskôr Süan-cang), prekladanie textov (Kumaradžíva).
Severočínska dynastia Suej (581617) r. 589 porazila všetky okolité štátne útvary a znovuzjednotila Čínu, vytvorenie základov fungovania silného impéria: obnovenie centrálnej správy, vybudovanie Veľkého kanálu spájajúceho juh so severom, začiatok územnej expanzie (pokus dobyť severokórejské kráľovstvo Kogurjo). Rozmach za vlády cisára Jang-ti.
Dynastia Suej zanikla roku 617 po sérii roľníckych povstaní a vzbúr generálov. Zo zápasu o moc víťazne vyšiel generál turkického pôvodu Li Jüan, zakladateľ dynastie Tchang (618906), stabilizovanie a upevnenie štátu za vlády jeho syna Li Š’-mina, druhého cisára, druhý civilizačný vrchol čínskych dejín, hlavné mesto Čchang-an. V priebehu 1. polovice 7. stor. rozšírenie vplyvu do sev. Kórey a do Vietnamu, čiastočná kontrola Strednej Ázie, obnovenie systému štátnych skúšok, úradníci zaradení do deviatich kategórii, štátne školy, založenie akadémie Chan-lin-jüan, konflikty s okolitými ríšami (Tibetská ríša, Turkská ríša, Ujgurská ríša, Nan-čao), kontakty s cudzími kultúrami a náboženstvami (islam, nestoriánske kresťanstvo, manicheizmus), kozmopolitná atmosféra. Roku 710 sa stal panovníkom Süan-cung, obdobie ekonomickej prosperity a kultúrnehorozmachu, ukončené An Lu-šanovým povstaním (755763), postupný úpadok dynastie, roľnícke povstania, zánik.
Krátke obdobie nejednoty 907959 (Obdobie piatich dynastií a desiatich kráľovstiev) ukončené vznikom dynastie Sung (9601279), zakladateľ Čao Kchuang-jin, hl. mesto Kchaj-feng, koncentrácia moci v rukách cisára.
S Číny nečínske dynastie Liao (9461125, Kitanovia) a neskôr Ťin (11151234, Džürčenovia),vojenské konflikty, menší územný rozmach Sung, r. 1004 mierová dohoda medzi Sung a Kitanmi. Návrat k tradičnej čínskej vzdelanosti, neokonfucianizmus (Ču Si), zdokonalenie admin. aparátu, 11. stor. ekon. rozmach, rozvoj obchodu (aj námorného), používanie papierových peňazí, urbanizácia spoločnosti a nárast populácie, strata vplyvu aristokracie, vynález tlače z drevených matríc, vznik encyklopedických diel, rozvoj historiografie (S’-ma Kuang, Ou-jang Siou). Neskôr zhoršenie fin. situácie, ekon. reformy Wang An-š’.
R. 1126 Džürčenovia dobyli sev. Číny, začiatok obdobia Južný Sung (predtým 9601115 Severný Sung), rozdelenie čín. územia na dve oblasti ovládané rozl. dynastiami, nové hl. m. dynastie Južný Sung Chang-čou, pokusy o dobytie sev. Č. (Jüe Fej), napriek menšiemu územiu ekon. stabilita. Od zač. 13. stor. postupné zvyšovanie mongolského nebezpečenstva, Mongoli dobýjajú severnú Čínu (Ögödej).
R. 1279 si mongolský chán Chubilaj podmanil celú Č. a založil dynastiu Jüan (12791368) tvoriacu súčasť euroázijskej Mongolskej ríše. Mongoli využívali vo svojich službách mnoho cudzincov, najmä zo Strednej Ázie, Číňania mali najnižší spoločenský status, kontakty s Európou: misionári (G. de Carpini, W. Rubruk, O. de Pordenone) a obchodníci (Marco Polo), bohaté kultúrne kontakty. Cisári podporovali tibetský buddhizmus, ktorý sa stal štátnou ideológiou mongolskej dynastie, no zároveň podpora konfucianizmu, hlavné mesto Chánbalyk (dnešný Peking), zachovanie adminstratívneho aparátu, etablovali sa ako čínska dynastia. V priebehu 14. stor. sa objavili rozpory medzi jednotlivými mongolskými vodcami, zhoršovanie ekonomickej situácie, množstvo protimongolských povstaní (najmä na juhu Číny), ktoré boli organizované tajnými spoločnosťami napojenými na buddhistické sekty.
Roku 1368 Ču Jüan-čang dobyl Peking a založil novú, čínsku dynastiu Ming (13681644). Mongoli sa čiastočne stiahli naspäť do stepi, časť ostala žiť v ríši Ming, predstavovali trvalé nebezpečenstvo, vojenské konflikty, výstavba nového Čínskeho múru. Hlavné mesto za dynastie Ming bol spočiatku Nanking, r. 1421 presun hlavného mesta do Pekingu, vybudovanie sídla cisárov, Zakázaného mesta, menší územný rozmach. Nadviazanie na čínske kultúrne tradície, neokonfucianizmus (Wang Jang-ming) dôraz na kontinuitu s čínskymi dynastiami, tradicionalizmus, izolácia. Dynamický rozvoj za vlády cisára Jung-le, vydávanie encyklopédie a historických diel, novým aspektom centrálnej správy sa stal zvyšujúci sa vplyv eunuchov (Wang Čen), napätie medzi úradníkmi a eunuchmi. Významné námorné expedície v 1. pol. 14. stor. pod vedením Čeng Chea. Kontakty Európy s Čínou, príchod portugalských lodí začiatkom 16. stor., neskôr prenikanie európskych jezuitských misionárov (Matteo Ricci). V 2. pol. 16. stor. opäť stabilizovanie situácie, neskôr nadmerné koncentrovanie moci v rukách eunuchov, viedlo k vlne povstaní, ktoré nakoniec destabilizovali situáciu a umožnili nástup novej, nečínskej (mandžuskej) dynastie Čching (16441911).

</doc>
<doc id="33230" url="https://sk.wikipedia.org/wiki?curid=33230" title="Emmerich Kálmán">
Emmerich Kálmán

Emmerich Kálmán () (* 24. október 1882, Siófok, Rakúsko-Uhorsko – † 30. október 1953, Paríž, Francúzsko) bol maďarský operetný skladateľ.
Kálmánova mladosť.
Narodil sa do rodiny bohatého obchodníka Károlya Koppsteina. Hospodárska recesia, ako aj príliš smelá otcova investícia do divadla či jazdiarne v Siófoku mu však spôsobili v roku 1892 bankrot. Rodina sa presťahovala do Budapešti, zmenila si meno na Kálmán a 6 detí (2 chlapci a 4 dievčatá) museli rodičia rozdeliť medzi príbuzných.
Mladý Emmerich Kálmán mal od malička záujem o hudbu (napr. naučil sa naspamäť spievať celú 2. maďarskú rapsódiu od Franza Liszta). Ako malý chlapec však spadol pri verejnom tanci a odvtedy už nikdy viac nechcel tancovať. Od malička sa učil hre na klavír, kde sa prejavil jeho veľký talent, a v roku 1897 vystúpil verejne. Neskôr však dostal bolesti ramena a musel hru prerušiť. Prešiel teda na štúdium kompozície.
Emmerich Kálmán bol súčasťou úspešnej generácie maďarských hudobných skladateľov, ktorí začiatkom 20. storočia študovali na Hudobnej akadémii (Zeneakadémia) v Budapešti pod taktovkou Jána Kösslera. K tejto generácii patrili operetní skladatelia ako napr. Albert Szirmai a Viktor Jacobi, operný skladateľ Béla Bartók a skladateľ národných hudobných piesní Zoltán Kodály. Okrem toho študoval na žiadosť svojho otca aj právo na Budapeštianskej univerzite.
Ako absolvent hudobnej akadémie mal v roku 1904 istý úspech na záverečnom koncerte so svojím symfonickým dielom "Saturnália", ale jeho dielo bolo v ten večer hrané prvýkrát aj naposledy.
Po absolvovaní práva sa zamestnal u Samuela Bakonyiho. Keď mal zastúpiť štrajkujúcich železničiarov na súde, nestihol si ani preštudovať spis. Na súde pohorel a bol po dohode prepustený. Podľa dohody mal Bakonyi Kálmánovým rodičom naďalej tvrdiť, že ich syn je stále jeho zamestnanec.
Namiesto práva sa Kálmán zamestnal ako hudobný kritik v novinách Pesti Napló, kde ho poznali už od študentských čias. V tom čase skomponoval svoju druhú symfóniu Endre a Johanna, ale nikto o ňu nemal záujem. Vtedy zo žartu poznamenal, že skomponuje operetu. Po tom, čo skomponoval úspešný kuplet pre Sáru Ferák (vtedy najznámejšiu šansonetu v Budapešti) a dopočul sa o veľkých úspechoch Oscara Strausa a Lea Falla, začal sa zaoberať myšlienkami na operetu vážnejšie. V tom mu bol príkladom a pomocou jeho spolužiak a priateľ Viktor Jacobi, ktorý neváhal a operety začal písať ihneď po absolvovaní Hudobnej akadémie.
Kariéra operetného skladateľa.
Ani o jeho prvú operetu "Jesenné manévre" (maď. "Tatárjárás", nem. "Ein Herbstmanöver") však maďarské Kráľovské divadlo ("Királyszínház") v Budapešti neprejavilo záujem. Vo svojom zúfalstve sa obrátil na riaditeľa v divadle Vígszínház, ktorého dielo veľmi zaujalo a rozhodol sa ho teda uviesť. Toto rozhodnutie bolo rovnako odvážne, ako aj skvelé! Odvážne preto, lebo Vígszínház mal dovtedy na programe iba činohru, a skvelé preto, že opereta slávila veľký úspech. Premiéru mala 22. februára 1908. Úspech si všimol aj Viliam Karczag, riaditeľ v Theater an der Wien. V Budapešti ho sprevádzal Leo Fall, ktorý operetu bez závisti, či rivality odporučil. Stal sa dokonca Kálmánovým dobrým priateľom. Operetu uviedli 21. januára 1909 v upravenej verzii. Mala podobný úspech ako v Budapešti a z Viedne sa dostala do mnohých ďalších svetových divadiel.
Z jeho ďalších úspešných operiet, ktoré už mávali premiéru vo Viedni, sa preslávila najmä "Čardášová princezná" (nem. "Die Csárdásfürstin"), ale aj iné, napr. "Grófka Marica" (nem. "Gräfin Maritza") alebo "Cirkusová princezná" (nem. "Die Zirkusprinzessin").
Vo svojich operetách plne využíval maďarské čardášové hudobné motívy ktoré vhodne skĺbil s viedenskou operetnou tradíciou.
V roku 1938 musel Kálmán kvôli svojmu židovskému pôvodu opustiť Viedeň. Za výdatnej pomoci Miklósa Horthyho odišiel cez Švajčiarsko do Paríža. Potom, keď hrozil vpád Nemcov aj do Francúzska, odhodlal sa na cestu, ktorú by inak asi nikdy nepodnikol; do New Yorku v USA, kde bol už vďaka svojim operetám dobre známy. Krátko žil aj v Hollywoode.
Cez vojnu napísal operetu "Marinka", ktorá mala síce v USA úspech, ale nedosiahla slávu jeho predošlých diel. V roku 1949 sa nakrátko vrátil do Európy a navštívil aj Viedeň. Potom sa v roku 1950 natrvalo usadil v Paríži, kde o dva roky neskôr zomrel. Jeho posledná opereta "Arizona Lady", ktorú dokončil jeho syn Charles, bola uvedená v Berne až po jeho smrti. Pri príležitosti 40. výročia Kálmánovho úmrtia mu mesto Siófok udelilo čestné občianstvo, odhalili mu sochu a zriadili malé múzeum.
Súkromný život.
Prvou manželkou Kálmána bola Paula Dvorak, ktorá po ťažkej chorobe zomrela v roku 1928. Jeho druhou manželkou bola chudobná ruská emigrantka Vera Nataša Makinská, ktorá žila v úplnej chudobe vo Viedni a snažila sa presadiť ako herečka. Kálmán sa do nej natoľko zaľúbil, že jej dal prednosť pred vznešenou a vplyvnou (a taktiež mladou a krásnou) Agnesou Esterházy! Láska Kálmána k Vere so svojimi ťažkosťami a šťastným rozuzlením je akoby vytrhnutá zo sveta operety. Kto iný mal teda komponovať operety, ak nie Kálmán?
Napriek tomu, že Vera bola dosť rozhadzovačná žena, že sa neskôr v USA znova zaľúbila a s Kálmánom rozviedla, možno povedať, že to bolo pomerne šťastné manželstvo. Ona si to totiž neskôr rozmyslela a s Kálmánom sa opäť zosobášili; tentoraz si ho už asi viac vážila, lebo s ním vydržala až do smrti a aj potom venovala obrovskú energiu na zachovanie kultu svojho manžela.

</doc>
<doc id="33238" url="https://sk.wikipedia.org/wiki?curid=33238" title="Ľubica Blaškovičová">
Ľubica Blaškovičová

Mgr. art. Ľubica Blaškovičová ( * 16. august 1955, Nitra ) je slovenská filmová a divadelná herečka a komunálna politička. 
Ľubica Blaškovičová je dcérou herca Dušana Blaškoviča a vdovou po hercovi a režisérovi Petrovi Raševovi. Má dve dcéry - Kristínu a Katarínu.
V roku 1978 absolvovala štúdium herectva na VŠMU v Bratislave. Od roku 1978 je členkou činohry Štátneho divadla v Košiciach (s výnimkou 6 rokov, keď pôsobila v Staromestskom divadle v Košiciach).
Komunálna politika.
Ľubica Blaškovičová je poslankyňou Zastupiteľstva Mestskej časti Košice - Staré Mesto nepretržite od roku 1990 a je aj členkou miestnej rady tejto mestskej časti. Vo voľbách v roku 2005 bola ako nezávislá kandidátka zvolená za poslankyňu Zastupiteľstva Košického samosprávneho kraja za okres Košice I.

</doc>
<doc id="33239" url="https://sk.wikipedia.org/wiki?curid=33239" title="Spišská Sobota">
Spišská Sobota

Spišská Sobota (, ) je od roku 1946 mestská časť mesta Poprad. Nachádza sa v jeho severovýchodnej časti. Počet obyvateľov 2 807 (2015).
Prvá písomná zmienka je z roku 1256. Nachádza sa v severovýchodnej časti mesta nad riekou Poprad. V dejinách najvýznamnejšie z hornospišských miest, v Uhorsku okresné mesto Spišskej stolice. V roku 1567 získalo mesto jarmočné právo. Bola centrom cechov (obuvnícky, čižmársky, krajčírsky, kožušnícky a gombičkársky), obchodu aj kultúrneho života. Vďaka svojej výhodnej polohe sa vyvinula na trhové mesto (odtiaľ aj názov) a po príchode nemeckých kolonistov odvážne konkurovala takým centrám Spiša, akými vtedy boli Levoča a Kežmarok. Od roku 1412 až do roku 1772 v poľskom zálohu. 
V roku 1647 udelil panovník Ferdinand III. Spišskej Sobote právoplatný mestský erb s postavou sv. Juraja na štíte, ako typ hovoriaceho erbu, podľa latinského a nemeckého názvu mesta – Mons Sancti Georgii, Georgenberg, teda Jurajov vrch. V 18. storočí zaznamenala Spišská Sobota najväčší rozvoj, napr. v roku 1773 tu bolo 126 remeselníckych majstrov.  Ako jediné spišské mesto malo v roku 1821 kníhkupectvo. 
V roku 1876 sa mesto stalo sídlom slúžnovského obvodu, okresného súdu a daňového úradu. V roku 1946 bola pripojená k Popradu. Spišská Sobota má do dnešných dní nádherné zachovalé historické centrum vyhlásené v roku 1950 za mestskú pamiatkovú rezerváciu. Námestie krášlia gotické, renesančné i barokové meštianske domy. 
K významným pamiatkam patrí kostol sv. Juraja (pôvodne neskororománsky z roku 1273, ktorý bol v roku 1464 goticky prestavaný), kde môžeme obdivovať neskorogotické krídlové oltáre a hlavný oltár z roku 1516 z dielne Majstra Pavla z Levoče, kaplnka sv. Anny zo začiatku 16. storočia, renesančná zvonica z roku 1598 a evanjelický klasicistický kostol z roku 1777. 
Kostol sv. Juraja získal cenu Kultúrna pamiatka roka 2011.
Dejiny.
Prvá písomná zmienka o Spišskej Sobote siaha až do roku 1256 ako hraničná obec Gánoviec, ale nepochybne existovala už dávno predtým. V roku 1271 boli Spišskej sobote udelené mestské privilégiá. Po druhej svetovej vojne sa začala výstavba novej mestskej časti Spišskej Soboty – Nižany
Pamiatky.
Centrum Spišskej Soboty tvorí čerstvo zrekonštruované námestie spolu so zvonicou, Mariánskym stĺpom a neskororománskym rímskokatolíckym farským kostolom svätého Juraja z roku 1273, v ktorom sa nachádza:
Stojí tu aj dom, v ktorom bol ubytovaný Matej Korvín. Na jeho počesť je tu vytesaná aj pamätná tabuľa.
Na opačnom konci lievikovitého námestia stojí aj klasicistický evanjelický kostol z roku 1777.
Pomedzi renesančné domy vedie od kostola úzka ulička k starodávnemu cintorínu.
Vzdelávanie.
Vedľa cintorína sa nachádza základná škola s hokejovými a plaveckými triedami a ihriskom.

</doc>
<doc id="33240" url="https://sk.wikipedia.org/wiki?curid=33240" title="Jana Oľhová">
Jana Oľhová

Jana Oľhová, rod. Geišbergová (* 31. december 1959, Myjava) je slovenská herečka. Sestra herca Mariána Geišberga a exmanželka režiséra Matúša Oľhu.
Životopis.
V roku 1982 absolvovala štúdium herectva na Vysokej škole múzických umení v Bratislave. Po skončení školy pôsobila v Radošinskom naivnom divadle a potom prijala angažmá v Divadle J. G. Tajovského vo Zvolene (1985 - 1988). Od roku 1988 je členkou Slovenského komorného divadla v Martine. 
Vyše dvadsať rokov sa venuje aj pedagogickej činnosti. Vyučovala na Akadémii umení v Banskej Bystrici, na konzervatóriu v Žiline a aktuálne vyučuje na konzervatóriu Jána Levoslava Bellu v Banskej Bystrici. 
Často hosťuje aj v Mestskom divadle Žilina, v DPOH a v Divadle Aréna v Bratislave. Od septembra 2012 je členkou Slovenského národného divadla v Bratislave. Patrí medzi najvýraznejšie a najlepšie herečky svojej generácie – v divadle, vo filmoch, v seriáloch.
S bývalým manželom má šesť detí, ktoré sa venujú umeniu. 

</doc>
<doc id="33243" url="https://sk.wikipedia.org/wiki?curid=33243" title="Dorota Nvotová">
Dorota Nvotová

Dorota Nvotová (* 27. október 1982, Považská Bystrica) je slovenská herečka, speváčka a príležitostná autorka, novinárka, moderátorka.
Život.
Dcéra herečky Anny Šiškovej, ktorá ju vychovávala spolu s divadelným i filmovým režisérom Jurajom Nvotom. Jej biologickým otcom bol hudobník Jaroslav Filip. Jej sestrou je herečka a režisérka Tereza Nvotová.
Vyštudovala evanjelické lýceum v Bratislave.
V roku 2002 sa vydala za Miloslava Lábera alias Whisky – speváka, textára a gitaristu, s ktorým účinkovala v spoločnej skupine Overground. V roku 2007 sa Nvotová a Láber rozišli a následne sa Nvotová vydala do Nepálu, kde strávila niekoľko rokov. V roku 2011 vyšla jej autobiografická kniha "Fulmaya (nepálsky kvet lásky)". Jej život v Nepále, a snahu pomôcť v nepálskom sirotinci zaznamenala v dokumentárnom filme „Fulmaya, dievčatko s tenkými nohami“, ktorý sa premietal v roku 2013, Vendula Bradáčová. Po natočení filmu sa pri dôkladnejšom prešetrení ukázalo, že mnohé deti umiestnené v sirotinci "Happy Home" vôbec neboli sirotami. Zakladateľ domova im však zmenil mená, aby ich pôvodní rodičia nemohli nájsť. Deti sú totiž v podobných zariadeniach kapitálom, vďaka nim dostávajú šéfovia domovov podporu od sponzorov. Nvotová, ktorá do Happy Home investovala svoj osobný kredit, bola sklamaná a v roku 2013 odišla z Nepálu, druhýkrát sa rozviedla, presťahovala sa na dva roky do Moskvy, kde svojmu novému partnerovi porodila syna Filipa.
Potom žila na Slovensku aj so svojou rodinou a od roku 2013 sprevádzala zájazdy svojej cestovnej kancelárie Fulmaya Travel s.r.o.
Tvorba.
Bola 10 rokov pravidelnou autorkou novinárskeho stĺpčeka v týždenníku .týždeň. Živila sa aj ako moderátorka hudobnej hitparády televízie Joj, TOP 10 JOJ.
Ako šesťročná sa objavila v televíznom filme "Tajomstvá pod viečkami" v réžii Juraja Nvotu a v rozprávke "Šípková Ruženka" v réžii Stanislava Párnického. Ako deväťročná hrala v detskom muzikáli "Bambi", ako desaťročná v divadle Astorka v hre "Incident", ako 14-ročná v televíznom filme "Prášky na spanie". V roku 2000 ju Martin Šulík obsadil do filmu Krajinka. Nasledovali úlohy v snímkach Děvčátko (2002) – Cena za ženský herecký výkon na MFF Thessaloniki, Perníková věž (2002), O život (2008), Muzika (2007) a Případ nevernej Kláry (2009).
Bola členkou česko-slovenskej hudobnej formácie Overground, v ktorej spievala a hrala po boku svojho manžela Miloslava Lábera alias Whisky – speváka, textára, gitaristu i režiséra videoklipov, člena skupiny Slobodná Európa. Overground v roku 2003 vydal rovnomenný debutový album a Nvotová v roku 2004 vydala sólový album pod názvom "Dorota Nvotová". V roku 2007 sa Nvotová a Láber rozišli a následne v roku 2008 Nvotová vydala svoj druhý album "Sila vzlyku".
Keď začala Dorota žiť v Nepále, napísala autobiografiu "Fulmaya" a nahrala so svojou nepálskou skupinou album "Just!" (2012, gitara Bishnu Gurung – the Edge Band, basgitara Arjun Gurung – Damage Glitters, bicie Bimal Pariyar – Damage Glitters).
Politika.
Dorota Nvotová sa k politike dlhodobo vyjadruje. Podporovala očkovanie proti covid19. Spolu s režisérom Nikitom Slovákom v roku 2022 organizovala mítingy "Dokončime to", ktoré mali byť pokračovaním demonštrácií "Za slušné Slovensko" proti Robertovi Ficovi. 7.6.2023 na tlačovej konferencii s Eduardom Hegerom, Jurajom Šeligom a Jaroslavom Naďom oznámila vstup do politickej strany Demokrati. Táto strana v parlamentných voľbách v septembri 2023 získala 2,93 % hlasov a do NR SR sa nedostala. Nvotová dostala 3 516 preferenčných hlasov.

</doc>
<doc id="33245" url="https://sk.wikipedia.org/wiki?curid=33245" title="Anna Šišková">
Anna Šišková

Anna Šišková (* 30. jún 1960, Žilina) je slovenská herečka.
Život.
Študovala na Pedagogickej fakulte Univerzity Pavla Jozefa Šafárika v Košiciach (1979 – 1982), kde v rokoch 1980 – 1981 bola členkou činohry Divadla Jonáša Záborského. Od roku 1981 pôsobila v trnavskom Divadle pre deti a mládež (dnešné Divadlo Jána Palárika) a neskôr prešla do bratislavského Divadla Astorka Korzo '90. Za svoje herecké kreácie získala v rokoch 2001 a 2003 cenu DOSKY.
Bola vydatá za režiséra Juraja Nvotu, má dve dcéry – Dorotu a Terezu.

</doc>
<doc id="33246" url="https://sk.wikipedia.org/wiki?curid=33246" title="Logistika (vojenstvo)">
Logistika (vojenstvo)

Logistika vo vojenstve sa zaoberá zaobstarávaním a doručovaním vojenského materiálu v optimálnom čase na optimálne miesto s optimálnymi nákladmi a v optimálnom množstve. Lepšie logistické zabezpečenie často môže rozhodnúť o výsledku vojny. 

</doc>
<doc id="33247" url="https://sk.wikipedia.org/wiki?curid=33247" title="Kurská bitka">
Kurská bitka

Kurská bitka (iné názvy: bitka o Kursk, bitka pri Kursku, bitka v Kurskom oblúku, operácia Citadela; po nemecky "Unternehmen Zitadelle") bola významná bitka na východnom fronte počas 2. svetovej vojny. Bitku začali nemecké vojská 5. júla 1943 s úmyslom získať späť na svoju stranu strategickú iniciatívu na východnom fronte a pripraviť nepriateľovi natoľko vážne straty, aby nemohol počas roku viesť významnejšiu ofenzívu. Jej úmyslom bolo zlikvidovať výbežok frontu označovaný ako Kurský oblúk a zničiť sovietske sily v tejto oblasti. Nemecké útočné operácie začali 5. júla 1943 útokom dvoch silných zoskupení na oblúk zo severu a z juhu. Sovietsku obranu sa nepodarilo prekonať. Po 12. júli, kedy Sovieti začali protiofenzívu, bol nemecký postup zastavený. Hitler medzi 17. a 23. júlom 1943 postupne útočné operácie na rôznych úsekoch frontu odvolal. Sovietske bojové útočné operácie sa skončili 23. augusta 1943. Bitka v Kurskom oblúku je považovaná za jednu z rozhodujúcich bitiek na východnom fronte a jednu z najpodstatnejších bitiek druhej svetovej vojny. Po jej skončení Sovietsky zväz prebral definitívne iniciatívu do svojich rúk a nemecké vojská boli nútené ustupovať z obsadených území.
Predohra a situácia na jar 1943.
Po porážke hitlerovských vojsk pri Stalingrade na prelome rokov 1942 a 1943 si sovietske hlavné velenie myslelo, hlavne Stalin, že sú na najlepšej ceste vyhnať vojská Osi zo svojho územia. Pokračovanie ofenzívy, ktorá vyhnala nepriateľa z predhoria Kaukazu, oblastí medzi dolným tokom Volgy a Donom však čoskoro zastavil jeden z najlepších Hitlerových stratégov, nemecký poľný maršal Erich von Manstein. Ten ako veliteľ Skupiny armád Don (neskôr Skupiny armád Juh) vo februári 1943 prešiel do protiútoku a znovu dobyl 4. najväčšie mesto ZSSR – Charkov a Belgorod. Toto bola pre Stavku nepríjemná strata, pretože signalizovala, že Wehrmacht bol aj napriek strate 6. armády, ako aj náhlemu ústupu z oblasti schopný stabilizovať južnú časť frontu. Nemci už ale nemali sily na to, aby mohli uskutočniť rozsiahle útočné operácie ako v lete roku 1942.
Nemeckým vojskám v pokračovaní obkľučovacích operácií a likvidácii sovietskych vojsk pri Kursku zabránil odmäk a príchod blata známy ako rasputica, v ktorom mali nemecké tanky veľké ťažkosti. Ako rozumné východisko zo situácie zamýšľal Manstein vyprovokovať silný nepriateľský útok a následne ustúpiť s časťou jednotiek svojej skupiny armád k mestám Melitopoľ a Dnepropetrovsk, do tejto pasce by následne vlákal nepriateľa, ktorý by ho prenasledoval. Následne by proti nim podnikol silný protiútok zo severu, čím by sovietske vojsko obkľúčil z troch strán, kde by štvrtá stena kotla bolo Čierne more (či skôr Azovské more). Na tento plán by síce musel presvedčiť Hitlera, ale v prípade že by to dokázal, predpokladal, že by sovietska armáda najmenej niekoľko mesiacov nebola schopná znovu viesť útočné operácie. Tento plán ale pravdepodobne nevychádzal z reality. Nemecká technika a vojenský personál neboli v takom stave, aby ho uskutočnili.
V tom čase už Hitler očakával, že západní Spojenci čoskoro zaútočia na Taliansko a inváziu neskôr rozšíria na celú Európu. Na obranu svojej Ríše však nemal dostatok vojsk. Stiahnutie ťažko skúšaných vojsk z východného frontu by bol v tom čase nezmysel. Bolo potrebné čo najskôr vybojovať na Východe víťazstvo, ktoré by Červenú armádu oslabilo prinajmenšom natoľko, aby bolo možné časť vojsk Wehrmachtu použiť na iných bojiskách.
Ako najlepšie miesto na útok sa Nemcom nazdával Kurský oblúk, široký úsek frontu, ktorý sa vkliňoval do nemeckých pozícií na severe pod Oriolom a na juhu siahal až k Belgorodu. Hoci Sovieti očakávali nepriateľský útok v tejto oblasti a svoje pozície intenzívne opevňovali, Hitler sa rozhodol pre obchvatný útok. Prvé prípravy začali Nemci už v marci 1943. Na sovietskej strane pracovalo na príprave obranných postavení dňom i nocou okolo 300-tisíc civilistov a ďalšie státisíce vojakov.
Hitler napriek Mansteinovým naliehaniam, ofenzívu stále odkladal. Spoliehal sa pritom na posily nových tankov typu Panther, Tiger, stíhačov tankov Ferdinand a Nashorn, ale neuvedomoval si, že každý deň o ktorý sa operácia odloží bude znásobovať jeho straty v nadchádzajúcich bojoch. Nové stredné tanky Panther navyše počas bitky trpeli v dôsledku svojho včasného nasadenia na rôzne poruchy motorov, ktoré nezriedka viedli k požiarom strojov. Dátum najskoršieho začiatku operácie určilo OKH na 3. máj, tento dátum považoval za najneskorší možný dátum aj Manstein. O momente prekvapenia nebolo ani reči. Sovieti vďaka vlastným špiónom napr. Červenej kapele ako i britskému systému Ultra, ktorý poskytoval informácie sovietskym agentom s krycím menom Lucy vo Švajčiarsku, dôkladne poznali zámery Nemcov o pripravovanej ofenzíve.
Napokon aj sám Hitler začínal byť nervózny. Zdalo sa, že práve v tom čase konečne pochopil zúfalosť svojej strategickej situácie. Vo veľmi krátkej dobe kapitulovali v Tunisku jednotky Afrikakorps a správy prichádzajúce od rozviedky a nemeckých spojencov zhoršujúcu sa situáciu Tretej ríše ďalej dramatizovali. Podľa informácií vojenskej spravodajskej služby, výška sovietskych operačných záloh a počet novovytvorených jednotiek viac než dvojnásobne prevyšovali pôvodné odhady. Naviac aj najvernejší nemecký spojenec Taliansko v tajnosti intenzívne pripravovalo prechod ku Spojencom. Rumunsko a Maďarsko oznámili alebo naznačili Hitlerovi, že už ďalej nie sú schopné podporovať vojnové úsilie Ríše tak, ako dovtedy. Talianske najvyššie velenie navyše oznámilo, že po strate armád bojujúcich v severnej Afrike nie je schopné zaistiť ani obranu vlastného územia (o iných oblastiach Stredomoria nehovoriac). Ďalšie správy rozviedky boli ešte alarmujúcejšie, Červená armáda intenzívne pripravovala útok v oblasti Oriolského oblúka a rieky Donec. Bolo zrejmé, že sa čaká už len na to, až angloamerické sily začnú útok v Stredomorí. Koncentrácia sovietskych síl v Kurskom oblúku navyše vzrástla do takej miery, že veliteľ skupiny armád Stred začal mať obavy, či by vôbec dokázal svoje pozície ubrániť, pokiaľ by sovietske jednotky prešli do útoku. Okrem toho ďalšie pochybnosti sa množili i okolo samotného plánu nadchádzajúcej operácie Citadela. Znepokojenie nad plánom operácie a jej viacnásobným odkladaním vyjadrovali mnohí nemeckí dôstojníci, napríklad náčelník Hitlerovho štábu Zeitzler , Jodl, Guderian, Model, či samotný von Manstein, ktorý s pôvodným nápadom prišiel. Zatiaľ čo Hitler niekoľkokrát odložil začiatok operácie, kvôli posilňovaniu svojich jednotiek, generáli na fronte trpko sledovali ako sa rozrastá komplex sovietskej obrany. Nemci jej silu veľmi podcenili. 
Sovietske velenie bolo zatiaľ natoľko rozladené z nemeckého odďaľovania začiatku operácie, že sa začali množiť špekulácie, či nejde o klamný manéver na pútanie stoviek tisíc sovietskych vojakov. Preto v prípade, že by Nemci ofenzívu Citadela odvolali, sami pripravovali protiofenzívu na leto 1943. V sovietskom hlavnom štábe nepanovala celková zhoda v názoroch na riešenie situácie. Mnohí velitelia, napr. Vatutin, presadzovali preventívny útok na nepriateľa, predtým, než stihne rozvinúť svoje formácie a vyraziť do útoku v oblasti miest Oriol a Belgorod. Naproti tomu náčelník generálneho štábu Žukov a náčelník operačného oddelenia generálneho štábu Vasilevskij presadzovali defenzívnu taktiku, podľa ktorej by najprv vyčerpali nepriateľa v precízne vybudovanej obrane a potom by ho zatlačili v rozsiahlej protiofenzíve. Žukovovi sa podarilo váhajúceho Stalina, ktorý mal konečné slovo presvedčiť, že je potrebné zostať v obrane, pretože jednotky Voronežského aj Stredného frontu cez zimu utrpeli ťažké straty a práve prebieha ich doplňovanie.
Súčasťou príprav na bitku bola aj intenzívna činnosť letectva na obidvoch stranách frontu. Sovietske letectvo podniklo medzi 5. až 8. májom 1943 sériu rozsiahlych náletov na nemecké letiská a dopravné uzly. Rozsah týchto leteckých bojov bol značný, podľa nemeckých údajov bolo stratených asi 250 nemeckých a vyše 2300 sovietskych lietadiel. Luftwaffe sa tiež sústredila na bombardovanie dopravných uzlov. Železničnú stanicu v meste Kursk napadlo nacistické letectvo najprv 22. mája, no tento úder sa podarilo sovietskemu letectvu odraziť, neskôr mesto zasiahlo ďalších 15 náletov. Napriek všetkým snahám Sovietov prenikli Nemci niekoľkokrát až nad svoj cieľ a viackrát ho poškodili. Sovieti však stíhali poškodené trate pomerne rýchlo opravovať. Okrem toho Nemci uskutočnili aj 12 veľkých náletov na Jelec a 16 na Kasternoje.
Nasadené vojská.
Nemecké prípravy.
Na pomerne malom úseku frontu bolo sústredených viac než 50 divízií Wehrmachtu a Waffen-SS, ktoré zahrnovali vyše 2 400 tankov a 800 samohybných diel a stíhačov tankov. Bolo to viac než 70 % všetkých nasadených tankov na východnom fronte a celkovo asi 46 % všetkej obrnenej techniky, ktorou v tom čase nacistické Nemecko disponovalo. K dispozícii bolo 900 000 mužov, 10 000 diel a 2050 lietadiel, čo predstavovalo asi 70 % sily Luftwaffe na celom fronte. Nacistické Nemecko do boja nasadilo to najlepšie čo mohli jeho ozbrojené sily ponúknuť. Na front prišlo aj okolo 330 nových tankov Panther. Útok zo severu spadal pod velenie nemeckej skupiny armád Stred pod velením G. H. von Kluge a útok z juhu podliehal pod velenie skupiny armád Juh vedenej Erichom von Mansteinom.
Na severe medzi Trosnou a Krasnou Slobodkou útočili jednotky 9. armády Walthera Modela skladajúce sa z 3 obrnených a jedného pechotného zboru, ktoré mali k dispozícii menšiu časť – dovedna okolo 890 tankov. Išlo o XXIII. tankový zbor J. Frießnera, XLI. tankový zbor J. Harpeho, XLVII. tankový zbor J. Lamelsena, XLVI. tankový zbor H. Zorna a XX. zbor R. von Romana. Ľavé krídlo Modelovych vojsk pri Oriole mala kryť 2. tanková armáda. Model tak celkovo disponoval 22 divíziami, ktoré zo vzduchu podporovala časť Luftflotte 6. Jeho plán prieniku dobre opevnenou sovietskou obranou sa spoliehal hlavne na nasadenie pechoty, ženistov a delostrelectva, ktoré malo vytvoriť prielom obrany pre tankové jednotky. Rozhodol tak preto, že nemal k dispozícii dostatok tankov.
Na juhu bola hlavnou údernou silou von Mansteinovej skupiny armád Hothova 4. tanková armáda s 902 tankmi a samohybnými delami. Tá sa skladala z LII. zboru E. Otta, XLVII. zboru D. von Choltitza a II. tankového zboru SS P. Haussera. Z juhu v oblasti Belgorodu ich kryla skupina Kempf, ktorej velil W. Kempf. Skupina zahrnovala aj III. tankový zbor H. Breitha, XI. zbor E. Rausa a XLII. zbor F. Mattenklotta. Hrot útoku tu tvorili 5 tankových divízií Wehrmachtu a 4 tankové divízie SS, dovtedy na nemeckej strane nevídaná obrnená sila. Obzvlášť tankové divízie Waffen SS boli nesmierne silné zväzky. Celkovo von Manstein disponoval 22 divíziami a časťou Luftflotte 4. Kvôli nedostatku pechoty sa rozhodol nasadiť na prerazenie sovietskej obrany tankovú formáciu, takzvaný „panzerkeil“ (tankový klin), na ktorého čele postupovali ťažké tanky Tiger na ich krídlach postupne ľahšie Panthery, PzKpfw IV a PzKpfw III spolu s útočnými delami StuG.
Nemecké tankové jednotky boli pred bitkou doplnené nielen novými zbraňami, ale aj množstvom nováčikov, pre ktorých boli nasledujúce boje prvou skúškou v boji. Jednotky ale prešli intenzívnym výcvikom, boli dobre zohraté a ich morálka bola na vysokej úrovni, podobne ako u ich protivníka.
Sovietske prípravy.
Na Nemcov čakali jednotky Červenej armády o sile asi 75 divízií s 1 300 000 mužmi, ktoré v oblasti disponovali 3 000 tankmi, 20 000 delami a asi 2 400 lietadlami, z ktorých mnohé boli moderné stroje, ktoré sa objavili nad frontom po prvýkrát (napr. La-5FN, či Il-2m3). Pozemné vojská čakali v skvele vybudovanej rozvrstvenej obrane, ktorá mala v dôležitých smeroch hĺbku ôsmich obranných línií a pozície siahali 40 až za front. Ďalšie neobsadené obranné línie sa ťahali asi 160 kilometrov do vnútrozemia, celkovo bolo vykopaných zákopov. Sovietske línie chránili rozsiahle mínové polia s 400 000 ženijnými mínami a inými nástrahami a tisíce protitankových kanónov. Mínové polia a ohniská protitankovej obrany sa navzájom doplňovali. Pechota sa školila pre boj proti nepriateľskej obrnenej technike. Sústredenie delostrelectva a gardových mínometov bolo na sovietskej strane enormné – 155 diel a húfnic kalibru nad na frontu. K tomu disponovali zálohou 1 500 tankov a vyše tisícom kaťuší. Po prvýkrát boli použité ťažké samohybné delá SU-152 či ľahšie SU-85. Na vojnovom úsilí sa významne podieľalo miestne obyvateľstvo, ktoré kopalo zákopy, budovalo obranné postavenia ale aj poľné letiská. Významné bolo maskovanie príprav, budovanie falošných letísk s drevenými maketami lietadiel, ako aj falošných sústredení vojsk s množstvom makiet diel a tankov. Na druhej strane sa kládol dôraz na maskovanie rozsahu skutočných postavení. Nemci síce mohli z leteckých snímok rozoznať rozsiahlu sieť zákopov, no neboli schopní určiť presnú silu obrany.
Sovietske vojská v oblasti spadali pod Stredný front generála Konstantina Rokossovského a Voronežský front generála Nikolaja Vatutina. V zálohe navyše čakali vojská Stepného frontu pod Konevovým velením, ktoré tvorili zálohu a viedli boj prevažne v záverečnej fáze bitky.
Rokossovského Stredný front bránil severný úsek kurského výbežku s dôrazom na železničnú trať Oriol – Kursk. Prvý sled tvorený piatimi líniami pechotných zákopov bránila 48. armáda I.V. Galanina, 13. armáda N.P. Puchova a 70. armáda P.L. Romanenka. V zálohe sa nachádzala 2. tanková armáda A.G. Rodina a niekoľko menších jednotiek. Najmä 13. armáda, brániaca strategickú železničnú trať bola posilnená veľkým množstvom delostrelectva.
Voronežský front generála Vatutina bránil úsek na juhu. Najdôležitejší úsek obrany na ceste k mestu Obojaň bránila 6. gardová armáda I.M. Čisťakova, na jej ľavom krídle sa nachádzala 7. gardová armáda M.S. Šumilova a na pravom 40. armáda K.S. Moskalenka a 38. armáda N.J. Čibisova. V zálohe frontu bola rozmiestnená 1. tanková armáda M.J. Katukova. Čelo výbežku kryla 65. armáda P.I. Batova.
Najvyššie velenie v tyle týchto frontov formovalo obrovské zálohy s bojmi ťažko poznamenaných jednotiek, ktoré boli na jar 1943 v dosť zlom stave. Väčšina streleckých divízií Stepného frontu pod Konevovým velením patriacich k 27. armáde S.G. Trofimenka, 53. armáde I.M. Managarova, 57. armáde N.A. Gagena, či ďalším menším jednotkám, mala priemerne len okolo 1500 mužov, čo predstavovalo len 15 % ich pôvodného stavu. Najrýchlejšie boli posilnené gardové jednotky ako bola 5. gardová armáda A.S. Žadova či 5. gardová tanková armáda P.A. Rotmistrova. 4. gardová armáda G.I. Kulika mala plné stavy najmä preto, že predtým nebola nasadená do žiadnych významnejších bojov. Do začiatku bitky bol Stepný front najväčšou zálohou, akú kedy sovietska armáda počas vojny vybudovala.
Kvalitatívne zmeny v sovietskej armáde.
Jedným z najpodstatnejších faktorov, ktorý začal vystupovať do popredia, hlavne od obdobia medzi Stalingradskou a Kurskou bitkou, bola vzrastajúca úroveň sovietskeho velenia aj na nižších úrovniach. Tá spolu so stúpajúcou palebnou silou jednotiek mala obrovský vplyv na zväčšenie bojaschopnosti a celkovej kvality Červenej armády. Boli okresané operačné právomoci armádnych komisárov, za zásluhy na bojovom poli boli vytvárané elitné gardové jednotky, ktorých ťažko nadobudnuté bojové skúsenosti sa nestrácali doplnkami más nevycvičených nováčikov. Obrovskou pomocou bol tzv. Lend-Lease, zmluva o pôžičke a prenájme s USA, na základe ktorej sovietske jednotky získali mnoho hospodárskeho ako aj vojenského materiálu, lietadiel a veľmi dôležitých nákladných automobilov, ktoré významne zvýšili mobilitu delostrelectva a umožnili vytvorenie veľkých motorizovaných jednotiek.
Sovietske vojsko bolo v mnohých ohľadoch rozporuplné. V nasledujúcich bojoch sovietske jednotky mnohokrát ukázali obe stránky ich charakteru. Často ich zaskočili nečakané ťahy nepriateľa, na ktoré neboli pripravené, čo viedlo mnohokrát k dezorganizácii a ústupu. Na druhej strane, mnohokrát tie isté jednotky, ktoré jeden deň utekali pred nepriateľom po dopadoch prvých delostreleckých granátov do svojich postavení, ďalší deň urputne bojovali do posledného dychu. Podľa niektorých názorov boli sovietski vojaci schopní prežiť aj z takých malých prídelov potravín, ktoré by vojaci ostatných západných armád považovali za hladovanie. Tento fakt súvisel jednak s celkovou nenáročnosťou obyvateľov ZSSR, ako aj obrovskými ťažkosťami so zásobovaním.
Na začiatku vojny trpela Červená armáda kritickým nedostatkom nižších veliteľov, ktorí by dokázali viesť svojich mužov priamo v boji. Kvalitné kádre boli stratené v úvodných fázach bojov pri nemeckých veľkých obkľučovacích operáciách. To spolu s chybnými rozkazmi najvyššieho velenia spôsobilo rad katastrof v lete 1941 a 1942. Spôsob bojov, ku ktorému okolnosti nakoniec prinútili sovietske velenie, vyústil v to, že životy jednotlivcov boli prakticky bezcenné, napríklad životnosť vojaka streleckej jednoty bola na fronte priemerne len 14 dní. Počas bojov sa však sovietske velenie rýchlo učilo od svojich nepriateľov. Všetky bojové operácie od roku 1943 boli sprevádzané intenzívnym využitím tankových jednotiek, hlavne tankových armád, ktorých budovaniu sa od polovice roku 1942 dávala najväčšia priorita. Počas bitky v Kurskom oblúku, sovietski velitelia stavili na vytrvalosť a húževnatosť svojich vojakov v obrane, ktorú Nemci veľmi podcenili.
Bitka.
Strastiplné čakanie na začiatok ofenzívy, ktoré znamenalo najväčšiu prestávku v bojoch na východnom fronte, sa skončilo 1. júla 1943, keď dal Hitler pokyn aby sa hlavný útok začal 5. júla 1943. Už 4. júla však na niektorých úsekoch podnikli nemecké vojská lokálne útoky, aby si na blízkych pahorkov zaistili pozorovateľne, z ktorých mali riadiť delostreleckú paľbu.
Priamo z úst nemeckých dezertérov a zajatcov sa na obidvoch ohyboch oblúka Sovieti dozvedeli o presnom čase nemeckého útoku. A tak spustilo sovietske delostrelectvo z asi 2450 kanónov a mínometov na nemecké pozície 2 hodiny pred začiatkom útoku silnú priehradnú paľbu, ktorá však nebola efektívne riadená, pretože Sovieti presne nepoznali miesta sústredenia nemeckých vojsk. Rovnako sa spustili ďalšie vlny náletov na nemecké letiská, tie však Nemci za ťažkých strát sovietskeho letectva odrazili. Nastupujúce nemecké jednotky utrpeli prvé, zatiaľ pomerne ľahké straty, ešte predtým než vyrazili proti sovietskym zákopom. Bola to prvá predzvesť toho, že sa boj nebude vyvíjať podľa nemeckých plánov. Bitka sa začala v skorých ranných hodinách 5. júla 1943, na juhu i na severe sa však v dôsledku sovietskej delostreleckej paľby o niekoľko hodín oneskorila.
Súbežne s tým sa odohrávali urputné vzdušné boje. Luftwaffe doobeda odrazila väčšinu útočiacich lietadiel 17. leteckej armády, ktoré mali napadnúť letiská na južnej strane oblúka. Sovieti boli preto nútení stiahnuť letecké jednotky z iných častí frontu. Podľa počtu zničených lietadiel, boli letecké boje nad kurským oblúkom 5. júla najväčšou leteckou bitkou vojny. Nemecké letectvo však svoje úspechy nemohlo naplno využiť, pretože po prvých dňoch intenzívnych bojov mu začalo dochádzať palivo.
Boje na severe.
Po nemeckej delostreleckej príprave a bombardovaní zaútočili o 5:30 od Oriola Modelove jednotky. Pred útočiacimi tankmi a pechotou postupovali ženisti, ktorí pod silnou sovietskou paľbou čistili cesty cez mínové polia. Nemecké tankové sily do večera prerazili medzi 81. a 15. streleckou divíziou 29. streleckého zboru. Do narušeného úseku obrany v ktorom vznikla široká a 6 až hlboká medzera Model nasmeroval 2., 9. a 18. tankovú divíziu, silu ktorá by v akejkoľvek predošlej bitke vytvorila prielom. Namiesto očakávaného postupu pozdĺž trate Oriol-Kursk cez Ponyry, smerovali Nemci k Oľchovatke. Rokossovskij bol prinútený rýchlo manévrovať s krídlom 70. a 13. armády aby zabránil prieniku nepriateľa na ich styku, tylo posilnil 2. tankovou armádou. Obrana sovietskych jednotiek sa na počudovanie Nemcov nerozpadávala ako pri predošlých bitkách. Napríklad, veliteľ obsluhy jedného z protitankových kanónov 729. samostatnej protitankovej delostreleckej divízie 2. tankovej armády P.J. Panov toho dňa zničil 11 nemeckých tankov. Sovietska pechota nechala prejsť okolo nemecké tanky a bojovala proti sprievodnej pechote nepriateľa. Na nemecké jednotky boli kladené veľké nároky. Velenie už dlhšiu dobu medzi vojakmi distribuovalo pervitín, ktorým mierne zvyšovalo výdrž vojakov počas ťažkých bojov. Počas bitky bola odhalená slabina stíhača tankov Ferdinand, ktorý Nemci nevybavili guľometnou výzbrojou. Tieto ťažké stroje, ktoré predstavovali veľké nebezpečenstvo pre sovietske tanky, tak bol tankoborníci schopní pomerne úspešne ničiť v boji zblízka zápalnými fľašami a protitankovými granátmi. V otvorenom teréne utrpeli sovietske tanky pri protiútoku proti plne rozvinutým nemeckým tankom ťažké straty. Na druhý deň po neúspešnom protiútoku 2. tankovej armády prikázal Rokossovskij svojim tankovým jednotkám aby zakopali svoje tanky až po veže do zeme a bránili sa z týchto statických pozícií. Tento spôsob obrany dobre maskovanými tankmi výrazne spomaľoval nemecký postup. Za prvé dva dni postúpili nacistické vojská na severnej strane oblúka a dostali sa do oblastí strategických výšin severozápadne od línie Oľchovatka – Ponyri a obsadili Saborovku. V tejto oblasti sa rozpútali ťažké boje trvajúce niekoľko dní, zúčastnilo sa ich dohromady asi 2 000 tankov nemeckej 2., 9. a 18. tankovej divízie a sovietskej 2. tankovej a 13. armády. Sovietsky odpor bol vytrvalý, niektoré sovietske jednotky boli v boji celkom vyhladené, ale neustúpili. Nemcom sa nakoniec za vytrvalých protiútokov, ktoré sa prelievali zo strany na stranu Ponyri podarilo obsadiť. Modelove zálohy ako aj jednotky na fronte boli vyčerpané ale sovietska obrana vôbec neochabovala.
Boje na juhu.
Hothovi sa na juhu darilo viac ako Modelovi na severe oblúka pri Belgorode. Jeho postup sa však taktiež nemohol nazvať bleskový. Pre začiatok Hoth zmiatol Vatutina, keď nepoužil plány pripravené OKH, ktoré sovietskemu veleniu poslal agent Lucy. Aj tu sa útok začal intenzívnou delostreleckou prípravou. Ešte 5. júla sa Nemcom podarilo získať Čerkasskoje. Nemci do konca dňa postúpili pozdĺž ľavého brehu rieky Vorskly, v bojoch sa vyznamenal aj Michael Wittmann veliteľ jednej z rôt 1. divízie SS Leibstandarte Adolf Hitler, ktorý so svojim Pzkpfw VI Tiger zničil toho dňa 8 sovietskych tankov a 7 protitankových diel. Úspech dosiahli aj jednotky XI. tankového zboru skupiny Kempf, ktoré prekročili Donec a boli na polceste k mestečku Gromjačij. 4. tanková armáda za tieto úspechy zaplatila stratou vyše 200 tankov. Najmä nové tanky Panther boli výrazne poruchové a z pôvodného počtu 200 ks ich bolo 160 stratených, najmä kvôli poruchám. Situácia Vatutinovho Voronežského frontu bola vážna, vyžiadal si preto od hlavného velenia posily. Už 6. júla sa začala Rotmistrovova 5. gardová tanková armáda presúvať do oblasti Starého Oskola. Do 9. júla postúpili Hothove jednotky o , prerušil tak železničné spojenie Belgorod – Obojaň a dosiahli rieku Psiol a ohyb rieky Pena. Jednotky divízie SS Totenkopf ju nasledujúceho dňa prekročili. Sovietske velenie sa ich preto rozhodlo odraziť pomocou 5. gardovej tankovej armády, posilnenej o dve tankové brigády ako aj 5. gardovou armádou. Rotmistrovove a Žadovove jednotky sa mali rozmiestniť v oblasti okolo dediny Prochorovka, ktorá ležala v stepi smerom na Kursk, medzi riekami Psiol a Oskol.
Sovietske protiútoky.
10. júla 1943 sa Hitler dozvedel o vylodení spojeneckých vojsk na Sicílii. V tom istom čase sa vojská pod velením Waltera Modela útočiace zo severu dostávali do ohrozenia obchvatnými útokmi Červenej armády. Začala sa druhá fáza bitky.
Bitka vrcholila 12. júla 1943. Konevov Stepný front začal spoločne s Voronežským frontom mohutný úder proti skupine armád Juh, zatiaľ čo Rokossovského Stredný front zaútočil na skupinu armád Stred. Tá sa síce s útokom vyrovnala, ale vzápätí zaútočili v severnej časti Oriolského oblúku Západný a Brianský front, ktoré prelomili nemeckú obranu a bezprostredne ohrozili tylo jej útočiacich vojsk 9. armády. Maršal Günther von Kluge musel všetky zálohy nasadiť proti tomuto nebezpečenstvu, pričom musel čerpať z rezerv Modelovych útočiacich vojsk, čo znamenalo, že skupina armád Stred nebola schopná pokračovať v Kurskom oblúku v ďalšom postupe.
V noci z 11. na 12. júla sa oddielu Franza Bäkeho podarilo získať odvážnou akciou predmostie na druhom brehu rieky Donec v meste Ržavec. Ešte toho istého dňa však Nemci náletom Heinkel He 111 toto predmostie omylom zbombardovali. Hlavná časť náporu 4. tankovej armády sa 11. júla zastavila pred Prochorovkou, aby sa znovu sformovala.
Boje pri Prochorovke.
12. júla ráno Hausser začal formoval svoje tankové kliny II. tankového zboru SS aby vyrazil vpred proti sovietskej obrane. Čelo nemeckého postupu v predošlých dňoch došlo pozdĺž železničnej trate asi 3 km južne od Prochorovky. Jeho jednotky však ráno napadol sovietsky protiútok Rotmistrovovej 5. gardovej tankovej armády. Táto jednotka nachádzajúca sa pôvodne v rezerve určená pre neskoršiu protiofenzívu bola narýchlo presunutá na zacelenie frontu. V strede bojiska medzi sebou zápasila najsilnejšia nemecká divízia na bojisku – 1. divízia SS Leibstandarte Adolf Hitler so sovietskym 18. a 29. tankovým zborom. Jednej z najväčších tankových bitiek v histórii sa zúčastnilo dohromady asi 900 - 1500 tankov. 
Rotmistrov poznal silu nových nemeckých tankov a útok naplánoval tak, aby tam kde to bolo možné sa jeho jednotky priblížili nepozorovane a rýchlo, a bojovali na krátku vzdialenosť. Tým by eliminovali kvalitu nemeckých tankových zbraní, ktoré dosahovali optimálnu priebojnosť na väčšie vzdialenosti. Podarilo sa im rozpútať boj na krátku vzdialenosť. Niektoré sovietske posádky po vyčerpaní munície útočili „taranom“, keď svojimi rozbehnutými 29 tonovými tankmi vrážali do nemeckých. Odvážlivcov nezastavilo ani to, že „taran“ takmer zakaždým znamenal smrť vodiča tanku. S poškodeným T-34 vyradil počas bitky taranom nemecký tank aj Alexandr Nikolajev, pričom spolu s ním zahynul v tanku aj nabíjač Černov.
V centre boja bol nemecký II. tankový zbor SS a sovietska 5. gardová tanková armáda. Na odľahčenie napadnutným nemeckým jednotkám podnikol na pravom krídle útok aj nemecký III. tankový zbor. Jeho úder dopadol na sovietsku 5. gardovú armádu, ktorá nemala žiadne tanky a Rotmistrov jej musel prideliť časť svojich tankov. Južnejšie Nemcami zvlášť vyčlenená skupina Kempf mala obchvatom napadnúť sovietske vojská, jej postup však zastavili prudko sa brániace vojská 7. gardovej armády. Do medzery vzniknutej oneskorením skupiny Kempf prenikol sovietsky 2. tankový zbor.
Bitka juhozápadne od Prochorovky vrcholila na obed 12. júla. Opakované sovietske útoky Rotmistrovovej 5. gardovej tankovej armády zvrátili aj pokus divízie SS Leibstandarte Adolf Hitler o znovusformovanie. O intenzite bojov svedčí aj fakt, že za niekoľko minút boja s 1. tankovým plukom SS stratila 170. tanková brigáda 18. tankového zboru 65 tankov, Hausserov postup sa však zastavil. Nemcov sa podarilo mierne zatlačiť na niektorých úsekoch, napr. pri kóte 252,2 aj od sovchozu Okťabrskij.
Boje na celom úseku frontu neprebiehali na krátku vzdialenosť. Protiútok roty nemeckých ťažkých tankov Tiger napr. na vzdialenosť okolo 1 km odrazil útočiacu 181. tankovú brigádu. V zničujúcom boji utrpeli ťažké straty obe strany. Nemecký II. tankový zbor SS stratil v boji toho dňa 70 až 80 tankov a útočných diel. Väčšinu z nich sa priebehu dňa podarilo odtiahnuť z bojiska a neskôr opraviť. Sovietske straty boli ťažké, keďže prišli o takmer 350 tankov (z pôvodných 860). Jednotky sovietskej 5. gardového tankovej armády boli nútené zastaviť protiútoky a prejsť do obrany.
Ešte niekoľko dní sa jednotky SS márne pokúšali pokračovať v útokoch, ich situácia sa však stávala čoraz viac kritickou. Sovietske protiútoky postupne oslabovali ľavé krídlo 4. tankovej armády. Nemecké jednotky nakoniec zo svojej ofenzívnej snahy poľavili. Lokálne protiútoky pokračovali útoky až do 15. júla. Po troch dňoch intenzívnych bojov však boli vyčerpané natoľko, že už neboli schopné pokračovať v útokoch v smere Prochorovka – Obojaň. Namiesto toho sa museli sústrediť na udržiavanie pozícií pred protiútokmi po oboch krídlach. Čoskoro boli Nemci vytlačení a začali sa sťahovať na svoje pôvodné postavenia, z ktorých vyrazili 5. júla. 23. júla tak front vyzeral takmer ako na začiatku bojov.
Dohra.
Od 12. do 19. júla začali Brianský a Stredný front silné protiútoky, ktoré bezprostredne ohrozili pravé krídlo nemeckej skupiny armád Stred. Akékoľvek pokračovanie ofenzívy v tejto oblasti bolo vylúčené. 7. augusta zaútočil Západný front v oblasti Spas-Demjanska.
17. júla 1943 Hitler uznal, že ďalšie pokračovanie v ofenzíve by bolo plytvaním zvyškami jeho najlepších jednotiek Wehrmachtu a Waffen-SS, a tak ofenzívu odvolal. A to aj napriek tomu, že maršal Erich von Manstein hodlal pokračovať v bojoch a vyvíjať na Sovietov tlak, aby nemohli pokračovať v protiofenzíve podľa vlastných predstáv. Divízie Waffen-SS, ktoré boli v podstate najsilnejšie nemecké zoskupenia v oblasti boli na Hitlerov rozkaz stiahnuté do Talianska, kde mali čeliť invázii spojencov na Sicílii, ktorá sa začala 10. júla, ako aj úderu Tolbuchinovho Južného frontu na rieke Mius, ktorý bezprostredne ohrozil Skupinu armád Juh. Sovieti tak zastavili uprostred leta nemeckú ofenzívu, vyvrátili tak fámu, že dokážu víťaziť iba v zime a pritom vybojovali jednu z najurputnejších ozbrojených zrážok v dejinách.
Hitlerova myšlienka na prebranie iniciatívy na fronte, ktorú sa rozhodol v operácii Citadela realizovať, bola pre Nemcov jediným riešením ako vzdorovať tlaku, ktorý po Stalingradskej bitke začali Sovieti vyvíjať. Jej neskorá realizácia a prehnané spoliehanie sa na novú techniku ho však vyšli draho. Bola to posledná šanca nacistického Nemecka zlikvidovať ZSSR. Sovietsky zväz v tom čase stabilizoval svoju priemyselnú výrobu, čím definitívne umožnil dobré zásobovanie svojich vojsk, dostatočným množstvom techniky aj munície. Sústredenie väčšiny nemeckých elitných síl v priestore Kurska umožnilo Spojencom v Stredomorí a Červenej armáde v oblasti Donu a Oriolského oblúka rozvinúť vlastné útočné operácie označené "Kutuzov" a "Rumiancev", ktoré skončili veľkými úspechmi.
5. augusta 1943 oslobodili jednotky červenej armády Oriol a Belgorod. 23. augusta Nemci stratili aj druhé najväčšie mesto Ukrajiny Charkov. Do konca roku 1943 sa Sovietom podarilo obsadiť celú ľavobrežnú Ukrajinu a získať niekoľko desiatok predmostí na pravom brehu rieky Dneper aj s hlavným mestom Kyjevom. Nacistické vojská na východnom fronte už nikdy viac neprebrali iniciatívu. Akékoľvek zhromaždenie nemeckých síl pre útok, aké predviedli v bitke o Ardeny, či pri bitke o Budapešť v nasledujúcich rokoch, automaticky znamenali natoľko riskantné oslabenie ostatných úsekov frontu, že žiadna podobná akcia nemala šancu na celkovo dobrý výsledok. Začala sa oslobodzovacia fáza sovietsko-nemeckej vojny.

</doc>
<doc id="33248" url="https://sk.wikipedia.org/wiki?curid=33248" title="Blesková vojna">
Blesková vojna



</doc>
<doc id="33249" url="https://sk.wikipedia.org/wiki?curid=33249" title="Pz 35(t)">
Pz 35(t)



</doc>
<doc id="33250" url="https://sk.wikipedia.org/wiki?curid=33250" title="Pz 38(t)">
Pz 38(t)



</doc>
<doc id="33251" url="https://sk.wikipedia.org/wiki?curid=33251" title="Boris Filan">
Boris Filan

Boris Filan (* 30. jún 1949, Bratislava) je slovenský spisovateľ, textár, dramaturg, scenárista, moderátor a cestovateľ, syn scenáristu, režiséra a dramatika Ľudovíta Filana, manžel herečky Ingrid Filanovej.
Životopis.
Vyštudoval filmovú a televíznu dramaturgiu a scenáristiku na VŠMU v Bratislave (1972). 
Tvorba.
V rokoch 1973 – 1987 pracoval ako dramaturg v literárnej redakcii a redakcii zábavných programov vtedajšej Československej televízie v Bratislave. Od šestnástich rokov písal texty pesničiek, neskôr hlavne pre Paľa Hammela a skupiny Prúdy a Elán. Vydal ich v dvoch zbierkach textov „Túlavý psík“ a 69 textov. 
Je autorom viacerých scenárov televíznych inscenácií, scenáru k hudobnému filmu "Rabaka" (so skupinou Elán v titulnej úlohe), muzikálov "Snehulienka a sedem pretekárov" (hudba Vašo Patejdl) a Dievča z klubu. 
Autorsky pripravoval a uvádzal televíznu talkshow „"Gala Borisa Filana"“, relácie "Ligapasáž" a ""Cesta okolo seba"." V Slovenskej televízii uvádzal svoju talkshow Gala-Gala. 
V rádiu Okey mal každú nedeľu napoludnie talkshow "Tri opice". V Slovenskom rozhlase uvádza každú sobotu dopoludnia publicisticko-úsmevnú reláciu s názvom "Pálenica". Na nedeľné dopoludnie pripravoval rozhlasový seriál o použiteľnej minulosti "Verejné tajomstvá".
V 1991 rokoch vydal svoju prvú knihu pre dospelých "Paternoster". Cestoval po svete a pre denníky Smena a SME napísal sto pokračovaní cestopisných Tam-tamov. Tvrdí o sebe, že nie je cestovateľ ale tulák, ktorý navštívil mnohé krajiny a priniesol z nich zaujímavé písomné záznamy, ktoré vyšli knižne. Po prvom vydaní Tam-tamov v roku 1993 napísal viacero ich pokračovaní. Celkove sa TAM-TAMOV dodnes predalo vyše sto tisíc. Svoje 70. narodeniny oslávil 26. septembra 2019 veľkolepým koncertom. 
4. novembra 2025 mu vo vydavateľstve Slovart vyšla nová kniha pod názvom "Tisíc Páleníc 2", ktorá je pokračovaním vo výbere toho najlepšieho z viac ako tisíc vydaní rozhlasovej Pálenice Borisa Filana.
Plánovaná tvorba.
Boris Filan rád oznamuje svoje literárne plány. V súčasnosti pracuje na knihe "Najveselší pohreb", pripravuje román "ŠNR" z prostredia československej televízie a pracuje aj na príprave poviedkovej knižky s pracovným názvom "Miliónta kvapka".
Ocenenia.
Za publicistickú aktivitu dostal v roku 1994 cenu Egona Erwina Kischa. V roku 2000 získal Cenu za najpredávanejšiu knihu za dielo "Tam tam 3", ktorú udeľovala za rok 1999 VÚB. V roku 2009 získal cenu Zlaté pero 2009 za najhodnotnejšie pôvodné dielo s knihou "Dole vodou". Ľúbostný román "Klimtov bozk" sa stal Knihou roka 2009. V januári 2011 sa stal víťazom Krištáľového krídla za rok 2010 v kategórii publicistika a literatúra za knihu "PrešpoRock". V novembri 2014 bol ocenený Veľkou cenou SOZA za celoživotné dielo.

</doc>
<doc id="33252" url="https://sk.wikipedia.org/wiki?curid=33252" title="Ingrid Filanová">
Ingrid Filanová

Ingrid Filanová, rod. Žirková (* 15. apríl 1956, Bratislava) je slovenská herečka.
V roku 1979 absolvovala herectvo na VŠMU v Bratislave. V rokoch 1979 - 1989 pôsobila v Divadle Jána Palárika v Trnave, potom sa rozhodla venovať rodine. Od roku 2004 pôsobí v Divadle Jána Palárika ako hosť. Môžeme ju vidieť ako kráľovnú v rozprávke Pyšná princezná, ako pani Argantovú v inscenácii Falošné dôvernosti a Rozáliu v čiernej komédii Rodinné šťastie. Je manželkou Borisa Filana, majú syna Olivera.

</doc>
<doc id="33253" url="https://sk.wikipedia.org/wiki?curid=33253" title="Ľudovít Filan">
Ľudovít Filan

Ľudovít Filan (* 27. január 1925, Bratislava – † 2. apríl 2000, Bratislava) bol slovenský režisér, scenárista a dramatik. Otec Borisa Filana. 
Po maturite na gymnáziu (1946) pracoval v rokoch 1946 – 1951 na Povereníctve vnútra. Od mája 1949 do novembra 1951 bol krajským veliteľom Štátnej bezpečnosti v Nitre. V rokoch 1952 – 1959 redaktor denníka Práca, v rokoch 1959 – 1960 týždenníka Predvoj a od roku 1960 dramaturg a režisér Štúdia hraných filmov Bratislava - Koliba. Natočil aj viacdielne televízne filmy.

</doc>
<doc id="33254" url="https://sk.wikipedia.org/wiki?curid=33254" title="Public domain">
Public domain

Public domain (doslova „verejná oblasť“) je pojem (najmä) z anglosaského právneho systému. Znamená:
V slovenskom autorskom ide o nový fenomén (pozri napr. Web umenia). Na Slovensku sa autor nemôže vzdať svojich autorských (osobnostných) práv a tie sa nedajú ani kúpiť. (Tieto práva zabezpečujú ochranu autorstva a integrity diela. Ide napr. o právo označiť svoje dielo menom a právo na nedotknuteľnosť diela). K obrazom, sochám a výtvarným dielam sa viažu aj vlastnícke a autorské majetkové práva. Nadobudnutím vlastníckeho práva k veci, ktorej prostredníctvom je dielo vyjadrené (napr. kúpou konkrétneho obrazu galériou), sa nestáva jeho nový majiteľ nositeľom autorských práv k dielu. Na to, aby galéria mohla dielo použiť, musí získať súhlas autora alebo jeho dedičov prostredníctvom licenčnej zmluvy, ktorá rieši autorské výhradné majetkové práva. Ak dielo nie je voľné, tak jeho použitie bez explicitnej licencie je možné až po uplynutí trvanie autorských práv. Dielo je zvyčajne voľné týmto spôsobom až po 70 rokoch po smrti (posledného) autora. Druhou možnosťou je, že autor môže ponúknuť verejnosti bezúplatnú licenciu (napríklad licenciu Creative Commons) na ľubovoľné použitie diela, a prípadne možno predpokladať, že autor, ktorý svoje dielo takto označil, sa svojich práv nebude domáhať. V slovenskom autorskom zákone existuje je voľným dielom, aj také, ktorého autor nemá dedičov alebo dedičia odmietnu dedičstvo prijať, a to aj pred uplynutím doby trvania majetkových práv.

</doc>
<doc id="33255" url="https://sk.wikipedia.org/wiki?curid=33255" title="Operácia Zitadelle">
Operácia Zitadelle



</doc>
<doc id="33256" url="https://sk.wikipedia.org/wiki?curid=33256" title="Jana Hubinská">
Jana Hubinská

Jana Hubinská (* 7. jún 1964, Bratislava) je slovenská herečka a speváčka. 
Študovala na VŠMU v Bratislave (19861990) a na muzikálovej škole vo Varšave. V roku 1994 získala Cenu LITY za najlepší herecký výkon roka (za postavu Ona v Apatii). Pôsobí na voľnej nohe.
Účinkovala napríklad v českom televíznom seriáli "Strážce duší" (2004). Za úlohu v českom filme "Děvčátko" získala cenu Český lev. Vydala CD "Hotel Hazard" a spevácke schopnosti zúročila vo Feldekovej hre o Edit Piaf "Smrť v ružovom". V muzikáli "Kráľovná spieva blues" hrá Billie Holidayovú.
Bola aj členkou poroty druhého ročníka súťaže "Slovensko hľadá Superstar" (2005 – 2006).
Externé odkazy.
 

</doc>
<doc id="33257" url="https://sk.wikipedia.org/wiki?curid=33257" title="Operácia Citadela">
Operácia Citadela



</doc>
<doc id="33258" url="https://sk.wikipedia.org/wiki?curid=33258" title="Csongor Kassai">
Csongor Kassai

Csongor Kassai [vyslov: čongor kašaj] (* 24. august 1972, Kráľovský Chlmec) je slovenský herec maďarského pôvodu.
Životopis.
Vyštudoval elektrotechnickú priemyslovku s vyučovacím jazykom maďarským v Košiciach. Začínal v košickom divadle Thália, po skončení VŠMU v roku 1997 sa stal kmeňovým členom Radošinského naivného divadla. V roku 1995 ho angažovala Činohra Slovenského národného divadla do hry "Sen noci svätojánskej" a do detskej inscenácie "Jazmínko v krajine klamárov". O rok neskôr sa predstavil v Shakespearovej komédii "Ako sa vám páči". Na Novej scéne účinkoval v inscenácii "Kráľ Ján", v muzikáloch "Kráľ Dávid", "Krysař" a "Klietka bláznov". Účinkuje aj na iných scénach – v divadle Aréna a v Divadle Andreja Bagara v Nitre.
Ocenenia.
V roku 2002 dostal Cenu Nadácie Tatra banky za najlepší debut.

</doc>
<doc id="33260" url="https://sk.wikipedia.org/wiki?curid=33260" title="Paludza">
Paludza

Paludza bola obec v okrese Liptovský Mikuláš, ktorú zatopila priehrada Liptovská Mara.
Paludza bývala samostatná obec. V roku 1921 tu stálo 105 domov a žilo tu 551 obyvateľov.
Pôvodný drevený artikulárny kostol bol prenesený a stojí medzi obcami Svätý Kríž a Lazisko.
Po obci je pomenovaná výhybňa na dvojkoľajnej železničnej trati Žilina – Košice. 

</doc>
<doc id="33263" url="https://sk.wikipedia.org/wiki?curid=33263" title="Anton Trón">
Anton Trón

Anton Trón (* 10. jún 1926, Motyčky – † 26. október 1996, Prešov) bol slovenský herec. Otec herca Jaroslava Tróna.
Životopis.
Anton Tón bol pôvodne úradníkom. Bohaté divadelné skúsenosti získal v Divadelnom súbore ROH vo Svite. Od roku 1957 pôsobil v Krajskom divadle v Spišskej Novej Vsi, v rokoch 19601963 aj ako umelecký šéf divadla. Toho roku sa stal členom činohry Divadla Jonáša Záborského v Prešove, v rokoch 19801983 pracoval ako jej umelecký šéf.
Jeho zemité realistické herectvo emocionálnej hĺbky a citovej mäkkosti najosobnejšie rezonovalo v žánri tragikomédie, najmä v postavách slovenskej dramatiky, kde komplexne zmapoval mentalitu slovenského človeka. Trónov osobitný typ sa najmä v 70. a 80. rokoch uplatňoval aj vo filme a v televízii.
V roku 1984 dostal titul zaslúžilý umelec.

</doc>
<doc id="33264" url="https://sk.wikipedia.org/wiki?curid=33264" title="Freeware">
Freeware

Freeware alebo frivér je softvér, ktorý autor dáva za určitých podmienok k dispozícii na bezplatné používanie a prípadne aj na bezplatné šírenie, nedáva však k dispozícii zdrojový kód a neumožňuje tak jeho úpravu a vytváranie odvodených verzií. Freeware má obvykle nejaké autorom stanovené obmedzenia na používanie, kopírovanie alebo šírenie uvedené v licenčnej zmluve. 
Podmienky použitia.
Podmienky bezplatného používania a šírenia sú často jedinečné pre každý freeware a definuje ich licenčná zmluva. Bezplatné používanie býva v licenčných zmluvách často obmedzené rozličnými podmienkami, napríklad len na nekomerčné osobné použitie, len na domácom počítači, len na vzdelávacie účely, len v rámci neziskových organizácií, univerzít, knižníc a podobne. Niektorý freeware je podľa licenčnej zmluvy možné používať aj v rámci firiem na pracovných počítačoch, ale často len v prípade ak nebude používaný na priame poskytovanie komerčných služieb. V niektorých prípadoch freeware vyžaduje bezplatnú registráciu.
Licenčné zmluvy k freewaru obvykle zakazujú akokoľvek zisťovať zdrojový kód freewaru (napríklad pomocou reverzného inžinierstva alebo dekompiláciou). Taktiež obvykle zakazujú softvér akokoľvek meniť alebo z jeho akejkoľvek časti vytvárať odvodený softvér. Dovolené tiež obvykle nie je samotný freeware prenajímať, udelovať k nemu vlastnú licenciu a freeware predávať (pričom licenčné zmluvy k niektorému freewaru dovoľujú vyžadovať úhradu nevyhnutných nákladov na distribúciu).
Licenčná zmluva k freewaru v niektorých prípadoch dovoľuje bezplatné používanie len s určitým typom zariadení (napríklad len na PC, s vylúčením rôznych tabletov a prenosných zariadení, alebo len s konkrétnym zariadením niektorého výrobcu), alebo dovoľuje použitie len na jeden konkrétny účel (napr. len na otváranie a prezeranie obsahu súborov vytvorených konkrétnym komerčným softvérom), prípadne len konkrétnym postupom (napr. bez kombinácie s určitým typom softvéru alebo zákaz používania cez počítačovú sieť, prípadne zákaz sieťovej inštalácie) a podobne.
Podmienky šírenia.
Niektoré formy distribúcie freewaru sú v prípade niektorého freewaru podmienené súhlasom autora alebo môžu byť v licenčnej zmluve priamo zakázané (napríklad poskytovanie daného freewaru na stiahnutie z inej verejnej webovej stránky než z autorovej alebo distribúcia na médiách priložených k rôznym plateným časopisom, vytváranie väčšieho počtu kópií a podobne). Mnoho freeware programov však dovoľuje voľné kopírovanie a šírenie.
Freeware je v niektorých prípadoch možné šíriť za poplatok pokrývajúci základné náklady na distribúciu, ale poplatok sa nesmie vyžadovať za samotný freeware.
Iné použitie.
V prípade ak chce používateľ využiť freeware inak než to dovoľuje licenčná zmluva, má v niektorých prípadoch možnosť si od autora freewaru zakúpiť platenú komerčnú verziu softvéru, alebo skúsiť autora požiadať o súhlas. Ak však autor takúto možnosť neposkytuje, nie je dovolené používať daný softvér inak, než to dovoľuje licenčná zmluva.
Samotný freeware v mnohých prípadoch aktívne nekontroluje dodržiavanie podmienok licenčnej zmluvy a aktívne nebráni inému použitiu, avšak pre prípad ich nedodržania býva v licenčnej zmluve ustanovený automatický zánik tejto zmluvy, povinnosť prestať používať daný softvér a odinštalovať ho. Nedodržanie licenčnej zmluvy znamená porušenie práv tvorcu softvéru a môže viesť až k trestnému stíhaniu používateľa. 
Vývoj a podpora.
Niektorí autori freewaru poskytujú k svojmu softvéru aj aktualizácie alebo prípadne aj základné poradenstvo. Bežný je však aj freeware, ktorý je vydávaný bez akejkoľvek podpory pre používateľov, prípadne freeware, ktorý už autor ďalej nevyvíja ani neaktualizuje. Niektorí autori poskytujú k freewaru spoplatnenú širšiu podporu. 
Autori často neposkytujú žiadnu záruku, že budú svoj softvér ďalej vyvíjať, opravovať v ňom chyby alebo k nemu poskytovať poradenstvo. Keďže licenčná zmluva k freewaru často zakazuje zisťovanie zdrojového kódu freewaru a jeho úpravy, nemôže obvykle vo vývoji takéhoto freewaru a v opravách jeho chýb okrem autora nikto iný pokračovať.
V niektorých prípadoch autori freewaru po získaní popularity ich softvéru vydajú aktualizovanú verziu už ako platený komerčný softvér. V takýchto prípadoch je obvykle možné pôvodný freeware trvalo bezplatne používať, avšak aktualizované verzie a ďalšia podpora sú k dispozícii len za poplatky.
Rozdiel medzi freeware a "free software".
Je potrebné rozlišovať medzi freeware a "free software" (slobodný softvér). Slovo "free" v prípade freeware znamená "zadarmo", zatiaľ čo v prípade "free software" znamená "slobodný". Free Software Foundation prirovnáva rozdiel vo filozofii medzi "freeware" a "free software" ako rozdiel medzi "pivom zadarmo" a "slobodou prejavu". 
Freeware je softvér, ktorý je možné distribuovať a používať zadarmo len v prípade splnenia podmienok určených autorom a na ním určené účely, zatiaľ čo "free software" používateľovi vždy zaručuje takzvané základné slobody - softvér používať na ľubovolný účel, pristupovať k zdrojovému kódu, študovať ho, ľubovolne upravovať, zlepšovať, kopírovať a distribuovať.
Tieto dve skupiny softvéru používajú rozdielne poňatia licenčnej zmluvy. Freeware je na rozdiel od „free software“ obvykle proprietárny software.
Free software často používa jednu z univerzálnych licenčných zmlúv, ako je napríklad licencia BSD alebo GNU General Public License (GPL). Licenčné zmluvy k freeware sú obvykle jedinečné a ich text je často odlišný pre každý jeden freeware.

</doc>
<doc id="33266" url="https://sk.wikipedia.org/wiki?curid=33266" title="Shareware">
Shareware

Shareware alebo šérvér je spôsob distribúcie softvéru, ktorý umožňuje program bezplatne vyskúšať alebo používať po obmedzenú dobu. Po vypršaní tejto doby je používateľ povinný zaplatiť požadovanú cenu programu alebo program odinštalovať.

</doc>
<doc id="33267" url="https://sk.wikipedia.org/wiki?curid=33267" title="Pásla kone na betóne">
Pásla kone na betóne

Pásla kone na betóne (angl. "She Kept Crying for the Moon"; "She Grazed Horses on Concrete") je tragikomický príbeh režiséra Štefana Uhera z prostredia východoslovenského regiónu. Film vznikol na motívy poviedok z knihy "Pásla kone na betóne" od Emílie Zimkovej. S režisérom Štefanom Uhrom napísala scenár a predstavila sa v úlohe Johany Ovšenej. Film "Pásla kone na betóne" mal premiéru 22. decembra 1982.
Synopsa.
Dej filmu "Pásla kone na betóne" režiséra Štefana Uhra je tragikomickým príbehom z prostredia východoslovenskej dediny. Ústredná téma deja vychádza z prostredia, v ktorom je výchova dieťaťa bez manžela istou formou zatratenia. Johana Ovšená (Emília Zimková) vychováva svoje jediné dieťa, dcéru Pavlínku (Veronika Jeníková) bez manžela. Pri pomyslení, že by sa dcéra mohla dopustiť rovnakej chyby, ako kedysi ona, Jolana robí všetko možné, aby uchránila dcéru od spoločenského poníženia a zatratenia. Keď sa jej obavy napriek snahe naplnia, Johana svoju pozornosť upriami na hľadanie ženícha pre svoju tehotnú dcéru. Tragikomický element celému príbehu dodáva spleť vyhrotených situácií, ktoré vyvoláva zúfalá snaha matky vydať svoju dcéru.
Vznik filmu.
Prvý impulz k výrobe filmu "Pásla kone na betóne" dal režisér a dokumentarista Fero Fenič. V roku 1980 odovzdal do II.tvorivej skupiny sfilmovanú poviedku "Vstupenka do neba", ktorá vznikla na základe poviedky z knihy Pásla kone na betóne od Emílie Zimkovej. Na základe predošlej spolupráce sa Fenič so Zimkovou pustili do prvej verzie filmovej poviedky na tému "nemáš chlapa - nemáš pravdu", ktorá už niesla názov "Pásla kone na betóne". V apríli roku 1981 ju odovzdali I. tvorivej skupine. O niekoľko mesiacov neskôr na sa Zimková obrátila na I.tvorivú skupinu s rozhodnutím, aby scenár podľa jej predlohy nerežíroval Fero Fenič. Toto Zimkovej rozhodnutie vychádzalo z konfliktu medzi ňou a Feničom. Ten totiž Zimkovú neplánoval obsadiť do úlohy Johany a plánoval upriamiť pozornosť práve na dcéru Pavlínku a na jej vzťah s vojakom. Výsledkom roztržky bol zásah vedúceho tvorivej skupiny Andreja Lettricha, ktorý požiadal o realizáciu scenáru Štefana Uhra. Iróniou vzniku tohto slovenského filmu je aj skutočnosť, že Feničove zásahy do scenára, ktoré boli jablkom sváru medzi ním a Zimkovou, sa rozhodol Uher vo filme ponechať, avšak meno Fera Feniča by ste v titulkoch márne hľadali.
Štefan Uher.
Profil režiséra Štefana Uhra
Exteriéry, lokality.
Film "Pásla kone na betóne (1982)" režiséra Štefana Uhra sa nakrúcal v exteriéroch a lokalitách miest Bratislava, Ostrava a Prešov, a v obciach Hubina a Fintice.

</doc>
<doc id="33268" url="https://sk.wikipedia.org/wiki?curid=33268" title="Stanislav Szomolányi">
Stanislav Szomolányi

Stanislav Szomolányi (* 14. január 1935, Bánovce nad Bebravou) je slovenský kameraman. 
Životopis.
Na gymnázium chodil do Topoľčian, kde sa spolu s bratom - dvojčaťom venovali fotografovaniu a stavaniu modelov lietadiel. Pôvodne chcel ísť študovať techniku, no nakoniec sa rozhodol pre filmovú školu v Prahe. Roku 1953 ho zobrali na Filmovú a televíznu fakultu Akadémie múzických umení. Štúdium ukončil roku 1958.
Od roku 1974 vyučoval na Vysokej škole múzických umení, v roku 1991 tam založil Katedru kamerovej tvorby. Je členom Asociácie slovenských kameramanov (ASK).
Ocenenia.
Roku 2005 mu prezident Ivan Gašparovič udelil štátne vyznamenanie Pribinov kríž III. triedy za významné zásluhy o kultúrny rozvoj Slovenskej republiky v oblasti kinematografie. Roku 2006 sa stal nositeľom Národnej filmovej ceny Slnko v sieti za celoživotné dielo. Roku 2010 si prevzal na medzinárodnom filmovom festivale Art Film Fest v Trenčianskych Tepliciach ocenenie Zlatá kamera a roku 2020 získal cenu Igric za celoživotný prínos pre slovenskú kinematografiu v oblasti filmovej a televíznej kamery. 

</doc>
<doc id="33269" url="https://sk.wikipedia.org/wiki?curid=33269" title="Oľga Vronská">
Oľga Vronská

Oľga Vronská, vlastným menom "Oľga Wagnerová" (* 13. december 1920, Levoča – † 3. máj 2002, Bratislava) bola slovenská herečka.
V roku 1941 absolvovala štúdium herectva na Štátnom konzervatóriu v Bratislave. V rokoch 19411946 členka Činohry SND, 19461981 činohry Novej scény v Bratislave. Od roku 1981 na dôchodku. Film využíval jej herectvo iba v drobných žánrových epizódkach. Menšie úlohy vytvorila v televízii ("Sváko Ragan" - 1977, "Moje kone vrané" - 1980 a "Bičianka z doliny" - 1981).

</doc>
<doc id="33271" url="https://sk.wikipedia.org/wiki?curid=33271" title="Apollo 1">
Apollo 1

Apollo 1, pôvodne označované ako AS-204, mal byť prvý americký pilotovaný kozmický let v rámci programu Apollo. Skončil tragickou nehodou na štartovacej rampe počas predletovej skúšky. Dňa 27. januára 1967 sa posádka pripravovala vnútri kabíny, ktorá sa nachádzala na vrchole nosnej rakety Saturn IB na štartovacom komplexe 34. V dôsledku chyby na kabeláži kabíny preskočila iskra, ktorá v atmosfére tvorenej čistým kyslíkom spôsobila požiar, pri ktorom všetci traja astronauti zahynuli.
Posádka.
Prvá záložná posádka (apríl – december 1966).
Táto posádka potom letela na Apolle 9.
Druhá záložná posádka (december 1966 – január 1967).
Táto posádka potom letela na Apolle 7.
Emblém misie.
Emblém pre Apollo 1, v tom čase známe pod označením AS-204 (AS = Apollo-Saturn), navrhla posádka v júni 1966 za asistencie Allena Stevensa, ktorý bol zamestnancom firmy North American Aviation. Letový emblém zobrazuje kozmickú loď Apollo na obežnej dráhe Zeme, ktorá letí nad juhovýchodom Spojených štátov, čo symbolizuje začiatočný bod misie – Floridu. Na embléme možno nájsť aj Mesiac, ktorý predstavuje cieľ programu Apollo. V pozadí sú umiestnené hviezdy a pruhy vlajky Spojených štátov. V žltom medzikruží sú napísané mená astronautov a názov misie.
Prípravy na let.
V roku 1967 bol nevyhlásený súboj o Mesiac medzi Spojenými štátmi a Sovietskym zväzom v plnom prúde. Preto vývoj novej kozmickej lode na mesačnú výpravu prebiehal vo veľkej rýchlosti. Prvá kozmická loď bola dodaná na kozmodróm Cape Kennedy už v auguste 1966. Objednávku získala firma North American Aviation napriek tomu, že nevyhrala výberové konanie. Dokázala si pomôcť vďaka zákulisným jednaniam.
V januári 1966 menoval asistent riaditeľa pre operácie letových posádok Deke Slayton posádku prvého pilotovaného letu programu Apollo. Veliacim pilotom misie Apollo 1 (AS-204) sa stal Gus Grissom, senior pilotom Edward White a pilotom Donn Eisele. Počas tréningu na palube špeciálne upraveného lietadla KC-135 na simuláciu beztiažového stavu si však Eisele dvakrát vykĺbil rameno a 27. januára musel podstúpiť operáciu. Slayton na jeho miesto dosadil Rogera Chaffeeho. Zloženie posádky Apolla 1 NASA zverejnila 21. marca 1966. V záložnej posádke sa začali pripravovať Jim McDivitt, David Scott a Russell Schweickart. Apollo 1 malo byť prvým pilotovaným letom kozmickej lode Apollo Block I na obežnej dráhe Zeme.
Oficiálny výcvik posádok pre program Apollo sa začal 1. mája 1966. Ako prvá začala trénovať posádka Apolla 1. Na rozdiel od predchádzajúceho programu Gemini mali byť misie programu Apollo dlhšie (12 – 14 dní), ale predbežne sa na rozdiel od Gemini nepočítalo s nijakými výstupmi do otvoreného vesmíru. Okrem toho, že AS-204 mal byť prvý americký kozmický let s trojčlennou posádkou, na jeho palube mala byť po prvýkrát použitá televízna kamera RCA. Okrem toho sa mal po prvýkrát skúšať systém spojovacích zariadení. Počítalo sa, že výsledná obežná dráha, na ktorú bude kozmická loď Apollo navedená, bude mať výšku 370 – . Náplňou letu mali byť predovšetkým lekárske experimenty, ale aj astronomické merania a pozorovania Zeme.
Dňa 29. septembra 1966 NASA zverejnila zloženie posádky misie Apollo 2 (AS-205), ktorá mala byť druhým pilotovaným letom lode Apollo Block I na obežnej dráhe Zeme. Za veliaceho pilota bol určený Walter Schirra (prezývaný „Wally“), senior pilotom sa stal Donn Eisele a pilotom Walter Cunningham. Nakoniec sa už 15. novembra rozhodlo, že ďalší let Apolla Block I je nadbytočný a ruší sa. NASA tieto zmeny oficiálne oznámila 22. decembra. Schirra, Eisele a Cunningham prešli do záložnej posádky Apolla 1 (AS-204) a McDivitt, Scott a Schweickart sa presunuli na misiu Apollo 2 (AS-205/208). V dňoch 15. až 16. decembra sa v Stredisku pilotovaných letov ("Manned Spacecraft Center") v Houstone konala tlačová konferencia, na ktorej hlavná a záložná posádka opísala nadchádzajúcu misiu a odpovedala na otázky novinárov. Apollo 1 sa plánovalo ako misia s otvoreným koncom v trvaní až 14 dní, pričom manažéri misie mali počas prvých šiestich obletov Zeme vyhodnocovať stav posádky a kozmickej lode na každom oblete, aby určili, či let môže pokračovať. Ak by všetko prebiehalo podľa plánu, manažéri by potom vyhodnocovali ich stav každý deň až do maximálnej dĺžky letu 14 dní. Medzi hlavné ciele misie patrilo preukázanie spôsobilosti kozmickej lode a testovanie veľkého motora servisného modulu, ktorý by pri budúcich lunárnych misiách plnil kritické úlohy pri navádzaní Apolla na obežnú dráhu Mesiaca a potom pri návrate na dráhu k Zemi.
Predštartovné problémy s kozmickou loďou.
Loď Apollo 204 mala množstvo problémov prameniacich z nedotiahnutej konštrukcie. Veľa úprav prebehlo na poslednú chvíľu. Kabína samotná obsahovala množstvo horľavých materiálov (napr. nylon a suchý zips), na viacerých miestach sa nachádzali nechránené káble bez uchytenia spojené len izolačnou páskou. Na káble sa šliapalo a bežne sa o seba treli. Loď mala tiež nevyhovujúcu konštrukciu vstupného prielezu, ktorá neumožňovala rýchle otvorenie dverí, a tým znemožňovala prípadnú evakuáciu. Pôvodné plány síce počítali s tým, že kabína bude mať jednoduché dvere vyklápané smerom von, ktoré sa budú dať otvoriť za 60 sekúnd. Toto rozhodnutie sa však zmenilo po lete Mercury-Redstone 4, kedy sa po pristátí kabíny na morskej hladine dvere samovoľne otvorili. Do kabíny začala vnikať voda a potopila sa. Astronaut (zhodou okolností to bol Gus Grissom) sa našťastie stihol zachrániť na poslednú chvíľu pred utopením. V snahe zabrániť podobnej udalosti alebo dokonca náhodnému otvoreniu počas letu vesmírom pri zlyhaní uzatváracieho mechanizmu, technici zvolili tento zložitý systém. Takto riešený prielez navyše neumožňoval výstup do voľného priestoru. Z toho dôvodu začal vývoj nových, jednoplášťových dverí, ktoré sa však dokončiť až pre niektorý z ďalších letov.
Niekoľko mesiacov pred tragickým testom lode sa uskutočnilo konanie medzi NASA a North American Aviation. Hlavným bodom bola záverečná správa o pripravenosti lode. Zo strany NASA boli vznesené pripomienky (podľa niektorých informácií došlo aj k hádke – protokol z rokovania nebol doteraz oficiálne zverejnený) najmä na použitie horľavých materiálov v kabíne. Tomuto sa však zástupcovia North American Aviation zo všetkých síl bránili. Požadované zmeny sa v skutočnosti rovnali kompletnej prestavbe kabíny, ktorá by okrem finančných aspektov priniesla aj oneskorenie v dodávkach a NASA trvala na dodržiavaní termínov. Materiál preto označili ako uspokojivý a pridali varovanie, že ďalšie požiadavky môžu ohroziť termín stanovený prezidentom Johnom F. Kennedym, a to dopraviť Američana na Mesiac a späť do konca desaťročia. Reakciou zo strany NASA bolo konštatovanie, že suché zipsy, ktoré „horia ako papier a prskajú pri tom na všetky strany“, by v North American mohli odstrániť aspoň z blízkosti elektrických rozvodov. Budúca posádka navyše zistila, že loď kvôli množstvu úprav a zmien vôbec nezodpovedá usporiadaniu simulátora, na ktorom cvičila. Z tohto dôvodu odmietal veliaci pilot Gus Grissom ďalej trénovať na simulátore. Aj počas príprav v Kennedyho vesmírnom stredisku astronauti a technici neustále odstraňovali aspoň niektoré z množstva porúch a problémov. Už po prvotnej inšpekcii bolo jasné, že prvý plánovaný termín štartu na jeseň 1966 nie je možné stihnúť. 
Ráno pred simulovaným odpočítavaním prebiehali diskusie o tom, či sa skúšky priamo v kabíne okrem astronautov zúčastní ešte jedna alebo dve osoby navyše. Grissom totiž vyzval riaditeľa programu Apollo Joea Sheau, aby sa s nimi zúčastnil simulovaného štartu a na vlastné oči sa tak presvedčil, že loď stále trpí množstvom nedostatkov. Shea odmietol s tým, že bude všetko pozorne sledovať z riadiaceho bunkra. Riaditeľ operácií letových posádok Deke Slayton však uvažoval o tom, či bude test sledovať priamo z kabíny. Ďalším možným kandidátom bol letový riaditeľ Gene Kranz. Napokon sa však rozhodlo, že v kabíne nikto nebude okrem posádky. Jediné miesto, kde by sa mohla nachádzať štvrtá osoba bolo totiž pod kreslami astronautov a hlavný problém bol ten, že pre neho by nebolo k dispozícii komunikačné zariadenie a bez komunikačného zariadenia by jeho prítomnosť nemala žiaden zmysel.
Simulované odpočítavanie.
Skúšobné odpočítavanie, ktoré začalo 27. januára 1967 bolo jedným z mnohých testov. Kabína sa nachádzala na štartovacom komplexe 34 na vrchole nosnej rakety Saturn IB. Keďže išlo len o skúšobné odpočítavanie, raketa nebola natankovaná pohonnými hmotami, pretože by to bolo príliš drahé, nebezpečné a navyše úplne zbytočné. Rovnako nebolo nijaké palivo ani v nádržiach raketových motorov samotnej lode. Z tohoto dôvodu nebol tento test považovaný za nebezpečný, a tak sa ho nezúčastňovali záchranné tímy, lekári a hasiči. Ani ich prítomnosť by však nehode s najväčšou pravdepodobnosťou nezabránila.
Vnútri kabíny bola atmosféra tvorená čistým kyslíkom, ktorý navyše bol pod tlakom viac než 1 atmosféra, presnejšie 110 % atmosférického tlaku. Bežný prevádzkový tlak je iba tretinový – netypicky veľký tlak bol počas odpočítavania v kabíne preto, aby sa zistili prípadné netesnosti v plášti lode.
Už pri vstupe do kabíny si astronauti všimli zvláštny zápach. Nasledoval rozbor vzduchu, ale technici nenašli nič mimoriadne. Zápach bol z kabíny vysatý bez ďalšieho vyšetrovania. Tento problém spôsobil zdržanie samotného testu približne o jednu hodinu. Do ľavého sedadla kozmickej lode si sadol Grissom, do pravého Chaffee a v strednom sedadle medzi nimi zaujal svoje miesto White. Skúška mala končiť nácvikom núdzového opustenia kozmickej lode. Testy trvali celkovo päť a pol hodiny, pričom najvážnejšou poruchou, kvôli ktorej bolo nutné v čase T-11 sekúnd prerušiť odpočítavanie bolo zlé spojenie. "„Ako sa dostaneme na Mesiac, keď sa nemôžeme dohovoriť ani medzi dvoma alebo troma budovami?“" nahnevane sa opýtal Grissom. Technici sa pokúšali vyriešiť problém. Nehoda sa odohrala v priebehu tejto prestávky.
Nehoda.
Prvá netypická udalosť, ktorú si však až dodatočne všimla vyšetrovacia komisia, sa odohrala v čase 18:30:21 miestneho času (23:30:21 svetového času). Vtedy sa Whiteovi prudko zvýšil pulz a dýchanie. Je možné, že zaregistroval prvé náznaky problému. V tej istej chvíli sa začal hýbať aj Grissom. V čase 18:30:54 zrazu na jednom elektrorozvodnom okruhu prudko pokleslo napätie. To naznačovalo, že niekde nastal skrat. Po asi desiatich sekundách nasledoval výkrik Chaffeeho: "„Požiar! Máme požiar na palube!“"
White rýchlo opustil sedadlo a začal otvárať vstupný prielez. O niekoľko sekúnd automatika spustila poplach. V čase 18:31:12 došlo k výraznému nárastu teploty a tlaku na palube. Čistý kyslík veľmi podporoval horenie. Toto si uvedomoval aj Grissom, ktorý sa pokúšal otvoriť vyrovnávací ventil, a tým umožniť premiešanie vzduchu vonku a vnútri kabíny. Oheň mu však zablokoval cestu. V čase 18:31:16 vykríkol Chaffee: "„Máme tu hrozný požiar! Dostaňte nás odtiaľto! Horíme!“" O tri sekundy sa ozval výkrik, čo bolo posledné zvukové spojenie s kabínou. White za pomoci Grissoma sa stále pokúšal otvoriť vstupný prielez, ale tlak už dosahoval hodnotu 200 – 275 % atmosférického tlaku, a preto nebolo možné dvere otvárané dovnútra vyklopiť. Kabína nebola stavaná na tieto podmienky, a tak jej stena praskla. Vyvalil sa dym, a technikov, ktorí sa snažili pomôcť z tzv. bielej miestnosti, z ktorej sa nastupuje do lode, zasiahla tlaková vlna, žiar a kvapky roztaveného materiálu. Prielez sa podarilo vypáčiť po 5 minútach, pričom väčšina z prítomných skončila s otravou dymom v nemocnici, pretože ich ochranné masky boli určené na ochranu pri úniku paliva, nie pre nasadenie v dyme z požiaru a prepúšťali dym. Hasiť nebolo potrebné, pretože oheň vyčerpal všetok kyslík a zhasol. Astronauti utrpeli popáleniny, nie však smrteľné. Smrť nastala udusením dymom.
Príčina.
Pravdepodobnou príčinou požiaru bolo poškodenie izolácie kábla blízko vstupného otvoru. Ďalším podozrivým bola kabeláž nachádzajúca sa pod sedadlom Grissoma. Ďalšou možnou príčinou je nečistota v jednom kábli, ktorá spôsobila lokálne zvýšenie prúdu v kábli a jeho prehriatie. Vzhľadom na deštrukciu interiéru nebolo možné celkom presne určiť presné miesto. Káble, ktoré boli celkom voľne vedené po celej lodi, sa mohli prehriať prakticky kdekoľvek. Kabína bola plná horľavých materiálov, ktoré sa okamžite vznietili a horenie výdatne podporovala kyslíková atmosféra.
Následky.
Iróniou osudu v deň pohrebu posádky Apolla 1 zhoreli na Brooksovej základni v Texase dvaja vojenskí piloti pri pokuse v komore s kyslíkovou atmosférou. Na následky požiaru v atmosfére naplnenej kyslíkom zomrel v roku 1961 aj sovietsky kozmonaut Valentin Bondarenko, keď po ukončení lekárskych testov ním odhodený kúsok vaty namočený v etanole dopadol na žeravú elektrickú dosku. Táto nehoda však bola Sovietskym zväzom dlho utajovaná.
Po analýze príčin nehody došlo k prijatiu mnohých opatrení, z ktorých najvýznamnejšie bolo, že pre zmiernenie rizika požiaru bola atmosféra veliteľského modulu Apolla v čase, keď raketa stojí na štartovacej rampe alebo sa nachádza v predorbitálnej fáze vzletu, tvorená zmesou 60 % kyslíka a 40 % dusíka. Všetky horľavé materiály boli nahradené, napr. tzv. nehorľavou textíliou beta a vykonali sa zmeny v systéme otvárania vstupného prielezu.
Prvý letový riaditeľ NASA, Chris Kraft, vyslovil zaujímavý názor, že požiar Apolla 1 podstatne urýchlil celý program Apollo. Dôkladným rozobratím lode po nehode sa totiž odhalilo množstvo ďalších porúch, ktoré by v prípade, keby let AS-204 odštartoval, sa odhaľovali až postupne.
NASA rozhodla, že neuskutočnený tragický let AS-204 bude niesť označenie Apollo 1 a nasledujúci let, t. j. štvrtý uskutočnený let programu Apollo, ponesie označenie Apollo 4. Žiadnemu letu tak nebolo priradené označenie Apollo 2 či Apollo 3. Po nehode bola raketa Saturn IB odobratá zo štartovacej rampy a po vykonaní údržby sa použila pri lete Apollo 5. Prvým uskutočneným pilotovaným letom programu Apollo bol let Apollo 7.

</doc>
<doc id="33275" url="https://sk.wikipedia.org/wiki?curid=33275" title="Žarnay">
Žarnay



</doc>
<doc id="33276" url="https://sk.wikipedia.org/wiki?curid=33276" title="Banka (chémia)">
Banka (chémia)

Banka je sklenená nádoba rozličného tvaru a veľkosti používaná v chemickom laboratóriu. Rôzne banky sa používajú na rôzne činnosti.
Delenie baniek podľa vlastností.
Podľa vyhotovenia hrdla banky sa rozdeľujú na banky so zábrusom a banky bez zábrusu (sú lacnejšie a dnes už skoro nevyužívané). Podľa počtu hrdiel sa banky rozdeľujú na jednohrdlové banky a viachrdlové banky. Podľa tvaru dna sa rozdeľujú na banky s okrúhlym (guľatým) dnom a banky s plochým dnom. Banky s okrúhlym dnom možno na stôl postaviť pomocou korkového alebo pryžového kruhu. Podľa hrúbky skla sa banky rozdeľujú na hrubostenné banky (nie je možné ich zahrievať) a tenkostenné banky (sú vhodné na zahrievanie). Z hľadiska práce za zníženého alebo zvýšeného tlaku platí, že nie je možné použiť banky s plochým dnom, kvôli riziku implózie alebo explózie.
Typy baniek.
Erlenmeyerova banka.
Erlenmeyerova banka (slangovo erlenka alebo erlenmeyerka) je banka kužeľovitého tvaru vždy s plochým dnom vyrobená z tenkostenného skla, preto ju nie je možné využiť na prácu za zníženého tlaku. Erlenmeyerove banky sa často chybne zamieňajú za titračné banky. Titračná banka má široké hrdlo, nikdy nemá zábrus. Erlenmeyerove banky sa využívajú v organickej chémii pri extrakciách na zachytávanie spodnej fázy a na sušenie organickej fázy po extrakcii. V anorganickej chémii sa Erlenmeyerove banky využívajú na kryštalizácie, uchovávanie kvapalín.
Banka je pomenovaná po nemeckom chemikovi Emilovi Erlenmeyerovi (1825–1909), ktorý ju vynašiel v roku 1860.
Titračná banka.
Titračné banky slúžia výhradne na vykonávanie titrácií. Podobajú sa na Erlenmeyerove banky, ale majú oveľa širšie a dlhšie hrdlo, ktoré je vždy bez zábrusu. Sú tenkostenné, čo umožňuje zahrievanie titračných baniek v prípade, že to vyžaduje postup titrácie.
Destilačná (guľatá) banka a varná banka.
Destilačná banka (tiež guľatá banka) má okrúhle dno, preto je možné ju použiť na prácu za zníženého tlaku. Patrí medzi najpoužívanejšie sklené nádoby na vykonávanie chemických reakcií, na prácu v inertnej atmosfére existujú zátky, ktoré presne sedia do zábrusu guľatých baniek. Ich tvar umožňuje efektívne zahrievanie v olejových, vodných, kovových, pieskových kúpeľoch a dobré vyhrievanie v zahrievacom hniezde. Destilačné banky sú veľmi podobné varným bankám, ktoré sa líšia len tým, že majú dno zčasti ploché, je možné ich položiť na stôl bez korkového alebo pryžového kruhu. Kvôli zčasti plochému dnu nie je možné využívať varné banky na prácu za zníženého tlaku.
Dvojhrdlová a viachrdlová banka, sulfonačná banka.
Dvojhrdlové a viachrdlové banky sú modifikáciami destilačných (guľatých) baniek. Používajú sa pri reakciách, pri ktorých nestačí len jedno hrdlo banky: napríklad, ak je potrebné pridávať reaktanty do reakčnej zmesi za súčasného zahrievania banky a použitia spätného chladiča. Spätný chladič sa vždy umiestňuje do vertikálneho hrdla (hlavného hrdla), nikdy nie do bočných hrdiel. Do bočného hrdla je možné vsunúť prikvapkávací lievik, resp. sa bočné hrdlo upchá zátkou a reaktant sa pridá ihlou a striekačkou. Do bočného hrdla je možné umiestňovať teplomer.
Sulfonačná banka je špeciálnym typom viachrdlovej banky. Je charakteristická veľkou spodnou kontaktnou plochou na lepší prestup tepla. Sulfonačná banka sa využíva na reakcie aromatických zlúčenín s kyselinou sírovou alebo oleom za vznik sulfónových kyselín.
Ostwaldova banka.
Ostwaldova banka je banka s guľovitým dnom, ktorá má bočný vývod (olivku) v podobe tenke rúrky. Ostwaldova banka slúži na vývoj plynov ako oxid uhličitý alebo oxid siričitý z príslušných uhličitanov a siričitanov, ktoré sa v Ostwaldovej banke rozkladajú pôsobením minerálnych kyselín.
Hruškovitá, slzovitá (kvapkovitá) a srdcovitá banka.
Hruškovité banky majú guľaté dno a takmer vždy úzke hrdlo so zábrusom NZ14. Sú používané na doodparovanie rozpúšťadiel na rotačnej vákuovej odparke, na realizáciu chemických reakcií, na zachytávanie destilátu pri vákuovej destilácii. Patria medzi napoužívanejšie sklo v chemickom laboratóriu.
Slzovité (kvapkovité) banky majú v porovnaní s hruškovitými bankami oveľa viac pretiahnutý tvar. Sú oveľa vyššie, majú rovnaké použitie ako hruškovité banky. Tiež patria ku najpoužívanejším bankám v laboratóriu. Majú guľaté dno a úzke hrdlo so zábrusom NZ14.
Srdcovité banky sú charakteristické svojim ostro zakončeným dnom, nie je možné ich položiť na stôl samostatne ani pomocou kruhu. Sú najširšie v hornej časti pod hrdlom. Majú úzke hrdlo so zábrusom NZ14.
Tieto banky s úzkym hrdlom sa využívajú pri destilácii za zníženého tlaku na zachytánie destilátu (frakcií), odkiaľ je ich ďalší názov frakčné banky.
Odsávacia banka.
Pri filtrácii za zníženého tlaku sa používajú hrubostenné odsávacie banky (tiež nazývané odsávačky) v spojení s Büchnerovým lievikom. Odsávacia banka má postrannú trubičku (olivku), ktorá sa pomocou hadice pripojí na zdroj vákua.
Odmerná banka a pyknometer.
Odmerná banka slúži na prípravu roztokov so známou koncentráciou, na presné riedenie roztokov a presné meranie objemu kvapalín a roztokov. Odmerná banka ma úzke hrdlo, kde sa po obvode nachádza ryska. Má kužeľovitý tvar a ploché dno. Nie je možné ju zahrievať alebo podrobovať nízkemu alebo vysokému tlaku. Odmerná banka má vždy zábrus.
Pyknometer je špeciálna odmerná banka, ktorá slúži na najpresnejšie meranie objemu, čoho sa dosahuje tak, že v zátke je kapilára, kde sa pozoruje meraný objem. Pyknometer slúži na určovanie hustoty kvapalín a tuhých látok.

</doc>
<doc id="33277" url="https://sk.wikipedia.org/wiki?curid=33277" title="Antipyretikum">
Antipyretikum

Antipyretikum (iné názvy: antifebrílium, antifebrifugum, febrifugum) je liečivo, ktoré znižuje (zvýšenú) telesnú teplotu. Príkladom antipyretika je Paralen.

</doc>
<doc id="33278" url="https://sk.wikipedia.org/wiki?curid=33278" title="Antipyretiká">
Antipyretiká



</doc>
<doc id="33279" url="https://sk.wikipedia.org/wiki?curid=33279" title="Hypnotikum">
Hypnotikum

Hypnotiká sú látky, ktoré pri terapeutickej dávke vyvolávajú útlm centrálnej nervovej sústavy a navodzujú spánok alebo stav veľmi podobný spánku; pôsobia teda hypnoticky.
Pôsobenie na organizmus.
Veľmi nízke dávky väčšiny starších typov hypnotík (napríklad chloralhydrát, barbituráty a glutetimid) pôsobia obvykle sedatívne (nešpecificky tlmivo na CNS), stredné dávky pôsobia hypnagogicky (uľahčujúc spánok) až hypnoticky (navodzujú spánok), vysoké dávky pôsobia narkoticky (vyvolávajú bezvedomie, narkózu, až kómu) a pri predávkovaní môžu vyvolať kómu a aj smrť (obvykle zlyhaním dýchania a/alebo kolapsom obehového systému). 
Novšie látky (benzodiazepínové hypnotiká, ako nitrazepam, flunitrazepam, cinolazepam a temazepam, a predovšetkým nebenzodiazepínové ligandy GABA-A receptorov, ako zopiklon, zolpidem a zaleplon) pôsobia selektívnejšie, v stredných terapeutických dávkach pôsobia hypnagogicky až hypnoticky, ale tak sedatívne účinky malých dávok, ako i toxické účinky vysokých dávok sú menej vyjadrené než u starších hypnotík.
Generácie hypnotík.
1. generácia.
Najväčšiu skupinu tvoria hypnotiká odvodené od kyseliny barbiturovej, barbituráty, ako napríklad dlho pôsobiace látky barbital (Veronal®) a fenobarbital (Luminal®, Phenaemal®), stredne dlho účinkujúce látky amobarbital (Amobarbital, Staurodorm®) a cyklobarbital (Dormiphen®, Phanodorm®) a krátko účinkujúce látky pentobarbital (Nembutal®) a hexobarbital (Evipan®). V súčasnosti sú ako hypnotiká tieto látky však obsoletné. Patria medzi hypnotiká prvej generácie.
Ďalšími hypnotikami 1. generácie nebarbiturátového typu sú látky chloralhydrát (Chloraldurat®, Aquachloral®), glutetimid (Noxyron®, Doriden®) a metachalón (Dormogen®, Mandrax®, Quaalude®). Všetky hypnotiká 1. generácie sú vysoko návykové a toxické pri predávkovaní. Tieto hypnotiká sa používali od konca 19. storočia zhruba do 70. – začiatku 80. rokov 20. storočia. Od 70. rokov ich vytláčala z trhu 2. generácia hypnotík.
2. generácia.
Patria sem benzodiazepínové hypnotiká. Prototypmi benzodiazepínových hypnotík sú látky nitrazepam (Mogadon®, Nitrazepam, Radedorm®), flurazepam (Staudorm®, Dalmadorm®) a flunitrazepam (Rohypnol®). Oproti hypnotikám prvej generácie majú nižšiu toxicitu, predávkovania nie sú natoľko život ohrozujúce, ako napríklad u barbiturátov; pokiaľ nie sú užité zároveň iné látky tlmiace CNS (alkohol, opioidy, psychofarmaká, niektoré ilegálne drogy atď.), obvykle ani užitie 20 tabliet benzodiazepínového hypnotika neohrozí zdravého dospelého človeka na živote (to ale neznamená, že intoxikácia týmito hypnotikami nie je nebezpečná! Len nebýva tak často smrteľná). Užitie 20 tabliet barbiturátového hypnotika (napríklad 2.000 mg pentobarbitalu) bežne malo za následok smrť predávkovaním. Podobne, ako hypnotiká prvej generácie sú aj benzodiazepínové hypnotiká návykové a môžu spôsobiť závislosť. Ich ďalšou výhodou oproti barbiturátom (okrem nižšej toxicity) je menšie narušenie spánkovej architektúry v nízkych a stredných terapeutických dávkach (spánok po ich užití sa oproti barbiturátom menej líši od prirodzeného, zdravého fyziologického spánku rozložením jeho jednotlivých fáz a ich zastúpením); napriek tomu nie je spánok po užití benzodiazepínov obvykle úplne identický s fyziologickým spánkom.
Podľa trvania účinku ich možno rozdeliť na tri kategórie: krátkodobo pôsobiace (hypnotický účinok trvá po jednorazovom orálnom užití ekvivalentnej dávky niekoľko hodín, obvykle menej než 4), stredne dlho pôsobiace (hypnotický účinok po ekvivalentnej dávke trvá 4 – 6 hodín) a dlhodobo pôsobiace (hypnotický účinok ekvivalentnej dávky trvá dlhšie než 6 – 8 hodín).
V nasledujúcom vymenovaní sú uvedené najbežnejšie jednotlivé benzodiazepínové hypnotiká; v zátvorke je na prvom mieste uvedená dávka, hypnoticky približne ekvivalentná dávke 10 mg nitrazepamu, perorálne; na druhom mieste je uvedený bežný obchodný názov hypnotika na Slovensku.
Benzodiazepínové hypnotiká s dlhodobým účinkom.
Krátkodobo účinné hypnotiká sú vhodné predovšetkým pri poruchách zaspávania; stredne dlho účinkujúce hypnotiká pri poruchách zaspávania a častom budení v noci s problémami so zaspaním; dlhodobo účinkujúce hypnotiká sú vhodné pri predčasnom rannom prebúdzaní a v niektorých prípadoch, keď je okrem hypnotického účinku v noci žiadúca i sedácia pacienta cez deň (napríklad niektorí psychiatrickí pacienti). Presnú indikáciu hypnotika musí vždy zvážiť ošetrujúci lekár a mali by byť užívané len krátkodobo, v žiadnom prípade dlhšie alebo inak, než určí lekár (platí to pre všetky hypnotiká, nielen benzodiazepíny). 
Nástup účinku látok midazolam, triazolam, brotizolam a flunitrazepam je po orálnom užití veľmi rýchly (obvykle počas 10 – 15 minút po užití) a mali by sa preto užiť bezprostredne pred spaním, pokiaľ možno pri alebo už na lôžku, aby sa predišlo nežiaducim incidentom (napríklad pád v dôsledku silnej ospalosti a závrate, alebo konanie, na ktoré si po uplynutí účinku hypnotika pacient nepamätá (tzv. anterográdna amnézia)). Účinky látok lormetazepam, temazepam, loprazolam a cinolazepam sa dostavujú obvykle počas 15 – 30 minút po užití hypnotika. Účinky nitrazepamu a flurazepamu sa dostavujú obvykle počas 30 – 60 minút po ich užití.
Individuálne reakcie pacienta sa ale líšia a aj preto je bezpodmienečne nutné tieto lieky užívať presne podľa inštrukcie/predpisu ošetrujúceho lekára, prípadne príbalovej informácie (predpis lekára má však vyššiu dôležitosť, než všeobecné inštrukcie v príbalovom letáku, či literatúre). Pokiaľ lekár neurčí inak, mali by sa tablety užívať na prázdny žalúdok, tesne pred spaním a zapiť pohárom vody.
Vo všeobecnosti sa uvádza, že benzodiazepínové hypnotiká by nemali byť užívané nepretržite dlhšie, než niekoľko dní (nocí), maximálne 2 až 4 týždne. Dlhšie užívanie hypnotika je možné len na výslovný súhlas ošetrujúceho lekára a pri pravidelných kontrolách, predovšetkým pre zamedzenie rozvoja návyku a závislosti.
3. generácia.
Do kategórie 3. generácie hypnotík patria liečivá, ktoré sú farmakologicky podobné benzodiazepínom (agonisti GABA-receptorov), ale z hľadiska chemickej štruktúry ide o heterogénny súbor rôznych derivátov heterocyklických zlúčenín. Štyrmi hlavnými reprezentantmi sú zolpidem, zopiklón, eszopiklón a zaleplon. Zolpidem sa na Slovensku predáva ako hydrogénvínan pod obchodnými názvami Eanox, Hypnogen, Sanval, Stilnox, Zolpidem Actavis, ZOLPIDEM MERCK, Zolpidem Orion, Zolpidem WALMARK a ZOLSANA. Zopiklón ako neviazaný pod obchodnými názvami ZOPICLON 7,5-SL a Zopitin. Eszopiklón a zaleplon u nás nie je registrovaný. Sedatívny účinok 3. generácie je vo všeobecnosti nižší, než u benzodiazepínov, ale tiež je potlačená aj možnosť vzniku liekovej závislosti (ale na hypnotiká 3. generácie môže vzniknúť lieková závislosť rovnako, ako je tomu u benzodiazepínov). 3. generácia však so sebou prináša aj nežiaduce účinky, ktoré sa u predchádzajúcich generáciách v takej miere nevyskytovali. Sú to predovšetkým rôzne druhy paradoxnej reakcie, agitovanosti, stimulácie, halucinácií, blúznenia a iných stavov delíria. Taktiež oproti dvom predchádzajúcim generáciám je tu mimoriadne rozšírená tolerancia a rezistencia. V mnohých prípadoch sú pacienti úplne rezistentní na liečbu týmito preparátmi (ide zväčša o pacientov, užívajúcich neuroaktívne a psychoaktívne liečivá, benzodiazepíny, anodyná a iné analgetiká ovplyvňujúce vedomie). U pacientov dlhodobo liečených SSRI sa zase môžu vyskytnúť a vyvinúť rôzne formy paradoxnej reakcie. Vo všeobecnosti sa dá povedať, že hypnotiká 3. generácie sú určené na krátkodobé liečenie insomnických prejavov u pacientov, ktorí neužívajú žiadne iné preparáty a tieto prejavy sú u nich spôsobené zväčša exogénnymi faktormi (prílišná vyťaženosť v práci, zle nastavený pracovný čas, poruchy spánkového rytmu atď.). 3. generácia teda nie je vhodná na liečbu chronických insomnií, insomnií indukovaných liekmi, dlhodobo lieky užívajúcich pacientov a rezistentných insomnikov.

</doc>
<doc id="33280" url="https://sk.wikipedia.org/wiki?curid=33280" title="Hypnotiká">
Hypnotiká



</doc>
<doc id="33281" url="https://sk.wikipedia.org/wiki?curid=33281" title="Psychofarmakum">
Psychofarmakum

Psychofarmaká (z gréc. "psyché" -- duša a "farmakón" -- liek) sú liečivá, symptomaticky účinkujúce na psychické funkcie človeka. Používajú sa najmä v liečbe psychických porúch, niektorých neurologických ochorení a aj v iných oblastiach medicíny (interná, anestéziológia, algeziológia, kardiológia atď.).
Delenie psychofarmák.
Mechanizmy účinkov jednotlivých psychofarmák sú väčšinou nie plne objasnené. Medzi psychofarmaká formálne radíme tieto skupiny (upravené podľa Hynie, S., 1995):
Neuroleptiká (antipsychotiká).
Neuroleptiká sú látky, používané predovšetkým v liečbe psychóz (schizofrénia, schizoafektívne poruchy, schizoformné poruchy, psychózy s organickým podkladom), ťažších afektívnych porúch (mánie, bipolárne poruchy, ťažké depresie). Delíme ich na tzv. klasické neuroleptiká („antipsychotiká 1. generácie“) a tzv. atypické neuroleptiká („antipsychotiká 2. generácie“).
Antidepresíva.
Antidepresíva sú látky, používané predovšetkým v liečbe depresívnych porúch a depresívnych fáz bipolárnych porúch, niektoré aj v liečbe rôznych neurotických porúch (napríklad panická porucha, generalizovaná úzkostná porucha atď.) a iných psychických porúch. Delíme ich predovšetkým na tzv. tymoleptiká a tymoeretiká (inhibítory MAO). Ďalšie delenia sú tzv. generačné (antidepresíva 1. - 4. generácie) a podľa mechanizmov účinku.
Tymoprofylaktiká (tymostabilizátory, fázoprofylaktiká, stabilizátory nálady).
Tymoprofylaktiká sú látky, používané predovšetkým v liečbe mánií, bipolárnych porúch a prevencii recidívy afektívnych porúch. Patria sem predovšetkým lítium a antiepileptiká valproát, karbamazepín, lamotrigín a klonazepam.
Anxiolytiká (trankvilizéry).
Anxiolytiká sú látky, používané na tlmenie úzkosti, psychického napätia, nepokoja (agitovanosti), niekedy aj na podporu spánku. Základnou skupinou sú tzv. benzodiazepíny, ktoré patria medzi najviac predpisované psychofarmaká vôbec. Delia sa podľa trvania účinku, respektíve eliminačného polčasu, alebo podľa chemickej štruktúry. Ďalej sem patria niektoré sérotonergné látky, napríklad buspiron a antihistaminiká, napríklad hydroxizín. Benzodiazepíny sú návykové (pri dlhodobom užívaní spôsobujú závislosť).
Psychostimulanciá.
Psychostimulanciá sú látky, kvantitatívne zvyšujúce duševné funkcie a bdelosť. Patria sem jednak centrálne dopamín- a noradrenalínergné látky (amfetamíny, fenmetrazín, metylfenidát), jednak iné látky (modafinil, atomoxetín). Používajú sa najmä v liečbe porúch pozornosti a psychomotorickej aktivity v detstve a adolescencii (ADHD), jednak v liečbe narkolepsie. Väčšina z nich je návyková (pôsobia euforizujúco).
Hypnotiká.
Hypnotiká sú látky, navodzujúce v terapeutických dávkach stav viac alebo menej podobný fyziologickému spánku. Patria sem dnes už nepoužívané barbituráty, glutetimid a metachalón; v súčasnosti najvýznamnejšou skupinou hypnotík sú benzodiazepíny, podobne ako u anxiolytík, ďalej benzodiazepínoví agonisti zopiklon, zolpidem a zaleplon. Malý význam majú chloralhydrát, klometiazol a rastlinné drogy.
Niekedy sa na navodenie spánku podávajú aj sedatívne antidepresíva či nízko dávkované neuroleptiká.
Nootropiká a kognitíva (neurodynamiká).
Nootropiká a kognitíva sú látky, zvyšujúce kvalitatívne duševné funkcie, ako sú kognícia a pamäť. Patria sem jednak látky, ovplyvňujúce pozitívne metabolizmus a prekrvenie tkanív CNS (nootropiká), ako napríklad piracetam, pyrithinol apod., jednak látky, zlepšujúce cholínergné transmisie v CNS (kognitíva).
Psychodysleptiká (halucinogény, delirogény).
Psychodysleptiká sú látky, navodzujúce psychopatologické symptómy u zdravých subjektov (halucinácie, pseudodelírium, delírium, disociatívne fenomény). Majú význam predovšetkým ako experimentálne pomôcky a drogy. Patria sem napr. LSD, meskalín, vysoko dávkované anticholínergiká (biperiden, trihexfenidyl, tropánové alkaloidy apod.) a rôzne prírodné drogy.
História a spoločenské aspekty psychofarmakológie.
Zavedenie psychofarmák do klinickej praxe v 50. rokoch 20. storočia (ako prvé neuroleptikum chlórpromazín roku 1952 a prvé antidepresívum imipramín roku 1957) znamenalo prielom v liečbe psychických porúch aj celkovom prístupe k nim. Mnohí pacienti neboli viac odkázaní na roky trvajúce internácie v rôznych ústavoch, veľkej časti z nich bola umožnená celkom nová terapia - ambulantná liečba. Psychofarmaká spolu s elektrokonvulzívnou terapiou (EKT, ECT) tvoria základný pilier aj súčasnej biologickej terapie psychických porúch. Dá sa povedať, že mnohým ľuďom zachránili, alebo umožnili kvalitnejší život, a napriek nákladnosti najmä nových preparátov prispievaju k rozsiahlym, aj ekonomickým výhodám (dobre preliečený pacient je často samostatný, nevyžaduje dlhodobé hospitalizácie, ktoré sú mimoriadne nákladné, časť pacientov je schopná produktívneho pracovného života, čo navracia spoločnosti značnú časť nákladov na farmakoterapiu).
Nasadzovanie psychofarmák, najmä pacientom bez ich súhlasu, je niekedy terčom kontroverzie a je negované predovšetkým zástancami tzv. antipsychiatrie.

</doc>
<doc id="33283" url="https://sk.wikipedia.org/wiki?curid=33283" title="Adrenergikum">
Adrenergikum



</doc>
<doc id="33284" url="https://sk.wikipedia.org/wiki?curid=33284" title="Adrenergiká">
Adrenergiká



</doc>
<doc id="33285" url="https://sk.wikipedia.org/wiki?curid=33285" title="Antihistaminikum">
Antihistaminikum

Antihistaminikum je liek alebo liečivo, používané na zníženie alebo odstránenie účinkov vyvolaných histamínom (endogénny chemický posol uvoľnený počas alergických reakcií) na histamínovom receptore. Termín antihistaminikum sa používa iba pre látky, u ktorých je hlavný terapeutický účinok sprostredkovaný negatívnym ovplyvnením histamínových receptorov. Iné látky môžu mať antihistamínový účinok, ale nie sú pravými antihistaminikami.
V bežnej reči sa pojem antihistaminikum používa len pre H1 antagonistov, tiež známych ako inverzní agonisti H1 receptoru, čo je presnejšie ako označenie H1 antagonisti.
Farmakológia.
Pri alergickej reakcii alergén (ľubovoľný antigén) interaguje (a vzájomne sa viaže) s povrchovými IgE protilátkami žírnych buniek (mastocytov) a bazofilov. Vytvorením komplexu antigén-protilátka-bunka sa spustí komplikovaná séria reakcií, ktorá nakoniec vedie k degranulácii bunky a tým k uvoľneniu histamínu a iných chemických mediátorov zo žírnej bunky alebo bazofilu. Po uvoľnení histamín môže reagovať s receptormi v blízkych i vzdialených tkanivách.
Účinkom na H1 receptoroch vyvolá svrbenie (pruritus), vazodilatáciu (rozšírenie ciev), hypotenziu, červenanie, bolesti hlavy, tachykardiu (zrýchlený tep), bronchokonstrikciu (zúženie dýchacích ciest), zvýši prechodnosť cievnych stien, zvýši citlivosť na bolesť.
Aj keď H1 antihistaminiká zlepšujú tieto prejavy, sú účinné len ak sú podané pred pôsobením alergénu. Pri vážnych alergických reakciách ako je angioedém a anafylaktické reakcie, môžu byť prejavy také vážne, že ohrozujú život. U ľudí s takýmito reakciami je potrebné podať adrenalín, bežne injekčným perom (EpiPen).
Klinické využitie antihistaminík.
Indikácie.
H1 antihistaminiká sú v praxi užívané pri liečbe histamínom podmienených alergických stavov. Konkrétne môže ísť napríklad o nasledovné:
Antihistaminiká môžu byť podané topicky (na povrch kože iných telových povrchov), alebo systémovo v závislosti od charakteru alergického stavu.
Vedľajšie účinky.
Vedľajšie účinky sú najčastejšie spájané s prvou generáciou H1 antihistaminík. Spôsobené sú ich pomerne malou selektivitou pre H1 receptory.
Najbežnejší vedľajší účinok je sedácia (útlm); tento vedľajší účinok je využívaný v mnohých voľnopredajných liekoch na spanie. Ďalšie bežné vedľajšie účinky prvej generácie H1 antihistaminík sú: točenie hlavy, pískanie v ušiach (tinitus), rozmazané videnie, eufória, poruchy koordinácie, nepokoj, nespavosť, tras, nevoľnosť až vracanie, zápcha, hnačka, sucho v ústach a suchý kašeľ. Zriedkavé vedľajšie účinky sú okrem iného: zadržiavanie moču, palpitácie, hypotenzia (pokles krvného tlaku), bolesti hlavy, halucinácie a psychózy.
Novšie H1 antihistaminiká druhej generácie sú oveľa selektívnejšie pre periférne H1 receptory a majú tak aj značne zlepšenú znášanlivosť v porovnaní s prvou generáciou. U druhej generácie sú najbežnejšie vedľajšie účinky: malátnosť, unavenosť, bolesti hlavy, nevoľnosť a sucho v ústach.
Prvá generácia H1 antihistaminík.
Toto sú najstaršie antihistaminiká, sú pomerne lacné a bežne dostupné. Dobre potláčajú alergické prejavy, ale sú zvyčajne zároveň strední až veľmi silní antagonisti muskarínových acetylcholínových receptorov. Bežne majú tiež účinky na α-adrenergných receptoroch a/alebo sérotonínových 5-HT receptoroch. Nedostatočná receptorová selektivita je príčinou zlej znášanlivosti týchto liečiv, najmä v porovnaní s druhou generáciou H1 antihistaminík. Účinok ako aj výskyt vedľajších účinkov sú rôzne medzi skupinami liekov ale aj medzi liekmi tej istej skupiny.
Prvým H1 antihistaminikom bol piperoxán, objavený Ernestom Forneauom a Danielom Bovetom v roku 1933 pri pokuse vyvinúť zvierací model pre anafylaxiu na Ryerson University (Toronto, Kanada). Za svoj príspevok dostal Bovet v roku 1957 Nobelovu cenu za medicínu. V desaťročiach po ich objave boli vyvinuté ďalšie H1 antihistaminiká prvej generácie. Tieto môžu byť klasifikované podľa chemickej štruktúry, pričom liečivá jednej skupiny majú podobné vlastnosti.
"Poznámka: dostupnosť liekov uvádzaná v nasledovnom texte je podľa zdroja (1. december 2012)"
Etyléndiamíny.
Etyléndiamíny boli prvou vyvinutou skupinou klinicky užívaných H1 antihistaminík. V súčasnosti sú na Slovensku registrované prípravky s obsahom antazolínu (Sanorin-Analergin, Spersallerg).
Etanolamíny (Aminoalkylétery).
Prototypom tejto skupiny bol difenhydramín. Pre túto skupinu je charakteristický značný anticholínergný účinok (vrátane sedácie) ale výskyt gastrointestinálnych vedľajších účinkov je pomerne nízky.
Alkylamíny.
Pre aktivitu je v tejto skupine významná štruktúrna izoméria jednotlivých látok. E-triprolidín je napríklad 1000 krát účinnejší ako Z-triprolidín. Tento rozdiel má vzťah k umiestneniu a väzbe antihistaminika na väzbovom mieste histamínu pri H1 receptore.
Alkylamíny by mali mať pomerne menej sedatívnych a gastrointestinálnych vedľajších účinkov, ale majú relatívne väčší výskyt paradoxných stimulačných účinkov na CNS. V súčasnosti antihistaminiká tejto skupiny majú na Slovensku registrované prípravky s obsahom dimetindénu (Fenistil,Vibrocil) a dexbrómfeniramínu (Disophrol Repetabs).
Deriváty piperazínu.
Liečivá tejto skupiny sú štruktúrne príbuzné etyléndiamínom a etanolamínom. Vyvolávajú značné anticholínergné vedľajšie účinky. Prípravky z tejto skupiny sú často používané na nevoľnosť (napr. pri cestovaní), a zvracanie. Chemicky sem patria aj H1 antihistaminiká druhej generácie cetirizín a levocetirizín.
Tricyklické (fenotiazínové) antihistaminiká.
Tieto zlúčeniny sa líšia od fenotiazínových antipsychotík substitúciou cyklov a postranným reťazcom. Sú tiež štruktúrne príbuzné tricyklickým antidepresívam, čo vysvetľuje antihistamínové vedľajšie účinky týchto dvoch skupín, ako aj zlú znášanlivosť tricyklických H1 antihistaminík. Do tejto skupiny patrí aj antihistaminikum druhej generácie, loratadín.
Druhá generácia H1 antihistaminík.
Do tejto skupiny patria liečivá s podstatne lepšou selektivitou pre periférne H1 receptory, ktorým dávajú prednosť pred histamínovými a acetylcholínovými receptormi centrálneho nervového systému. Táto selektivita významne znižuje výskyt vedľajších účinkov v porovnaní s prvou generáciou za súčasného zachovania dobrého účinku proti alergickým prejavom.
Spoločné štruktúrne znaky nesedatívnych antihistaminík.
Štruktúra týchto liečiv je od prípadu k prípadu iná. Neexistuje žiaden spoločný štruktúrny znak pre druhú generáciu H1 antihistaminík.
Tretia generácia H1 antihistaminík.
Sem sú zaraďované aktívne enantioméry (levocetirizín) alebo metabolity (desloratadín, fexofenadín) a ich deriváty H1 antihistaminík druhej generácie, s cieľom dosiahnuť zvýšený účinok a menšie vedľajšie účinky. Napríklad fexofenadín má menšie riziko srdcových arytmií oproti terfenadínu. Je však málo dôkazov pre výhodnosť levocetirizínu a desloratadínu oproti cetirizínu a loratadínu.
Iné liečivá.
Inhibítory uvoľňovania histamínu.
Tieto látky pravdepodobne stabilizujú žírne bunky, a tým predchádzajú degranulácii a uvoľneniu mediátorov.
H2 antihistaminiká.
Pre lekársku prax sú významné najmä H2 receptory prítomné v parietálnych bunkách žalúdočnej sliznice. Podobne ako u H1 antihistaminík tu nejde v pravom zmysle slova o antagonistov, ale o inverzných agonistov. Sú používané na zníženie produkcie žalúdočnej kyseliny. Príklady sú cimetidín, ranitidín a famotidín.
H3 a H4 antihistaminiká.
Ide o experimentálne látky, zatiaľ bez klinického uplatnenia.
Ďalšie látky s antihistamínovým účinkom.
Rôzne liečivá užívané pri iných indikáciách majú nežiaduci antihistamínový účinok. Zahŕňajú tricyklické antidepresíva, antipsychotiká a i.

</doc>
<doc id="33286" url="https://sk.wikipedia.org/wiki?curid=33286" title="Antihistaminiká">
Antihistaminiká



</doc>
<doc id="33287" url="https://sk.wikipedia.org/wiki?curid=33287" title="Antiadrenergikum">
Antiadrenergikum

Antiadrenergiká sú antagonistami adrenalínu, noradrenalínu a príbuzným látkam, ich charakteristickým účinkom je vazodilatácia, zníženie krvného tlaku, spomalenie srdcovej činnosti a podobne. 

</doc>
<doc id="33288" url="https://sk.wikipedia.org/wiki?curid=33288" title="Antiadrenergiká">
Antiadrenergiká



</doc>
<doc id="33289" url="https://sk.wikipedia.org/wiki?curid=33289" title="Ladislav Čierny">
Ladislav Čierny

Ladislav Čierny (* 3. november 1974, Zvolen) je bývalý slovenský hokejový obranca, bratranec útočníka Jozefa Čierneho.
Klubový hokej.
Je odchovancom HKm Zvolen, v najvyššej súťaži debutoval v premiérovom ročníku slovenskej extraligy – 1993/94. Zvolen skončil posledný a z elitnej ligy vypadol, talentovaného Čierneho angažoval HC Slovan Bratislava. V tomto klube hral dva roky, potom sa vrátil do Zvolena, ktorý sa medzitým vrátil do najvyššej súťaže. V sezóne 1999/00 sa s klubom prebojoval do finále play-off, čo bol historický úspech tímu. Ďalší rok Zvolen vybojoval majstrovský titul, to však už Čierny hral v českej hokejovej extralige za HC České Budějovice. V druhom roku svojho budějovického pôsobenia sa stal najproduktívnejším obrancom mužstva. Následne ho angažoval tím ruskej hokejovej superligy Lada Togliatti, kde bol istý čas kapitánom a v play-off 2002/03 sa stal lídrom celej súťaže v počte plusových bodov.
Ročník 2004/05 odohral v HKm Zvolen, s klubom sa opäť prebojoval do finále play-off. Potom znovu zamieril do ruskej superligy a podpísal kontrakt so Severstaľom Čerepovec. V priebehu nasledujúcej sezóny sa vrátil do Zvolena a hráčom materského klubu bol aj v ročníku 2008/09 aj s kapitánskym "C" na hrudi.
Zápas proti Košiciam 27. marca 2009 bol jeho 500. v slovenskej extralige.
Reprezentácia.
Ladislav Čierny bol členom tímu, ktorý vybojoval na MS 2002 pre Slovensko prvý titul majstra sveta. Nastupoval v obrannej formácii s Jergušom Bačom.
Hral aj na svetovom šampionáte 2003, kde vybojoval bronz a 2004 (4. miesto). Zúčastnil sa tiež Svetového pohára 2004. Celkovo odohral v slovenskej reprezentácii 123 zápasov, strelil 11 gólov.
Vrcholové podujatia.
"M = umiestnenie reprezentačného tímu na podujatí"

</doc>
<doc id="33290" url="https://sk.wikipedia.org/wiki?curid=33290" title="PCHK CSKA">
PCHK CSKA

Professionaľnij chokejnyj klub CSKA (Moskva) (po rusky "ЦСКА (Москва)", pričom skratka znamená "Центральный спортивный клуб Армии") je ruský hokejový klub, účastník Tarasovovej divízie v Kontinentálnej hokejovej lige.
Súčasťou klubu je juniorsky tím Krasnaja Armija Moskva hrajúci MHL.
História.
Hokejový klub CSKA Moskva bol založený v roku 1946 ako armádny klub. Pôvodne sa volal CDKA, v období 1951-1954 CDSA, po zlúčení s tímom VVS MVO Moskva v období 1955-1959 CSK MO a od roku 1959 nesie súčasný názov CSKA. CSKA Moskva je suverénne najúspešnejší klub sovietskej éry ruského ľadového hokeja po druhej svetovej vojne, keď získal od sezóny 1947/48 do sezóny 1988/89 32 titulov majstra Sovietskeho zväzu. Odvtedy však už žiaden ďalší titul do bohatej zbierky nepribudol. Na začiatku sezóny 1996/1997 sa po sporoch klub rozdelil na dve časti. CHK CSKA (Penguins) a PCHK CSKA. CHK CSKA ostal pod vedením Viktora Tichonova spolu s Kasatonovom, Romanovom a Žaškovom v Superlige zatiaľ čo klub PCHK CSKA pod vedením Aleksandra Volčkova hrával sezónu vo Vyššej hokejovej lige, ktorú ešte v tej sezóne vyhral. V nasledujúcej sezóne hrali oba kluby Superligu, z ktorej vypadol Tichonovov klub. Rozkol sa skončil v roku 2002, keď sa obe kluby opäť spojili do jedného. Klub je aj dvadsaťnásobným víťazom Európskeho pohára majstrov (1969-1974, 1976, 1978-1990). Farmou klubu je tím VHL THK Tver.
Umiestnenia v jednotlivých sezónach.
Sovietsky zväz.
 Sovietska hokejová liga - 45. ročníkov
Rusko.
 MHL, RHL, KHL - 20. ročníkov (HK CSKA - 2. ročníky)
 VHL - 1. ročník (HK CSKA - 4. ročníky)

</doc>
<doc id="33296" url="https://sk.wikipedia.org/wiki?curid=33296" title="Apollo 13">
Apollo 13

Apollo 13 bolo siedmym americkým pilotovaným kozmickým letom v rámci programu Apollo. Jeho cieľom bolo uskutočniť tretie pristátie ľudskej posádky na povrchu Mesiaca, tentokrát v oblasti Fra Mauro na západnej pologuli. Počas letu ale došlo k výbuchu jednej z kyslíkových nádrží, ktorý vážne poškodil servisný modul. Následky výbuchu boli veľmi vážne. Nielen, že zabránili posádke splniť úlohu letu, ale ohrozili životy jej členov. Riadiace stredisko v Houstone muselo v priebehu nasledujúcich štyroch dní s vynaložením nesmierneho úsilia vyvinúť núdzové scenáre, vďaka ktorým sa podarilo posádku dopraviť živú naspäť na Zem. Napriek tomu, že misia Apollo 13 nesplnila zadanú úlohu, stal sa jej let legendou. Na motívy tejto udalosti, ktorú Jim Lovell opísal vo svojej knihe "Lost Moon" (doslova: "Stratený Mesiac"), natočil režisér Ron Howard v roku 1995 film s názvom "Apollo 13", v ktorom hlavnú úlohu Jima Lovella stvárnil herec Tom Hanks.
Posádka.
Podľa zvyklostí v programe Apollo sa záložná posádka o tri lety neskôr stávala hlavnou posádkou. Preto by sme došli k tomu, že hlavná posádka Apolla 13 by mala byť záložná posádka Apolla 10, a to boli:
Prerozdeľovanie posádok mal na starosti Deke Slayton. Tomu sa ale nepáčilo počínanie Gordona Coopera v úlohe záložnej posádky letu Apollo 10 kvôli jeho laxnému prístupu pri tréningu a Donna Eiseleho kvôli roztržkám medzi posádkou pri lete Apollo 7 a kvôli jeho mimomanželskému pomeru. Toho chcel zaradiť až do letov programu Apollo Applications, z ktorého sa nakoniec realizovali iba tri dlhodobé lety na vesmírnu stanicu Skylab. Preto Slayton zložil novú posádku Apolla 13, ktorá bola v zložení:
Vedenie NASA však rozhodlo, že Shepard potrebuje viac času na výcvik k práci na Mesiaci. Preto sa Shepardova posádka presunula až na let Apollo 14 a pôvodná posádka letu Apollo 14 (teda záložná o tri lety nižšie – Apollo 11) sa premiestnila na Apollo 13. Pilot veliteľského modulu záložnej posádky Apolla 11 William Anders bol však nahradený Kenom Mattinglym, pretože v NASA už nebol. Zloženie posádok Apolla 13 a 14 NASA zverejnila 6. augusta 1969. Pôvodnú záložnú posádku tvorili:
Sedem dní pred štartom sa pilot lunárneho modulu v záložnej posádke Charles Duke nakazil rubeolou od jedného zo svojich detí. Keďže Ken Mattingly ako jediný nemal vytvorené protilátky, došlo k prehodeniu pilotov veliteľského modulu a Mattingly sa premiestnil do záložnej posádky a na jeho miesto nastúpil John Swigert. Mattingly letel teda až v Apolle 16 s Youngom a Dukom.
Naplánovanie letu.
Hlavná posádka pripravovaná pre let Apolla 13 mala pôvodne iné zloženie. Pilotom veliteľského modulu mal totiž byť Ken Mattingly. Tri dni pred štartom sa však zistilo, že sa posádka dostala do styku s infekciou rubeoly a Ken Mattingly, ktorý ako jediný touto chorobou neprešiel a nemal tak dostatok protilátok, bol nahradený Johnom Swigertom, ktorý sa pripravoval na rovnaký post ako člen záložnej posádky. Mattingly sa neskôr zúčastnil letu Apolla 16 vo funkcii pilota veliteľského modulu. Misie Apollo 8, Apollo 10 a Apollo 11 leteli na Mesiac po tzv. bezpečnej translunárnej dráhe ("free-return trajectory"). To je taká dráha, ktorá privedie kozmickú loď v prípade, že pri prelete okolo Mesiaca nezníži svoju rýchlosť zážihom motorov, naspäť do zemskej atmosféry. Túto dráhu po prvýkrát spomenul vo svojom románe "Cesta na Mesiac" Jules Verne. Má tú výhodu, že ak by došlo k poruche motorov kozmickej lode, nachádzajúcej sa na bezpečnej translunárnej dráhe, loď sa bez potreby ďalšieho paliva vráti bezpečne naspäť na Zem. Bezpečná translunárna dráha má však aj svoje nevýhody. Možno sa po nej dostať iba na tzv. rovníkovú (ekvatoriálnu) obežnú dráhu okolo Mesiaca, ktorá umožňuje pristátie iba v oblastiach ležiacich okolo jeho rovníka – teda v žiadnom prípade napríklad v oblasti Fra Mauro, kam smerovalo Apollo 13. Ďalším argumentom proti používaniu bezpečnej translunárnej dráhy je skutočnosť, že vhodné štartovacie okno, zohľadňujúce najmä svetelné podmienky v dobe štartu, pristátia na Mesiaci a pri návrate na Zem, nenastáva príliš často, čo obmedzuje frekvenciu štartov kozmickej lode na Mesiac.
Lety Apollo 12, Apollo 13 a Apollo 14, tzv. H misie („H“ od slova hybrid), preto síce začali let po bezpečnej translunárnej dráhe, ale po určitej dobe ju opustili tak, aby mohli uskutočniť pristátie vo svojej cieľovej oblasti. Lety Apollo 15, Apollo 16 a Apollo 17 sú tiež označované ako tzv. J misie. Tieto lety boli hneď navedené na translunárnu dráhu, ktorá nebola bezpečná. Zatiaľ čo Apollo 15 sa mohlo dostať na bezpečnú translunárnu dráhu pomocou riadiacich motorov RCS ("Reactive Control System"), Apollo 17 už letelo po dráhe natoľko odlišnej od bezpečnej translunárnej dráhy, že by malo problémy sa na ňu v prípade problémov dostať aj s využitím motorov pristávacieho stupňa lunárneho modulu.
Emblém misie.
Apolón, boh slnka v gréckej mytológii, je v embléme znázornený ako slnko. Tri kone, ktoré tiahnu k Mesiacu, symbolizujú posádku Apolla 13. Symbol zároveň predstavuje Apolónových jazdcov, ktorí rozšírili svetlo poznania na celé ľudstvo. V ľavej časti emblému je umiestnený latinský nápis "„Ex Luna, Scientia“" (v preklade: „Z Mesiaca, poznanie“).
Prípravy na let.
Prípravy na misiu Apollo 13 sa začali v polovici júna 1969, kedy na Kennedyho vesmírne stredisko začali prichádzať prvé časti nosnej rakety Saturn V s výrobným číslom SA-508. Zároveň sa začalo s jej zostavovaním vo Vehicle Assembly Building (VAB) na pohyblivom vypúšťacom zariadení. Budovanie rakety trvalo do začiatku augusta. Dňa 26. júna 1969 prišiel na kozmodróm veliteľský a servisný modul kozmickej lode Apollo, ktorý následne podstúpil skúšky vo vákuovej komore. V priebehu nasledujúcich dvoch dní prišiel na kozmodróm aj štartovací a pristávací stupeň lunárneho modulu, ktorý sa tiež skúšal vo vákuovej komore. V septembri sa skúšky veliteľského, servisného aj lunárneho modulu skončili a začalo sa s montážou ich zostavy. Dňa 9. decembra sa kompletne zostavená kozmická loď premiestnila do VAB a tam ju 10. decembra pripevnili na vrchol nosnej rakety. O päť dní neskôr, 15. decembra, sa celá zostava presunula na štartovací komplex 39A a 26. februára 1970 bol dokončený celkový test systémov nosnej rakety. V priebehu 25. a 26. marca sa uskutočnilo skúšobné odpočítavanie a 10. apríla o 00:00:00 miestneho času, čiže 28 hodín pred štartom, začalo finálne odpočítavanie.
Priebeh letu.
Štart a začiatočná fáza letu.
V sobotu 11. apríla 1970 krátko pred 09:00 miestneho času astronautov prebudil šéfastronaut Thomas Stafford. Vzápätí Jim Lovell, John Swigert a Fred Haise absolvovali krátku lekársku prehliadku a sadli si k raňajkám. Tradične sa podával steak zo sviečkovice, vajíčka, pomarančový džús, káva, želé a toast. Raňajkovali v spoločnosti astronauta Anthonyho Englanda, Thomasa Stafforda a Deka Slaytona, riaditeľa operácií letových posádok. Potom nasledovalo obliekanie skafandrov a o 11:07 odchod z Budovy pilotovaných letov ("Manned Spacecraft Operations Building"). Astronauti spolu s dvoma technikmi a Slaytonom nasadli do špeciálne upravenej dodávky, ktorá ich doviezla k 14 km vzdialenému štartovaciemu komplexu 39A. Slayton z dodávky vystúpil pri Stredisku riadenia štartu ("Launch Control Center"). Veliteľ Jim Lovell nastúpil do veliteľského modulu o 11:32 ako prvý, o 11:38 ho nasledoval pilot lunárneho modulu Fred Haise a o 11:44 napokon pilot veliteľského modulu John Swigert. Vance Brand z podpornej posádky bol vtedy v kabíne a všetkým trom pomáhal usadiť sa na svoje miesta. Misia Apollo 13 odštartovala 11. apríla 1970 o 14:13:00,61 miestneho času (19:13:00,61 svetového času) zo štartovacieho komplexu 39A v Kennedyho vesmírnom stredisku. V čase 30 hodín a 40 minút po štarte posádka zapla hlavný motor servisného modulu a prešla tak z bezpečnej translunárnej dráhy na dráhu hybridnú, ktorá jej umožňovala pristátie v cieľovej oblasti Fra Mauro.
Havária.
V čase 55 hodín a 52 minút po štarte signalizovali prístroje (telemetrickým prenosom dát) riadiacemu stredisku nízky tlak vo vodíkovej nádrži. Neišlo o poruchu, ale o prirodzený fyzikálny jav stratifikácie obsahu nádrže s kvapalným vodíkom alebo kyslíkom. Preto bolo v nádržiach zariadenie na ohrievanie a premiešavanie obsahu. Stredisko dalo pokyn zapnúť vo všetkých nádržiach ohrievače a premiešavacie vrtule. John Swigert aktivoval premiešavanie (55:53:20 pre kyslíkovú nádrž č. 2). Ihneď boli namerané anomálie elektrických hodnôt, ktoré sú spätne považované za príznak skratov v nádrži. Podľa spätného vyhodnotenia telemetrie boli senzory kyslíkovej nádrže č. 2 stratené po náraste tlaku a teploty v čase 55:54:51, teda minútu a pol po zapnutí premiešavania. Posádka začula výbuch a pocítila nezvyčajné vibrácie kozmickej lode. V riadiacom stredisku na 1,8 sekundy vypadli všetky telemetrické údaje. V kabíne sa rozsvietili kontrolky indikujúce nízku úroveň jednosmerného napätia na zbernici B, jednom zo systémov rozvodu elektrickej energie vo vnútri lode, buď v dôsledku poškodenia elektrických rozvodov v dôsledku výbuchu, alebo v súvislosti s postupnou stratou funkcie palivových článkov kvôli strate dodávky kyslíka. To všetko v rozmedzí dvoch sekúnd od straty senzorov v kyslíkovej nádrži č. 2. Krátko potom John Swigert alebo Jim Lovell (údaje sa líšia aj v oficiálnych dokumentoch NASA) ohlásil riadiacemu stredisku: "„I believe we’ve had a problem here.“" (Domnievam sa, že sme tu mali nejaký problém.) a "„Houston, we’ve had a problem.“" (Houston, mali sme nejaký problém.). K nehode došlo 14. apríla 1970 o 03:07:53 UTC, v čase, keď sa už loď nepohybovala po bezpečnej translunárnej dráhe a bola vzdialená 321 860 km od Zeme.
Niekoľko minút nemohlo riadiace stredisko zistiť, čo sa presne stalo. Prispel k tomu fakt, že bezprostredne po výbuchu sa väčšina údajov takmer normalizovala a stále sa ponúkalo vysvetlenie, že ide hlavne o poruchu meraní. Až keď sa potvrdili hodnoty ukazujúce stratu obsahu kyslíkovej nádrže č. 2, pozvoľný únik z kyslíkovej nádrže č. 1 a najmä keď Jim Lovell oznámil (v čase 56:09 – 15 minút po udalosti): "„It looks to me, looking out of the hatch, that we are venting something out into the space.“" (Pri pohľade priehľadom sa mi zdá, že nám niečo uniká do vesmíru.), v riadiacom stredisku pochopili, že nejde o obyčajnú poruchu meracích prístrojov, ale že sa stalo niečo vážnejšie. Pri premiešavaní kyslíku v nádrži vznikol skrat na elektrickom prívode k motoru premiešavacej vrtule, od neho sa vznietila teflonová izolácia a otvorený oheň v kyslíkovej nádrži spôsobil jej výbuch, ktorý, ako sa neskôr ukázalo, roztrhol hliníkový kryt servisného modulu v celej jeho dĺžke. Nádrž č. 2 bola zničená úplne, nádrž č. 1 pozvoľna strácala kyslík trhlinami v potrubí alebo ventiloch. Kyslík bol nevyhnutne potrebný nielen pre dýchanie posádky, ale aj na výrobu elektriny a vody. Servisný modul obsahoval totiž palivové články, ktoré z vodíka a kyslíka vytvárali elektrinu a vodu. Pokračujúci únik kyslíka znamenal, že články prestanú čoskoro definitívne fungovať. Veliteľský modul mal síce akumulátor a svoju vlastnú malú nádrž kyslíka, tie ale boli určené pre zostup zemskou atmosférou. Napriek tomu posádka akumulátor k rozvodu elektriny pripojila. Lunárny modul mal svoje vlastné kyslíkové nádrže, zásobu vody a nabité akumulátory s pomerne veľkou kapacitou. Mohol teda poslúžiť ako akýsi „záchranný čln“. Avšak všetky zásoby boli určené na zásobovanie dvoch astronautov počas dvoch dní. Teraz museli vystačiť pre troch astronautov na štyri dni.
Oživenie lunárneho modulu.
Prvou, nie celkom ľahkou úlohou bolo oživiť lunárny modul skôr, ako vypadne rozvod elektriny vo veliteľskom module. Všetky systémy lunárneho modulu boli totiž z dôvodu úspory elektriny počas letu k Mesiacu vypnuté a na ich oživenie, t.j. k postupnému zapnutiu v definovanom poradí, malo dôjsť až na obežnej dráhe. Jedinou výnimkou boli elektrické výhrevné telieska, ktoré temperovali niektoré systémy lunárneho modulu, aby nedošlo k ich poškodeniu vplyvom extrémne nízkych teplôt kozmického priestoru. Tieto výhrevné telesá boli napájané z rozvodu veliteľského modulu. Z rovnakého rozvodu boli napájané aj relé tvoriace prepínač, ktorý mal odpojiť rozvod lunárneho modulu od veliteľského modulu a pripojiť ho na výkonné akumulátory lunárneho modulu. Problém však spočíval v tom, že sieť veliteľského modulu už v tejto chvíli nebola schopná poskytnúť výkon dostačujúci k zapnutiu relé prepínača.
Podobný problém riešilo riadiace stredisko pri jednej simulácii v rámci prípravy štartu Apolla 10. Vtedy bola simulovaná havária, pri ktorej mal lunárny modul tiež poslúžiť ako záchranný čln. Pri simulácii sa vtedy nepodarilo lunárny modul včas oživiť a simulácia skončila „smrťou“ posádky. NASA potom tento scenár vyradila z prípravy letov, pretože pravdepodobnosť podobnej havárie bola nízka. Pracovníci riadiaceho strediska sa však týmto scenárom napriek tomu (mimo oficiálne úlohy) ďalej zaoberali a získané skúsenosti sa teraz hodili. S využitím nadobudnutých skúseností sa podarilo riadiacemu stredisku za necelých 30 minút zostaviť zoznam úkonov nutných na oživenie elektrickej siete lunárneho modulu. Kľúčový trik vychádzal zo skutočnosti, že lunárny modul obsahoval dve sady akumulátorov – výkonnejšiu umiestnenú v zostupovej časti (descent stage) a menej výkonnú umiestnenú v návratovej časti (ascent stage). S využitím akumulátorov návratovej časti sa astronautom podarilo zapnúť relé prepínača a pripojiť tak rozvodnú sieť lunárneho modulu na výkonné akumulátory zostupovej časti.
Návrat na bezpečnú translunárnu dráhu.
Aby sa ušetrilo čo najviac energie v akumulátore veliteľského modulu pre fázu neskoršieho zostupu zemskou atmosférou, bolo prijaté rozhodnutie vypnúť navigačný (guidance) systém veliteľského modulu, ktorý mal pomerne veľkú spotrebu, pretože ho okrem palubného počítača tvorili aj elektricky poháňané gyroskopy inerciálnej plošiny. Lunárny modul mal identický navigačný systém. Hneď ako bol oživený elektrický rozvod v lunárnom module, bolo potrebné oživiť jeho navigačný systém a preniesť do neho dáta z navigačného systému veliteľského modulu. Nestačilo však iba prečítať dáta z displeja vo veliteľskom module a zadať ich do palubného počítača lunárneho modulu. Dáta bolo treba prepočítať, pretože lunárny modul bol oproti veliteľskému modulu o 180 stupňov otočený (veliteľský a lunárny modul boli spojené „čelami“ k sebe, takže veliteľský modul vlastne letel spiatočky).
Ďalej bolo treba vyriešiť problém, ako vrátiť poškodenú loď na Zem. Bol síce k dispozícii scenár „priameho prerušenia letu“ (direct abort), ktorý vyžadoval zažať hlavný motor servisného modulu a bolo by pri ňom spotrebované všetko palivo. Tento manéver bol však za danej situácie veľmi riskantný. Nikto totiž nepoznal rozsah poškodenia servisného modulu. Hrozili dve nebezpečia. Jednak hrozilo, že hlavný motor dôsledkom poškodenia pri nedávnom výbuchu neudelí lodi potrebný impulz a loď narazí na povrch Mesiaca, jednak hrozilo, že by pri zažatí hlavného motora mohlo dôjsť k ďalšiemu výbuchu. Riadiace stredisko preto zavrhlo scenár "direct abort" a nechalo loď pokračovať k Mesiacu. Loď sa však nenachádzala na bezpečnej translunárnej dráhe. Ako ju tam dostať? Z vyššie uvedeného dôvodu nie s využitím hlavného motora servisného modulu. Ostávalo teda uskutočniť manéver pomocou motorov zostupovej časti lunárneho modulu, ktorý bol skonštruovaný iba na relatívne krátke použitie pri zostupe na povrch Mesiaca. Bolo potrebné spočítať, kedy a na ako dlho majú byť motory zažaté. Vo výpočtovom stredisku však neexistoval program pre taký výpočet. Bolo preto nutné taký program rýchlo vytvoriť, spočítať parametre manévru a potom ich nechať prekontrolovať odborníkmi v riadiacom stredisku. Počas necelých troch hodín sa podarilo určiť parametre manévru pre návrat na bezpečnú translunárnu dráhu.
Korekčný zážih PC+2 burn.
Po návrate na bezpečnú translunárnu dráhu bolo potrebné vyriešiť ďalší problém. Pri použití tejto dráhy by kozmická loď pristála za štyri dni v Indickom oceáne, kam však nebolo možné počas tej doby dopraviť loď so záchranným tímom. Na palube lunárneho modulu boli zapnuté iba životne dôležité systémy, medzi ktoré nepatrilo vyhrievanie, takže astronauti trpeli zimou blížiacou sa bodu mrazu. Podarilo sa znížiť spotrebu z bežných 50 – 75 A na iba 12 A. Napriek tomu bola pri tejto spotrebe elektriny doba štyroch dní zostávajúcich do pristátia vzhľadom na obmedzenú kapacitu akumulátorov lunárneho modulu príliš dlhá.
Existovali dve možnosti, ako upraviť dráhu tak, aby loď pristála v Tichom oceáne. Pri použití prvého variantu by sa let skrátil o 36 hodín, pri použití druhého by sa skrátil iba o 12 hodín. Prvý variant však so sebou niesol dve riziká. Loď by musela okamžite odhodiť servisný modul a pokračovať bez neho. Tým by bol tepelný štít, chrániaci veliteľský modul pred žiarom vznikajúcim pri zostupe trením o atmosféru, po príliš dlhý čas vystavený pôsobeniu otvoreného vesmíru (mikrometeoroidom). Navyše by bolo spotrebované všetko palivo zostupovej časti lunárneho modulu a nezostala by žiadna rezerva pre eventuálnu korekciu dráhy. Preto bol prijatý druhý variant, ktorý skrátil let iba o 12 hodín. K jeho uskutočneniu bolo potrebné 2 hodiny po dosiahnutí bodu najväčšieho priblíženia k Mesiacu vykonať zážih motorov zostupovej časti lunárneho modulu (tzv. "PC+2 burn"). Tento zážih bolo treba uskutočniť veľmi presne, preto bol na jeho riadenie použitý palubný počítač navigačného systému. Pretože mal navigačný systém veľkú spotrebu elektriny a pretože sa nepredpokladalo, že bude nutné vykonávať ešte nejaké korekčné manévre, bol po vykonaní zážihu "PC+2 burn" navigačný systém vypnutý.
Vysoká hladina oxidu uhličitého.
Medzitým sa objavil ďalší problém. V atmosfére lunárneho modulu stúpala koncentrácia oxidu uhličitého (CO2). Na znižovanie obsahu oxidu uhličitého boli určené filtre obsahujúce hydroxid lítny (LiOH). Ich kapacita inštalovaná v lunárnom module zodpovedala posádke dvoch astronautov počas dvoch dní. V súčasnej situácii však bola nedostatočná. Na palube veliteľského modulu boli síce podobné filtre, ale boli iného tvaru, a tak sa nedali použiť v lunárnom module. Našťastie vznik tohto problému predvídal zodpovedný pracovník riadiaceho strediska už od okamihu, keď sa dozvedel o nehode. So svojimi spolupracovníkmi vymýšľal, ako s využitím pomôcok, ktoré mali astronauti na palube, prispôsobiť filtre veliteľského modulu pre použitie v lunárnom module. Na základe jeho inštrukcií astronauti z ponožky, lepiacej pásky, plastového vrecka a plastového obalu letovej príručky vytvorili adaptér, umožňujúci inštalovať v lunárnom module filtre z veliteľského modulu.
Problém s navigáciou.
Aj keď sa zážih "PC+2 burn" uskutočnil presne, začala sa loď odchyľovať od žiadúcej dráhy. Ukázalo sa, že príčinou je otvor na vypúšťanie odpadovej vody (moču) do voľného priestoru. Fungoval ako svojho druhu reaktívny motor, odchyľujúci loď zo správnej dráhy. Bolo treba uskutočniť ďalšie korekčné zážihy motoru, ale navigačný systém bol vypnutý. Ako zaistiť, že bude loď v okamihu zážihu smerovať správnym smerom? Do úvahy prichádzala iba technika používaná už v programe Mercury a Gemini, pri ktorej na orientáciu lode použili na zemskom povrchu dobre rozpoznateľnú hranicu medzi dňom a nocou. Zatiaľ čo v programe Mercury a Gemini túto metódu použili v malej vzdialenosti od Zeme, teraz sa loď nachádzala ďaleko od Zeme, a tak hrozilo nebezpečenstvo, že loď zorientujú nepresne. Pritom tzv. vstupný koridor do atmosféry bol veľmi úzky. Keby loď vstúpila do atmosféry pod nedostatočne ostrým uhlom, odrazila by sa od nej a zmizla by v hlbinách vesmíru. Keby naopak vstúpila do atmosféry pod príliš ostrým uhlom, zhorela by v dôsledku nadmerného tepelného namáhania spôsobeného trením o atmosféru.
Príprava veliteľského modulu na zostup.
Zatiaľ v riadiacom stredisku vrcholili práce na vývoji postupu, ktorým astronauti pripravia veliteľský modul na zostup atmosférou. Najmä bolo potrebné zaistiť dostatok elektrickej energie na pristátie. Akumulátor veliteľského modulu bol do značnej miery vybitý vo fáze pred oživením lunárneho modulu. Pozemný tím preto vypracoval postup, ako akumulátor dobiť z rozvodnej siete lunárneho modulu. Veliteľský modul nemal byť nikdy počas letu vypnutý. Neexistoval preto postup, ako ho za letu znova oživiť. Jediný existujúci postup oživenia veliteľského modulu sa za normálnych okolností vykonával dlho pred štartom.
Očakávalo sa, že sa podarí akumulátor veliteľského modulu nabiť na 20 až 25%. Bolo preto nevyhnutné s energiou šetriť. Za normálnych okolností sa začínalo oživenie veliteľského modulu zapnutím prístrojov zobrazujúcich namerané údaje, aby sa dalo sledovať ďalší postup oživovania. V tomto prípade sa rozhodlo prístroje zapnúť až nakoniec pred záverečnou kontrolou údajov. Celý postup oživenia preto museli astronauti bezchybne uskutočniť naslepo napriek ich vyčerpaniu spôsobeného zimou, nedostatkom spánku, stresom a pobytom v extrémne malom priestore.
Pristátie.
Pred vstupom do atmosféry bol odhodený najprv servisný a potom lunárny modul. Až keď sa veliteľský modul vzdialil od servisného modulu, uvidela posádka rozsah poškodenia servisného modulu. V celej jeho dĺžke chýbal pruh hliníkového plášťa. Trhlina viedla až k hlavnému motoru, takže je pravdepodobné, že bol poškodený a bolo teda dobre, že ho po nehode nezažali. Stále ešte hrozili dve nebezpečia. Prvá obava vyplývala z možnosti, že výbuch poškodil tepelný štít, ktorý teraz pri prechode atmosférou nesplní svoju funkciu a kabína v atmosfére zhorí. Táto obava padla, keď sa po štvorminútovom výpadku spojenia vo fáze najväčšieho tepelného namáhania kabíny, spôsobeným vrstvou ionizovaného vzduchu v jej okolí, podarilo nadviazať s vracajúcou sa loďou rádiové spojenie. Posledné riziko vychádzalo z možnosti, že zlyhá systém na vypustenie brzdiacich padákov, ktorý mohol byť nefunkčný vplyvom jeho vystavenia extrémne nízkej teplote v tej fáze letu, keď bol vypnutý napájací systém veliteľského a servisného modulu. Našťastie sa ani táto obava nenaplnila a veliteľský modul "Odyssey" úspešne pristál v piatok 17. apríla 1970 o 18:07:41 UTC na hladinu Tichého oceánu. Miesto pristátia sa nachádzalo 540 km juhovýchodne od ostrova Niue a 4,5 km od čakajúcej lietadlovej lode USS "Iwo Jima".
Príčiny havárie.
Z opisu priebehu letu vyplýva, že príčinou nehody bola kyslíková nádrž číslo 2. Vyšetrovanie, ktoré nasledovalo po úspešnom pristátí Apolla 13, zistilo, že k nehode viedlo náhodné zreťazenie niekoľkých udalostí. Dodávateľom veliteľského a servisného modulu bola spoločnosť North American Rockwell, subdodávateľom kyslíkových nádrží potom spoločnosť Beech Aircraft Corporation. Podľa špecifikácií, ktoré North American Rockwell vydala v roku 1962, malo byť elektrické zariadenie nádrže (najmä vykurovacie telesá s termostatickými regulátormi a motory poháňajúce vrtule na premiešavanie kvapalného paliva) napájané z jednosmernej sústavy veliteľského modulu s napätím 28 V. V roku 1965 vydala North American Rockwell zmenu špecifikácie, podľa ktorej malo byť elektrické zariadenie kyslíkových nádrží v čase, keď sa raketa nachádza na štartovacej rampe, napájané jednosmerným napätím 65 V. To malo skrátiť dobu potrebnú na plnenie a natlakovanie nádrží. Beech Aircraft Corporation objednala termostatické spínače, ktorých účelom bolo regulovať teplotu vo vnútri nádrží, podľa pôvodnej špecifikácie. Do nádrží tak boli montované termostaty navrhnuté pre pôvodné napätie siete 28 V. Táto chyba by sama o sebe haváriu nespôsobila, lebo za normálnych okolností sa vykurovacie telesá zapínali vždy len krátkodobo. Preto predchádzajúce lety lodí Apollo prebehli úspešne, hoci termostaty ich kyslíkových nádrží boli takisto poddimenzované. V prípade Apolla 13 však nasledovali ďalšie udalosti, ktoré v konečnom efekte viedli k havárii.
Kyslíková nádrž číslo 2 Apolla 13 bola pôvodne určená pre let Apolla 10. Počas prípravy letu Apolla 10 však došlo k jej pádu z výšky niekoľkých centimetrov. Do Apolla 10 preto bola pre istotu zabudovaná náhradná nádrž a pôvodná bola odoslaná na inšpekciu. Inšpekcia žiadne poškodenie nádrže nezistila, a tak bola namontovaná do servisného modulu Apolla 13. Pri náraze však bolo zrejme poškodené plniace/vypúšťacie potrubie vnútri nádrže. To sa prejavilo počas prípravy štartu Apolla 13, keď nebolo možné po skúšobnom naplnení kvapalným kyslíkom nádrž vyprázdniť. Vyprázdnenie sa normálne vykonávalo tak, že sa do nádrže vháňal plynný kyslík, ktorý mal vytlačiť kvapalný kyslík von. Keď sa nedarilo nádrž vyprázdniť, padlo rozhodnutie zapnúť vykurovacie telesá vo vnútri nádrže, a tým napomôcť vyprázdneniu nádrže. Pri dlhodobom zaťažení termostatu napätím 65 V sa však jeho kontakty spiekli a termostat prestal vypínať. Keby v tom čase niekto analyzoval údaje o prúde tečúcom vykurovacím telesom, zistil by, že je neprerušovaný, z čoho by bolo možné vydedukovať, že termostat riadne nefunguje. Termostat mal zabezpečiť, že teplota vo vnútri nádrže nepresiahne asi 27 °C. Jeho porucha však spôsobila, že pri vyprázdňovaní nádrže dosahovala teplota viac ako 500 °C. Tak vysoká teplota poškodila teflonovú izoláciu napájania motorov premiešavacích vrtúľ, takže keď posádka počas letu zapla na pokyn zo Zeme premiešavanie paliva, došlo ku skratu a následnému výbuchu.

</doc>
<doc id="33304" url="https://sk.wikipedia.org/wiki?curid=33304" title="Marián Zednikovič">
Marián Zednikovič

Marián Zednikovič (* 15. august 1951, Bratislava – † 5. máj 2007, Bratislava) bol slovenský herec.
V roku 1974 vyštudoval herectvo na Vysokej škole múzických umení. Po ukončení štúdia začínal v trnavskom Divadle pre deti a mládež (dnešné Divadlo Jána Palárika), kde si zahral Nevedka, Toma Sawyera či Chlesťakova v Gogoľovom "Revízorovi". V roku 1980 prešiel do Bratislavy na Novú scénu. 
Bol jedným zo zakladajúcich členov Divadla Astorka Korzo '90. Za postavu Vojnického v Čechovovej hre "Ujo Váňa" získal v roku 1996 cenu DOSKY za najlepší mužský herecký výkon. V divadelnom predstavení "Obchod na korze" si zahral postavu Antona Brtka, za ktorú získal v roku 2000 Výročnú cenu Literárneho fondu. 
Bol známy z rozhlasu, televízie, dabingu aj z filmov. Bol rozvedený, má dvoch dospelých synov. Zomrel po viac ako ročnom boji s rakovinou lymfatických uzlín.

</doc>
<doc id="33305" url="https://sk.wikipedia.org/wiki?curid=33305" title="Jim Lovell">
Jim Lovell

James Arthur „Jim“ Lovell, Jr. (* 25. marec 1928, Cleveland, Ohio, USA † 7. august 2025, Lake Forest, Illinois) bol americký astronaut NASA, ktorý sa preslávil ako kapitán poškodeného Apolla 13, ktoré sa bezpečne dostalo naspäť na Zem. Bol tiež pilotom veliteľského modulu na lodi Apollo 8, ktorého posádka ako prvá uvidela na vlastné oči odvrátenú stranu Mesiaca. Jeho matka mala český pôvod a aj to bol dôvod jeho niekoľkých návštev Česka.
Život.
Mladosť a výcvik.
V roku 1952 dokončil štúdium na námornej vojenskej akadémii (U.S. Naval Academy) a slúžil ako pilot na viacerých námorných a leteckých základniach. Dňa 17. septembra 1962 bol vybraný do druhej skupiny amerických astronautov.
Lety do vesmíru.
Všetky kozmické lode, v ktorých letel, štartovali z mysu Canaveral. Po prvýkrát letel na Gemini 7 v zime 1965 spoločne s Frankom Bormanom a bol to let v tom čas rekordný, trval 14 dní. Súčasne s nimi bola na obežnej dráhe Gemini 6A. Za necelý rok letel na obežnú dráhu po druhýkrát v Gemini 12 spoločne s kozmonautom Edwinom Aldrinom. Počas letu sa spojili s raketou Atlas – Agena. Po tretíkrát letel na kozmickej lodi Apollo 8 v decembri 1968. Spolu s ním leteli kozmonauti Frank Borman a William Anders. Bol to prvý pilotovaný let k Mesiacu, s desiatimi obletmi a návratom na hladinu Tichého oceánu. Po štvrtýkrát a naposledy letel ako kapitán lode Apollo 13. Na palube s ním boli Fred Haise a John Swigert. Mal vystúpiť na povrch Mesiaca, bol však rád, že prežil. Kvôli explózii nádrže so stlačeným kyslíkom 14. apríla 1970 a následným poruchám sa expedícia predčasne vrátila po šiestich dňoch na Zem. Počas svojich štyroch letov strávil vo vesmíru skoro 30 dní. V rokoch 1966 – 1973 bol svetovým rekordmanom v počte dní strávených vo vesmíre.
Po letoch.
V máji roku 1971 sa Lovell stal riaditeľom technických aplikácií v Johnsonovom kozmickom stredisku. V marci 1973 z NASA aj z armády odišiel a stal sa prezidentom firmy The Bay-Houston Towing Company. O päť rokov v rovnakej funkcii zmenil firmu, bol v Fish Telephone Systemst v Houstone (Texas). V roku 1993 bol prezidentom svojej firmy Lovell Communications v Lake Forest. O svojom štvrtom dramatickom lete napísal s Jeffreym Klugerom napísal knihu "Lost Moon (Stratený Mesiac)" o Apolle 13. Veľké množstvo ľudí ho pozná najmä z filmu Rona Howarda "Apollo 13", kde bol stvárnený Tomom Hanksom. Vo filme si však aj zahral a to v nepatrnej úlohe (kapitán lode, ktorá vyzdvihne pristávaciu kapsulu).
V roku 2000 bol na návšteve obce Dolní Lukavice, odkiaľ pochádzali predkovia Lovella resp. jeho matky. Obdržal tam čestné občianstvo. V Česku bol viackrát. Je ženatý a má štyri deti.

</doc>
<doc id="33306" url="https://sk.wikipedia.org/wiki?curid=33306" title="James A. Lovell">
James A. Lovell



</doc>
<doc id="33307" url="https://sk.wikipedia.org/wiki?curid=33307" title="Abraham Lincoln">
Abraham Lincoln

Abraham Lincoln (* 12. február 1809, Hodgenville, Kentucky, USA – † 15. apríl 1865, Washington, USA) bol americký štátnik a právnik, ktorý pôsobil ako 16. prezident Spojených štátov (1861 - 1865). Spáchal na ňom atentát fanatický prívrženec Konfederácie. 
Rodina a detstvo.
Raný život.
Abraham Lincoln sa narodil 12. februára 1809 ako druhé dieťa Thomasa Lincolna a Nancy Hanks Lincolnovej v zrube na farme Sinking Spring neďaleko Hodgenville v Kentucky. Bol potomkom Samuela Lincolna, Angličana, ktorý sa v roku 1638 presťahoval z Hinghamu v Norfolku do rovnomenného mesta Hingham v štáte Massachusetts. Rodina sa potom presťahovala na západ, prešla cez New Jersey, Pensylvániu a Virgíniu. Bol tiež potomkom rodiny Harrisonovcov z Virgínie; jeho starý otec a menovec, kapitán Abraham Lincoln a manželka Bathsheba (rodená Herringová) presťahovali rodinu z Virgínie do okresu Jefferson County v Kentucky. Kapitán bol zabitý pri indiánskom nájazde v roku 1786. Jeho deti vrátane osemročného Thomasa, Abrahamovho otca, boli svedkami útoku. Thomas potom pracoval na príležitostných prácach v Kentucky a Tennessee, kým sa rodina začiatkom 19. storočia neusadila v okrese Hardin County v Kentucky.
Jeho matka Nancy Lincolnová je podľa dostupných zdrojov dcérou Lucy Hanksovej. Thomas a Nancy sa zosobášili 12. júna 1806 v okrese Washington County a presťahovali sa do Elizabethtownu v Kentucky. Mali tri deti: Sarah, Abrahama a Thomasa, ktorý zomrel ako dieťa.
Thomas Lincoln kupoval alebo prenajímal farmy v Kentucky, kým v súdnych sporoch o vlastnícke práva neprišiel o všetky svoje pozemky okrem 81 ha. V roku 1816 sa rodina presťahovala do Indiany, kde boli pozemkové prieskumy a vlastnícke práva hodnovernejšie. Indiana bola "slobodným" územím a oni sa usadili v "neporušenom lese" v Hurricane Township v okrese Perry County v Indiane. V roku 1860 Lincoln uviedol, že rodina sa presťahovala do Indiany "čiastočne kvôli otroctvu", ale najmä kvôli problémom s pozemkovými titulmi.
V Kentucky a Indiane Thomas pracoval ako farmár, stolár a tesár. V rôznych obdobiach vlastnil farmy, dobytok a mestské pozemky, platil dane, zasadal v porotách, oceňoval nehnuteľnosti a slúžil v okresných hliadkach. Thomas a Nancy boli členmi oddelenej baptistickej cirkvi, ktorá zakazovala alkohol, tanec a otroctvo.
Keď Thomas prekonal finančné problémy, v roku 1827 získal jasné vlastnícke právo na 32 ha v Indiane, v oblasti, ktorá sa stala komunitou Little Pigeon Creek.
Matkina smrť.
5. októbra 1818 Nancy Lincolnová zomrela na mliečnu chorobu a zanechala po sebe 11-ročnú Sarah, ktorá sa starala o domácnosť vrátane svojho otca, 9-ročného Abrahama a Nancyinho 19-ročného osirelého bratranca Dennisa Hanksa. O desať rokov neskôr, 20. januára 1828, Sarah zomrela pri pôrode mŕtveho syna, čo Lincolna zničilo.
2. decembra 1819 sa Thomas oženil so Sarah Bush Johnstonovou, vdovou z Elizabethtownu v Kentucky, ktorá mala tri vlastné deti. Abraham sa so svojou nevlastnou matkou zblížil a nazýval ju "matka". Lincoln nemal rád ťažkú prácu spojenú so životom na farme. Jeho rodina o ňom dokonca tvrdila, že bol lenivý, lebo len "čítal, čmáral, písal, písal poéziu atď.". Jeho nevlastná matka priznala, že nemal rád "fyzickú prácu", ale rád čítal.
Vzdelanie a presťahovanie do štátu Illinois.
Lincoln bol zväčša samouk. Formálne vzdelanie mu poskytli potulní učitelia. V siedmich rokoch absolvoval dva krátke pobyty v Kentucky, kde sa naučil čítať, ale pravdepodobne nie písať, a v Indiane, kde chodil do školy sporadicky kvôli farmárskym prácam, do 15 rokov spolu menej ako 12 mesiacov. Vytrval ako vášnivý čitateľ a zachoval si celoživotný záujem o vzdelávanie. Rodina, susedia a spolužiaci spomínali, že čítal Bibliu kráľa Jakuba, Ezopove bájky, "Pútnikovu cestu" od Johna Bunyana, "Robinsona Crusoa" od Daniela Defoa a "Autobiografiu Benjamina Franklina". Napriek tomu, že bol samouk, neskôr v živote získal čestné tituly vrátane čestného doktorátu práv na Kolumbijskej univerzite v júni 1861.
Ako tínedžer prevzal zodpovednosť za domáce práce a do svojich 21 rokov zvyčajne odovzdával otcovi všetky príjmy z práce mimo domu. Bol vysoký, silný a atleticky zdatný a zdokonalil sa v používaní sekery. V mladosti bol aktívnym zápasníkom a trénoval v drsnom štýle catch-as-catch-can (známom aj ako catch wrestling). Vo veku 21 rokov sa stal okresným šampiónom v zápasení. Povesť siláka a odvážlivca si získal po víťazstve v zápasení so známym vodcom zbojníkov známych ako "Clary's Grove Boys".
V marci 1830 sa niekoľko členov rozvetvenej rodiny Lincolnovcov vrátane Abrahama v obave pred ďalšou epidémiou mliečnej choroby presťahovalo na západ do slobodného štátu Illinois a usadilo sa v okrese Macon County. Abraham sa potom čoraz viac vzďaľoval od Thomasa, čiastočne aj kvôli nedostatočnému vzdelaniu svojho otca. V roku 1831, keď sa Thomas a ostatní členovia rodiny pripravovali na presťahovanie do novej usadlosti v okrese Coles County v štáte Illinois, sa Abraham vydal na vlastnú päsť. Šesť rokov žil v New Salem v štáte Illinois. S niekoľkými priateľmi prevážal tovar vrátane živých ošípaných na pramici do New Orleans v Louisiane, kde sa prvýkrát stretol s otroctvom.
Začiatky politickej kariéry.
Prvý pokus mu nevyšiel podľa jeho predstáv. Vo svojom volebnom programe vyzdvihoval zriadenie centrálnej banky, zavedenie cla, ako i zlepšenie verejných inštitúcií, čím jasne deklaroval, že jeho zmýšľanie sa uberá smerom k whigom. Vo voľbách uspel až na druhý pokus a svoje miesto si udržal až do roku 1840. Keďže nedokázal byť z politiky živý, pracoval v rôznych zamestnaniach ako zememerač, pomocník v obchode, poštový úradník a iné. Popri tom sa vážne zaoberal štúdiom práv a pozorne sledoval politické dianie v zemi. V rámci strany whigov sa prejavoval ako šikovný politik, takže nebolo prekvapením, keď sa čoskoro stal ich vodcom v Illinoise.
Dňa 4. novembra 1842 sa Lincoln oženil s Mary Toddovou. Bola to milá, veselá mladá žena s veľkým talentom, no hlavne s veľkou ctižiadosťou. V rámci jeho politického vplyvu sa starostlivo venovala jeho výzoru, ktorý bol pre politika vždy dôležitý. Porodila mu tiež štyroch synov, hoci len jeden sa dožil dospelosti.
Voľby do Kongresu.
V roku 1846 kandidoval Lincoln vo voľbách do Kongresu USA. Počas svojho pôsobenia v Snemovni reprezentantov vzbudil pozornosť najmä prejavom proti vojne s Mexikom vo chvíli, keď už prakticky skončila víťazstvom. Táto opozícia bola tak výrazom jeho odmietania všetkého, čo sa mu zdalo nespravodlivé, ako aj jeho nesúhlas s nadmernou koncentráciou moci v rukách prezidenta, ku ktorej počas vojny došlo. V roku 1848 podporoval Lincoln kandidáta whigov Zachary Taylora.
Otázka otroctva.
Po týchto voľbách do kongresu sa prvý raz od čias „kompromisu roku 1820“ v Kongrese opäť zvažovala otázka otroctva, a išlo o to, či má byť otroctvo povolené alebo navždy zakázané. Lincoln hlasoval proti otroctvu. Navyše vzniesol i požiadavku, aby bolo zrušené v hlavnom meste. Tento návrh znepokojil majiteľov otrokov a po dlhých diskusiách nebol spočiatku ani predložený na hlasovanie. Otázka otroctva v USA mala však významne ovplyvniť jeho budúcu politickú dráhu, aj keď on sám spočiatku nevidel žiadne riešenie tohto problému a odmietal radikálne zásahy zo strany federálnych orgánov.
Pretože znovu nebol zvolený do Kongresu, považoval svoju politickú kariéru za skončenú. Počas nasledujúcich rokov sa sústredil prevažne na svoju advokátsku prax, politickej činnosti sa však celkom nevzdal. Medzitým sa však postoje medzi Severom a Juhom vyostrovali a napätie narastalo. Mierové urovnanie sa už zdalo takmer nemožné. Podľa zákonu z roku 1854 sa mali obyvatelia sami rozhodnúť, či otroctvo chcú alebo nie. Problém otrokárstva rozkladal čoraz viac i jeho vlastnú stranu whigov, a nakoniec viedol k jej zániku. Lincoln sa odhodlal k návratu na politickú scénu až v roku 1855, ale jeho pokus o získanie senátorského kresla sa nepodaril. Zásadne odmietavý postoj k otroctvu mu vyniesol pozornosť republikánov, a preto vystupoval Lincoln vo volebnej kampani v roku 1858 proti demokratickému senátorovi Douglasovi, ktorý presadil vo Washingtone už spomínaný zákon z roku 1854.
Prezidentské voľby 1860.
Otázka otroctva sa stala ústrednou témou volebného boja. Nakoniec síce voľby vyhral Douglas, ale do prezidentských volieb v roku 1860 sa sily Republikánskej strany znásobili. Na volebnom zjazde, ktorý sa konal v tom istom roku v Chicagu v Illinois, bol Lincoln v treťom kole nominovaný prezidentským kandidátom. Demokrati boli natoľko rozštiepení, že nominovali dvoch kandidátov, Johna C. Breckinridgea a Stephena A. Douglasa. Volebný program republikánov sľuboval koniec rozširovania otroctva, ochranné clá a rýchle udeľovanie občianstva prisťahovalcom, ktorí sa stali žiadanou pracovnou silou. V deň Lincolnovej inaugurácie – vo februári 1861 – Kongres schválil 13. dodatok k ústave, ktorý mal zaručiť existenciu otrokárstva. Dodatok v tejto podobe však do platnosti nevošiel – neschválili ho jednotlivé štáty. Paradoxom zostáva, že keď v roku 1865 ratifikovali iný 13. dodatok, netýkal sa už záruk zachovania otroctva, ale jeho zrušenia.
Prezidentovanie (1861 – 1865).
Občianska vojna.
Lincoln zvíťazil získaním 180 mandátov. Južné štáty tento výsledok veľmi znepokojil. Extrémisti vyzývali k odtrhnutiu od Únie, hoci Lincoln popieral akýkoľvek úmysel oslobodiť otrokov. Hlas odporu však silnel. Do čela bojovného tábora sa postavila Južná Karolína a rozhodla sa v decembri 1860 vystúpiť z Únie, nasledovaná v priebehu šiestich týždňov aj štátmi Mississippi, Louisiana, Alabama, Georgia, Florida a Texas. Založili „Confederate States of America“ (Konfederáciu amerických štátov) s vlastnou ústavou a ich prezidentom sa stal Jefferson Davis. Osem severných otrokárskych štátov od Delaware po Arkansas zaujalo najprv vyčkávací postoj. Novozvolený prezident teda stál hneď na začiatku svojho funkčného obdobia pred neriešiteľným problémom, pred rozpadom Únie. Všetky pokusy o sprostredkovanie v záujme zachovania Únie, ktoré podnikla predchádzajúca vláda, skončili neúspechom. Keď bola 12. apríla 1861 pri Charlestone bombardovaná federálna pevnosť Sumter, ležiaca na pobreží Konfederácie, znamenalo to začiatok krvavej občianskej vojny (Sever proti Juhu). Arkansas, Virgínia, Tennessee a Severná Karolína sa pripojili ku Konfederácii, ale otrokárske štáty Maryland, Kentucky, Delaware, a Missouri zotrvali naďalej v Únii.
Víťazstvá Konfederácie.
Konfederácia preložila svoje hlavné sídlo do Richmondu vo Virgínii, asi od Washingtonu. Prvá významná bitka sa odohrala pri rieke Bull Run, kde proti sebe stálo 35 000 mužov Únie pod vedením generála Irvina McDowella a 20 000 Konfederovaných v čele s generálom Beauregardom. Unionistické oddiely utrpeli bolestnú porážku. Pre štáty Únie to bol šok, ktorý ich však presvedčil o tom, že Juh sa nevzdá tak ľahko, ako si mysleli na Severe. Ani niekoľkonásobná zmena armádneho velenia nepriniesla Severu žiadny prevratný úspech. Začiatkom roku 1863 generál Lee úspešne prenikol so svojimi jednotkami severozápadne od Washingtonu a Únia očakávala útok na svoje hlavné mesto. V dňoch 1. júla – 3. júla zúrila bitka pri Gettysburgu. Unionistické jednotky, ktorých vedenie bolo medzitým zverené do rúk generála Meada, dosiahli pri tomto strete konečne víťazstvo. Na oboch stranách stál približne rovnaký počet vojakov (asi 80 000). Toto víťazstvo nebolo dôležité z vojenského hľadiska – Lee sa so svojim vojskom stiahol a všeobecná situácia sa takmer nezmenila, pre Úniu však mala obrovský morálny význam.
Obrat vo vojne.
Začiatkom roku 1864 menoval Lincoln vrchným armádnym generálom generála Granta. Pod jeho velením prebehli v tom istom roku početné bitky, predovšetkým vo Virgínii, ktoré stále viac vyčerpávali vojsko Konfederácie. Súbežne s bojovými akciami ponúkol Lincoln Juhu niekoľko rokovaní o kompromisnom mieri. Bol ochotný zastaviť boje za podmienky, že sa Južania vrátia do Únie a uznajú oslobodenie otrokov. Sám Lincoln sa už v tom čase prikláňal k myšlienke otroctvo úplne zrušiť. Mal na to niekoľko dobrých dôvodov. Na jednej strane práca otrokov podporovala vojenské úsilie Konfederácie, na strane druhej upadajúca morálka Severu potrebovala povzbudiť nejakým vznešeným mravným ideálom. A zrušenie otroctva sa ním skutočne stalo. Nehovoriac o tom, že takýto postup by zmaril akékoľvek vyhliadky Konfederácie na podporu Francúzska či Británie. Jefferson Davis však tieto návrhy odmietal, a musel sa preto prizerať, ako je jeho armáda zaháňaná stále viac do úzkych. Dňa 9. apríla 1865 bol generál Lee donútený pri Appomattox Court House kapitulovať. Tým sa vojna de facto skončila. Začiatkom júna sa na Juhu vzdali posledné jednotky. So svojimi 600 000 mŕtvymi to bola až doteraz najničivejšia vojna v dejinách USA. Materiálne škody, ktoré spôsobila, sa nedajú vôbec vyčísliť.
Vývoj po kapitulácii.
Príčina vojny – problém otroctva – bola občianskou vojnou vyriešená. V prejave po bitke v Antietame 22. októbra 1862 Lincoln prehlásil, že od 1. januára 1863 je treba na všetkých územiach obsadených vojskami Únie nazerať na otrokov ako na slobodných ľudí. Dokument ale nemalou mierou prispel aj ku konečnému víťazstvu Únie vo vojne. Na základe neho sa totiž černosi mohli hlásiť do služby v ozbrojených silách, čím výraznou mierou ovplyvnili zloženie unionistickej armády. Dokopy ich v nej slúžilo takmer 200 000, čo tvorilo asi desať percent celkového vojenského stavu.
Tejto „Preliminary Proclamation“ (Predbežnému vyhláseniu) predchádzal zložitý proces sebauvedomovania. Lincoln videl hlavný cieľ vojny v zachovaní Únie. K definitívnemu oslobodeniu otrokov a jeho právnemu zakotveniu došlo až 13. dodatkom k Ústave, ktorého prijatia sa Lincoln už nedožil. Lincolnove emancipačné prehlásenie z 22. septembra 1862 sa prejavilo i v zahraničnopolitickej situácii Únie. Francúzsko, Španielsko a Veľká Británia, sympatizujúce s Juhom, sa teraz nemohli otvorene postaviť za Konfederáciu, pretože verejná podpora otroctva bola politicky neúnosná. Únia tak zažehnala nebezpečenstvo zásahu týchto mocností, najmä Veľkej Británie, v prospech Konfederácie. V roku 1863 sa zúčastnil otvárania národného cintorína pri Gettysburgu, na mieste, kde sa odohrala jedna z bitiek občianskej vojny. Pri tejto príležitosti predniesol reč, v ktorej okrem iného povedal: „Verím, že títo mŕtvi nezomreli nadarmo.“ Spomínaný 13. ústavný dodatok, ktorým sa rušilo otroctvo, schválili tri štvrtiny štátov. 18. decembra 1865 sa stal súčasťou ústavy. Vtedy už otroctvo pretrvávalo len v dvoch pohraničných štátoch Kentucky a Delaware. Netrvalo dlho a bolo zrušené aj tam.
Nové voľby.
Začiatočné ťažké porážky unionistických jednotiek nezostali bez vplyvu na postavenie prezidenta. Pri voľbách do Kongresu v roku 1862 zaznamenali veľké úspechy demokrati, 5 štátov, ktoré v roku 1860 hlasovalo za Lincolna, zvolilo demokratických poslancov. Celkovo vzrástol počet demokratických mandátov z 24 na 75. Medzi ľuďmi sa však šírilo, že prezident si i počas vojny s každým prehovorí a pokúša sa pomôcť, kde len môže. Biely dom potom denne obliehali návštevníci, snažiaci sa získať nejaké miesto, prezidentovi poradiť alebo mu aspoň poskytnúť slovnú podporu v jeho neľahkom úrade. Demokrati predovšetkým vyčítali Lincolnovi počiatočnú váhavosť a neschopnosť pri ich vedení. Ale ani republikáni neboli jednotní. Preto radikáli nominovali vlastného prezidenta – Frémonta. Volebný zjazd sa však 8. júna 1864 rozhodol v Baltimore pre druhú Lincolnovu kandidatúru. Demokrati nominovali generála McClellana. Ale bez ohľadu na to sa pre neho jednoznačne vyjadril i ľud, a tak bolo jeho víťazstvo pomerom 212 : 21 mandátom viac než presvedčivé. Lincolnovi odovzdalo svoje hlasy i 77,5% všetkých vojakov.
Prezident Lincoln.
4. marca bol Lincoln uvedený druhýkrát do prezidentského úradu. Inaugurácie sa po prvý raz zúčastnila časť černošského obyvateľstva. Súčasťou Lincolnovho sprievodu boli i občianske združenia a prápor černošských vojakov. Lincoln sa stále viac zaoberal plánmi na obnovu Juhu po skončení vojny. Už koncom roku 1863 predložil svoj prvý návrh rekonštrukcie. V prejave, ktorý predniesol pri príležitosti južanskej kapitulácie 11. apríla 1865, vytýčil základné línie budúcej politiky: ohľaduplnosť voči Juhu, čo možno najrýchlejšie vytvorenie vlastných vlád v južných štátoch, od ktorých však očakával jednoznačné prehlásenie lojality, čo možno najrýchlejšie začlenenie povstalcov do civilného života, spojené s navrátením všetkých občianskych práv.
Atentát.
Na naplnenie týchto cieľov už nemal dosť času. Dňa 14. apríla 1865, päť dní po skončení vojny, navštívil Lincoln s manželkou slávnostné predstavenie vo washingtonskom Fordovom divadle. To sa mu stalo osudným. O 22. hodine a 15. minúte jeden z hercov, ktorý bol fanatickým prívržencom Juhu, vtrhol do lóže a z tesnej blízkosti prezidenta strelil dvakrát zozadu do hlavy. V zmätku, ktorý nastal, potom atentátnik, herec John Wilkes Booth, utiekol. Až za niekoľko dní ho vojaci chytili a zastrelili. Hoci sa Lincolnovi dostalo všemožnej lekárskej starostlivosti, nasledujúci deň zomrel. Ukázalo sa, že atentát bol sprisahaním, na ktorom sa okrem Bootha podieľalo ešte ďalších 9 atentátnikov, ktorí boli prívržencami Juhu a konali z vlastného presvedčenia. Okrem Lincolna chceli zabiť Granta, Johnsona a Sewarda. Na štátneho sekretára, pripútaného na lôžko, bol spáchaný atentát nožom, zranenie však nebolo smrteľné. Šesť sprisahancov bolo odsúdených na smrť, jeden zomrel vo väzení a ostatných popravili.
Lincolnovo posolstvo.
Dnes sa Lincolnove narodeniny slávia ako národný sviatok, aby pripomínali prezidenta, ktorý zachránil jednotu národa a demokraciu. Na človeka, ktorý dokázal každého podmaniť svojou prostotou, prostotou významného muža, ktorému sa protivil každý kult osobnosti, ktorý svoju prácu chápal ako službu národu a jeho blahu, ktorého neustále trápili pochybnosti, či urobil správne rozhodnutie, ktorý sa nechával viesť ľudskosťou a slušnosťou, a natrvalo sa zapísal do podvedomia svojho národa.

</doc>
<doc id="33308" url="https://sk.wikipedia.org/wiki?curid=33308" title="Szidi Tobias">
Szidi Tobias

Sidónia Tobiášová, známa ako Szidi Tobias (* 28. máj 1967, Kráľovský Chlmec) je slovenská herečka a speváčka maďarského pôvodu. Je bývalou manželkou herca Borisa Zachara.
Životopis.
Pochádza zo železničiarskej rodiny. Skôr ako vstúpila do umeleckého sveta, prešla rôznymi povolaniami. Pracovala ako robotníčka v koksovni, v mestskej knižnici i v divadle ako šepkárka. Vyštudovala herectvo na Vysokej škole múzických umení v Bratislave. Už počas štúdia hosťovala na doskách Činohry SND.
Je členkou súboru bratislavského Divadla Astorka Korzo '90, kde hrala napríklad v inscenácii hry Rudolfa Slobodu "Armagedon na Grbe", v Goldoniho komédii "Sluha dvoch pánov", v dramatizácii Dostojevského románu "Zločin a trest", pod názvom "Vražda sekerou v svätom Peterburgu", v Ostrovského dráme "Les", v Daumasovej hre "Cintorín slonov" a v ďalších. 
Za stvárnenie hlavnej postavy Evy v televíznom filme Petra Krištúfka "Dlhá krátka noc" získala na festivale Art Film 2004 v Trenčianskych Tepliciach ocenenie Igric. Za herecký výkon vo filme "Pod hladinou" získala prémiu Literárneho fondu. 
Okrem herectva sa venuje aj spevu. Spolupracuje na hudobných projektoch autorskej dvojice Hapka – Horáček.

</doc>
<doc id="33309" url="https://sk.wikipedia.org/wiki?curid=33309" title="Ingrid Timková">
Ingrid Timková

Prof. Ingrid Timková (* 17. január 1967, Sečovce) je slovenská herečka, režisérka a vysokoškolská pedagogička.
Po ukončení štúdia na Gymnáziu v Trebišove absolvovala herectvo na Vysokej škole múzických umení v Bratislave, kde v súčasnosti pôsobí už ako profesorka na Katedre herectva. Od roku 1990 je členkou Činohry SND. Stvárnila mnoho zaujímavých postáv a okrem javiska svojím herectvom upútala aj vo viacerých filmoch. Hrala v televíznom seriáli "Konec velkých prázdnin" (1996). Okrem herectva sa venuje aj réžii – debutovala inscenáciou "Posadnutí láskou".
V roku 2005 bola ocenená za rolu Kráľovnej noci v inscenácii hry Thomasa Bernharda "Ignorant a Šialenec" DOSKOU za najlepší ženský herecký výkon.

</doc>
<doc id="33310" url="https://sk.wikipedia.org/wiki?curid=33310" title="Silvio Berlusconi">
Silvio Berlusconi

Silvio Berlusconi (* 29. september 1936, Miláno, Taliansko - † 12. jún 2023, Miláno) bol taliansky podnikateľ a politik, viacnásobný premiér Talianska, zakladateľ a vodca politickej strany „"Forza Italia"“, zakladateľ a vodca strany „"Ľud slobody"“ (). 
Úrad premiéra Talianska zastával štyrikrát. Premiérom bol v rokoch 1994-1995, v rokoch 2001-2005, 2005-2006 a v rokoch 2008-2011. 
Na kreslo premiéra zasadol prvýkrát v roku 1994, po marcových parlamentných voľbách. Jeho vláda sa však zrútila po siedmich mesiacoch, kvôli vnútorným sporom so stredopravicovou koalíciou. V roku 1996 znovu kandidoval na premiéra, no bol porazený opozičným kandidátom Romanom Prodim. V parlamentných voľbách roku 2001 kandidoval opäť, tentokrát úspešne.
V parlamentných voľbách 9. a 10. apríla 2006 ho tesne porazil opozičný kandidát Romano Prodi. Silvio Berlusconi potom 2. mája podal demisiu, ale vtedajší taliansky prezident Carlo Azeglio Ciampi ho požiadal aby ešte zastával úrad premiéra, kým sa nevyriešia vtedajšie udalosti. Jeho demisia vstúpila do platnosti 17. mája kedy ho oficiálne vystriedal Romano Prodi.
Bol zakladateľom a akcionárom druhej najväčšej talianskej korporácie "Fininvest" a od roku 1986 prezidentom prominentného talianskeho futbalového klubu AC Miláno.
V roku 2001 americký časopis Forbes Berlusconiho označil s majetkom zhruba 6,5 miliárd dolárov za druhého najbohatšího človeka Talianska. V roku 2019 Forbes odhadol jeho majetok na 6,3 miliárd dolárov, v Taliansku bol v súčasnosti siedmym najbohatším človekom.

</doc>
<doc id="33311" url="https://sk.wikipedia.org/wiki?curid=33311" title="Apollo 8">
Apollo 8

Apollo 8 bolo druhým americkým pilotovaným kozmickým letom v rámci programu Apollo. Zároveň išlo o prvý pilotovaný let s použitím rakety Saturn V. Do dejín sa zapísal tým, že počas tejto misie ľudská posádka prvýkrát opustila gravitačnú sféru Zeme a obletela Mesiac.
Kozmická loď Apollo sa pri tejto misii skladala len z veliteľského a servisného modulu. Lunárny modul ešte nebol súčasťou zostavy, ale namiesto neho sa nachádzalo na poslednom stupni príslušné zaťaženie. Členovia trojčlennej posádky veliteľ Frank Borman, pilot veliteľského modulu Jim Lovell a pilot lunárneho modulu William Anders sa zapísali do histórie ako prví ľudia, ktorí sa dostali mimo nízku obežnú dráhu Zeme. Astronauti kozmickej lode Apollo 8 boli tiež prvými ľuďmi, ktorí sa od Zeme vzdialili natoľko, že pohľad na Zem sa zmestil do zorného poľa ľudského oka a videli ju naživo ako celok. Počas 10 obletov Mesiaca vykonali množstvo cennej vedeckej práce, ktorá mala veľký význam pri nasledujúcich pilotovaných misiách k Mesiacu. 
Emblém misie.
Trojuholníkový tvar emblému symbolizuje veliteľský modul kozmickej lode Apollo. Červená osmička predstavuje číslo letu. Umiestnenie Zeme a Mesiaca v čísle letu je symbolom cieľa misie, čiže obletu Mesiaca. V neposlednom rade osmička predstavuje aj trajektóriu letu. V spodnej časti číslice sa nachádzajú mená astronautov.
Prípravy na let.
Dňa 20. novembra 1967 NASA zverejnila zloženie posádok misií Apollo 8 a 9, ktoré mali nasledovať po Apolle 7, čiže prvom pilotovanom lete programu Apollo. Veliteľom Apolla 8 sa stal Jim McDivitt, pilotom veliteľského modulu David Scott a pilotom lunárneho modulu Russell Schweickart. V záložnej posádke sa začali pripravovať Pete Conrad, Richard Gordon a Alan Bean. Hlavným cieľom Apolla 8 bola prvá pilotovaná skúška lunárneho modulu na obežnej dráhe Zeme. Za veliteľa Apolla 9 bol určený Frank Borman, pilotom veliteľského modulu sa stal Michael Collins a pilotom lunárneho modulu William Anders. Záložnou posádkou sa stali Neil Armstrong, Jim Lovell a Edwin „Buzz“ Aldrin. Apollo 9 malo simulovať na vysoko eliptickej obežnej dráhe Zeme všetky kroky a úkony skutočného pristátia na Mesiaci.
Ciele týchto misií a zostavy posádok sa čoskoro zmenili. Výroba lunárneho modulu pre jeho prvý pilotovaný let na obežnej dráhe Zeme sa neustále zdržiavala a čoraz viac bolo zrejmé, že jeho prvý let sa oneskorí. Výcvik posádok medzitým pokračoval. V júli 1968 však vypadol z hlavnej posádky Apolla 9 Michael Collins kvôli operácii kostných výrastkov na chrbtici, ktorú podstúpil 23. augusta. Collinsovo miesto nahradil Jim Lovell zo záložnej posádky a na Lovellovo miesto sa posunul Aldrin, čiže stal sa záložným pilotom veliteľského modulu. Na uvoľnené miesto záložného pilota lunárneho modulu bol dosadený Fred Haise. Dňa 9. augusta 1968 sa oficiálne rozhodlo, že nasledujúci pilotovaný let programu Apollo, čiže Apollo 8, poletí v prípade úspechu Apolla 7 k Mesiacu. Riaditeľ operácií letových posádok Deke Slayton si 10. augusta zavolal do svojej kancelárie Jima McDivitta, veliteľa Apolla 8, a oznámil mu, že jeho posádka sa presúva na Apollo 9 a k Mesiacu poletí Bormanova posádka s Apollom 8 bez lunárneho modulu. McDivitt s tým bez problémov súhlasil, pretože posledné dva roky participoval na vývoji lunárneho modulu a chcel byť tak prvým, kto v ňom poletí. O dva dni neskôr si Slayton zavolal do kancelárie Franka Bormana. Predostrel mu ponuku na zrušenie jeho plánovaného letu na vysoko excentrickú obežnú dráhu Zeme výmenou za misiu na obežnú dráhu Mesiaca. Borman, vždy stručný a jasný, mu povedal jediné slovo: "„Áno.“" Verejnosť sa o týchto plánoch zatiaľ nedozvedela. V októbri 1968 Apollo 7 úspešne otestovalo veliteľský a servisný modul kozmickej lode Apollo na obežnej dráhe Zeme. Dňa 28. októbra NASA vo svojej tlačovej správe uviedla, že Apollo 8 je momentálne plánované ako misia na obežnú dráhu Zeme pomocou rakety Saturn V s tým, že na základe vyhodnotenia misie Apollo 7 sa cieľ letu môže zmeniť na jeden z troch scenárov, medzi ktorými boli let na vysoko eliptickú obežnú dráhu Zeme, oblet Mesiaca a let na obežnú dráhu Mesiaca. Dňa 11. novembra sa definitívne rozhodlo, že Apollo 8 prvýkrát zamieri aj s ľudskou posádkou na obežnú dráhu Mesiaca. Nasledujúci deň to NASA oznámila verejnosti.
Medzitým pokračovali aj prípravy kozmickej lode a nosnej rakety pre let, ktorý potom letel ako Apollo 8. Ešte na konci decembra 1967 začali na Kennedyho vesmírne stredisko prichádzať prvé časti nosnej rakety Saturn V s výrobným číslom SA-503 a zároveň sa začalo s jej zostavovaním vo Vehicle Assembly Building (VAB) na pohyblivom vypúšťacom zariadení. Dňa 9. januára 1968 prišla na kozmodróm záťaž simulujúca lunárny modul ("LM test article B"). Vtedy sa ešte počítalo s tým, že pôjde o ďalšiu nepilotovanú skúšku nosnej rakety Saturn V. Aj napriek čiastočnému neúspechu bezpilotného letu Apollo 6 sa vedenie NASA rozhodlo, že ďalší let už bude pilotovaný. Dôvodom bola cena 280 miliónov dolárov, ktorú stál každý štart tejto rakety. Na konci apríla 1968 sa tak raketa Saturn V (SA-503) musela rozobrať, aby sa jej druhý stupeň mohol otestovať pre nadchádzajúci pilotovaný let. Druhý stupeň sa zo skúšok vrátil 27. júna a v zostavovaní rakety sa pokračovalo od 6. augusta. O šesť dní neskôr prišiel na kozmodróm servisný modul lode Apollo a o ďalšie dva dni aj veliteľský modul. Následne začali ich skúšky vo vákuovej komore. V auguste sa tiež dokončilo zostavovanie rakety. Koncom septembra sa skúšky veliteľského a servisného modulu skončili a začalo sa s montážou lode Apollo. Dňa 7. októbra sa kompletne zostavená kozmická loď premiestnila do montážnej haly VAB a tam ju pripevnili na vrchol nosnej rakety. Celá zostava sa napokon 9. októbra presunula na štartovací komplex 39A a 19. novembra bol dokončený celkový test systémov nosnej rakety. V priebehu 10. a 11. decembra sa uskutočnilo skúšobné odpočítavanie. V pondelok 16. decembra astronauti Frank Borman, Jim Lovell a William Anders absolvovali dôkladnú lekársku prehliadku, ktorá trvala tri hodiny a dopadla k veľkej spokojnosti lekárov i posádky. Keďže v USA vtedy práve vyčíňala hongkonská chrípka, všetkých troch proti nej zaočkovali a spolu s nimi aj väčšinu pozemného personálu. V priebehu odpočítavania sa objavila jediná porucha. Pri kontrole sa v zásobe kvapalného kyslíka pre palivové články zistili stopy dusíka. Kyslík bol preto v priebehu jedného zo šiestich plánovaných prerušení príprav vymenený. Podľa názoru riaditeľa príprav štartu Roccoa Petroneho k znečisteniu došlo pravdepodobne v pozemnom zariadení, ktoré sa chladilo kvapalným dusíkom. Dňa 19. decembra o 20:51:00 miestneho času, čiže 28 hodín pred plánovaným štartom, sa začalo finálne odpočítavanie.
Priebeh letu.
V sobotu 21. decembra 1968 o 02:36 miestneho času astronautov prebudil Deke Slayton. Vzápätí Frank Borman, Jim Lovell a William Anders absolvovali krátku lekársku prehliadku a okolo 03:35 sa usadili k raňajkám. Tradične sa podával filet mignon, miešané vajíčka, toast, káva a čaj. Pri raňajkách im spoločnosti robili riaditeľ programu Apollo George Low, Deke Slayton, záložný veliteľ Neil Armstrong, záložný pilot veliteľského modulu Edwin „Buzz“ Aldrin, astronaut Harrison Schmitt a Charles Buckley, ktorý bol riaditeľom bezpečnostnej služby Kennedyho vesmírneho strediska. Potom nasledovalo obliekanie skafandrov a o 04:32 astronauti vyšli z Budovy pilotovaných letov ("Manned Spacecraft Operations Building"), zamávali prítomným a spolu s dvoma technikmi a Slaytonom nasadli do špeciálne upravenej dodávky, ktorá ich doviezla k 14 km vzdialenému štartovaciemu komplexu 39A. Slayton z dodávky vystúpil pri Stredisku riadenia štartu ("Launch Control Center"). Veliteľ Frank Borman nastúpil do veliteľského modulu o 04:58 ako prvý, o 05:02 ho nasledoval pilot lunárneho modulu William Anders a o 05:07 napokon pilot veliteľského modulu Jim Lovell. O 05:34 došlo k uzavretiu poklopu prielezu kozmickej lode.
Posledné prípravy pred štartom prebehli bez zvláštnych udalostí. Misia Apollo 8 odštartovala 21. decembra 1968 o 07:51:00,672 miestneho času (12:51:00,672 svetového času) zo štartovacieho komplexu 39A v Kennedyho vesmírnom stredisku. Zážih motorov rakety sa uskutočnil presne na začiatku štartovacieho okna. O 11 minút a 32 sekúnd kozmická loď dosiahla nízku parkovaciu obežnú dráhu okolo Zeme vo výške 184,40 – nad povrchom. "„Všetko vyzerá úplne rovnako ako pred tromi rokmi,“" oznámil veliteľ Borman. Pri spojení so sledovacou stanicou na Kanárskych ostrovoch v čase 21 minút po štarte Lovell hlásil, že všetky systémy pracujú normálne. "„Všetko vyzerá dobre,“" súhlasí Houston, "„loď aj tretí stupeň.“" Takmer celé dva oblety okolo Zeme mali astronauti čas na prípravu reštartu tretieho stupňa S-IVB. Všetky previerky prebehli v poriadku. O povolení na let k Mesiacu rozhodovali v Houstone traja muži: letový riaditeľ William Schneider, riaditeľ oddelenia letových operácií Christopher „Chris“ Kraft a vedúci zmeny Clifford Charlesworth. Let však prebiehal úplne bez problémov – s výnimkou zistenia väčšej spotreby kyslíka nedošlo k žiadnym odchýlkam od normálu – a tak rozhodnutie nebolo ťažké. Houston ohlásil: "„V poriadku. Môžete vykonať TLI [manéver navedenia na dráhu k Mesiacu].“" Borman odpovedal: "„Rozumiem.“" V čase 2 hodiny, 50 minút, 37,1 sekundy po štarte, teda ku koncu druhého obletu Zeme, posádka opäť zapálila motor tretieho stupňa S-IVB a Apollo 8 zamierilo k Mesiacu. Obyvatelia Havajských ostrovov mohli voľným okom sledovať po dobu piatich minút plameň šľahajúci z trysky motora J-2. V tom okamihu sa americkí astronauti stali najrýchlejšími ľuďmi sveta a krátko nato prekonali výškový rekord lode Gemini 11. Keď sa Apollo čoraz viac vzďaľovalo od Zeme, pilot veliteľského modulu Jim Lovell ohlásil pozemným staniciam: "„Vidím súčasne Gibraltár aj Floridu. Zo stredného okna môžem vidieť celú Zem až dole k Argentíne a Čile... Zem už vidíme skoro ako kotúč.“" "„Povedzte ľuďom v Ohňovej zemi, nech si vytiahnu pláštenky,“" Borman prerušil Lovellovo hlásenie. "„Vyzerá to tam na búrku.“" Takmer tri a pol hodiny po štarte astronauti oddelili kozmickú loď od stupňa S-IVB. Apollo 8 a S-IVB sa od seba vzďaľovali veľmi pomaly, takže posádka sa obávala, aby nedošlo k vzájomnej zrážke. Preto sa zážihom motorčekov reaktívneho riadiaceho systému ("Reactive Control System", "RCS") vzdialili asi na 900 m pred tým, než riadiace stredisko vyslalo povel pre S-IVB k vypusteniu zvyškov paliva. Oblak plynu, najmä zvyškov kyslíka, ktorý sa pri tom utvoril, umožnil anglickému amatérskemu astronómovi Henrymu Hatfieldovi vyfotografovať Apollo vo vzdialenosti 30 000 km od Zeme. Asi o 23. hodine večer si astronauti vyzliekli ťažké skafandre a prvýkrát sa najedli. Odborníci z NASA pripravili pre posádku špeciálnu diétu obsahujúcu 2 500 kalórií na deň. Jedlá boli upravené troma spôsobmi – dehydrované, práškové alebo len rozdelené do jednotlivých súst – všetko zabalené v sáčkoch z plastickej hmoty. Jedna denná porcia stála vtedy asi 50 dolárov, pričom stravovanie pochopiteľne platila NASA a nie astronauti. 
Pri lete k Mesiacu sa počítalo so štyrmi korekciami označenými MC-1 až MC-4, pretože loď nebolo možné naviesť na dráhu k Mesiacu úplne perfektne. Zo štatistického rozboru chýb práce jednotlivých systémov rakety a ich vplyvu na konečnú dráhu kozmickej lode sa v letovom pláne pôvodne počítalo s prvou korekciou dráhy asi o 30 m/s. Pri lete Apolla 8 však bolo navedenie na translunárnu dráhu tak perfektné, že astronauti mohli prvú korekciu odložiť o dve hodiny bez toho, aby tým príliš narástla odchýlka dráhy. Dokonca aj potom stačilo zmeniť rýchlosť iba o 7,5 m/s. K tak malej korekcii mohli použiť buď motorčeky RCS, alebo hlavný motor SPS servisného modulu. Rozhodli sa pre druhé riešenie, pretože im umožnilo vyskúšať motor SPS, najdôležitejšie zariadenie, ktoré mali na palube. Rodiny astronautov medzitým neustále dostávali informácie o priebehu letu. Manželky dostali od Strediska pilotovaných letov v Houstone malé reproduktory, ktoré boli priamo napojené na riadiace stredisko a dovoľovali im v ktorúkoľvek dennú alebo nočnú hodinu priamo počúvať rozhovory Apolla 8 so Zemou. Svet sa však o jednom probléme dozvedel až o niekoľko hodín neskôr. Napriek tomu, že astronautov zaočkovali proti hongkonskej chrípke, veliteľ Borman bol infikovaný iným kmeňom chrípkového vírusu, ktorý mu spôsobil žalúdočné a črevné ťažkosti spojené s horúčkou. Anders tiež pociťoval nevoľnosť. Keďže sa Borman rozhodol použiť pre oznámenie svojho zdravotného stavu neverejný spojovací kanál, dozvedeli sa o tom aj lekári NASA so značným oneskorením, až keď im technici prehrali záznam z pásky. Dr. Berry všetkým členom posádky naordinoval na vzdialenosť 200 000 km tabletky proti hnačke a morskej chorobe. 
Než sa začal prvý zo série televíznych prenosov, bol už zdravotný stav astronautov uspokojivý. "„Niekoľko hodín som odpočíval a teraz sa cítim oveľa lepšie,“" povedal Borman Dr. Berrymu. V prvom televíznom prenose astronauti ukázali divákom na Zemi, ako vyzerá ich planéta zo vzdialenosti 220 000 km. Vzhľadom k tomu, že sa im na kameru nepodarilo nasadiť teleobjektív, bol obraz prežiarený a nejasný. Avšak obrázky z kabíny boli vynikajúce. Anders predvádzal, ako sa zubná kefka vznáša v beztiažovom stave. Keď sa objavil v zábere Lovell, Borman si neodpustil poznámku, že sa každý môže presvedčiť, ako pilot veliteľského modulu vedie v pretekoch o najdlhšie fúzy. Lovell sa len usmial do kamery a povedal: "„Všetko najlepšie, mami,“" zagratuloval svojej matke k 73. narodeninám. Pri zábere na Zem veliteľ opisoval farby: "„Je to nádherný pohľad, prevláda modré pozadie s hustou pokrývkou mračien.“" Na záver prvého vysielania Borman sľúbil, že sa pokúsi zlepšiť kvalitu záberov. "„Snáď sa nám za pomoci pozemného strediska podarí s tým teleobjektívom niečo urobiť a nabudúce vám Zem ukážeme lepšie.“" TV vysielanie prijímala stanica Goldstone v Kalifornii. Do Európy prenos šiel cez satelit ATS-3, do východnej Ázie cez ATS-1. Jednou z hlavných úloh pilota veliteľského modulu Jima Lovella bola navigácia podľa hviezd. V prípade, že by došlo k strate spojenia s Houstonom, mohla práve astronomická navigácia ako jediná bezpečne doviesť kozmickú loď späť na Zem. Na tretí deň letu Lovell vykonal viacero meraní, na základe ktorých vypočítal, že bez ďalšej korekcie sa astronauti priblížia k Mesiacu na 122 km. V Houstone vyšlo z pozemných meraní 130 km, čo bola výborná zhoda. Lovell si pritom sťažoval, že svietiace Slnko mu znemožňovalo presne určiť polohu mesačného horizontu a ďalej mal problémy s identifikáciou hviezd v blízkosti Slnka. Začal sa tiež prejavovať starý problém všetkých amerických kozmických lodí – na oknách kabíny sa začala hromadiť nečistota. Pretože dráha lode sa prakticky nelíšila od požadovanej, bola korekcia MC-3, rovnako ako predchádzajúca MC-2, zrušená. Druhé televízne vysielanie začalo 23. decembra okolo ôsmej hodiny večer svetového času. Pozemné stredisko venovalo značnú pozornosť príprave prenosu a podarilo sa tiež opraviť teleobjektív. K zvýšeniu kontrastu astronauti zároveň použili červený filter. "„V strede záberu je Južná Amerika až po mys Horn; vidím tiež Kalifornský záliv a juhozápadnú časť USA,“" komentoval Lovell. "„Nad severovýchodnou časťou Štátov sa tiahnu mraky. Zdá sa, že na východnom pobreží máte jasno. Nad časťou Mexika tiež vidím oblaky. Časť Strednej Ameriky je bez mračien.“" "„Aby ste si urobili predstavu o farbách,“" pokračoval, "„moria majú farbu všetkých možných odtieňov parížskej modrej. Mraky sú samozrejme žiarivo biele. Pevniny sú všeobecne hnedasté, od tmavohnedej po svetlohnedú. Predstavujem si, že keby som bol nejaký osamelý cestovateľ z inej planéty, ťažko by som mohol z tejto vzdialenosti odhadnúť, či je táto planéta obývaná alebo nie je. Ťažké by tiež bolo rozhodnutie, či pristáť na tom modrom alebo na hnedom.“" "„Radšej dúfaj, že pristaneme na tej modrej časti,“" skočil mu do reči Borman.
Pomaly sa blížil ďalší kritický okamih letu. V čase 55 hodín a 38 minút po štarte Apollo 8 vstúpilo do gravitačnej sféry Mesiaca. Na Štedrý deň o 01:31 UTC astronauti vykonali korekciu MC-4. K zmene rýchlosti o 0,7 m/s stačil len 12-sekundový zážih štyroch motorčekov RCS. Astronauti a riadiace stredisko začali s kontrolou všetkých častí lode pred povolením manévru LOI (Lunar Orbit Insertion – usadenie na obežnú dráhu Mesiaca). Keby niečo nebolo v poriadku, posádka mohla pokračovať po pasívnej dráhe, ktorá by ich bez veľkých korekcií bezpečne priviedla do pristávacieho koridoru na Zemi. "„Dúfam, že nás poriadne obhliadnete,“" odporúčal Borman riadiacemu stredisku. "„Chceme od vás perfektnú kozmickú loď než pôjdeme na to LOI.“" Napriek poruche v pozemných telemetrických linkách sa podarilo všetko zvládnuť včas. Astronauti pripravili palubný počítač na vykonanie manévru za pomoci Houstonu, odkiaľ im kolega Ken Mattingly odovzdal potrebné údaje pre manéver LOI i TEI-1 a TEI-2 (Trans-Earth injection – uvedenie na dráhu k Zemi. Číslo udáva, na konci ktorého obletu sa má manéver vykonať. TEI-1 a TEI-2 boli manévre pre prípad núdze). "„Tu Houston, 68:04,“" ozval sa z riadiaceho strediska astronaut Gerald „Jerry“ Carr, "„povoľujeme LOI.“" Borman odpovedal svojím obvyklým lakonickým spôsobom: "„OK, Apollo 8 ide na to.“" "„Letíte na najlepšom stroji, aký sme mohli zohnať,“" uistil posádku Carr. Riaditeľ zmeny v riadiacom stredisku Glynn Lunney medzitým obchádzal jednotlivé riadiace pulty. "„Dve minúty a päťdesiat sekúnd do straty spojenia,“" hlásil Carr. "„Uvidíme sa na druhej strane... jedna minúta do LOS [strata signálu]. Všetky systémy pracujú dobre... tak už sa to pečie. Šťastnú cestu, chlapci!“" "„Tak vďaka, pechota,“" ozval sa Andersov hlas. "„Dovidenia na druhej strane!“" Potom už po strohom Bormanovom „roger“ (rozumiem) nastalo ticho. Apollo 8 zmizlo za Mesiacom. Napätie v riadiacom stredisku rástlo. Blížil sa jeden z rozhodujúcich okamihov letu. "„Šesťdesiat deväť hodín a osem minút po štarte,“" ozýva sa hovorca strediska John McLeish. "„Do začiatku manévru LOI zostáva päťdesiat sekúnd. V tomto okamihu vykonáva veliteľ lode Borman poslednú kontrolu palubných zariadení... palubný počítač môže zrušiť manéver v T-5 sekúnd... teraz už má pracovať motor.“" Na výsledok manévru musel Houston ešte dlho čakať. "„Ak bol manéver zrušený, Apollo sa objaví v T+69:22. Predpokladaný čas pre AOS [zachytenie rádiového signálu] po navedení na dráhu okolo Mesiaca je 69:32,“" oznámilo riadiace stredisko. Okrem obáv o správnu funkciu motora tu bola ešte, hoci veľmi nepravdepodobná, možnosť zrážky s posledným stupňom S-IVB, ktorý sa blížil k Mesiacu z opačnej strany. Podľa výpočtu sa Apollo a prázdny stupeň mali minúť o 3 500 km. "„Jedna minúta do AOS,“" ozval sa opäť McLeish. Sekundy ubiehajú. "„Pokúšame sa nadviazať spojenie.“" Ubehlo už 45 sekúnd od plánovaného okamihu zachytenia signálu. "„Zachytili sme signál, ale doteraz nemáme fónické spojenie,“" hlásilo stredisko. "„Skúmame telemetrické údaje a všetko vyzerá v poriadku. Tlak v nádržiach je normálny. Máme ich! Apollo 8 je na dráhe okolo Mesiaca!“" Vzápätí sa ozval aj Lovell: "„Sme radi, že vás zase počujeme.“" Avšak prvé slová, ktoré prišli na Zem od Mesiaca, neboli plné poetického nadšenia, ale išlo o vyčerpávajúce revízie všetkých systémov kozmickej lode a až potom bol čas na vlastné dojmy.
"„Mesiac je úplne šedivý,“" opisoval pohľad Lovell. "„Žiadna farba. Vyzerá ako zo sadry alebo nejakého šedého piesku. Vidíme dosť podrobností. More hojnosti nie je tak výrazné ako pri pohľade zo Zeme. Nekontrastuje tak s okolitými krátermi. Krátery sú zaoblené... vyzerajú, zvlášť tie okrúhle, ako by boli vytvorené pri náraze meteoritu alebo iného telesa. Ten Langrenus ale dostal pekný kráter. A k nemu ešte centrálny kopec. Valy krátera sú terasovité. Vidím šesť až sedem stupňov. Teraz sa dostávame nad More hojnosti a už tu máme starých známych Messiera a Pickeringa, o ktorých som toľko počul na Zemi.“" Pozorovanie im však sťažovali znečistené okná. "„Okno v prieleze je úplne zamrznuté,“" konštatuje Lovell. "„Delím sa s Billom o stretávacie okienko... pozerám sa práve na 2P-2,“" hlási Lovell nad Morom pokoja ("Mare Tranquillitatis") jednu z vybraných oblastí na budúce pristátie. "„Je poriadne veľká,“" dodáva sarkasticky. "„To myslí samozrejme relatívne,“" vysvetľuje Anders. Lovell si tiež všimol zaujímavý úkaz, ktorý predchádzal východu slnka nad Mesiacom. "„Než vyjde slnko, zreteľne je vidieť jeho svetlo. Má taký vejárovitý tvar. Tvorí súvislý opar nad miestom, kde vyjde. V okamihu východu slnka úkaz zmizne.“" Kapitán lode Borman mal iný záujem: "„Zatiaľ čo sa chlapci pozerali na Mesiac, chcel som sa uistiť, či je motor SPS v poriadku. Čo keby ste mi s tým pomohli, ak môžete?“" vyžiadal si výsledky rozboru telemetrických dát o stave celej lode. Všetko bolo v poriadku a posádka dostala povolenie k druhému obletu Mesiaca. V čase, kedy sa pohybovali mimo dosahu pozemných sledovacích staníc, pripravovali prvý televízny prenos z obežnej dráhy Mesiaca. Na Štedrý deň na poludnie tak začal tretí televízny program z paluby Apolla 8. Signál zachytávala stanica pri Madride. Na pozemských obrazovkách sa najprv objavili niektoré útvary odvrátenej strany Mesiaca, okrem iného kráter Ciolkovskij, neskôr kráter Messier na privrátenej strane, ktorý tentoraz pozemšťania videli z úplne novej perspektívy. Na konci druhého obletu Mesiaca, v čase, keď opäť boli nad odvrátenou stranou, posádka opäť znížila rýchlosť svojej lode, čím prešla na takmer kruhovú dráhu vo výške 112,3 – 112,6 km. Teraz mohli astronauti pristúpiť k splneniu hlavného vedeckého programu letu, snímkovaniu povrchu Mesiaca. K dispozícii mali zásobu čiernobieleho filmu Panatomic X na 600 snímok a 512 snímok farebného materiálu. Na fotografovanie scenérií, osvetlených len odrazeným svetlom zo Zeme, používali materiál s vysokou citlivosťou. Pre 16 mm kameru Maurer mali na palube 360 ​​m čiernobieleho a 70 m farebného filmu. V priebehu šiesteho obletu Mesiaca sa na astronautoch začala prejavovať únava. Došlo dokonca k niekoľkým omylom pri obsluhe palubného počítača, ktorý však Lovellove „preklepy“ vždy objavil a nedal sa pomýliť. "„Rozhodol som sa zrušiť všetky ďalšie experimenty,“" oznámil Borman riadiacemu stredisku, "„sme príliš unavení. Budem hore, budem udržiavať loď vo vertikálnej polohe, ale chcem, aby si Bill a Jim trochu oddýchli.“" O desať minút neskôr už hlásil, že Lovell spí a chrápe. "„To už vieme,“" konštatuje Houston, "„počujeme ho až sem.“" Neskôr, keď sa Borman pýtal, aké majú v Houstone počasie a keď mu odpovedali, že im tu pekne svieti Mesiac, poznamenal: "„Práve si hovoríme, že nám tu pekne svieti Zem.“"
Keď sa Apollo 8 po deviaty raz vynorilo spoza Mesiaca, začal štvrtý televízny prenos. "„Hlási sa vám Apollo 8 s priamym prenosom od Mesiaca,“" privítal divákov Borman. "„Každý z nás vidíme Mesiac trochu inak. Na mňa pôsobí ako šíra, opustená mŕtva rozloha ničoho, pripomínajúca najskôr more pemzy. Nie je to príliš pohostinné miesto pre život či prácu.“" "„Moje dojmy sú podobné,“" pokračoval Lovell. "„Tá šíra púšť pôsobí skľučujúco a neustále vám pripomína, čo máte dole na Zemi. Tu vám Zem pripadá ako veľkolepá oáza v pustom vesmíre... čoho sme si zvlášť všimli, a čo nemôžete pozorovať zo Zeme, sú malé, jasné impaktné krátery, ktoré vynikajú na mesačnom povrchu.“" "„Obzor je ostro ohraničený,“" ujal sa slova Anders. "„Nebo je úplne čierne a Mesiac je veľmi jasný.“" "„Skutočne sa mi zdá, že najlepšie sa dá povrch Mesiaca opísať ako čiernobiela púšť, absolútne bez farieb,“" hovorí Lovell. "„Obloha nie je o nič prívetivejšia,“" pokračoval Anders. "„Je to pustá čiernota, bez hviezd, ak letíme nad osvetlenou časťou Mesiaca... z početných kráterov na povrchu tejto planéty je vidno, že po milióny rokov ju bombardovali malé asteroidy a meteority, takže každý jej štvorcový centimeter je poďobaný ako od kiahní.“" "„Jeden z najzaujímavejších rysov povrchu je zaoblenosť väčšiny kráterov, sú bez ostrých, rozoklaných skál,“" ohlásil sa Lovell. "„Iba najnovšie útvary sú ostro ohraničené, než ich zeroduje dážď mikrometeoritov.“" Potom sa astronauti na chvíľu odmlčali. Na obrazovkách pomaly ubiehala mesačná krajina, než sa opäť ozval Andersov hlas. "„Blížime sa k lunárnemu východu slnka a posádka Apolla 8 má pripravené posolstvo pre všetkých ľudí dole na Zemi: Genezis, kapitola prvá, verš 1-10. Na počiatku stvoril Boh nebo a zem. Zem však bola pustá a prázdna, tma bola nad priepasťou a Duch Boží sa vznášal nad vodami. Tu povedal Boh: ‚Buď svetlo!‘ a bolo svetlo. Boh videl, že svetlo je dobré; i oddelil svetlo od tmy.“" Pred zrakmi miliónov ľudí na Zemi sa medzitým objavuje rozhranie osvetlenej a neosvetlenej časti Mesiaca, čiže terminátor. Slová sa ujíma Lovell: "„A Boh nazval svetlo ‚dňom‘ a tmu nazval ‚nocou‘. A nastal večer, a nastalo ráno, deň prvý. Potom Boh povedal: ‚Buď obloha uprostred vôd a staň sa delidlom medzi vodami a vodami!‘ I urobil Boh oblohu a oddelil vody, ktoré boli pod oblohou, od vôd, ktoré boli nad oblohou. A stalo sa tak. A Boh nazval oblohu ‚nebom‘. A nastal večer, a nastalo ráno, deň druhý.“" Do tretice prevzal slovo veliteľ Borman: "„Potom Boh povedal: ‚Vody, ktoré ste pod nebom, zhromaždite sa na jedno miesto a ukáž sa súš!‘ A stalo sa tak. A Boh nazval súš ‚zemou‘ a zhromaždište vôd nazval ‚morom‘. A Boh videl, že je to dobré... a od posádky Apolla 8 ešte dobrú noc, veľa šťastia, šťastné a veselé Vianoce a Boh vám žehnaj, vám všetkým na dobrej Zemi!“"
Keď Apollo začalo desiaty oblet, napätie v kabíne aj Houstone sa zvyšovalo. Pri poslednom prelete za odvrátenou stranou Mesiaca mali astronauti znovu uviesť do činnosti motor SPS, aby im dodal rýchlosť na cestu späť k Zemi. "„Všetky systémy pracujú normálne, Apollo,“" oznámil Houston. Borman sa opäť ozval len stručným: "„Rozumiem.“" V čase, keď bolo Apollo 8 bez spojenia so Zemou, hovorca strediska komentoval: "„Pracovníci tu v riadiacom stredisku rovnako ako ostatní ľudia na svete čakajú.“" Po polhodinovom nútenom odmlčaní sa ozval Lovellov hlas. "„Dovolil by som si vám oznámiť, že je tu Santa Claus.“" "„Schvaľujeme. Vy to viete najlepšie.“" V tejto fáze letu zachytávala signály z lode austrálska stanica Honeysuckle Creek neďaleko Canberry. Pretože kvalita spojenia po vykonaní manévru TEI nebola dobrá, riadiace stredisko nariadilo lepšie nasmerovať anténu na kozmickej lodi. Po 20 minútach sledovania dráhy Houston astronautom oznámil, že letia po takmer ideálnej trajektórii. Podľa predbežného výpočtu bude potrebná len korekcia o 1,2 m/s. Pravdepodobne najväčšiu radosť z úspešne vykonaného manévru mali rodiny astronautov. Keďže posádka bola veľmi unavená, zmenila pracovný plán. Hodinu potom, ako Apollo 8 opustilo dráhu okolo Mesiaca, Borman a Lovell spali. "„Sme veľmi unavení, nemôžeme robiť nič iné, než sa ísť vyspať,“" ospravedlňoval sa veliteľ. "„Naposledy sme spali len dve hodiny.“" Neskôr sa snažil zaspať aj Anders. "„Chceme sa vrátiť do normálneho denného cyklu. Môžem si zobrať Seconol [prášok na spanie]?“" "„OK, to je dobrý nápad,“" schvaľujú doktori. Dňa 25. decembra bola najskôr na programe malá korekcia dráhy, večer sa uskutočnil piaty televízny prenos. Frank Borman v ňom predvádzal palubnú dosku lode, ukazoval indikátory rýchlosti, polohy a navigačné zariadenie. Potom sa na obrazovke objavilo Lovellovo sedadlo, ďalekohľad a sexant a Anders predvádzal prípravu jedla. V závere predstavenia kamera mierila na americkú vlajočku na Lovellovom ramene a astronauti ľuďom na Zemi opäť zaželali šťastné a veselé Vianoce. Cesta späť prebiehala bez zvláštnych udalostí. Oproti dramatickým momentom letu v okolí Mesiaca bola pre astronautov až nudná, a tak si čas krátili rôznymi spôsobmi. "„Tak sme nejako zabudli na tú sľúbenú muziku. Ešte ju chcete?“" ozval sa z riadiaceho strediska ich kolega Michael Collins. Keď pustil z pásky vianočné koledy, Anders zaprotestoval: "„Máš tam blbú rýchlosť. Čo keby si nám to radšej zaspieval?“" "„Tak dobre. Len si skočím pre harmoniku.“"
Ráno 26. decembra, keď sa už posádka trochu zrekreovala, astronauti sa najedli a vypočuli si správy pripravené personálom riadiaceho strediska. Lovell sa opäť vrátil k svojej rutinnej práci, čiže navigačným meraniam. Dráha lode bola tak výborná, že ďalšia korekcia MC-6 sa mohla vynechať. Pozemné stredisko sa snažilo využiť dobrú náladu a nezamestnanosť posádky k uskutočneniu niektorých neplánovaných experimentov. K podobným žiadostiam došlo aj pri lete Apolla 7 a viedlo to k značným rozporom s veliteľom Schirrom. Posádka osmičky sa však správala celkom inak. "„OK,“" povedal Borman, keď ho Jerry Carr vyzval, aby na pol hodinu zmenil orientáciu lode a namieril ju na Polárku. "„Viete, čo si o tom myslím. Rád to urobím. Je to síce také hranie, ale mne hranie nevadí. Boli ste na nás, chlapci, dobrí, či sa teda chcete pol hodinu hrať, no tak sa hrať budeme.“" Keď však pustili hudobnú kulisu, ozval sa Anders: "„Nepočujem to síce presne, ale zdá sa mi, že je to niečo, čo neznášam. Zdá sa mi to, alebo skutočne púšťate hudbu?“" "„To sa ti niečo zdá,“" odpovedalo stredisko. "„Tak to, prosím vás, nehovorte doktorom,“" prosil Bill. "„Už je neskoro, už to počuli.“" "„Ach áno,“" povzdychol si Anders. "„To už na mňa idú tie pocity odtrhnutia.“" Po referáte meteorológov o situácii v oblasti pristátia mal Borman vecnú pripomienku. "„Len tam nerobte tak veľké vlny.“" "„Dobre, pozrieme sa do kufra, či máme na sklade menšie.“" Všetky systémy naďalej pracovali spoľahlivo. Lovell len upozornil, že teraz musí opatrnejšie manipulovať so stabilizačnými tryskami, keďže loď bola po úbytku paliva oveľa citlivejšia. Večer posádka organizovala posledné, čiže už šieste televízne predstavenie. Apollo 8 bolo v tej dobe 180 000 km od Zeme. Naša planéta mala odtiaľ zdanlivý priemer 4°, takže pri použití teleobjektívu so zorným uhlom 9° zemeguľa zapĺňala polovicu obrazovky. Posledná korekcia dráhy MC-7 sa mala podľa plánu uskutočniť dve hodiny pred vstupom do atmosféry. Dráha Apolla 8 však bola tak presná, že korekcia by predstavovala len asi 0,1 m/s. Z toho dôvodu sa aj táto operácia vynechala.
Blížilo sa pristátie. Veliteľský modul, ktorý sa oddelil od servisného modulu, následne vstúpil do horných vrstiev atmosféry. Kabína sa skryla v oblaku žeravej plazmy a rádiové spojenie sa tak prerušilo. Hoci sa kozmická loď blížila k Zemi takmer druhou kozmickou rýchlosťou, maximálne preťaženie počas zostupu bolo len 6,8 g, a to vďaka manévrovacím schopnostiam veliteľskej sekcie. K obnoveniu rádiového spojenia s posádkou došlo trochu neskôr, asi dve minúty po plánovanom okamihu. "„Vyzerá to s nami dobre,“" uistil riadiace stredisko jeden z astronautov. "„Bola to pekná ohnivá guľa, že,“" dodal druhý. "„Padáky sú vonku!“" Kabína klesala rýchlosťou už len 9 m/s. Veliteľský modul Apolla 8 pristál v piatok 27. decembra 1968 o 15:51:42 UTC na hladine Tichého oceánu. Miesto pristátia sa nachádzalo asi 2,5 km od plánovaného bodu a 1 600 km juhozápadne od Honolulu. Vrtuľník potom astronautov prepravil na palubu lietadlovej lode USS "Yorktown", ktorá vyzdvihla aj veliteľský modul.

</doc>
<doc id="33312" url="https://sk.wikipedia.org/wiki?curid=33312" title="Vranie">
Vranie

Vranie je mestská časť mesta Žilina. Leží na pravej strane rieky Kysuca pred Kysuckou bránou. Od mestskej časti Brodno ho oddeľuje rieka Kysuca a na juhu susedí s mestskou časťou Považský Chlmec. Susedí s obcami Divinka, Divina a Rudinka. Hranica s Divinou meria 138,95 metra a nachádza sa na turistickom chodníku označenom modrou značkou kúsok od divinskej osady Bálovce. Obce Vranie a Brodno vznikli v rozšírenom priestore údolia rieky, tesne pred Kysuckou bránou, ktorej dominujú vrchy Rochovica a Brodnianka. Údolím rieky Kysuca prechádza aj Košicko-bohumínska železnica a štvorpruhová komunikácia, budúca diaľnica D3. 
Dejiny.
Pri kopaní základov rodinného domu sa tu našlo sídlisko púchovskej kultúry z konca mladšej doby železnej. V roku 1999 bol na vrchu Rochovica nájdený súbor 64 strieborných keltských mincí s hmotnosťou 510,991 g s dvoma bronzovými sponami a to z obdobia rokov 2 pred Kr. až 14 po Kr. (zdroj: Slovenská archeológia, Ročník I,II, číslo 1, rok 2004). V písomných prameňoch sa Vranie spomína v roku 1438 ako Vranye a roku 1598 ako Wranie. V erbe malo vranu, sediacu na kríku, ktorý vyrastá z pažite. Patrilo pod budatínske panstvo. Obyvatelia sa zaoberali košikárstvom a bolo známe dobrými slivkami. Roku 1784 malo 30 domov a 168 obyvateľov a roku 1980 už 832 obyvateľov. V tomto roku bolo pripojené k mestu Žilina.
Zástavba.
Pôvodne bola obec postavená na strmých svahoch s malebnými výhľadmi do údolia Kysuce a smerom do Žilinskej kotliny. Od severu bola chránená vrchom Rochovica, ktorý bol v roku 1972 vyhlásený za štátnu prírodnú rezerváciu, neskôr prekategorizovanú na prírodnú rezerváciu. Výstavba sa postupne rozširovala po svahoch popri ceste do Považského Chlmca a smerom k Rochovici. Neskoršie sa výstavba sústredila aj okolo cesty smerom ku rieke Kysuca. V posledných rokoch bol zastavaný aj rovinatý priestor okolo rieky Kysuca. Stará časť Vrania postavená na strmých svahoch si aj naďalej zachovala malebný charakter.
Uprostred obce je malé námestie, v skutočnosti je to malý rozšírený priestor, do ktorého prichádzajú štyri cesty. Tu končí aj MHD autobusová linka č. 30 zo Žiliny, ktorá prichádza úzkou komunikáciou v strmom svahu. V tomto úseku môže prechádzať po ceste len jedno vozidlo. Autobus na námestí nemá priestor na otáčanie, a preto sa musí otáčať úvraťovo. Vyžaduje to zručnosť vodiča, lebo priestor na otáčanie sa nachádza ešte na šikmom svahu. Na námestí je postavená Kaplnka sv. Cyrila a Metoda z roku 1947, kultúrny dom a neďaleko vyviera pramenistá voda. Škola v obci bola postavená až za prvej republiky, ale už neexistuje. Teraz sa tam nachádza materská škola, ktorú už tiež zrušili, a blízko je pamätník obetiam II. svetovej vojny. V starej časti je aj cintorín a nad obcou sa nachádza záhradkárska osada. Menšia záhradkárska osada sa nachádza aj na dolnom konci obce, hneď vedľa ihriska a neďaleko od rieky Kysuca.
Po pričlenení k mestu Žilina dostali cesty a uličky vo Vraní pomenovanie po vtákoch. Ulice Vrania, Drozdia, Jastrabia, Ďatlia, Holubia, Stračia, Labutia a Stehlíčia sú nezameniteľné. Vranie patrí pod Rímskokatolícky farský úrad v Brodne, ktorý leží za riekou Kysuca, cez ktorú je postavená lanová lávka.
Turistika.
Na území mestskej časti Vranie sa nenachádza nijaký priemysel. Pekné prírodné prostredie je využívané na turistiku a cykloturistiku. V blízkosti sa nachádza vrch Rochovica (), ktorý bol vyhlásený v roku 1972 za štátnu prírodnú rezerváciu aj vďaka tomu, že práve tu končí severná hranica výskytu drieňa obyčajného (Cornus mas) na Slovensku. Rozprestiera sa na katastrálnom území obcí Vranie a Rudinka. Má výmeru 31,58 ha a predmetom ochrany sú teplomilné spoločenstvá rastlín s drieňom, ktoré sa nachádzajú na južnom svahu. Obdobne ako na blízkej Brodnianke (), s ktorou vytvárajú známu Kysuckú bránu, dominujú bukové porasty. Z vrcholu je krásny výhľad na údolie rieky Kysuca a Žilinskú kotlinu. 
Symboly mestskej časti.
Mestská časť Vranie má od roku 2016 vlastné heraldické symboly – erb a vlajku. Erb je registrovaný v tejto podobe: v striebornom štíte čierna vrana v zlatej zbroji, stojaca na zelenom kríku, vyrastajúcom zo zelenej pažite. Vlajka Vrania pozostáva zo siedmich pozdĺžnych pruhov vo farbách zelenej (1/9), bielej (2/9), čiernej (1/9), žltej (1/9), čiernej (1/9), bielej (2/9) a zelenej (1/9). Vlajka má pomer strán 2:3 a ukončená je tromi cípmi, t. j. dvomi zástrihmi, siahajúcimi do tretiny jej listu. Symboly mestskej časti Vranie sú zapísané v Heraldickom registri Slovenskej republiky pod signatúrou HR V-262/2015.
Slávnostné odhalenie symbolov sa konalo 28. februára 2016 v Kultúrnom dome vo Vraní.

</doc>
<doc id="33315" url="https://sk.wikipedia.org/wiki?curid=33315" title="Histamín">
Histamín

Histamín bol objavený v roku 1910 Henrym Daleom a v roku 1920 bol potvrdený ako hlavný mediátor alergických chorôb. Je to biologický aktívny amín, ktorý spoločne so sérotonínom, endogénnymi polypeptidmi, prostaglandínmi a leukotriénmi zaraďujeme medzi tzv. autakoidy (gréc. autos = "vlastný" a akos = "liečivo"). Dnes je používaný na označenie telu vlastných látok, ktoré sa zúčastňujú na hormonálnych reakciách. Nedá sa zaradiť ani medzi hormóny, ani medzi neurotransmitery, ale pretože pôsobí blízko miesta svojho vzniku, bývajú niekedy označované ako lokálne hormóny.
Funkcia.
Úloha histamínu v priebehu fyziologických dejov zatiaľ nie je presne známa, jeho hlavné funkcie sú regulácia mikrocirkulácie v tkanivách pôsobením na H1 a H2 receptory v stenách ciev. Zdrojom takto pôsobiaceho histamínu sú jednak bunky umiestnené popri kapilárach, ako aj pri periférnych nervových zakončeniach, kde je histamín syntetizovaný ako mediátor plniaci rolu transmiteru. Histamín je dôležitým mediátorom skorej fázy alergickej reakcie, ale aj zápalu a ovplyvňuje žalúdočnú exkréciu.
Umiestnenie.
Väčšina histamínu je v organizme prítomná vo viazanej forme v granulách buniek a bazofilov v komplexe s heparínom a bielkovinou, plazmatická koncentrácia je za normálnych okolností veľmi nízka – menej než 9 nmol/l. Aby sa stal histamín aktívnym, musí byť uvoľnený z heparínového komplexu. Napríklad morfín alebo tubokurarín ju z tejto väzby vytesní, bez toho aby sa poškodila bunková stena. Pri fyzikálnom (chlad, ožiarenie), chemickom alebo mechanickom poškodení bunky nastáva jej degranulácia a histamín je pôsobením sodných iónov prítomných v extracelulárnej tekutine z tohto komplexu vytesnený. Dôležitým podnetom k degranulácii je imunopatologická reakcia I. typu podľa Coombsa a Gella, pri ktorej sa na povrch buniek a bazofilov naviaže protilátka IgE. Tento proces exocytotickej degranulácie je závislý od dodávky energie a prítomnosti vápenatých iónov. Histamín sa môže takto uvoľňovať i v priebehu iného typu imunitných reakcií, na ktorých sa zúčastňujú protilátky IgG a IgM za spolupôsobenia komplementu. Po imunologickej aktivácii povrchovej membrány dochádza k preneseniu signálu dovnútra bunky a k uvoľneniu preformovaných mediátorov alergickej reakcie.
Účinky.
Biologické účinky histamínu sa prejavujú po jeho uvoľnení z buniek a bazofilov ako dôsledok väzby na špecifické receptory v tkanivách.
Klinickým prejavom pôsobenia histamínu na kardiovaskulárny systém je pokles krvného tlaku a zvýšenie pulzovej frekvencie. Ide o súčet vazodilatačného účinku a stimulačného pôsobenia na srdcový sval. Dôsledkom vplyvu na mikrocirkuláciu a zvýšenej priepustnosti steny ciev je vznik opuchov kože a slizníc. Hladké svaly čriev a bronchov sa kontrahujú, u gravidných žien môže sťahovanie stien maternice byť príčinou potratu. Histamín má mohutný sekrečný účinok na HCl v žalúdku. Agonistickým pôsobením na histamínové H2-receptory v parentálnych bunkách dochádza nielen k sekrécii HCl, ale aj k sekrécii pepsínu a vnútorného faktoru.
Negatívne účinky.
Zlý vplyv uvoľneného histamínu na organizmus je možno tlmiť niekoľkými spôsobmi. Medzi jeho fyziologických antagonistov patrí napríklad adrenalín, ktorý sa používa pri liečbe anafylaxie. Degranuláciu buniek, spôsobenú napríklad imunopatologickými mechanizmami potlačuje pôsobenie kromoglykátu ("dinatrii cromoglicas") a nedocromilu, užívaných pri liečbe alergickej rinitídy a bronchiálnej astmy. Uvoľnenie histamínu znižujú aj beta 2-sympatomimetiká a niektoré antihistaminiká.
Antihistaminiká.
"Hlavný článok o liekoch ktoré potlačujú účinok histamínov, pozri antihistaminiká."
Liečebné podávanie antihistaminík, teda liečiv, ktoré špecificky blokujú histamínové receptory na cieľových bunkách a pôsobia tak ako antagonisti cieľového tkanivového pôsobenia histamínu, predstavuje ďalšiu možnosť zníženia nepriaznivého vplyvu histamínu na organizmus. Terapeuticky sa používajú od roku 1940. V súčasnej dobe sa využívajú v liečbe prevažne antagonisty H1 a H2 receptorov. Selektívne antagonisty H3-receptorov thioperamid, impromidin, burimamid dosiaľ nenašli vzhľadom na nie úplne jasnú funkciu H3-receptorov klinické využitie.
Histamínová intolerancia.
Skrátene HIT, inak povedané alergia na histamín – viac na Histamínová intolerancia.

</doc>
<doc id="33316" url="https://sk.wikipedia.org/wiki?curid=33316" title="Leopold I. (Anhaltsko-Dessau)">
Leopold I. (Anhaltsko-Dessau)

Leopold I. (* 3. júl 1676, Dessau, Nemecko – † 9. apríl 1747, Dessau) bol suverénny vládca malého štátu Anhaltsko-Dessau, pruský vojvodca a reformátor armády.
Narodil sa ako deviate dieťa Jána Juraja II. a Henrietty Kataríny Oranžskej.
Životopis.
Od r. 1698 vládol ako suverénny panovník v Anhaltsku-Dessau, ale bol predovšetkým vojak v službách Ríše a Pruska. Takmer všetok čas strávil na poľných výpravách. Zvíťazil pri Hochstadte (1704), Cassane (6. august 1705), Turíne (7. september 1706) a naposledy pri Kesseldorfe. Od roku 1701 bol vojenským veliteľom Magdeburgu. V roku 1712 sa stal generálom-poľným maršalom Pruska a v roku 1745 prvým poľným maršalom ríše.
Vstúpil do histórie ako „alter Dessauer“ (starý Dessaučan). Túto prezývku získal pre svoj dokonalý usilovný vojenský výcvik, poslušnosť, chrabrosť a najmä pre osobnú starostlivosť o vojsko.
Veľké zásluhy si získal v čase Vojny o falcké dedičstvo pri obliehaní Namuru (1695). Ďalšie uznanie si vyslúžil vo vojne o španielske dedičstvo, v severnej vojne a tiež v sliezskych vojnách ako víťaz od Kesseldorfu (15. december 1745).
Venoval sa vojenským novinkám, zaviedol železný nabijak, pochod a zaoberal sa výbušninami. Bol tiež odborníkom v pevnostnom staviteľstve, obliehaní a vojenskom inžinierstve. Stal sa v tomto učiteľom Fridricha II.
Popri tom ako veliteľ mesta prebudoval Magdeburg na najväčšiu pruskú pevnosť. Jeho myšlienky boli základom rozvoja a premeny tohto stredovekého mesta.
Vláda.
Venoval sa i vláde vo vlastnej krajine. Podieľal sa na rozvoji remesiel a manufaktúr, zreformoval poľnohospodárstvo a rozvinul čulú stavebnú činnosť. Počet obyvateľov Dessauska sa za jeho vlády zdvojnásobil. Počas jeho častej neprítomnosti vládla v krajine jeho manželka.
Deti.
V roku 1698 sa oženil s meštiankou, dcérou lekárnika Annou Lujzou Föhse (1677 – 1754), svojou prvou láskou (v r. 1701 jej udelil cisár titul kňažná). Mali desať detí:

</doc>
<doc id="33318" url="https://sk.wikipedia.org/wiki?curid=33318" title="Apollo 7">
Apollo 7

Apollo 7 bolo prvým americkým pilotovaným kozmickým letom v rámci programu Apollo. Zároveň išlo o prvý americký let do vesmíru s trojčlennou posádkou a tiež prvý pilotovaný let s použitím rakety Saturn IB. Hlavným cieľom letu bolo otestovať technické kvality novej kozmickej lode Apollo a vykonať naplánované vedecké experimenty. Zaujímavosťou je, že pri tomto lete sa z americkej kozmickej lode po prvýkrát podarilo uskutočniť priamy televízny prenos. Celkovo sa uskutočnilo sedem krátkych televíznych prenosov. Zo záznamu ich vysielala aj Česko-slovenská televízia. Misia Apollo 7 bola natoľko úspešná, že úplne zmenila plán pre nasledujúce lety. Vedenie NASA potom definitívne rozhodlo, že nasledujúci let Apollo 8 poletí aj s ľudskou posádkou k Mesiacu.
Posádka.
Táto posádka predtým tvorila záložnú posádku letu Apollo 1, ktorý sa neuskutočnil z dôvodu tragickej nehody počas prípravy misie.
Záložná posádka.
Táto posádka neskôr tvorila hlavnú posádku letu Apollo 10.
Emblém misie.
Letový emblém Apolla 7 symbolizuje orbitálny charakter misie, ktorý umocňuje oranžový plameň v tvare elipsy, pričom plameň vychádza z motora SPS a obopína celú Zem. Námorná modrá farba v pozadí symbolizuje nekonečnú hĺbku vesmíru. V strede emblému sa nachádza Zem, konkrétnejšie Severná a Južná Amerika, v kontraste so svetlomodrou farbou oceánu. V spodnej časti sa v širokom čiernom oblúku nachádzajú mená astronautov. Rímska číslica VII, ktorá je umiestnená v Tichom oceáne, symbolizuje číslo letu. Emblém navrhol Allen Stevens z Rockwell International.
Prípravy na let.
V januári 1966 menoval asistent riaditeľa pre operácie letových posádok Deke Slayton posádku prvého pilotovaného letu programu Apollo. Veliacim pilotom misie Apollo 1 (vtedy ešte označovanej ako AS-204) sa stal Gus Grissom, senior pilotom Edward White a pilotom Donn Eisele. Počas tréningu na palube špeciálne upraveného lietadla KC-135 na simuláciu beztiažového stavu si však Eisele dvakrát vykĺbil rameno a 27. januára musel podstúpiť operáciu. Slayton na jeho miesto dosadil Rogera Chaffeeho. Zloženie posádky Apolla 1 NASA zverejnila 21. marca 1966. V záložnej posádke sa začali pripravovať Jim McDivitt, David Scott a Russell Schweickart. Apollo 1 (AS-204) malo byť prvým pilotovaným letom kozmickej lode Apollo Block I na obežnej dráhe Zeme.
Dňa 29. septembra 1966 NASA zverejnila zloženie posádky misie Apollo 2 (AS-205), ktorá mala byť druhým pilotovaným letom lode Apollo Block I na obežnej dráhe Zeme. Za veliaceho pilota bol určený Walter Schirra (prezývaný „Wally“), senior pilotom sa stal Donn Eisele a pilotom Walter Cunningham. Záložnou posádkou sa stali Frank Borman, Thomas Stafford a Michael Collins. Nakoniec sa už 15. novembra rozhodlo, že ďalší let Apolla Block I je nadbytočný a ruší sa. „Nové“ Apollo 2 (AS-205/208) malo byť namiesto toho prvým pilotovaným letom lode Apollo Block II na obežnej dráhe Zeme. Deň po štarte Apolla mal odštartovať nepilotovaný lunárny modul a posádka Apolla 2 sa k nemu mala priblížiť, spojiť sa s ním a potom ho otestovať počas letu. NASA o týchto skutočnostiach informovala verejnosť 22. decembra s tým, že Schirra, Eisele a Cunningham prešli do záložnej posádky Apolla 1 (AS-204) a McDivitt, Scott a Schweickart poletia na misiu Apollo 2 (AS-205/208). Za záložnú posádku Apolla 2 (AS-205/208) boli určení Thomas Stafford, John Young a Eugene Cernan. NASA zároveň oznámila, že hlavnou posádkou misie Apollo 3 sú veliteľ Frank Borman, pilot veliteľského modulu Michael Collins a pilot lunárneho modulu William Anders. Ich záložnou posádkou sa stali Pete Conrad, Richard Gordon a Clifton Williams. Apollo 3 malo byť prvým pilotovaným letom programu Apollo s využitím nosnej rakety Saturn V a jeho hlavným cieľom mal byť test kompletnej zostavy kozmickej lode Apollo počas letu na vysoko eliptickej obežnej dráhe Zeme. V priebehu misie sa mal uskutočniť aj manuálne riadený let lunárneho modulu. Všetky tieto plány nakoniec úplne zmenil 27. január 1967, kedy sa konala predletová skúška v rámci príprav na misiu Apollo 1 (AS-204), ktorej štart sa plánoval na 21. februára 1967. Astronauti Grissom, White a Chaffee boli počas skúšky vo vnútri kabíny kozmickej lode Apollo Block I, ktorá sa nachádzala na vrchole nosnej rakety Saturn IB na štartovacom komplexe 34. V dôsledku chyby na kabeláži kabíny preskočila iskra, ktorá v atmosfére tvorenej čistým kyslíkom spôsobila požiar, pri ktorom všetci traja astronauti zahynuli. Táto nehoda zasiahla podľa mnohých aj Wallyho Schirru a od základov ho zmenila. Predtým bol snáď najväčším vtipkárom v celom oddiele astronautov. Traduje sa, že keď mali odovzdať lekárom vzorky moču, Schirra postavil vedľa malých skúmaviek svojich kolegov 20-litrovú nádobu.
Program Apollo sa musel pozastaviť a prehodnotiť, čo zároveň znamenalo zrušenie misií Apollo 2 a 3. Kozmická loď Apollo Block I tak do vesmíru nikdy neletela a namiesto toho sa rozhodlo, že sa prepracuje a zdokonalí verzia Block II, ktorá potom aj lietala okolo Zeme a k Mesiacu. Krátko po nehode Apolla 1 Slayton požiadal Schirru, Eiseleho a Cunninghama, aby po obnovení programu uskutočnili prvý pilotovaný let kozmickej lode Apollo, čiže tentokrát už s verziou Block II. Ich záložnou posádkou sa stali Stafford, Young a Cernan, ktorí pred nehodou Apolla 1 slúžili ako náhradníci pre Apollo 2. Za začiatok príprav na misiu Apollo 7 možno považovať koniec marca 1968, kedy na Kennedyho vesmírne stredisko začali prichádzať prvé časti nosnej rakety Saturn IB s výrobným číslom SA-205. Dňa 30. mája prišiel na kozmodróm veliteľský a servisný modul kozmickej lode Apollo. Následne začali ich skúšky vo vákuovej komore, ktoré skončili 29. júla, a 9. augusta sa kozmická loď presunula na štartovací komplex 34, kde ju pripevnili na vrchol nosnej rakety. V priebehu 17. septembra sa uskutočnilo skúšobné odpočítavanie a 25. septembra bol dokončený celkový test systémov nosnej rakety. Dňa 10. októbra o 10:30:00 miestneho času, čiže 18 hodín pred štartom, začalo finálne odpočítavanie. Hoci bol veliteľ letu Wally Schirra už ostrieľaný veterán, vzal si na tento deň voľno a šiel na ryby, čo bol jeho koníček. Chcel sa tak trochu odreagovať. Eisele a Cunningham zostali na kozmodróme a plietli sa technikom do práce.
Priebeh letu.
V piatok ráno 11. októbra 1968 pršalo a od mora fúkal silný vietor s nárazmi až do 40 km/h. Deke Slayton astronautov prebudil o 06:00 miestneho času. Následne Walter Schirra, Donn Eisele a Walter Cunningham absolvovali poslednú lekársku prehliadku pred štartom a potom sa usadili k raňajkám, ktoré tradične pozostávali zo steaku a vajíčok, pomarančového džúsu, toastu a kávy. Raňajkovali v spoločnosti predstaviteľov NASA, North American Rockwell a dvoch astronautov z podpornej posádky, Ronalda Evansa a Williama Pogueho. Pridal sa k nim aj Deke Slayton. Potom nasledovalo obliekanie skafandrov, odchod z Budovy pilotovaných letov ("Manned Spacecraft Operations Building") a jazda špeciálne upravenou dodávkou na štartovací komplex 34. Veliteľ Wally Schirra nastúpil do veliteľského modulu ako prvý v čase 2 hodiny a 25 minút pred štartom. Nasledoval ho pilot lunárneho modulu Walter Cunningham a o chvíľu neskôr pilot veliteľského modulu Donn Eisele. O 09:15 došlo k uzavretiu poklopu prielezu kozmickej lode. Odpočítavanie pokračovalo bez problémov až do okamihu 33,5 minúty pred štartom, kedy bola zistená prvá porucha – dve spálené relátka vyradili z prevádzky núdzový rýchlovýťah v štartovnej veži. Riaditeľstvo príprav štartu rozhodlo pokračovať bez prerušenia ďalej. Krátke zdržanie nastalo v T-6 minút, 15 sekúnd, kedy si vedúci príprav druhého stupňa vyžiadal dodatočný čas na chladenie motora J-2 druhého stupňa S-IVB. Potom už odpočítavanie prebiehalo bez komplikácií. V T-2 minúty, 43 sekúnd odpočítavanie prešlo pod kontrolu počítačov. Pracovníci Strediska riadenia štartu ("Launch Control Center") teraz už len s napätím sledovali údaje na monitoroch. V T-2 minúty, 30 sekúnd sa zatvorili odvetrávacie ventily nádrží nosnej rakety a tlak v potrubí pomaly nabehol na prevádzkové hodnoty. Dvadsaťosem sekúnd pred štartom raketa prešla na vnútorné batérie. Hovorca Strediska riadenia štartu odpočítaval: "„...Sedem, šesť, riadenie odblokované, štyri, zážih.“" Motory H-1 prvého stupňa S-IB postupne nabiehali. "„...dva, jeden, štart!“"
Misia Apollo 7 odštartovala 11. októbra 1968 o 11:02:45,359 miestneho času (15:02:45,359 svetového času) zo štartovacieho komplexu 34 na Cape Kennedy. Raketa Saturn IB sa pomaly zdvihla a 10 sekúnd po štarte preletela okolo najvyššieho poschodia obslužnej veže. Potom sa začala pomaly stáčať nad oceán. V T+5 minút a 52 sekúnd, počas práce druhého stupňa S-IVB, veliteľ Wally Schirra s nadšením ohlásil: "„Letí ako sen!“" Už 10 minút a 34 sekúnd po štarte bola kozmická loď na obežnej dráhe Zeme vo výške 227,2 – 284,5 km. Počas prvých dvoch obletov okolo Zeme loď letela spojená s posledným stupňom S-IVB nosnej rakety. Technici na Zemi medzitým začali so zabezpečovaním stupňa S-IVB. Museli sa vypustiť zvyšky pohonných látok – kyslíka a vodíka. Inak hrozilo roztrhnutie nádrží vnútorným pretlakom, čo nebolo žiaduce, pretože stupeň mal poslúžiť ako cieľ na stretávanie. Na S-IVB sa tak otvorili nádrže s vodíkom, aby sa mohol voľne odparovať do priestoru. Celá zostava tým získala dodatočnú rýchlosť asi 10 m/s. Na konci prvého obletu posádka použila riadiace trysky namontované na zadnej časti stupňa a vykonala asi tucet manévrov vo všetkých osiach. O 17:58 UTC sa Apollo 7 oddelilo od stupňa S-IVB. Veliteľ Schirra vykonal krátky zážih motorčekov ("Reactive Control System", "RCS") a loď odletela rýchlosťou 0,3 m/s do vzdialenosti asi 15 m od S-IVB. Schirra potom vyrovnal rýchlosť oboch telies a loď otočil prednou časťou k stupňu. Eisele a Cunningham medzitým fotografovali S-IVB. Všetko bolo v poriadku až na jeden z panelov adaptéra SLA ("Spacecraft-LM Adapter"), ktorý sa neotvoril úplne, ale to nebolo prekážkou. Vo vnútri samozrejme nebol žiadny lunárny modul a pre budúce lety sa počítalo s úplným odhadzovaním tohto adaptéra. Schirra sa s loďou opatrne priblížil až na pol druhého metra späť k S-IVB. Simulovalo sa tak spojenie s lunárnym modulom. Obe telesá chvíľu leteli v tesnej formácii. Potom Schirra znova použil motory RCS a znížil rýchlosť lode o 1,8 m/s, aby sa odpútal do bezpečnej vzdialenosti. Tým však celá záležitosť ešte neskončila. V nasledujúci deň, 12. októbra o 17:37 UTC, posádka vykonala zo vzdialenosti asi 150 km od S-IVB prvý zo stretávacích manévrov. Bolo to však skôr ako sa pôvodne plánovalo, pretože S-IVB klesal vplyvom odporu atmosféry rýchlejšie, než sa čakalo. Ďalšími troma manévrami o 19:04, 20:20 a 21:05 UTC sa Apollo 7 priblížilo k S-IVB do vzdialenosti iba 70 m. K neriadenému stupňu sa nepriblížili viac ako na 20 m, pretože dosť prudko rotoval. Jedna z hlavných úloh letu však bola bezpochyby splnená. Na Zemi boli s doterajším priebehom letu spokojní. Posádka až tak nie. V noci zamrzol jeden z radiátorov klimatizačného systému a v kabíne zostalo chladno. Veliteľ Schirra dostal nádchu a po ňom začal kýchať aj Cunningham. Obaja začali brať každé štyri hodiny dva aspiríny a prášky proti tlaku v hlave.
Dňa 13. októbra si posádka sťažovala na spacie vaky. V beztiažovom stave z nich astronauti vyplávali, takže radšej spali pripútaní v kreslách. Službu mali rozdelenú na tri osemhodinové zmeny. V prvej boli všetci hore, potom spali Schirra s Cunninghamom a potom si to vystriedali s Donnom Eiselem. Deň prebehol bez zvláštnych udalostí. Večer aj Eisele ohlásil, že má nádchu. Porucha v dodávke striedavého prúdu, ktorá vznikla preťažením siete 14. októbra ráno, bola rýchlo odstránená. Ten deň bola na programe ďalšia previerka manévrovacích schopností kozmickej lode. Prebehla k plnej spokojnosti riadiaceho strediska. Potom došlo k prvému priamemu televíznemu prenosu z americkej kozmickej lode. O tom, či bude alebo nebude na palube televízna kamera sa viedli dlhé spory. Astronauti boli proti tomu, zvlášť Schirra vraj mal námietky. A tiež 13. októbra ju odmietol zapojiť s tým, že majú dôležitejšie úlohy, a pohádal sa preto so Slaytonom. Dňa 14. októbra tak mohli televízni diváci v USA a po nich aj my v Česko-Slovensku prostredníctvom záznamu Česko-slovenskej televízie (ČST) sledovať vnútro lode Apollo 7. ČST potom zo záznamu vysielala aj ďalšie televízne prenosy z Apolla 7. Zábery astronautov sa striedali s písanými žartovnými ceduľkami aj pohľadmi cez znečistené okienka lode. V ten istý deň posádka testovala radarové zariadenie na stretnutie s lunárnym modulom, ktorý zastúpila pozemná stanica na White Sands. Prvé dva pokusy zlyhali, úspech sa dostavil až o oblet neskôr. Dňa 15. októbra astronauti fotografovali sopečnú činnosť na Havajských ostrovoch. Schirru a Cunninghama zobudili zo Zeme o hodinu skôr, čo sa prejavilo hundraním a nadávaním veliteľa. Napriek tomu pri druhom televíznom prenose vyvádzali ako malí chlapci. Eisele uviedol predstavenie slovami: "„Jediná pravá originálna orbitálna Apollo show!“" Cunningham predviedol prístroj na cvičenie svalov, Schirra plával v beztiažovom stave a potom kamera ukazovala detaily v kabíne. Vedúci činitelia NASA neskrývali svoju spokojnosť. V prvých dňoch bola síce spotreba paliva trochu vyššia než sa počítalo, ale inak sa kabína zdala byť spoľahlivá. Na tlačovej konferencii, ktorá sa konala v Houstone 15. októbra, letový riaditeľ Gene Kranz vyhlásil, že misia má 36 hlavných úloh a 15 podružných. Z hlavných bolo po 110 hodinách letu úplne splnených 21, čiastočne 4 a 6 je určených na návrat. Z 15 podružných úloh bolo 10 splnených úplne, 3 čiastočne a jedna sa bude riešiť pri návrate. Jedinou komplikáciou zostával zdravotný stav astronautov. Schirra sa sťažoval personálu stanice Tananarive na Madagaskare: "„Kašleme. Stále beriem aspirín, tabletky proti tlaku sme prestali brať, šetríme ich na návrat. Nie je ich dosť.“" O hodinu neskôr nad ostrovom Ascension Cunningham žiada o povolenie vziať si antibiotiká. Lekári to však odmietajú. Prvé dva televízne prenosy z Apolla 7 mali taký úspech, že Americký zväz televíznych a rozhlasových umelcov posádku vymenoval za jeho čestných členov.
Tretí televízny prenos sa uskutočnil 16. októbra, opäť v čase, keď loď letela nad USA. Tentoraz bolo vysielanie viac technické. Cunningham predvádzal, ako na palube pripravuje jedlo – k dehydratovanému ovociu pridal studenú vodu. Schirra zatiaľ z vody robil bubliny a nechal ich plávať po kabíne. Na 16. október boli na programe ďalšie tri hlavné úlohy – nácvik optickej navigácie, zameriavanie pozemných orientačných bodov a tzv. minimum impulse burn, čiže zapálenie motora SPS servisného modulu na najkratšiu možnú dobu. Touto operáciou bol poverený Donn Eisele. Vymenil si tak miesto s veliteľom lode a posadil sa do ľavého kresla. Schirra si sadol na pravé kreslo a Cunningham sa posunul do stredu. Operácia prebehla úspešne. Perigeum, ktoré vplyvom odporu atmosféry zatiaľ kleslo na 164,9 km, vzrástlo na 167,3 km a apogeum z 289,1 km na 291,8 km. Prírastok rýchlosti bol 5,7 m/s. Tým sa preverila možnosť použitia veľkého motora servisného modulu namiesto malých manévrovacích motorčekov RCS k drobným korekciám. Štvrté televízne vysielanie prebehlo 17. októbra. Dvanásť minút astronauti predvádzali zariadenia lode. Vysielanie bolo tentoraz vážnejšie, pretože predtým dostali od vedenia letu výčitku, že nemiestne žartujú. Nádcha bola na ústupe. Posádka si teraz sťažovala na jedlo, ktorého bolo veľa, a tak si vyberali. Ďalšia hlavná úloha misie bola na programe 18. októbra. Išlo o zapálenie motora SPS na maximálnu dobu, čím sa skúšala operácia navedenia na dráhu okolo Mesiaca. Pôvodne sa plánovalo zapáliť motor na 60,9 sekundy. Vedenie letu sa rozhodlo predĺžiť zážih na 66 sekúnd. Takýto impulz by stačil na uvedenie lode na veľmi excentrickú dráhu okolo Mesiaca. Na kruhovú dráhu by bolo treba asi 150 sekúnd. Operácia sa začala o 12:03 UTC v automatickom móde riadenom palubným počítačom. Posledných 30 sekúnd však riadil smer vektora Schirra ručne. Pri manévri, ktorým sa zmenila najmä rovina dráhy, sa spotrebovali takmer dve tony paliva. V priebehu operácie došlo k poruche na pozemnej spojovej sieti, takže Houston nemal s posádkou spojenie. Keď bolo obnovené, Schirra sa pohádal s letovým riaditeľom. Nevedel totiž, že má ručne zastaviť motor, preto reagoval oneskorene a loď získala asi o 15 m/s väčšiu rýchlosť ako sa plánovalo. Apollo 7 sa ocitlo na dráhe vo výške 164,9 – 450,3 km. "„Vy neustále meníte letový plán,“" obvinil Schirra Houston. Riaditeľ Glynn Lunney mu odporoval: "„Od začiatku bolo na programe, že motor sa má zastaviť manuálne. Buď si to zabudol, alebo zle pochopil.“" Eisele a Cunningham samozrejme podporovali svojho veliteľa a hundrali. Navigátor si navyše sťažoval na elektródu EKG, že je nevhodne konštruovaná na dlhý let. Proste ju odstránil a rezolútne ju odmietal znova použiť. "„Predsa nebudem nosiť nákrčník z drôtov à la Mickey Mouse!“"
Dňa 19. októbra mala posádka voľnejší program. Piate televízne vysielanie sa začalo pri prelete Mexického zálivu trocha oneskorene, pretože Schirra hundral: "„Ani mi nenapadne, aby som kvôli tomu vstával tak nekresťansky skoro.“" Astronauti pred kamerou predvádzali rozcvičku v beztiažovom stave. Spojár z riadiaceho strediska si doberal Schirru, aby si našiel lepšieho scenáristu a dokonalejšieho herca. "„Produkcia by bola lepšia,“" odpovedal Schirra, "„keby ste nás nechali poriadne vyspať!“" Aby si naklonil posádku na svoju stranu, Houston im povolil dať si dole biomedicínske senzory. Na ďalší deň, 20. októbra, bola opäť na programe zmena obežnej dráhy. Šieste televízne vysielanie neprinieslo nič nové. Schirra sa opäť pohádal s Houstonom. Technici na Zemi ho žiadali, aby loď uviedol do pomalej rotácie, čím by sa zistili jej tepelné vyžarovacie charakteristiky. Schirra sa už úplne rozzúril: "„Už toho mám dosť! Chcel by som poznať meno toho hlupáka, ktorý si tento pokus vymyslel. Počítam s tým, že si ho nájdem a že mu osobne poviem, čo si myslím, až sa vrátim...“" Dňa 21. októbra posádka po siedmykrát zapálila motor SPS. Nasledovalo siedme a zároveň posledné televízne vysielanie z Apolla 7. Astronauti už prejavili túžbu po návrate na Zem.
Zostal už len posledný deň na obežnej dráhe. Po dlhšej výmene názorov s riadiacim strediskom, či si na pristátie obliecť alebo neobliecť skafandre, dospeli všetci zúčastnení ku kompromisu. Skafandre budú mať na sebe, ale prilby zostanú otvorené. Astronauti sa totiž obávali pretrhnutia ušných bubienkov pri náhlej zmene tlaku, keďže po nádche ešte mali upchaté Eustachove trubice. Brzdiaci manéver prebehol bez problémov. Potom sa oddelil už nepotrebný servisný modul a veliteľský modul Apolla 7 vstúpil do horných vrstiev atmosféry. Počas zostupu na posádku pôsobilo preťaženie iba 3 g. Veliteľský modul pristál pomocou padákov v utorok 22. októbra 1968 o 11:11:48 UTC na hladine Atlantického oceánu. Miesto pristátia sa nachádzalo len 600 m od vypočítaného bodu a 530 km juhovýchodne od Bermúd. Poslednou nepríjemnosťou pre astronautov bolo prevrátenie veliteľského modulu pri dopade na vodu. Z toho dôvodu nadviazali spojenie s vrtuľníkmi až 10 minút po pristátí. Za necelú hodinu boli všetci v poriadku na lietadlovej lodi USS "Essex", ktorá potom vyzdvihla aj veliteľský modul.
Zhodnotenie letu a revízia programu Apollo.
Na slávnostnom zhromaždení na ranči prezidenta USA Lyndona B. Johnsona v Johnson City v Texase veliteľ Apolla 7 Walter Schirra vyhlásil: "„Mali sme sa úplne komfortne a nepociťovali sme, že by prostredie bolo nepríjemné.“" Napriek tomu, že išlo o prvý pilotovaný let lode Apollo a posádka sa vo vnútri pilotného priestoru často pohybovala z miesta na miesto, nedošlo ani raz k neúmyselnému zapnutiu či vypnutiu niektorého zo siedmich stoviek vypínačov na palubných doskách. Filmové zábery, premietnuté u Johnsona, potvrdili výpovede posádky, že pohyb vo vnútri kabíny bol veľmi jednoduchý. Film dokumentoval, ako ľahko sa astronauti pohybovali z miesta na miesto a obracali sa bez toho, aby sa s čímkoľvek zrazili. Ako poznamenal Cunningham, k presunu z miesta na miesto sa stačilo ľahko dotknúť steny jedným prstom. Jedinú námahu bolo nutné vynaložiť pri použití posilňovača svalov pri tréningu za letu. Posádku tiež prekvapila skutočnosť, ako ľahko udržiavali polohu tela pri práci s jednotlivými prístrojmi. Hoci mali na chodidlách adhézny materiál suchý zips (podobne aj na podlahe a stenách), ktorý im uľahčoval udržiavať stabilitu tela, pri mnohých príležitostiach pracovali voľne zavesení v priestore. Aj tu stačilo ľahko sa pridržiavať prístroja, s ktorým práve pracovali. Ďalším dôkazom vhodného riešenia interiéru veliteľskej sekcie boli zábery na Cunninghama pri obliekaní skafandra. Zatiaľ čo na Zemi sa táto operácia považuje za veľmi náročnú, v beztiažovom stave to zvládol len za osem minút.
Naproti tomu si posádka veľmi sťažovala na kozmickú stravu. "„Vysoko výživná diéta sa stane za niekoľko dní odpornou, zvlášť, keď ju nie je možné nijako upraviť.“" V jedálničku mali, napr. hovädziu pečienku, „upravenú“ do vysušených drobných kúskov, ktorej sa čoskoro prejedli. Dávali prednosť jedlám upravovaným pridaním vody. Systémy kozmickej lode pracovali výborne. Eisele oceňoval najmä navigačný a riadiaci systém kozmickej lode, ktorý prekonával všetky očakávania. Aj po niekoľkých dňoch práce vykazoval odchýlky v nastavení gyroskopov inerciálnej plošiny len niekoľkých stotín stupňa. Jediný nepríjemný efekt stavu beztiaže bol spojený s nádchou. "„V normálnom stave na Zemi má hlien tendenciu vytekať z nosných dierok, ale v stave beztiaže sa v nich úporne drží,“" povedal Schirra. "„Bolo to veľmi nepríjemné a mali sme strach z pretrhnutia ušných bubienkov pri náhlej zmene tlaku pri návrate.“" Wally Schirra bol bežne známy ako vtipkár a pohodár, ale počas letu Apollo 7 sa prejavil ako hundroš, čo je zrejmé aj z vyššie uvedeného priebehu misie. Dôvodom jeho nepríjemných nálad bolo zrejme už spomínané nachladnutie, možno nikotínový deficit a istú úlohu zohrali aj trocha nešetrné zmeny v letovom pláne. Situáciu musel niekoľkokrát osobne zachraňovať Deke Slayton, riaditeľ operácií letových posádok, ktorý sa Schirrovi snažil prehovoriť do duše, ale ani to príliš nepomohlo a mrzutý Schirra sa s ním aj pohádal. Wally ešte pred letom Apollo 7 oznámil svoj odchod z NASA, ale jeho správanie počas letu bohužiaľ nepriaznivo ovplyvnilo ďalšie osudy Donna Eiseleho a Waltera Cunninghama, čo Slayton po pristátí Apolla 7 aj otvorene vytkol Schirrovi. Potom, ako letový riaditeľ Chris Kraft ešte počas misie Apollo 7 vyhlásil, že táto posádka už pre neho nikdy nepoletí, ich zo svojich plánov v tichosti vyškrtol aj Slayton. Astronauti museli mať plnú dôveru kontrolórov v riadiacom stredisku. Nikto z posádky Apolla 7 tak už do vesmíru neletel.
Úspech Apolla 7 výrazne zmenil plány NASA. Na schôdzi najvyšších činiteľov NASA za predsedníctva úradujúceho riaditeľa Dr. Thomasa Paineho sa 11. novembra 1968 definitívne rozhodlo, že ďalší pilotovaný let, čiže Apollo 8, prvýkrát zamieri aj s ľudskou posádkou k Mesiacu. V pôvodnom harmonograme programu Apollo, kde misia Apollo 7 predstavovala bod C (pilotovaný let veliteľského a servisného modulu na nízkej obežnej dráhe Zeme), to reálne znamenalo, že budú vynechané body D a E a budúca misia bude realizovať mierne modifikovaný variant bodu F, teda pilotovaný let na obežnej dráhe Mesiaca zatiaľ bez lunárneho modulu. Nasledujúci deň, 12. novembra, to NASA oznámila verejnosti. Oficiálne sa o zmene plánu pre Apollo 8 rozhodlo už 9. augusta 1968 a rozhodnutie z 11. novembra bolo v podstate už len formalitou.

</doc>
<doc id="33319" url="https://sk.wikipedia.org/wiki?curid=33319" title="Apollo 9">
Apollo 9

Apollo 9 bolo tretím americkým pilotovaným kozmickým letom v rámci programu Apollo. Hlavným cieľom misie bol celkový test kompletnej zostavy kozmickej lode Apollo počas letu, zatiaľ na nízkej obežnej dráhe okolo Zeme. V priebehu misie sa po prvýkrát uskutočnil aj manuálne riadený let lunárneho modulu a pri dvoch výstupoch z kozmickej lode astronauti prvýkrát otestovali v otvorenom vesmíre fungovanie skafandrov pre program Apollo.
Emblém misie.
Kruhový emblém zobrazuje nosnú raketu Saturn V s nápisom „USA“, kozmickú loď Apollo (CSM) a lunárny modul (LM). Za povšimnutie stojí umiestnenie oboch kozmických lodí, pričom CSM mieri na bočný prielez LM, zatiaľ čo spojenie CSM a LM sa vykonávalo spojovacím otvorom v hornej časti LM. Pozdĺž horného okraja kruhu sú abecedne zaznamenané mená astronautov Apolla 9. V mene McDivitt je červenou farbou vyplnené písmeno „D“, čo symbolizuje charakteristiku misie, pri ktorej mala posádka za úlohu otestovať lunárny modul na nízkej obežnej dráhe okolo Zeme. V spodnej časti emblému je zobrazený názov misie. Námorná modrá farba v pozadí symbolizuje nekonečnú hĺbku vesmíru. Letový emblém navrhol Allen Stevens z Rockwell International.
Prípravy na let.
Dňa 20. novembra 1967 NASA zverejnila zloženie posádok misií Apollo 8 a 9, ktoré mali nasledovať po Apolle 7, čiže prvom pilotovanom lete programu Apollo. Veliteľom Apolla 8 sa stal Jim McDivitt, pilotom veliteľského modulu David Scott a pilotom lunárneho modulu Russell Schweickart. V záložnej posádke sa začali pripravovať Pete Conrad, Richard Gordon a Alan Bean. Hlavným cieľom Apolla 8 bola prvá pilotovaná skúška lunárneho modulu na obežnej dráhe Zeme. Za veliteľa Apolla 9 bol určený Frank Borman, pilotom veliteľského modulu sa stal Michael Collins a pilotom lunárneho modulu William Anders. Záložnou posádkou sa stali Neil Armstrong, Jim Lovell a Edwin „Buzz“ Aldrin. Apollo 9 malo simulovať na vysoko eliptickej obežnej dráhe Zeme všetky kroky a úkony skutočného pristátia na Mesiaci.
Ciele týchto misií a zostavy posádok sa čoskoro zmenili. Výroba lunárneho modulu pre jeho prvý pilotovaný let na obežnej dráhe Zeme sa neustále zdržiavala a čoraz viac bolo zrejmé, že jeho prvý let sa oneskorí. Výcvik posádok medzitým pokračoval. V júli 1968 však vypadol z hlavnej posádky Apolla 9 Michael Collins kvôli operácii kostných výrastkov na chrbtici, ktorú podstúpil 23. augusta. Collinsovo miesto nahradil Jim Lovell zo záložnej posádky a na Lovellovo miesto sa posunul Aldrin, čiže stal sa záložným pilotom veliteľského modulu. Na uvoľnené miesto záložného pilota lunárneho modulu bol dosadený Fred Haise. Dňa 9. augusta 1968 sa oficiálne rozhodlo, že nasledujúci pilotovaný let programu Apollo, čiže Apollo 8, poletí v prípade úspechu Apolla 7 k Mesiacu. Riaditeľ operácií letových posádok Deke Slayton si 10. augusta zavolal do svojej kancelárie Jima McDivitta, veliteľa Apolla 8, a oznámil mu, že jeho posádka sa presúva na Apollo 9 a k Mesiacu poletí Bormanova posádka s Apollom 8 bez lunárneho modulu. McDivitt s tým bez problémov súhlasil, pretože posledné dva roky participoval na vývoji lunárneho modulu a chcel byť tak prvým, kto v ňom poletí. Verejnosť sa o týchto plánoch zatiaľ nedozvedela. V októbri 1968 Apollo 7 úspešne otestovalo veliteľský a servisný modul kozmickej lode Apollo na obežnej dráhe Zeme. Dňa 28. októbra NASA vo svojej tlačovej správe uviedla, že Apollo 8 je momentálne plánované ako misia na obežnú dráhu Zeme pomocou rakety Saturn V (ktorá sa už od 9. októbra nachádzala na štartovacom komplexe 39A) s tým, že na základe vyhodnotenia misie Apollo 7 sa cieľ letu môže zmeniť na jeden z troch scenárov, medzi ktorými boli let na vysoko eliptickú obežnú dráhu Zeme, oblet Mesiaca a let na obežnú dráhu Mesiaca. Dňa 11. novembra sa definitívne rozhodlo, že Apollo 8 prvýkrát zamieri aj s ľudskou posádkou na obežnú dráhu Mesiaca. Nasledujúci deň to NASA oznámila verejnosti. Medzitým pokračovali aj prípravy kozmickej lode a nosnej rakety pre prvý pilotovaný let lunárneho modulu na obežnej dráhe Zeme. Ešte v polovici mája 1968 začali na Kennedyho vesmírne stredisko prichádzať prvé časti nosnej rakety Saturn V s výrobným číslom SA-504. Dňa 9. júna 1968 prišiel na kozmodróm pristávací stupeň lunárneho modulu a 14. júna aj jeho štartovací stupeň. Následne začali ich skúšky vo vákuovej komore, ktoré skončili 27. septembra. Dňa 5. októbra bol dodaný aj veliteľský a servisný modul kozmickej lode Apollo, ktorý tiež podstúpil skúšky vo vákuovej komore. Koncom novembra sa skúšky veliteľského a servisného modulu skončili a začalo sa s montážou lode Apollo.
Dňa 3. decembra sa kompletne zostavená kozmická loď premiestnila do Vehicle Assembly Building (VAB) a tam ju pripevnili na vrchol nosnej rakety. Celá zostava sa napokon 3. januára 1969 presunula na štartovací komplex 39A a 19. januára bol dokončený celkový test systémov nosnej rakety. V priebehu 11. a 12. februára sa uskutočnilo skúšobné odpočítavanie a 26. februára o 22:00:00 miestneho času, čiže 28 hodín pred plánovaným štartom, sa začalo finálne odpočítavanie, ale 27. februára o 10:30:00 miestneho času sa kvôli ochoreniu posádky muselo vrátiť na T-42 hodín. Apollo 9 malo pôvodne odštartovať 28. februára, ale pár dní predtým lekári zistili v krvi Jima McDivitta pokles počtu bielych krviniek, čo signalizovalo nástup ľahkej infekcie dýchacieho traktu. McDivitt dostal nádchu, ktorá však v beztiažovom stave dokáže spôsobiť nepríjemné problémy. Nádchu dostali aj zvyšní dvaja členovia posádky, David Scott a Russell Schweickart, a tak sa rozhodlo dať im trocha času na zotavenie. Odpočítavanie sa opäť rozbehlo 1. marca o 02:30:00 miestneho času v T-42 hodín.
Priebeh letu.
V pondelok 3. marca 1969 astronauti vstávali o 05:45 miestneho času. Potom Jim McDivitt, David Scott a Russell Schweickart absolvovali poslednú lekársku prehliadku pred štartom a usadili sa k raňajkám. Tradične sa podávali miešané vajíčka, steak, toast, pomarančový džús a káva. Pri raňajkách im spoločnosť robili predstavitelia NASA, šéfastronaut Alan Shepard, záložný pilot lunárneho modulu Alan Bean a ďalší hostia. Potom nasledovalo obliekanie skafandrov a o 08:05 astronauti vyšli z Budovy pilotovaných letov ("Manned Spacecraft Operations Building"), zamávali prítomným a spolu s dvoma technikmi a Shepardom nasadli do špeciálne upravenej dodávky, ktorá ich doviezla k 14 km vzdialenému štartovaciemu komplexu 39A. Shepard z dodávky vystúpil pri Stredisku riadenia štartu ("Launch Control Center"). Veliteľ Jim McDivitt nastúpil do veliteľského modulu o 08:29 ako prvý, o 08:34 ho nasledoval pilot lunárneho modulu Russell Schweickart a o 08:40 napokon pilot veliteľského modulu David Scott. Záložný pilot veliteľského modulu Richard Gordon bol vtedy v kabíne a všetkým trom pomáhal usadiť sa na svoje miesta. Okolo 09:20 došlo k uzavretiu poklopu prielezu kozmickej lode.
Misia Apollo 9 odštartovala 3. marca 1969 o 11:00:00,67 miestneho času (16:00:00,67 svetového času) zo štartovacieho komplexu 39A v Kennedyho vesmírnom stredisku. V čase 11 minút po štarte kozmická loď dosiahla nízku obežnú dráhu okolo Zeme vo výške 189,6 – 192,6 km. O 18:43 UTC sa veliteľský a servisný modul oddelil od tretieho stupňa rakety Saturn V, otočil sa o 180 stupňov, a o 19:01:59 UTC sa spojil s lunárnym modulom, pomenovaným pri tomto lete "Spider" (pavúk), ktorý bol umiestnený v „hornej“ časti tretieho stupňa. "„Spojenie prebehlo hladko,“" oznámil Scott. "„Západky zabrali úplne spoľahlivo. Po spojení sme nepocítili žiadne vibrácie. Zdá sa, že sme sa pevne chytili.“" O 20:08:05 UTC sa teraz už kompletná kozmická loď Apollo 9 definitívne oddelila od tretieho stupňa rakety Saturn V. Oddelený stupeň bol neskôr navedený na vyššiu dráhu s apogeom 3 000 km. Keď kozmická loď potom letela nad Havajskými ostrovmi, posádka upravila dráhu na výšku 200,7 – 232,8 km pomocou hlavného motora SPS servisného modulu. Astronauti zároveň dostali z Houstonu povolenie na ďalších 24 hodín letu a potom už šli spať. Keď 4. marca posádku vzbudil komunikátor (CAPCOM) Ronald Evans, Scott oznámil, že ich spánok štyrikrát rušilo záhadné vysielanie, ktoré podľa jeho slov vyzeralo ako čínske. V riadiacom stredisku čoskoro zistili, že „čínsky vysielač“ bol v skutočnosti rádiomajákom amerického námorníctva. "„Nie som síce zvláštny expert v tomto odbore,“" čudoval sa nad týmto zistením Scott, "„ale znelo to dosť cudzo.“" V priebehu dňa sa posádka potom venovala manévrom kozmickej lode ako celku, pričom astronauti opäť skúšali hlavný motor servisného modulu, pomocou ktorého upravili dráhu lode na výšku 199,6 – 351,4 km. Druhým manévrom zvýšili apogeum na 503,7 km. Posledným manévrom stočili rovinu dráhy tak, aby v čase plánovaného stretnutia s lunárnym modulom boli optimálne svetelné i sledovacie podmienky. 
Dňa 5. marca si McDivitt a Schweickart obliekli skafandre na prácu vo vesmíre a po prvýkrát prestúpili do lunárneho modulu "Spider". Prestup im skomplikovali drobné závady na stabilizáciu kozmickej lode a Schweickartovi potom ostalo zle, pričom dvakrát zvracal. Z paluby lunárneho modulu uskutočnili aj priamy televízny prenos, z ktorého bolo okrem iného zrejmé, že Schweickart nie je úplne v poriadku. Podľa Dr. Berryho nešlo o kinetózu, ale o následky vírusového ochorenia, ktoré postihlo celú posádku krátko pred letom. Napriek týmto problémom sa astronautom podarilo splniť aj hlavnú úlohu toho dňa, ktorou bolo spustenie motora pristávacieho stupňa lunárneho modulu. O 17:41 UTC tak McDivitt a Schweickart zapálili motor na 367 sekúnd, čím loď zrýchlili o 522 m/s. Potom sa vrátili do veliteľského modulu "Gumdrop" (žuvačka). Než šli spať, Scott ešte upravil dráhu lode pomocou motora SPS na takmer kruhovú vo výške 228,4 – 239,3 km. Nasledujúci deň, 6. marca, sa posádka vzbudila po desaťhodinovom spánku a začala opäť pracovať. Na odporúčanie lekárov bol Schweickartov výstup do otvoreného vesmíru najprv úplne zrušený, ale neskôr, keď sa jeho zdravotný stav podstatne zlepšil, dali astronautom možnosť, aby sa rozhodli sami. Schweickart sa rozhodol pre výstup s tým, že neuskutoční plánovaný prestup voľným priestorom z lunárneho do veliteľského modulu. Počas celého výstupu tak Schweickart stál na plošinke pred spodným prielezom lunárneho modulu, pričom nohy mal uchytené v tzv. zlatých črievičkach. Skúšal skafander, venoval sa inšpekcii povrchu lunárneho modulu, odkiaľ odobral vzorky fólie, vystavené pôsobeniu kozmického prostredia a plynom z trysiek riadiacich motorčekov. Fotografoval tiež Zem, Mesiac, žartoval s oboma kolegami a pozoroval viacero predmetov, ktoré vyplávali z otvorených dverí veliteľskej sekcie, kde práve stál Scott. "„Chlapci, to je pohľad,“" tešil sa Schweickart. Vysoko nad ním sa týčila kozmická loď a nad ňou svietil Mesiac, hlavný cieľ programu Apollo. Pod ním ubiehali Spojené štáty. Počas výstupu sa Schweickart cítil dobre.
Dňa 7. marca let vyvrcholil samostatnou skúškou lunárneho modulu "Spider". McDivitt a Schweickart už po tretí raz prestúpili do lunárneho modulu. Po troch hodinách previerok Scott stlačil tlačidlo na uvoľnenie 12 zámkov. Odomkla sa však iba časť z nich, a tak sa pilot veliteľského modulu musel vopchať do prielezu, aby údermi päsťou prinútil neposlušné západky k spolupráci. O 12:39:36 UTC nakoniec došlo k rozdeleniu oboch lodí. V momente oddelenia leteli nad Atlantikom a vzďaľovali sa rýchlosťou 18 m/min. McDivitt a Schweickart najprv nastavovali radar a navigačné zariadenia a skúšali stabilizačný systém, ktorý sa skladal zo 16 motorov, rozmiestnených v štyroch skupinách na štartovacom stupni. "„Vidím vás perfektne,“" oznámil Scott, keď videl lunárny modul so spustenými motormi. "„Ožarujete celú oblohu.“" "„My nevidíme nič zvláštneho,“" odpovedal mu McDivitt, "„iba tvoj veľký nos.“" Manévrovanie kozmických lodí začal Scott spustením motorov reaktívneho riadiaceho systému ("Reactive Control System", "RCS"), ktoré zmenili rýchlosť veliteľského a servisného modulu o 1,5 m/s. Za tri štvrte hodiny, teda v polovici obehu okolo Zeme, boli obe telesá od seba vzdialené asi 5 km. Obe lode sa pohybovali po ekviperiodických dráhach, čo znamená, že ich obežné doby boli rovnaké, a teda po jednom obehu okolo Zeme by sa opäť stretli vo východiskovom bode. Vo vzdialenosti asi 5 km od veliteľského modulu McDivitt a Schweickart zapálili motor pristávacieho stupňa na 25 sekúnd a prešli tak na dráhu vo výške 205 – 251 km, ktorá ich odniesla až do vzdialenosti 90 km od materskej lode. Potom ich zákony nebeskej mechaniky opäť vrátili do jej blízkosti. "Spider" sa znova šplhá do výšky a v apogeu svojej dráhy prechádza ďalším zážihom motora DPS o 15:39:07 UTC na kruhovú dráhu vo výške 250 km. O 16:16:04 UTC, keď lunárny modul letel v dosahu sledovacej stanice v Tananarive na Madagaskare vo vzdialenosti 130 km za materskou loďou, McDivitt a Schweickart odhodili pristávací stupeň a pomocou motorčekov RCS znížili rýchlosť tak, že prešli opäť na eliptickú dráhu s perigeom ležiacim asi 20 km pod dráhou veliteľskej sekcie. V najnižšom bode dráhy zapálili štartovací motor APS. Lunárny modul "Spider" letel vo výške 209 km a opäť sa blížil k veliteľskému modulu "Gumdrop". K manévrovaniu stačili aj motory RCS. O 18:35 UTC McDivitt dokončil stretávací manéver a obe lode leteli v tesnej formácii. Kvôli problémom, ktoré sa objavili pri odpájaní oboch lodí, McDivitt požiadal, aby k spojeniu došlo okamžite po stretnutí, pretože hrozilo nebezpečenstvo, že spojovací mechanizmus je poškodený a že lode nebude možné pevne spojiť. V tom prípade by bolo nutné prestúpiť z lunárneho do veliteľského modulu vonkajškom. McDivitt chcel preto stihnúť pokus o spojenie ešte za denného svetla. Nakoniec sa ukázalo, že jeho obavy boli zbytočné, zámky zaklapli a o 19:02:26 UTC boli obe lode už pevne spojené. McDivitt a Schweickart ešte pripravili palubný počítač lunárneho modulu na posledný manéver a prešli späť ku Scottovi. Posádka Apolla 9 tak bola opäť pohromade. O 21:22:45 UTC posádka odhodila už nepotrebný štartovací stupeň lunárneho modulu, ktorý sa neskôr posledným spustením motora APS dostal na eliptickú dráhu s apogeom vo výške 7 142 km. Zaujímavosťou je, že odhodený lunárny modul "Spider" bol ešte viac ako 12 nasledujúcich rokov umelou družicou Zeme a až 23. októbra 1981 zanikol v atmosfére.
Zvyšok letu posádka sledovala satelit na detekciu meteoroidov Pegasus III agentúry NASA, ktorý bol vypustený 30. júla 1965. Snímali tiež multispektrálne snímky Zeme, k čomu im poslúžili štyri synchronizované kamery Hasselblad 500-EL, ktoré boli vybavené rôznymi filtrami a pracovali s rôznymi emulziami. Tými tiež astronauti získali štvoricu snímok rovnakých oblastí zemského povrchu v rôznych spektrálnych oboroch. Všetky kamery boli upevnené na spoločnej kostre, umiestnenej v priebehu experimentu v okne dverí veliteľského modulu. Snímkovalo sa vertikálne. Výsledky slúžili na výber kombinácií filtrov a emulzií pre družicu ERTS-A ("Earth Resources Technology Satellite"). Na bežné fotografovanie mala posádka k dispozícii ešte ďalšie tri kamery Hasselblad a dve 16 mm kamery Maurer. Troj a pol kilogramová televízna kamera, ktorá bola na palube Apolla 9, bola prototypom kamery určenej na prenosy z mesačného povrchu a podstatne sa líšila od kamery použitej na Apolle 7 a 8. Pracovala s rýchlosťou snímania 10 obr./s a s 320 riadkami. Bola vybavená sadou výmenných objektívov s bajonetovým spojom a sadou filtrov. V priebehu 8. a 10. marca astronauti vykonali ešte dve korekcie dráhy motorom SPS. V deň návratu na Zem, 13. marca 1969, bolo na mieste plánovaného pristátia nepriaznivé počasie, a preto sa let predĺžil o jeden oblet. O 16:31:41 UTC posádka vykonala brzdiaci manéver zapálením hlavného motora servisného modulu na 11,8 sekúnd, čím sa loď spomalila o 77 m/s. O 16:34 UTC bol už nepotrebný servisný modul odhodený a o 16:46 UTC veliteľský modul vstúpil do horných vrstiev atmosféry vo výške 120 km. O 17:00:54 UTC veliteľský modul "Gumdrop" pristál pomocou padákov na hladinu Atlantického oceánu. Miesto pristátia sa nachádzalo 400 km severovýchodne od ostrova Grand Turk a 4,8 km od plánovaného bodu. Necelú hodinu po pristátí vrtuľník dopravil posádku na palubu čakajúcej lietadlovej lode USS "Guadalcanal".

</doc>
<doc id="33321" url="https://sk.wikipedia.org/wiki?curid=33321" title="Leopold I. von Anhalt-Dessau">
Leopold I. von Anhalt-Dessau



</doc>
<doc id="33322" url="https://sk.wikipedia.org/wiki?curid=33322" title="Magda Vášáryová">
Magda Vášáryová

Magda Vášaryová, vlastným menom Magdaléna Vášáryová (* 26. august 1948, Banská Štiavnica) je slovenská herečka, diplomatka a politička. Jej filmová kariéra sa viaže na 60. až 80. roky 20. storočia. Bola veľvyslankyňou ČSFR vo Viedni (19901993) a SR vo Varšave (20002005). V roku 1999 neúspešne kandidovala v prezidentských voľbách na post prezidentky SR. V rokoch 20062016 bola poslankyňou Národnej rady SR za stranu SDKÚ-DS. Od roku 2013 je predsedníčkou spolku Živena.
Štúdium a umelecká kariéra.
V rokoch 19661971 študovala sociológiu na Filozofickej fakulte Univerzity Komenského v Bratislave. Od roku 1970 pôsobila ako herečka v Divadle na Korze, Novej scéne (19711983) a v Slovenskom národnom divadle (19831990). Je autorkou knižných spomienkových impresií o Banskej Štiavnici "Krátke listy jednému mestu" (1988) a viacerých ďalších publikácií.
V roku 1988 dostala titul zaslúžilá umelkyňa.
Diplomatická a politická kariéra.
Diplomatická kariéra.
V rokoch 19901993 pôsobila ako veľvyslankyňa Česko-Slovenska v Rakúsku. Počas diplomatickej misie bývala spolu s dcérami vo Viedni kým jej manžel ostal v Bratislave. Zatiaľ čo pre diplomatov poskytujú podporu manželky, resp. dostávajú finančnú kompenzáciu, diplomatkám sa takýto príspevok nevyplácal: "„Požiadala som oň, aby som nebola diskriminovaná, … Musela som si zaplatiť pracovnú silu, lebo som nemala čas na to, aby som si žehlila blúzky, aby som upratovala byt. Václav Havel, známy feminista, aj s ministrom zahraničných vecí Jiřím Dienstbierom nakoniec presadili, že som tie peniaze dostala a platila som si z nich služby, ktoré inak zadarmo robí diplomatova manželka.“"
3. mája 1993 u seba doma usporiadala stretnutie, kde sa začala formovať Slovenská spoločnosť pre zahraničnú politiku (SFPA). V rokoch 19932000 bola jej riaditeľkou. V roku 2020 je čestnou predsedníčkou rady SFPA. V roku 1998 založila Občianske oko.
Vo voľbách v roku 1999 kandidovala ako nezávislá kandidátka na post prezidenta Slovenska. Vo voľbách získala 194 635 hlasov, 6,6 %. Do druhého kola sa nedostala. Svoju kandidatúru oznámila vo februári 1999 v Banskej Bystrici. Chcela potvrdiť zmeny v roku 1989 a 1998. Do prezidentského úradu kandidovala ako prvá žena na Slovensku.
V rokoch 20002005 pôsobila ako veľvyslankyňa Slovenska v Poľsku. Jej predchodcom bol Ondrej Nemčok a nástupcom František Ružička. 
Politická kariéra (20052016).
Od 21. februára 2005 zastávala funkciu štátnej tajomníčky Ministerstva zahraničných vecí SR v druhej vláde Mikuláša Dzurindu.
V lete 2005 vstúpila do SDKÚ. 12. decembra 2013 spoločne s Luciou Žitňanskou a Miroslavom Beblavým vystúpila z SDKÚ-DS. Do nástupu tzv. Tretej vlády Roberta Fica (2016) pôsobila v NR SR ako nezaradená poslankyňa. V roku 2016 do parlamentu znovu nekandidovala. 
Ďalšie aktivity.
Od 15. novembra 2013 je predsedníčkou spolku Živena. Jej ciele po zvolení boli „Zatiaľ v rámci Živeny mám tri ciele. Jedným z nich je najmä zmodernizovanie komunikácie, doplnenie členskej základne a tiež by som chcela získať viac peňazí modernejšími spôsobmi, napríklad v podobe grantov“. Jej predchodkyňou bola Zora Breierová. Popri Živene viedla aj Inštitút pre kultúrnu politiku. Vyučuje tiež na CEVRO INSTITUTe v Česku. 
V roku 2020 pred parlamentnými voľbami podporila politika Progresívneho Slovenska Miroslava Kocúra.
Rodina.
Jej matkou bola Hermine Schmidt - Nemka z Hornej Štubne a otec Jozef Vášary bol pôvodom z talianskej rodiny Vasari, ktorí si zrejme pod vplyvom okolností zmenili meno tak, aby znelo po maďarsky. Je sestrou herečky Emílie Vášáryovej. Jej prvým manželom bol herec Dušan Jamrich, druhým Milan Lasica, s ktorým má dcéry Hanu a Žofiu.

</doc>
<doc id="33323" url="https://sk.wikipedia.org/wiki?curid=33323" title="Panzerkampfwagen VI Tiger II">
Panzerkampfwagen VI Tiger II

Panzerkampfwagen VI "Ausf". B , známy ako Tiger II, prezývaný Königstiger (kráľovský tiger), bol nemecký ťažký tank, vyvinutý a nasadený počas druhej svetovej vojny.
Vývoj.
Tento tank sa mal stať nástupcom tanku PzkpfwVI Tiger, ktorého výroba začala v roku 1942. Ale už krátko po začiatku výroby tanku "PzKpfw VI Tiger Ausf H1" podalo nemecké velenie zákazku na nový ťažký tank, ktorý mal byť vyzbrojený kanónom 8.8 cm KwK 43. Tento kanón bol schopný na vzdialenosť preraziť pancier. Vývoja nového tanku sa ujali firmy Porsche a Henschel. Okrem danej výzbroje mal mať sklonený pancier na čele s hrúbkou 150 mm a na bokoch s hrúbkou 80 mm. Tank mal by dosiahnuť rýchlosť aspoň 40 km/h.
Firma Porsche prišla s návrhom kombinovaného systému pohonu s elektromotormi. Dva spaľovacie motory s výkonom 150 kW mali pohánať generátory. Tento systém sa zdal náchylný na poruchy a navyše sa na výrobu elektromotorov spotrebovalo veľké množstvo medi a tak bol návrh firmy Porsche zamietnutý.
Henschel použil ako pohonnú jednotku motor Maybach s výkonom 515 kW. Tento motor bol už predtým použitý pri tanku Tiger I. Bol použitý systém dvojitých pojazdových kolies, štyri kolesá boli v zadnom rade a päť kolies bolo v prvom rade. Čelné pancierovanie bolo 150 – . Tento model bol vo februári 1943 prijatý do výroby pod názvom "PzKpfw VI Tiger I Ausf. B" (Tiger II) a boli objednané tri prototypy.
Výroba tanku Tiger II.
Výroba prototypov sa značne predĺžila. Prvý prototyp bol predvedený až 20. októbra 1943. V decembri toho istého roku bola začatá sériová výroba. Prvých 50 kusov malo vežu "Porsche", ostatné tanky mali vežu Henschel. Vzhľadom na použitie ťažšieho kanónu a silnejšieho pancierovania bola hmotnosť tanku Tiger II vyššia než hmotnosť tanku Tiger I. Tiger II vážil 69,8 t. To znižovalo jeho rýchlosť, spoľahlivosť a jazdné vlastnosti. Ale aj tak išlo o jeden z najlepšie vyzbrojených a najodolnejších tankov 2. svetovej vojny.
Pri niekoľkých prvých tankoch bol použitý binokulárny zameriavač, u ostatných bol však použitý monokulárny zameriavač. Veliteľské tanky boli vybavené rádiostanicami. Typ SdKfz 267 bol vybavený rádiostanicami FuG5 a FuG8 pre spojenie s plukom a divíziou. Tieto rádiostanice mali štandardné prútové antény. Na veliteľské tanky bolo prerobených asi 10 tankov Tiger II.
Bojové nasadenie tankov Tiger II.
Tanky Tiger II boli prijaté do výzbroje na jar v roku 1944 a prvý raz boli použité v boji na východnom fronte. Najznámejšie je ale ich nasadenie v Ardenskej ofenzíve v decembri 1944. Tá sa začala 16. decembra 1944. Jej cieľom bolo znemožniť veľké akcie anglo-amerických jednotiek, aby mohli byť všetky vojenské sily nacistického Nemecka použité na východnom fronte proti ZSSR. 
Tanky Tiger II boli taktiež použité v nemeckej ofenzíve pri Budapešti na jar roku 1945. V obidvoch veľkých operáciach však boli nasadené za nepriaznivých poveternostných podmienok, ktoré týmto 70 tonovým monštrám nepriali.
Tiger II bol jedným z najsilnejších tankov 2. svetovej vojny, proti ktorému nemali spojenci vhodnú zbraň. Ich čelné pancierovanie nebol schopný prekonať žiadny spojenecký protitankový kanón. Kráľovské Tigre mali vo svojej výzbroji predovšetkým elitné tankové divízie SS. Išlo o papierovo bezkonkurenčnú zbraň. Na západnom fronte im však Spojenci čelili svojou vzdušnou a početnou prevahou, na východnom fronte sa onedlho objavili ich kvalitní súperi vo forme ťažkých tankov IS-2 a stíhačov tankov ISU-122 a ISU-152. Ich nasadenie neovplyvnilo priebeh bojových operácii aj v dôsledku ich nízkeho počtu – 485 vyrobených kusov.
Výroba nemeckých tankov bola limitovaná vysokým podielom hrúbkového zvárania (X alebo V) pri výrobe korby a veže. To vyžadovalo 4x toľko osobohodín ako porovnateľné tanky spojencov (kde bola veľká časť konštrukčných prvkov liata).

</doc>
<doc id="33324" url="https://sk.wikipedia.org/wiki?curid=33324" title="Königstiger">
Königstiger



</doc>
<doc id="33325" url="https://sk.wikipedia.org/wiki?curid=33325" title="Apollo 17">
Apollo 17

Apollo 17 bolo posledným americkým pilotovaným kozmickým letom v rámci programu Apollo a šiestym, pri ktorom ľudia pristáli na Mesiaci. Výprava Apolo 17 mierila do údolia Taurus-Littrow na východnej pologuli Mesiaca, pričom posádka vykonala tri výstupy na jeho povrch. Posledným človekom na Mesiaci v 20. storočí sa stal Eugene Cernan, astronaut so slovenskými a českými koreňmi. Apollo 17 bolo zároveň jedinou misiou programu Apollo, ktorej sa zúčastnil profesionálny vedecký pracovník, geológ Harrison Schmitt. Astronauti doviezli späť na Zem 110,52 kg mesačných vzoriek.
Emblém misie.
V popredí emblému sa nachádza grécky boh slnka Apolón spoločne s orlom, u ktorého červené pruhy poukazujú na vlajku USA. Tri biele hviezdy nad červenými pruhmi reprezentujú troch členov posádky. Motív sa nachádza na poli, kde je zobrazený Mesiac, planéta Saturn a galaxia. Krídla orla čiastočne prekrývajú Mesiac, čo evokuje fakt, že človek vstúpil na povrch tohto telesa. Pohľad boha Apolóna a smer letu orla naznačujú ľudský úmysel odhaľovať vzdialené oblasti vesmíru. Okrem farieb americkej vlajky (červená, biela a modrá) emblém obsahuje aj zlatú farbu, ktorá evokuje „zlatý vek“ kozmonautiky, ktorá začala letom Apollo 17. Emblém navrhol umelec Robert McCall spolu s posádkou Apolla 17.
Prípravy na let.
Za začiatok príprav na misiu Apollo 17 možno považovať október 1970, kedy na Kennedyho vesmírne stredisko začali prichádzať prvé časti nosnej rakety Saturn V s výrobným číslom SA-512. Dňa 13. augusta 1971 NASA zverejnila zloženie posádky Apolla 17, pričom veliteľom misie sa stal Eugene Cernan, pilotom veliteľského modulu Ronald Evans a pilotom lunárneho modulu Harrison Schmitt. Na Schmittovom mieste mal pôvodne byť Joe Engle, ale po silnom tlaku vedeckej komunity ho nahradil Dr. Schmitt, pretože bol jediným profesionálnym geológom v oddieli astronautov. V záložnej posádke sa začali pripravovať David Scott, Alfred Worden a James Irwin, ktorí sa len pred nedávnom vrátili z misie Apollo 15. V priebehu roka 1972 sa však prevalila ich aféra s poštovými známkami. Scott, Worden a Irwin mali vziať 398 poštových známok so spomienkou na ich let a 100 z nich predať nemeckému obchodníkovi s poštovými známkami. Zisk z predaja bol použitý na založenie zvereneckého fondu pre deti posádky Apolla 15. Hoci ich čin nebol nezákonný a napriek skutočnosti, že pri skorších letoch NASA zavierala oči pred podobnými aktivitami, administratíva rozhodla, že Scott a jeho posádka budú príkladne potrestaní a nikto z nich už do vesmíru nepoletí. Scottovu posádku tak v úlohe náhradníkov pre Apollo 17 nahradili John Young, Stuart Roosa a Charles Duke.
Medzitým pokračovali aj prípravy kozmickej lode a nosnej rakety pre misiu Apollo 17. Dňa 24. marca 1972 prišiel na kozmodróm veliteľský a servisný modul kozmickej lode Apollo. Následne začali ich skúšky vo vákuovej komore. V polovici mája sa vo Vehicle Assembly Building (VAB) začala na pohyblivom vypúšťacom zariadení zostavovať nosná raketa, ktorej budovanie trvalo takmer do konca júna. Dňa 2. júna 1972 prišlo na kozmodróm aj mesačné vozidlo LRV ("Lunar Roving Vehicle") a v polovici mesiaca ho nasledoval lunárny modul, ktorý tiež podstúpil skúšky vo vákuovej komore. Koncom júla sa skúšky veliteľského, servisného aj lunárneho modulu skončili a začalo sa s montážou ich zostavy. Dňa 22. augusta sa už kompletne zostavená kozmická loď premiestnila do VAB a tam ju 23. augusta pripevnili na vrchol nosnej rakety. O päť dní neskôr, 28. augusta, sa celá zostava presunula na štartovací komplex 39A. Dňa 20. októbra bola dokončená celková skúška systémov nosnej rakety. V priebehu 20. a 21. novembra sa uskutočnilo skúšobné odpočítavanie a 5. decembra o 07:53:00 miestneho času, čiže 28 hodín pred štartom, začalo finálne odpočítavanie. Záverečná časť odpočítavania zatiaľ prebiehala bez problémov.
V stredu 6. decembra 1972 vstávali astronauti Ronald Evans a Harrison Schmitt o 16:38 miestneho času. Eugene Cernan vstal podľa svojich spomienok už okolo poludnia, aby na ubytovniach pre posádky mohol privítať katolíckeho kňaza Eugena Cargilla, svojho kamaráta. Potom si astronauti sadli k raňajkám. Tradične sa podával steak a vajíčka. Pri raňajkách im spoločnosť robili Deke Slayton, riaditeľ operácií letových posádok, šéfastronaut Alan Shepard, záložný pilot veliteľského modulu Stuart Roosa, záložný pilot lunárneho modulu Charles Duke, Dave Ballard, vedúci tímu podpory posádky Apolla 17 a Charles Buckley, riaditeľ bezpečnostnej služby Kennedyho vesmírneho strediska. Po raňajkách nasledovala záverečná lekárska prehliadka pred štartom a sprcha. Následne si šli obliecť skafandre a vyšli z Budovy pilotovaných letov ("Manned Spacecraft Operations Building"). Astronauti spolu s dvoma technikmi a Shepardom nasadli do špeciálne upravenej dodávky, ktorá ich doviezla k 14 km vzdialenému štartovaciemu komplexu 39A. Shepard z dodávky vystúpil pri Stredisku riadenia štartu ("Launch Control Center"). Veliteľ Eugene Cernan nastúpil do veliteľského modulu ako prvý a po ňom nasledoval pilot lunárneho modulu Harrison Schmitt. O chvíľu neskôr sa k nim pridal pilot veliteľského modulu Ronald Evans. Štart bol stanovený na 21:53 až 01:31 miestneho času. Išlo o prvý a zároveň jediný nočný štart v programe Apollo. V čase 21:53 sa štart uskutočniť nemohol vinou časového zariadenia TCS. Odpočítavanie sa prerušilo v T-30 sekúnd a vrátilo sa na T-22 minút. Po odstránení námrazy, ktorá sa za ten čas utvorila na ochladených motoroch, sa odpočítavanie rozbehlo znova. Opäť však došlo k prerušeniu, tentoraz v čase T-8 minút. Znova sa rozbehlo o 00:25 miestneho času a tentoraz prebehlo nerušene až do konca.
Priebeh letu.
Misia Apollo 17 odštartovala vo štvrtok 7. decembra 1972 o 00:33:00,63 miestneho času (05:33:00,63 svetového času) zo štartovacieho komplexu 39A v Kennedyho vesmírnom stredisku. Štartujúca raketa Saturn V ožiarila nočnú oblohu nad Floridou, čo bol impozantný úkaz pre prizerajúcich sa divákov. Navedenie kozmickej lode na parkovaciu obežnú dráhu okolo Zeme prebehlo bez problémov. Trojhodinové oneskorenie štartu sa podarilo „dohnať“ letom po rýchlejšej dráhe. Po dvoch obehoch sa loď zážihom tretieho stupňa S-IVB nosnej rakety, manéver TLI (Trans Lunar Injection – navedenie na dráhu k Mesiacu), odpútala od Zeme a zamierila k Mesiacu. Prestavba lode, pri ktorej sa lunárny modul pripájal na opačný koniec veliteľského modulu, než s ktorým bol spojený pri štarte, prebehla tiež bez problémov. Apollo 17 priletelo k Mesiacu 10. decembra. Manévrom LOI (Lunar Orbit Insertion – usadenie na obežnú dráhu Mesiaca) bolo o 19:47:22 UTC nad odvrátenou stranou Mesiaca navedené na obežnú dráhu. Neskôr, 11. decembra o 00:16 UTC, nasledoval manéver DOI (Descent Orbit Insertion – navedenie na zostupovú obežnú dráhu), ktorý súlodie uviedol na nižšiu dráhu (najnižší bod dráhy bol znížený na výšku 18 km nad povrchom), čím sa ušetrilo palivo v lunárnom module.
Po obvyklých previerkach sa o 17:20:56 UTC astronauti Eugene Cernan a Harrison Schmitt v lunárnom module "Challenger" oddelili od veliteľského modulu "America", v ktorom zostal Ronald Evans. Lunárny modul "Challenger" úspešne pristál 11. decembra o 19:54:57 UTC v údolí Taurus-Littrow v mesačnom Mori jasu ("Mare Serenitatis"). Cernan a Schmitt potom vykonali nevyhnutné previerky lunárneho modulu a svojich skafandrov. O 23:54:49 UTC začali s prvým výstupom na mesačný povrch. Krátko po vstupe na povrch Cernan povedal: "„Tieto prvé kroky Apolla 17 patria tým, ktorí ich jeho posádke umožnili.“" Nasledoval ho nadšený geológ Schmitt: "„Ľudia, tu je minerálov. Ak som niekedy videl geologický raj, tak je to tu!“" Po inštalácii prístrojov ALSEP ("Apollo Lunar Surface Experiment Package") obaja vyšli na krátku prechádzku juhovýchodným smerom. Vzhľadom na časovú tieseň sa musela skrátiť, takže počas prvého výstupu, ktorý trval vyše 7 hodín, prešli asi len 4 km. S druhým výstupom začali 12. decembra o 23:28:06 UTC, pričom sa najprv venovali montáži náhradného blatníka na mesačnom vozidle. Improvizovaný blatník, ktorý vyrobili z máp vytlačených na umelej hmote, mal nahradiť odtrhnutý a stratený pôvodný kus. Akonáhle bolo všetko hotové, vyšli s opraveným roverom na západ ku kráteru Nansen. Cestou inštalovali nálož pre aktívny seizmický experiment. Napriek tomuto zdržaniu absolvovali v priebehu 70 minút trasu dlhú 9,1 km. Rýchlosť vozidla sa držala na 11 km/h, len pri jazde do kopca klesala na iba 5 km/h. Na okraji morénového poľa pri kráteri Nansen Cernan a Schmitt opustili vozidlo a začali stúpať hore do svahu Južného masívu. Nebolo to jednoduché, pretože svah mal miestami sklon až 20° a v sypkej pôde sa im šmýkalo pri každom kroku. Geologický nález im však stál za tú námahu. Potom sa už pomaly vracali späť k lunárnemu modulu, so zastávkami určenými na zber minerálov. Pri kráteri Shorty sa im podarilo nájsť zaujímavé vzorky oranžovej pôdy. Druhý výstup skončil po 7,5 hodine, pričom s vozidlom tentokrát najazdili 19 km.
Tretí výstup začal 13. decembra o 22:25:48 UTC a na preskúmanie im zostávali oblasti na sever od miesta pristátia. Po bezproblémovej jazde Cernan rover odstavil na kraji úzkeho údolia so strmými svahmi na úpätí Severného masívu. Vozidlo odparkoval pred veľkým balvanom, ktorý Schmitt pomenoval „rozštiepený kameň“. Zanietený geológ potom začal s vedeckou prednáškou o kameni aj okolitom teréne: "„Vyzerá to ako anorthositické gabbro. Sú tu veľké inklúzie materiálu bez bublín. Južná polovica je v heterogénnej textúre. Ide buď o nejaké rekryštalizované brekcie, alebo tá anorthositická magma nachytala na seba veľa prímesí. Táto druhá možnosť je podľa mňa pravdepodobnejšia. Keď to porovnám so zastávkami na opačnej strane pri Južnom masíve, tak sa tu vyskytujú horniny oveľa komplikovanejšieho charakteru. Prímesi, ich usporiadanie a vôbec všetko, čo tu vidím okolo. Podľa mojich predstáv, ale to je len teória, pri nejakom veľkom impakte vytryskli roztavené horniny do okolia. Potom dopadli na svahy Severného masívu, tam sa na ne prilepili povrchové vrstvy a celá zmes postupne stuhla.“" "„Tak už dosť, Jack,“" ozval sa Cernan. "„Kto ťa má počúvať?! Poď, vylezieme kúsok vyššie a urobíme panoramatické snímky.“" Keď došli vyššie, ukázal sa im okázalý výhľad. Trvalo 70 minút, než sa s vozidlom opäť rozbehli, tentoraz na juhovýchod do oblasti zvrásnených útvarov. "„Vyzerajú ako tvár starého, storočného človeka,“" zhodnotil ich Cernan. Potom sa stočili na juhozápad, k Van Sergovmu kráteru, ktorý mal byť podľa predpokladov geológov mladým impaktným útvarom. "„To je prvé miesto v tejto oblasti,“" kvitoval s rešpektom Cernan, "„do ktorého sa geológovia na Zemi trafili.“" Poslednú plánovanú zastávku však museli kvôli nedostatku času vynechať. Čakalo na nich ešte odhalenie pamätnej dosky s textom: 
"Tu človek dokončil svoj prvý"
"prieskum Mesiaca"
"December 1972, n.l."
"Nech mier, s ktorým sme prišli"
"sa odrazí v živote celého ľudstva"
V závere ceremónie sa Schmitt, držiaci v ruke brekciu, obrátil k návštevníkom houstonského strediska, medzi ktorými bolo aj 39 mladých ľudí z rôznych krajín sveta: "„Tento kameň,“" povedal geológ, "„je zložený z úlomkov množstva hornín najrôznejších tvarov, veľkostí a farieb. Všetky dohromady sú spojené v celok, ktorý tu ležal a vlastne žil veľmi mierumilovným spôsobom. Až sa tento kameň ocitne na Zemi, radi by sme dali po kúsku všetkým krajinám na celom svete ako symbol súladu a mieru do budúcnosti. Koniec programu Apollo znamená, že sa teraz dvere privierajú. Nádej budúcnosti však spočíva v mladých ľuďoch, ktorí sa učia žiť a pracovať spoločne.“" "„My potom,“" nadviazal Cernan, "„sme povinní sa poďakovať tisícom pracovníkov v priemysle, ktorí sa zaslúžili o to, že program Apollo, projekt výskumu Mesiaca človekom, sa mohol úspešne realizovať.“" Cernan potom zaviezol mesačné vozidlo, s ktorým počas tretieho výstupu prešli ďalších 12 km, do vzdialenosti asi 100 metrov od lunárneho modulu, aby bolo možné snímať ich štart z Mesiaca. Naposledy vystúpil z vozidla a do mesačného prachu vyryl písmená TDC, iniciály jeho dcéry Teresy Dawn Cernan. Potom sa už pripravili k návratu do lunárneho modulu. Najprv nastúpil Schmitt. Cernan krátko pred definitívnym návratom do lunárneho modulu povedal:
Cernan sa tak zapísal do histórie ako na dlhý čas posledný človek, ktorý zanechal svoje stopy na Mesiaci. Posledný výstup na mesačný povrch trval 7 a štvrť hodiny. Celkovo v priebehu troch výstupov získali 110,52 kg mesačných hornín a prachu. Ronald Evans medzitým vo veliteľskom module "America" snímkoval na obežnej dráhe vybrané oblasti mesačného povrchu pomocou vedeckých prístrojov SIM ("Scientific Instrument Module"), ktoré boli umiestnené v servisnej časti kozmickej lode. Štart návratového stupňa lunárneho modulu "Challenger" z Mesiaca, ktorý sa uskutočnil 14. decembra o 22:54:37 UTC, a následné spojenie s veliteľským modulom "America", 15. decembra o 01:10:15 UTC, bolo tiež bez problémov. Astronauti vyložili náklad vzoriek a experimentov z lunárneho modulu a ešte v ten istý deň o 04:51:31 UTC došlo k odhodeniu teraz už nepotrebného návratového stupňa "Challengera". Štart z obežnej dráhy Mesiaca smerom späť k Zemi, manéver TEI (Trans Earth Injection), sa uskutočnil 16. decembra o 23:35:09 UTC. Úspešne vykonaný kritický manéver posádka oslávila televíznym prenosom krátko potom, ako kozmická loď Apollo 17 vyletela spoza odvrátenej strany Mesiaca. Na obrazovkách sa objavil kráter Ciolkovskij a Schmitt v úlohe komentátora ohlásil: "„Môžete s nami pozorovať oblasť na severnej pologuli Mesiaca, ktorú ľudia zatiaľ ešte príliš často nevideli. Vlastne sa na tomto začína ešte len pracovať a dúfam, že sa s tým hneď tak neprestane.“" Počas jeho reči sa kozmická loď rýchlo vzďaľovala, takže čoskoro bolo možné uvidieť celý Mesiac. "„Vďaka Apollu,“" pokračoval Cernan, "„sa podarila realizácia zdanlivo nemožného sna. Je to úspech celého národa. Verím, že budúce úspechy dosiahne celé ľudstvo. Toto bol len začiatok. Začiatok, ktorý neskončí, kým v človeku zostane túžba po poznaní.“"
Počas druhého dňa spiatočnej cesty sa Evans pripravoval na výstup do otvoreného vesmíru. Astronauti si obliekli skafandre, vypustili vzduch z kabíny a potom otvorili vstupný otvor. "„Priamo proti prielezu vidím Zem,“" vykríkol Evans, pripravený na výstup. "„Vlastne kosáčik Zeme. Ľudia to je pohľad!“" Opatrne sa prestrčil prielezom a pridržiaval sa úchytov na kozmickej lodi. "„To je obrovské,“" vydýchol. "„Hovor si čo chceš, ale kým toto nevyskúšaš, tak nie si naozajstný astronaut.“" Cieľom jeho výstupu bolo priniesť zo servisného modulu dve kazety s filmom a jednu špeciálnu kazetu so záznamom radarovej sondáže. Evans sa stal tretím človekom, ktorý uskutočnil výstup do otvoreného vesmíru v cislunárnom priestore (priestor medzi Zemou a dráhou Mesiaca). Zvyšok letu prebehol už len v znamení jedla, spánku, navigačnej rutiny, upratovania a príprav na pristátie. Apollo 17 pristálo v utorok 19. decembra 1972 o 19:24:59 UTC pomocou padákov na hladinu Tichého oceánu. Miesto pristátia sa nachádzalo 400 km severovýchodne od ostrova Niue, približne 640 metrov od predpokladaného bodu pristátia a vo vzdialenosti 6,4 km od čakajúcej lietadlovej lode USS "Ticonderoga". Žabí muži vytiahli astronautov do člnov asi pol hodinu po pristátí a o necelú hodinu už boli Cernan, Evans a Schmitt na palube lietadlovej lode.

</doc>
<doc id="33327" url="https://sk.wikipedia.org/wiki?curid=33327" title="Dogmatika (vierouka)">
Dogmatika (vierouka)

Dogmatika alebo vierouka alebo zastarano vieronauka je teologická disciplína, ktorá sa zaoberá vysvetľovaním jednotlivých kresťanských dogiem.
Predpoklady pre štúdium dogmatiky.
Predpoklady pre štúdium dogmatiky v katolíckej teológii sú nasledovné:

</doc>
<doc id="33328" url="https://sk.wikipedia.org/wiki?curid=33328" title="Kaštieľ v Dolnej Krupej">
Kaštieľ v Dolnej Krupej

Dolnokrupský kaštieľ (Brunswickovský kaštieľ) je klasicistický kaštieľ z 18. storočia, ktorý sa nachádza v obci Dolná Krupá asi 10 km severne od mesta Trnava. Klasicistický kaštieľ z rokov 179395 stojaci na mieste staršieho, pravdepodobne z prvej polovice 18. storočia, postavil pre rodinu Brunšvíkovcov (Brunswick) viedenský staviteľ Hausmann. Roku 1820 čiastočne upravený antickými prvkami A. P. Rieglom. Ku kaštieľu patrí aj rozsiahly anglický park z prvej tretiny 19. storočia od belgického architekta H. Nebbiena.
História.
Rozvoj panstva Dolná Krupá sa začal, keď sa dostal do vlastníctva Michala II. Brunšvického (1671 – 1719) po uzatvorení manželstva s uhorskou šľachtičnou Margarétou Máriou Teréziou Vitalis de Vitalisfalva. Novomanželia si vybrali toto miesto za svoje sídlo. V rokoch 1749 – 1756 ich syn Anton postavil prvý barokový kaštieľ podľa projektu viedenského architekta Johanna Baptistu Martinelliho. Cisárovná Mária Terézia udelila 7. októbra 1775 Antonovi titul grófa Brunswicka z Korompy.
Po Antonovej smrti v roku 1780 panstvo zdedil jeho syn Jozef Brunšvik (* 1750 – † 1827), ktorý poveril architekta Johanna Josepha Thalherra rekonštrukciou kaštieľa. Tieto práce prebiehali v rokoch 1782 až 1796. Renováciou sa výrazne zväčšila veľkosť budovy, ale zachoval sa barokový štýl kaštieľa. Bola postavená oranžéria a ďalšie prístavby. V roku 1813 Jozef Brunsvik požiadal architekta Antona Pia Riegela, aby zaobstaral niekoľko starých sôch z Ríma na výzdobu kaštieľa a parku, aby tak umocnil jeho klasický vzhľad. Zároveň v rokoch 1813 až 1819 krajinársky architekt Christian Heinrich Nebbien vytvoril anglickú záhradu s rozlohou 100 hektárov s mnohými rybníkmi. Ďalšie rozšírenia a renovácie boli vykonané v rokoch 1822 až 1828. Kaštieľ bol považovaný za jedno z najatraktívnejších sídiel šľachty na Slovensku. 
Herman Chotek zomrel v roku 1822. V roku 1813 sa grófka Henrieta Brunsvik, Jozefova dcéra, vydala za grófa Hermanna Chotkova z Chotkova a Vojnína (1786 – 1822) a ako veno dostala Dolnú Krupú. V kaštieli žila aj grófka Mária Henrieta Choteková (1863 – 1946), ktorá tu vytvorila známe rozárium.
Súčasnosť.
Kaštieľ je významnou pamiatkou klasicistického stavebného slohu, od renovácie v roku 1978 tu sídli Domov slovenských skladateľov s hudobným múzeom.
Od roku 2003 je kláštor súčasťou Hudobného múzea Slovenského národného múzea. V parku sa nachádza aj Sekvojovec Mamutí, vysoký 48m, dal vysadiť najiteľ kaštiela Rudolf Chotek.

</doc>
<doc id="33334" url="https://sk.wikipedia.org/wiki?curid=33334" title="Skylab">
Skylab

Skylab (v preklade: "Nebeské laboratórium") bol americký projekt orbitálnej vesmírnej stanice, ktorá krúžila na orbite Zeme 6 rokov. Na obežnú dráhu bol vypustený 14. mája 1973 a 11. júla 1979 bol navedený do atmosféry, kde až na drobné úlomky zhorel. V rokoch 1973 – 1974 na nej pracovali tri trojčlenné posádky, všetci občania USA. Dĺžkou pobytu (28, 59 a 84 dní) vytvorili kozmonautické svetové rekordy prekonané po štyroch rokoch (1978) posádkou sovietskeho Sojuzu 26. 
Zámer.
Skylab vznikol ako pokračovanie utlmeného mesačného programu Apollo. Ako základ stanice bol využitý upravený modul S-IVB, ktorý bol normálne montovaný buď ako 2. stupeň nosnej rakety Saturn IB alebo ako 3. stupeň nosnej rakety Saturn V.
Pôvodne sa počítalo s tým, že Skylab vynesie na obežnú dráhu raketa Saturn IB. Vzhľadom na jej obmedzenú nosnosť sa teda plánovalo, že stanica bude vynesená na obežnú dráhu v neobývateľnom stave a že bude dokončená až tam. Tento postup by však bol technicky náročný a riskantný. Vzhľadom na zastavenie programu Apollo však NASA mala k dispozícii nosnú raketu Saturn V s podstatne vyššou nosnosťou. Projekt bol preto upravený a orbitálna stanica bola vynesená na obežnú dráhu v obývateľnom stave.
Vynesenie stanice.
Vynesenie stanice Skylab na obežnú dráhu sa označuje ako let Skylab 1, ktorý odštartoval 14. mája 1973 z Kennedyho vesmírneho strediska dvojstupňovou modifikáciou nosnej rakety Saturn V. Na prvý pohľad vlastne na štartovacej rampe stála normálna trojstupňová raketa známa z letov programu Apollo, ktorá však teraz neniesla servisný a veliteľský modul, ale v jej treťom stupni bola namiesto motorov a nádrží s palivom vstavaná orbitálna vesmírna stanica. 
Počas štartu sa však vinou neutesnených ventilov na plášti stanice uvoľnil a odtrhol jej protimeteorický a súčasne tepelný štít. Ten poškodil solárne panely. Následkom toho sa jeden z dvoch hlavných solárnych panelov úplne odtrhol, kým druhý zostal zablokovaný v čiastočne otvorenej polohe. Stanica tak trpela nedostatkom elektrickej energie. Zároveň kvôli chýbaniu tepelného štítu nadmerne stúpala vnútorná teplota. Riadiace stredisko sa snažilo absenciu tepelného štítu kompenzovať diaľkovým manévrovaním a rozličným natáčaním stanice voči Slnku, tým sa však rýchlo míňali rezervy jej dusíkových trysiek. Vznikli pochybnosti či bude stanica vôbec obývateľná. Následky týchto poškodení však sčasti odstránila prvá posádka stanice, ktorá napríklad odblokovala zaseknuté krídlo zostávajúceho solárneho panelu a umožnila jeho plné vysunutie. Okrem toho astronauti nainštalovali na stanicu na Zemi narýchlo vyvinutý a vyrobený, improvizovaný "slnečník", ktorý zlepšil jej teplotnú reguláciu.
Lety ku stanici.
Na orbitálnu stanicu potom boli vyslané tri pilotované lety:
Pre všetky tieto tri pilotované lety bola použitá nosná raketa Saturn IB, ktorá na obežnú dráhu vyniesla kozmickú loď, tvorenú veliteľským a servisným modulom používaným v programe Apollo, ktorá sa na obežnej dráhe spojila s orbitálnou stanicou Skylab.
Zánik.
Vesmírna stanica Skylab bola navedená do oblasti Tichého oceánu aby zhorela v atmosfére. Časti stanice ale v atmosfére nezanikli a dopadli na zemský povrch. 11. júla 1979 o 16:37:00 UTC dopadli trosky neďaleko austrálskeho mesta Perth na západe Austrálie. Mestská rada následne poslala americkej agentúre NASA pokutu za znečisťovanie verejného priestranstva. Následne do mesta zatelefonoval osobne americký prezident Jimmy Carter, ktorý sa za dopad telesa v mene USA ospravedlnil.

</doc>
<doc id="33336" url="https://sk.wikipedia.org/wiki?curid=33336" title="Koloid (chémia)">
Koloid (chémia)

Koloid (gr. κόλλα "kolla", lepidlo) môže byť:
Koloidná disperzia má vlastností prechodné medzi vlastnosťami pravého roztoku a zmesi väčších častíc s inou látkou, predovšetkým sa vyznačuje tým, že koloidné častice sa v druhej látke neusadzujú (t.j. vplyv gravitácie na ne je veľmi malý). 
Charakteristika.
V koloidnej sústave sa veľkosť pevných častíc pohybuje v rozmedzí 1–1000 nm. V týchto sústavách je vplyv gravitácie na správanie sa pevných častíc zanedbateľný v porovnaní s ich kinetickou energiou (Brownov pohyb). Koloidné častice môžeme oddeliť od prostredia pomocou ultrafiltrov. Tie sú tvorené polopriepustnou (semipermeabilnou) membránou. Koloidné roztoky sú v prechádzajúcom svetle číre, ale v dopadajúcom sa javia zakalené. Ak cez koloid prechádza intenzívny svetelný lúč, môžeme sledovať jeho dráhu ako opaleskujúci svetelný lúč. Tento jav sa volá Tyndallov jav. Jeho princípom je odraz a ohyb svetla spôsobený prítomnosťou pevných častíc. Gél je koloid, v ktorom dve rozptýlené fázy tvoria pevnú alebo rôsolovitú látku.

</doc>
<doc id="33337" url="https://sk.wikipedia.org/wiki?curid=33337" title="Mars Exploration Rover">
Mars Exploration Rover

Mars Exploration Rover bol názov kozmickej misie dvoch vozidiel americkej agentúry NASA. Vozidlá boli vypustené 10. júna a 7. júla 2003 a ich cieľom bolo skúmať prípadný výskyt vody na Marse v minulosti. Do konca misie v roku 2019 vozidlá ďaleko prekročili svoju plánovanú životnosť.
Vozidlá boli pomenované Spirit (pristál 4. januára 2004) a Opportunity (pristála 25. januára 2004). Obidve vozidlá sú úplne rovnaké a obe pristáli na opačných stranách planéty, mierne južne od marťanského rovníka. Koncom roka 2009 sa Spirit definitívne zastavil na planine "Home Plate", a napriek opakovaným pokusom sa riadiacemu tímu už nepodarilo uviesť ho znova do chodu. Spirit však pokračoval vo vedeckej činnosti aj zo svojej stacionárnej pozície až do 22. marca 2010, kedy sa definitívne odmlčal. 
Opportunity bola pohyblivá až do leta 2018, kedy sa definitívne odmlčala. Začiatkom roka 2015 mala po Marse najazdených už približne 41 km, čím prekonala svetový rekord prejdenej vzdialenosti na povrchu iného kozmického telesa. Pred vozidlom Opportunity tento svetový rekord držal mesačný rover so vzdialenosťou 29 km. Jej činnosť ukončila až celoplanetárna prachová búrka, v dôsledku ktorej nedostávala dosť energie zo slnka. 
Hlavným cieľom misie bolo hľadať kamene a pôdu, ktorá by dokazovala skorší výskyt vody na Marse. Sondy pristáli na miestach, o ktorých sa predpokladalo, že v minulosti mohli byť vystavené pôsobeniu vody. Jedným miestom bol kráter "Gusev" a možno bývalé jazero na dne tohto impaktného krátera a planina Meridiani kde zloženie hornín (hematit) naznačuje možnú prítomnosť vody.
Prístroje.
Vybavenie vozidiel:

</doc>
<doc id="33339" url="https://sk.wikipedia.org/wiki?curid=33339" title="T-70">
T-70

T-70 bol ľahký tank používaný Armádou Sovietskeho zväzu počas druhej svetovej vojny. Tank T-70 zaujal úlohu hlavného ľahkého tanku Červenej armády. Bol hromadne vyrábaný firmou GAZ ("Gorkovsky Avtomobilny Zavod"). Hlavná zbraň bol kanón 45 mm L/46 spolu s guľometom 7,62 mm DP-28. Hrúbka panciera sa pohybovala od 10 mm až do 45 mm. 
Vývoj.
T-70 vznikol vývojom ľahkého tanku T-60. Prvé stroje boli pôvode poháňané dvomi motormi GAZ, bežne používaných v nákladných automobiloch. Táto konfigurácia sa ale onedlho ukázala ako veľmi poruchová a nespoľahlivá, bola preto čoskoro prepracovaná a nahradená spoľahlivejšou. Oproti svojim predchodcom mal T-70 silnejší pancier odolný voči strelám kalibru 37 mm a mal silnejšiu výzbroj, pozostávajúcu z 45 mm kánonu a 7,62 mm guľometu. Veľkou nevýhodou tanku bola iba dvojčlenná posádka, v ktorej musel veliteľ tanku plniť navyše funkciu strelca i nabíjača kanónu. Bol vyrábaný vo veľkých sériach od roku 1942 a zostal vo výzbroji do roku 1948. V roku 1943 sa objavila lepšie pancierovaná verzia T-70A. V tej dobe bolo však nasadenie ľahkých tankov značným anachronizmom. Počas druhej svetovej vojny bol vo výzbroji sovietskych prieskumných tankových jednotiek, jeho nasadenie do boja s inými tankmi už nebolo výhodné. 10 tankov T-70 sa dostalo do výzbroje tankovej brigády 1. čs. armádneho zboru v ZSSR. Táto jednotka sa vyznamenala pri oslobodzovaní Kyjeva a jej veliteľ podporučík Tesařík bol za tento boj vyznamenaný titulom hrdina Sovietskeho zväzu. Bolo vyrobených približne 8226 tankov T-70. V neskoršom období vojny sa podvozky tankov T-70 používali na samohybných delách SU-76.

</doc>
<doc id="33340" url="https://sk.wikipedia.org/wiki?curid=33340" title="Gemini 6A">
Gemini 6A

Gemini 6A (oficiálne Gemini VI-A) bol piaty americký pilotovaný kozmický let v rámci programu Gemini. Pôvodným cieľom misie bolo stretnutie a spojenie s cieľovým telesom Agena, ktorému sa však nepodarilo dostať na obežnú dráhu. Misia Gemini 6 tak stratila zmysel a bolo potrebné pre ňu naplánovať nový let, ktorý dostal označenie Gemini 6A. Nakoniec sa rozhodlo, že najprv odštartuje kozmická loď Gemini 7 k dlhodobému letu a až potom Gemini 6, ktorej hlavným cieľom sa teraz stalo tesné priblíženie k Gemini 7 a let vo formácii. Išlo o historicky prvé stretnutie pilotovaných kozmických lodí na obežnej dráhe Zeme.
Gemini 6.
Misia Gemini 6 mala odštartovať 25. októbra 1965. Veliacim pilotom misie mal byť skúsený Walter „Wally“ Schirra a pilotom Thomas Stafford, nováčik z tzv. novej deviatky astronautov ("The New Nine"). Astronauti tvorili tím už od apríla 1964, kedy boli určení za záložnú posádku Gemini 3. Posádka Gemini 6 bola oficiálne oznámená 15. apríla 1965. Záložnou posádkou sa stali Gus Grissom a John Young, ktorí leteli na Gemini 3. Grissoma vtedy čakal po splnení úloh v záložnej posádke Gemini 6 presun do programu Apollo a nechcelo sa mu už príliš venovať povinnostiam v záložnej posádke. Dával radšej prednosť pretekom automobilov a člnov. John Young tak musel za neho vykonávať množstvo práce. Hlavná posádka Gemini 6 sa medzitým pripravovala na svoj let. Schirra a Stafford boli spočiatku v kurióznej situácii. V továrni McDonnell Aircraft Corporation v St. Louis bol vtedy jediný simulátor stretávania kozmických telies. Na prevádzku simulátora sa využíval veľký sálový počítač, lenže ten využívala aj Boatmen’s National Bank of St. Louis na obsluhu svojich finančných transakcií. V banke pôsobil ako predseda správnej rady brat Jamesa McDonnella, zakladateľa koncernu McDonnell Aircraft. V takejto situácii museli astronauti každý deň o 15:30 skončiť s výcvikom, aby sa počítač mohol rekonfigurovať na spracovávanie peňažných prevodov. James McDonnell raz pozval astronautov na večeru a tí sa mu zdôverili so svojím problémom. Nasledujúci deň za astronautmi prišiel prezident McDonnellu David Lewis s tým, že odteraz môžu využívať počítač na svoje potreby bez obmedzení a banka sa prispôsobí. V priebehu leta 1965 boli tiež inštalované ďalšie dva simulátory na Cape Kennedy a v Stredisku pilotovaných letov ("Manned Spacecraft Center") v Houstone.
Výcvik na misiu Gemini 6 sa pochopiteľne sústreďoval prevažne na nácvik stretávania kozmických telies. Aby celá operácia prebehla tak, ako sa naplánovala, muselo sa dodržať veľmi striktné štartovacie okno. Štart cieľového telesa Agena a kozmickej lode Gemini 6 sa mal uskutočniť 25. októbra, pričom Gemini musela odštartovať presne 1 hodinu a 41 minút po Agene, čiže presne v momente, kedy Agena letela nad miestom štartu počas svojho prvého obletu Zeme. V pondelok 25. októbra astronauti vstávali okolo 07:00 miestneho času. Vzápätí sa Wally Schirra a Thomas Stafford osprchovali a absolvovali krátku lekársku prehliadku. Potom si sadli k raňajkám, ktoré tradične pozostávali zo steaku a vajíčok. Nasledoval odchod z Budovy pilotovaných letov ("Manned Spacecraft Operations Building") a presun na štartovaciu rampu 16, kde si v špeciálne upravenom obytnom prívese obliekli skafandre. Po oblečení a kontrole skafandrov sa astronauti v špeciálne upravenej dodávke presunuli na štartovací komplex 19, odkiaľ mali vyštartovať a kde ich náhradníci Grissom a Young zatiaľ konfigurovali ovládacie prvky v kabíne kozmickej lode Gemini 6. O 09:45 už Schirra a Stafford sedeli na svojich miestach v kozmickej lodi. Na štartovacom komplexe 14 medzitým prebiehalo odpočítavanie štartu zostavy Atlas-Agena. Štart Ageny sa uskutočnil o 10:00:04 miestneho času (15:00:04 svetového času), ale krátko po tom, čo sa Agena oddelila od nosiča, sa objavili prvé známky problémov. Podľa telemetrie sa Agena začala bezcieľne pohybovať a orientačný systém musel stroj s ťažkosťami stabilizovať. Potom, ako sa zapálil hlavný motor, aby Agenu usadil na obežnej dráhe, sa signál z telemetrie stratil. O niekoľko okamihov neskôr prišla od radarových staníc Vojenského letectva USA správa, že radary detegujú v oblasti, kde sa mala pohybovať Agena, päť úlomkov. Spočiatku si nikto nechcel pripustiť zlyhanie Ageny, a tak na rampe LC-19 naďalej prebiehalo odpočítavanie štartu Gemini 6. Päťdesiat minút po štarte mala Agena letieť v dosahu sledovacej stanice Carnarvon v Austrálii. Operátor na sledovacej stanici však ohlásil: "„Žiaden signál!“" O 10:54 miestneho času nakoniec došlo k zrušeniu odpočítavania a astronauti museli vystúpiť z kabíny.
Zlyhanie Ageny znamenalo značné zdržanie programu Gemini. Misia Gemini 6 stratila zmysel a bolo potrebné pre ňu naplánovať nový let. Neďaleko tribúny, z ktorej mali prizvaní hostia sledovať štart Gemini 6, stáli vtedy aj viceprezident McDonnell Aircraft Walter Burke a jeho zástupca John Yeardley, ktorí už vtedy prišli s nápadom prehodiť poradie misií Gemini 6 a 7. Podľa nich mala v plánovanom termíne najprv odštartovať misia Gemini 7, ktorá sa plánovala ako dlhodobý let, a potom s vyše týždenným odstupom malo dôjsť k štartu Gemini 6. Kozmická loď Gemini 7 mala pre Gemini 6 poslúžiť ako provizórne cieľové teleso namiesto Ageny. Burke a Yeardley tiež navrhli, že možno by sa dal narýchlo vyrobiť aj nafukovací spojovací uzol, ktorý by bol umiestnený v zadnej časti lode Gemini 7. Neďaleko od nich vtedy stáli aj astronauti Frank Borman a Jim Lovell, ktorí boli hlavnou posádkou misie Gemini 7, a nápad s nafukovacím spojovacím prstencom rezolútne odmietli. Nemali však nič proti tomu, keby sa k nim Schirra v lodi Gemini 6 priblížil do bezprostrednej blízkosti. Burke a Yeardley sa následne snažili svoj nápad predstaviť vedeniu programu. Riaditeľ odboru pilotovaných letov George Mueller a vedúci programu Gemini Chuck Mathews o tom spočiatku nechceli ani počuť. Vtedy sa sústredili na to, aby zaistili štart Gemini 7. Burke a Yeardley sa ale svojho nápadu nevzdávali a šli do Houstonu prehovoriť riaditeľa Strediska pilotovaných letov Roberta Gilrutha. Stretli sa s ním v jeho kancelárii v utorok 26. októbra 1965. Gilruth spočiatku presviedčal Burkea, že jeho plán je nereálny. Nakoniec si Gilruth uvedomil, že nedokáže prísť s presvedčivým argumentom, ktorý by vylučoval urobiť to, čo vymysleli Burke a Yeardley. Gilruthov zástupca George Low tiež nemal nič proti. Burke a Yeardley ešte potrebovali povolenie od riaditeľa letových operácií Chrisa Krafta, ktorý mal zvážiť, či bude možné zo zeme riadiť dva pilotované kozmické lety naraz. Kraft na ich nápad najprv zareagoval: "„To ste sa úplne zbláznili?“" Po porade so svojím tímom, ale aj Kraft zmenil názor. S novým letovým plánom pre Gemini 6 súhlasil aj riaditeľ NASA James Webb. Vo štvrtok 28. októbra sa uskutočnila tlačová konferencia, na ktorej bolo oficiálne oznámené, že 4. decembra odštartujú astronauti Borman a Lovell k dlhodobému letu Gemini 7 a 13. decembra bude nasledovať štart misie, teraz preznačenej na Gemini 6A, so Schirrom a Staffordom. Kampaň dvoch súbežných letov dostala neoficiálne pomenovanie podľa čísel misií a poradia, v akom mali odštartovať: „76“. Ešte v ten istý deň došlo k postupnej demontáži nosnej rakety Titan II GLV-6 a 29. októbra jej miesto zaujal nosič GLV-7. Šestka zatiaľ šla do dočasného úložiska pod ochrannú plachtu.
Problémy so štartom.
Potom, ako 4. decembra úspešne odštartovala misia Gemini 7, a konštrukcia štartovacej rampy LC-19 sa trocha ochladila, sa tím údržbárov a technikov pustil do práce. Rampa utrpela len minimálne poškodenia, a tak skoro ráno 5. decembra mohlo dôjsť k vývozu rakety Titan II GLV-6 z jej dočasného úložiska a k vztýčeniu na rampe. Najprv bol z horizontálnej polohy vztýčený prvý stupeň, naňho bol usadený druhý stupeň a nakoniec aj loď. Technikom sa počas jedného dňa podarilo zvládnuť kompletizáciu štartovacej zostavy Titan-Gemini, vykonať nevyhnutné prepojenia a simulovaný letový test. Štart Gemini 6A sa nakoniec mal uskutočniť už o deň skôr, čiže 12. decembra. V nedeľu ráno 12. decembra astronautov ešte pred úsvitom prebudil Deke Slayton, asistent riaditeľa pre operácie letových posádok. Záložná posádka Grissom a Young medzitým pripravila kozmickú loď Gemini 6 na štart. Wally Schirra a Thomas Stafford sa osprchovali a absolvovali krátku lekársku prehliadku. Potom si sadli k raňajkám, ku ktorým sa podával steak a vajíčka. Raňajkovali v spoločnosti astronauta Gordona Coopera. Nasledoval odchod z Budovy pilotovaných letov a presun na štartovaciu rampu 16, kde si v špeciálne upravenom obytnom prívese obliekli skafandre. Na rozdiel od predchádzajúcej cesty v októbri si Schirra tentokrát nezapálil Marlborku. Po oblečení a kontrole skafandrov sa astronauti v špeciálne upravenej dodávke presunuli na štartovací komplex 19, odkiaľ mali vyštartovať. Asi 90 minút pred štartom boli pripútaní na svoje miesta v kozmickej lodi Gemini 6. Záverečné prípravy na štart prebiehali hladko, takmer rutinne. Čakalo sa na presný okamih, kedy bude Gemini 7 prelietať nad kozmodrómom. Okamih prišiel podľa plánu krátko pred desiatou dopoludnia miestneho času. O 09:54:06 sa odpočítavanie dostalo k nule a nastal zážih motorov prvého stupňa rakety Titan.
Asi sekundu a pol potom, ako sekvencer vydal povel k zážihu, motory náhle stíchli. V riadiacom stredisku medzitým operátor Charlie Harlan, ktorý mal na starosti sledovanie funkcie nosiča, sledoval, ako kontrolky nárastu ťahu podľa plánu zablikali a hodiny začali odpočítavať. Ťah zrazu klesol a prístroje ukazovali vypnutie motorov. Vtedy sa Harlan musel bleskovo rozhodnúť, či prepnúť páčku "„abort“" (prerušenie štartu) vedľa svojho pultu. Neurobil tak a na komunikačnom kanáli zakričal na letového riaditeľa Chrisa Krafta: "„Štart neprebehol, štart neprebehol!“" Obaja astronauti v kokpite pozorne vnímali nárast hluku z motorov, vzrastajúce vibrácie a následné ticho. Obaja držali v rukách madlo katapultážneho systému a bleskovo rozmýšľali, čo ďalej. Stafford si pomyslel, ako budú po katapultáži vďaka kyslíkovej atmosfére v kabíne spolu so Schirrom zrejme upálení zaživa. Schirra sa snažil rýchlo zanalyzovať, či sa raketa zdvihla z rampy. V rozhodovaní mu nepomohol ani fakt, že komunikátor (CAPCOM) v riadiacom stredisku Alan Bean zatiaľ mlčal. Schirra ako skúsený testovací pilot nakoniec zachoval chladnú hlavu a dospel k záveru, že hoci sa na palubnej doske spustili hodiny, raketa sa nezdvihla z rampy ani o centimeter. Rozhodol sa počkať a pokojným hlasom ohlásil: "„Ok, len tu sedíme a dýchame.“" Schirra mal nakoniec pravdu, raketa Titan naozaj zostala na zemi. Keby sa tak nestalo a zdvihla sa len o pár centimetrov, vzápätí by dopadla späť na rampu a explodovala. Dôvod havarijného vypnutia motorov sa podarilo nájsť celkom rýchlo vďaka elektrickému káblu, ktorý mal byť do okamihu vzletu pripojený k rakete. Kábel sa mal odpojiť až po zdvihnutí nosiča do vzduchu, ale jeho nie úplne dobre sediaca zástrčka bola v podstate vytrasená von vibráciami pri zážihu. Systém na to zareagoval prerušením štartu. Odpojenie toho kábla okrem iného spúšťalo aj palubné hodiny v kokpite Gemini, čo posádku zmiatlo. Schirra a Stafford opäť nikam neleteli.
Našťastie to nebol vážny problém a ďalší pokus o štart sa mohol uskutočniť už o tri dni neskôr. Zatiaľ prebiehali dôkladné práce na kontrole rakety, rampy a tiež analýza údajov. Podľa záznamov to vyzeralo, že tlak v jednej z dvoch spaľovacích komôr začal klesať ešte predtým, než ten vytrasený kábel spôsobil prerušenie štartu. Klesali tiež tlaky paliva a okysličovadla a tiež aj otáčky turbočerpadla. Technici a inžinieri firmy Aerojet začali ešte večer 12. decembra s rozoberaním poruchového motora. Dôkladná celonočná prehliadka ale nepriniesla žiaden výsledok. Až nasledujúci deň asi o deviatej ráno jeden z technikov našiel príčinu poruchy. Pred niekoľkými mesiacmi prešiel plynový generátor rutinným čistením u výrobcu v Baltimore v Marylande. Všetky vstupy, výstupy a ventily boli počas čistenia zakryté záslepkami. Na vstupe okysličovadla do plynového generátora však niekto tú záslepku zabudol. Teraz sa ju podarilo nájsť a prípravy na ďalší pokus o štart mohli pokračovať. Technici podali úctyhodný výkon a včas stihli všetky úkony pred ďalším pokusom o štart.
Priebeh letu.
V stredu 15. decembra astronauti vstávali o 04:00 miestneho času. Schirru a Stafforda čakal už tretí pokus o štart. Osprchovali sa a absolvovali krátku lekársku prehliadku. Následne si sadli k raňajkám. Opäť sa podával steak a vajíčka. Tentokrát raňajkovali v spoločnosti šéfastronauta Alana Sheparda. Potom dostali inštrukcie od svojich náhradníkov Grissoma a Younga, ktorí spolu s pozemným personálom strávili hodiny pred úsvitom prípravou lode Gemini 6 na štart. Nasledoval odchod z Budovy pilotovaných letov a presun na štartovaciu rampu 16, kde si v špeciálne upravenom obytnom prívese obliekli skafandre. Po oblečení a kontrole skafandrov sa astronauti v špeciálne upravenej dodávke presunuli na štartovací komplex 19, odkiaľ mali vyštartovať. Krátko po 07:00 nastúpili do kabíny lode Gemini 6 a všimli si nápis "„Veľa šťastia od 2. zmeny“". Odpočítavanie prebiehalo bez problémov.
Misia Gemini 6A nakoniec úspešne odštartovala 15. decembra 1965 o 08:37:26,471 miestneho času (13:37:26,471 svetového času) pomocou nosnej rakety Titan II GLV zo štartovacieho komplexu 19 na Cape Kennedy. Rovnako ako minule aj teraz sa rozbehli hodiny na palubnej doske, ale tentoraz ich spustenie sprevádzal znateľný pohyb nahor. Schirra nadšene ohlásil: "„Hodiny sa rozbehli. Tentokrát je to naozaj!“" Vzlet rakety a navedenie kozmickej lode na obežnú dráhu Zeme prebehli bez problémov. Loď Gemini 7 s Bormanom a Lovellom bola vtedy 1 992 km pred nimi. Po nevyhnutných úkonoch začali Schirra a Stafford s približovacími manévrami. V čase 1 hodina a 34 minút po štarte začali so sériou štyroch manévrov, ktoré ich po hodine a pol doviedli do relatívnej blízkosti Gemini 7. Schirra a Stafford mali veľa práce. Dali si dole helmy a trocha sa napili džúsu, na viac nemali čas. V čase 3 hodiny a 7 minút po štarte astronauti zapli palubný radar svojej lode. Radar okamžite zachytil slabý odraz Gemini 7 a ohlásil záchyt. Spočiatku bol záchyt len prerušovaný, keďže Gemini 7 bola vtedy vzdialená 456 km, ale keď sa vzdialenosť medzi oboma loďami skracovala, radar sledoval druhú loď už bez problémov. Vo vzdialenosti 434 km už bol radarový záchyt pevný. V čase 5 hodín a 4 minúty po štarte Schirra ohlásil: "„Niečo vidím na dvanástej hodine!“" Spočiatku si ale nebol istý, či nepozoruje hviezdu Sírius, ale o chvíľu bolo jasné, že ten svetelný bod je kozmická loď Gemini 7, od ktorej sa odrážali slnečné lúče.
V čase 5 hodín a 19 minút po štarte začali Schirra a Stafford s finálnou fázou zbližovania. Gemini 7 bola z ich pohľadu mierne hore pod uhlom 28°. Približovanie prebiehalo bez problémov a po polhodine mohol Schirra začať brzdiť. V čase 05:54:36 po štarte sa približovanie zastavilo a obe lode leteli vo vzdialenosti 40 metrov od seba. Išlo o historicky prvé stretnutie pilotovaných kozmických lodí na obežnej dráhe Zeme. "„Gemini 6, Houston na príjme,“" ozval sa CAPCOM Elliot See, aby zistil, v akej fáze je zbližovanie. "„Sedíme tu všetci spolu a hráme bridž,“" zažartoval Schirra. O chvíľu dodal: "„Je tu celkom riadna prevádzka!“" "„Tak zavolaj policajta,“" poradil mu See. Kozmická loď Gemini 7 mala vtedy už pomerne málo paliva v orientačnom systéme OAMS ("Orbit Attitude and Maneuvering System"), a tak všetky manévre vykonával Schirra. Manévroval tak, aby si Gemini 7 mohli so Staffordom prezrieť, natočiť ju a odfotiť. Najmenšia dosiahnutá vzdialenosť medzi oboma loďami bola 30 cm a počas orbitálnej noci Schirra držal Gemini 6 vo vzdialenosti 7 metrov. Po prvom lete v tesnej blízkosti sa Schirra s Gemini 6 vzdialil na 50 až 70 metrov a začal s pomalým obletom, pri ktorom Gemini 6 stále mierila nosom k Gemini 7. Všetky tieto manévre vykonávali Schirra so Staffordom bez použitia radaru a počítača. Astronauti sa pri riadení striedali a let prebiehal bez problémov. Pri jednej príležitosti sa dokonca 20 minút nemuseli dotknúť páky ovládania orientačného systému. Astronautov oboch lodí prekvapili pozostatky po pyrotechnickom oddelení lode od nosiča. V zadnej časti oboch lodí sa vznášali drôty, kusy kovu a laminátu. Na povrchu lodí boli zreteľné aj tie najmenšie detaily a posádky sa mohli vzájomne sledovať v okienkach svojich kabín. Stafford pri tejto príležitosti okomentoval Lovellovu rastúcu bradu. V jeden moment sa za okienkom lode Gemini 6 objavil nápis "„Beat Army“" (Porazíme armádu), čím Schirra a Stafford poukázali na rivalitu medzi zložkami amerických ozbrojených síl. Schirra, Stafford a Lovell boli absolventami United States Naval Academy v Annapolise a Borman bol jediný z West Pointu.
Asi 5 hodín a 18 minút od prvého stretnutia lodí Gemini 6 a 7 Schirra vykonal separačný zážih, po ktorom sa loď Gemini 6 vzdialila. Po malej korekcii sa následne ustálila na rovnakej dráhe ako Gemini 7, necelých 50 km za ňou. Schirra a Stafford si už mohli oddýchnuť, odpútať sa zo sedadiel, najesť sa a napiť. Vykonali niekoľko jednoduchých experimentov s pozorovaním a snímaním zemského povrchu a potom išli spať. Na druhý deň letu sa Schirra prebudil s nádchou a upchanými dutinami. Trocha mu pomohol liek Actifed. Potom sa posádka Gemini 6 začala pripravovať na návrat. V čase 23 hodín, 57 minút a 37 sekúnd po štarte letela loď Gemini 6 nad USA počas svojho predposledného obletu Zeme. Stafford vtedy ohlásil: "„Gemini 7, tu je Gemini 6. Vidíme nejaký objekt, vyzerá ako satelit, pravdepodobne na polárnom orbite. Je na nízkej dráhe zo severu na juh pod strmým uhlom. Vyzerá to ako by to bolo... veľmi nízko. Zdá sa, že každú chvíľu vstúpi do atmosféry. Moment, skúsim zachytiť jeho signál...“" Vzápätí začala éterom znieť vianočná pieseň "Jingle Bells", ktorú Schirra hral na svojej fúkacej harmonike a Stafford ho sprevádzal rolničkami. Potom sa v presne určený čas zapálili brzdiace motory a Gemini 6 začala klesať k zemi. Palubný počítač napovedal Schirrovi ako natočiť kabínu tak, aby ju doviedol čo najbližšie k cieľovému bodu. Vo výške 24 km už kabína padala takmer kolmo. Padákový systém fungoval, ale prevesenie na dvojbodový záves bolo prudké (čo sa stalo aj pri misii Gemini 3) a Schirra si pritom zničil priezor svojej prilby, keď sa zaprel priezorom o ruku a kovová príruba rukavice mu pri silnom trhnutí rozbila priezor. Kozmická loď Gemini 6 v poriadku pristála 16. decembra 1965 o 10:28:50 miestneho času (15:28:50 UTC) na hladine Atlantického oceánu. Miesto pristátia sa nachádzalo 410 km severovýchodne od ostrova Grand Turk, necelých 18 km od lietadlovej lode USS "Wasp" a 12,9 km od plánovaného bodu. Oproti predchádzajúcim misiám to bolo značné zlepšenie v presnosti pristátia. Vzhľadom na pokojnú hladinu Atlantiku sa Schirra a Stafford rozhodli zostať v kabíne a asi hodinu po pristátí boli vyzdvihnutí na palubu USS "Wasp".

</doc>
<doc id="33341" url="https://sk.wikipedia.org/wiki?curid=33341" title="Rudolf II. (Svätá rímska ríša)">
Rudolf II. (Svätá rímska ríša)

Rudolf II. Habsburský (* 18. júl 1552, Viedeň – † 20. január 1612, Praha) bol rakúsky arcivojvoda (ako Rudolf V.), uhorský (v r. 15721608), český a nemecký kráľ (v r. 15751611) a rímskonemecký cisár (ako Rudolf II., v r. 15761611), syn cisára Maximiliána II. Habsburského a Márie Španielskej.
Mladosť a španielska výchova.
Rudolfov otec bol známy ako nábožensky umiernený panovník s veľmi blízkymi vzťahmi s príslušníkmi nekatolíckych náboženstiev. Rudolfovu matku, presvedčenú katolíčku, prejavy náboženskej tolerancie jej muža znepokojovali a v snahe ochrániť syna pred nevhodnými vplyvmi viedenského dvora ho poslala v r. 1564 spolu s mladším bratom Arnoštom na výchovu do katolíckeho Španielska na dvor svojho brata Filipa II., kde strávil sedem rokov. Zaumienila si vychovať zo synov vzorných zástancov katolíckej viery. Rudolf ako budúci následník trónu si v Španielsku mal osvojiť všetko, čo vladár potrebuje. Nechýbalo mu sebavedomie, rozsiahle vzdelanie a bohaté jazykové znalosti.
V Španielsku ho však najviac ohromila veľkoleposť a nádhera kráľovského dvora, podpora vedy a umenia zo strany panovníka a dôkladne vypracovaný a dodržiavaný ceremoniál, ktorý formálne potvrdzoval nielen spoločenské, ale predovšetkým mocenské postavenie kráľa voči poddaným. Tieto podnety v mladom Rudolfovi zanechali trvalé stopy.
Rudolf sa vrátil v roku 1571 a priniesol si na rakúske pomery nadpriemerné vzdelanie, fanatické protireformné zapálenie však nie – oveľa viac ho zaujímalo umenie a „prírodoveda“ (teda skôr alchýmia). Svoje osobné presvedčenie o náboženskej tolerancii Rudolf II. potvrdil odmietnutím Bartolomejskej noci v roku 1572:
V roku Rudolfovho návratu zomrel Ján II. Žigmund Zápoľský a Maxmiliánovi sa podarilo v roku 1572 presadiť u uhorských stavov, aby vyhlásili Rudolfa za svojho kráľa. 25. septembra 1572 bol v Prešporku korunovaný za uhorského kráľa.
Jeho pražskej korunovácii však predchádzali nekonečné rokovania jeho otca so zemským snemom o slobode vierovyznania a uznanie tzv. Českej konfesie, ktorá mala zaručiť náboženskú slobodu nekatolíckym cirkvám. Maximilián ju napokon v roku 1575 ústne potvrdil, čím bola podmienka stavov splnená. Rudolf mohol byť 22. septembra 1575 korunovaný svätováclavskou korunou českých kráľov. Ešte v auguste toho istého roka bol v Regensburgu zvolený za rímskeho kráľa.
Ešte v októbri toho istého roka bol v Regensburgu zvolený za rímskeho kráľa, avšak usídliť sa v Prahe mu otec stále neumožnil.
Rudolf a jeho duševná choroba.
V roku 1580 sa objavili prvé príznaky jeho duševnej choroby (maniodepresívna psychóza). Choroba sa u Rudolfa prejavovala striedaním nálad. Panovníkovu priazeň neraz striedali útoky a podozrenia, ktoré sa zhoršovali s pribúdajúcimi prejavmi šialenstva. Pri nich sa jeho nevôľa, záchvaty chorobnej podozrievavosti či výbuchy hnevu obracali proti najbližším služobníkom.
S veľkou obľubou sa dodnes tradujú aj historicky potvrdené príbehy troch komorných služobníkov – Jeronýma Makovského, 
Filipa Langa a Kašpara Ruckého. Tí si jeden po druhom získali cisárovu bezvýhradnú dôveru a neskrývane z nej ťažili. Ich príjmy rástli vďaka úplatkom, pretože bez ich súhlasu sa takmer nikomu nepodarilo dosiahnuť audienciu u cisára. Aj oni sa však stali obeťami intríg a postupne sa z výhodných postov navzájom vytlačili. Prví dvaja skončili vo väzení, kde Makovský pobudol až do roku 1624, Lang zomrel v roku 1610. Rucký spáchal pred uväznením samovraždu.
Praha ako cisárske sídlo.
V roku 1583 sa Rudolf rozhodol pre Prahu ako pre svoje stále sídlo. Učinil tak radikálne opatrenie, ktoré sa vymykalo dovtedajšej tradícii. Jeho predchodcovia na cisárskom tróne využívali Prahu iba sporadicky pri vybavovaní štátnických záležitostí. O presune sídla uvažoval už cisár Maximilián II., ktorý v Prahe často pobýval. Konečné rozhodnutie však urobil jeho syn Rudolf. Prahu povýšil na sídelné mesto, čím súčasne splnil sľub daný zemskému snemu pred svojou korunováciou. Metropolu zemí českej koruny pozdvihol na významné centrum politiky, kultúry a vzdelanosti.
Na Pražskom hrade bolo preto potrebné vybudovať tak rezidenciu, ktorá by zabezpečovala osobné pohodlie panovníka a umožňovala chod kráľovského dvora, ako aj zodpovedajúce technické zázemie pre centrálne dvorské úrady, ktoré sa sem presťahovali spolu s cisárom. V obmedzenom priestore bolo nutné počítať aj s bytovými priestormi pre tých dvoranov, ktorých musel mať panovník stále poruke. Súčasne sa pri prestavbe Pražského hradu myslelo i na umiestnenie bohatých umeleckých a vedeckých panovníkových zbierok. Na tento účel bolo vybudované severné krídlo hradného paláca s dnešnou Španielskou sálou. Mená staviteľov a iných umelcov, ktorí sa na prestavbe hradu podieľali, poznáme z hojne dochovanej úradnej korešpondencie a účtov. Pre cisára pracovali najmä severotalianski architekti G. Gargiolli, neskôr O. Fontana a G. M. Filippi.
Významné zmeny však nepostihli iba vlastnú panovníkovu rezidenciu, ale i celé mesto. Dlhoročná prítomnosť cisárskeho dvora pomohla Prahe k hospodárskemu a sociálnemu rozvoju a súčasne jej zaručila významné medzinárodné postavenie. V Prahe nastal stavebný rozvoj, sprevádzaný prílevom remeselníkov, umelcov a obchodníkov z rôznych končín Európy. I šľachta sa hromadne sťahovala do mesta.
Mecenáš poznania a umenia.
Rudolf II. bol známy ako „cisár ezoterikov, alchymistov a astrológov“. Tento prívlastok spolu s prezývkou „rakúsky Hermes Trismegistos“ ho plne vystihoval. Na svojom dvore sústredil učencov a mágov z celého sveta, dokonca vstúpil do rosenkruciánskeho združenia. Panovník posadnutý alchýmiou dúfal, že s pomocou učencov odhalí najskrytejšie tajomstvá ľudského poznania.
K najvýznamnejším učencom tej doby, ktorí žili na cisárskom dvore, patrili mág a astrológ John Dee, alchymista a astrológ Edward Kelley, ako i vedci svetového mena, matematici a astronómovia Tycho Brahe a Johannes Kepler. V rudolfínskej Prahe našiel na krátky čas útočisko aj významný renesančný vzdelanec Giordano Bruno, ktorý počas svojho pobytu dokonca prednášal na Karlovej univerzite.
Čo okrem vedeckého bádania Rudolfa fascinovalo, bol židovský mysticizmus. Najmä poznatky pražského rabína Jehudu Löwa ben Becalela v ňom vyvolávali neskrývaný záujem a túžbu stretnúť sa s ním. Stretnutie sa uskutočnilo 23. februára 1592 a rabín na cisára urobil nesmierny dojem. O obsahu ich rozhovoru nie je nič známe, ale historici predpokladajú, že šlo o rozpravy o kabale. Z tých čias pochádza i slávna legenda o Golemovi.
Rudolfa preslávila i jeho veľkolepá zbierka obrazov a iných umeleckých artefaktov. O jeho slávnej galérii, ktorú však mal česť vidieť iba málokto, sa hovorilo po celej Európe. K jej skvostom patrili diela takých umelcov, akými boli Tizian, Leonardo da Vinci či Albrecht Dürer. Po Rudolfovej smrti sa však umelecké diela roztratili. Časť zbierok sa dostala do Viedne či iných miest v Rakúsku a Nemecku, množstvo umeleckých skvostov však zmizlo vo Švédsku ako vojnová korisť po tridsaťročnej vojne.
Rudolfov koniec.
K Rudolfovmu koncu prispel i jeho nezáujem o politické dianie. Keď v roku 1593 vypukla vojna s Turkami a v roku 1604 vypuklo v Uhorsku povstanie Štefana Bočkaja, monarchia sa rútila do zániku, pretože povstalci s pomocou Turkov obsadili celé Slovensko a vpadli dokonca i na Moravu a do rakúskych krajín. Rudolfova pasivita vyvolala iniciatívu jeho brata Mateja, ktorý uzavrel so Štefanom Bočkajom a s Turkami mier. To bol začiatok konca Rudolfovho panovania.
Ten sa niesol v znamení trvalého ohrozenia cisárovej autority a síliacej duševnej choroby, v dôsledku ktorej bol postupne zbavovaný vlády nad jednotlivými krajinami v prospech svojho brata, ktorý získal podporu uhorských, rakúskych a moravských stavov.
Rudolf si udržal vládu iba v Čechách a v Sliezsku (vďaka udeleniu známeho Rudolfovho majestátu protestantským stavom 9. júla 1609). Hlavnou zásadou v ňom bola klauzula, že nikto nesmie byť nútený ku katolíctvu či k inému náboženstvu. Majestát vlastne potvrdzoval Českú konfesiu z roku 1575 a vzťahoval sa na šľachtu, kráľovské mestá i poddaných. Zaručoval slobodu vierovyznania bez ohľadu na postavenie jednotlivca. Aby boli dodržané ustanovenia Majestátu, bolo zvolených tridsať ochrancov viery (po desiatich z každého stavu).
V snahe zvrátiť stav, aby sa prípadným nástupcom na českom tróne stal jeho brat Matej, sa Rudolf odhodlal podniknúť ešte jeden pokus. Využil pomoc svojho bratranca, passauského biskupa Leopolda a v januári 1611 nechal vtrhnúť pasovské vojská do Čiech. Tým však vyvolal v krajine vlnu odporu, čo 11. apríla 1611 vyústilo do Rudolfovej vynútenej abdikácie a jeho nahradenia na českom tróne mladším bratom Matejom.
Na sklonku života sa Rudolfovi k duševnej chorobe pridalo i ochorenie pľúc, pečene, trombóza, ale i sprievodné znaky syfilidy. Neriadil sa radami lekárov, aby sa liečil, pretože veril proroctvu, že zomrie na mŕtvicu. Skonal ráno 20. januára 1612.
Po smrti boli jeho ostatky uložené do podzemnej hrobky svätovítskeho chrámu v Prahe.
Hodnotenie Rudolfovej osobnosti.
Historici charakterizujú Rudolfa II. ako veľmi vzdelaného človeka, vášnivého, ale systematického zberateľa a mecenáša ezoterických vied a umenia. Na druhej strane však cisára predstavujú ako ambiciózneho, no nedôsledného štátnika známeho aférami, samoľúbeho, od mladosti chorého a predovšetkým v posledných rokoch vlády veľmi nerozhodného. Obdobie jeho panovania sa označuje príznačným prívlastkom "rudolfínska doba".
Rodinné pomery.
Po celý svoj život ostal starým mládencom. Plánovaný sobáš s infantkou Izabelou, dcérou španielskeho kráľa Filipa II., dohodnutý v r. 1568, sa neuskutočnil (Izabela sa v r. 1597 vydala za Rudolfovho mladšieho brata Albrechta) a Rudolf ani nemal o manželstvo záujem. Známy je jeho vzťah k početným konkubínam, z ktorých najznámejšou a najstálejšou bola grófka Katarína Stradová.
Z jeho početných mileneckých vzťahov pochádzalo asi šesť potomkov, ktorých však nikdy oficiálne neuznal. Najznámejší bol jeho duševne chorý syn Julius Cesar d´Austria (* 1585 – † 1609), pravdepodobne tiež syn Kataríny Stradovej.

</doc>
<doc id="33345" url="https://sk.wikipedia.org/wiki?curid=33345" title="Spirit">
Spirit

Spirit (oficiálne: MER-A) je jedným z dvoch vozidiel misie Mars Exploration Rover americkej NASA. Spirit pristál na Marse 4. januára 2004 o 04:35 UTC. Jeho dvojča Opportunity úspešne pristálo na druhej strane Marsu 25. januára 2004.
Hoci sa pôvodne predpokladalo, že bude fungovať len 90 dní, Spirit sa aktívne pohyboval po povrchu šesť rokov. 26. januára 2010 ukončilo vozidlo svoj pohyb po povrchu planéty. Zaseklo sa na mieste západne od plošiny "Home plate". Príčinou je jeho zapadnutie do sypkého materiálu, z ktorého sa snažil vyslobodiť len pomocou piatich koliesok, pretože šieste bolo už dlhšiu dobu nefunkčné. Riadiace stredisko napokon pokusy o vyslobodenie ukončilo. Spirit však pokračoval vo svojej vedeckej činnosti aj zo stacionárnej pozície. 22. marca 2010 prestal vysielať, pričom sa predpokladalo, že sa tak stalo kvôli zníženej dodávke elektrického prúdu počas marťanskej zimy. Riadiace stredisko vyše roka pokračovalo v pokusoch o obnovenie spojenia. Posledný pokus nastal 25. mája 2011. Jeho dvojča Opportunity fungovalo až do roku 2018.
Pomenovanie vozidiel Spirit a Opportunity.
Vozidlá "Spirit" a "Opportunity" boli pomenované na základe študentskej súťaže, ktorú vyhrala deväťročná Sofi Collisová z Arizony.
I used to live in an Orphanage.
It was dark and cold and lonely.
At night, I looked up at the sparkly sky and felt better.
I dreamed I could fly there.
In America, I can make all my dreams come true...
Thank-you for the „Spirit“ and the „Opportunity“
—Sofi Collis, vek 9
Pozri NASA: Mená pre marťanské vozidlá "Spirit" a "Opportunity"
Opis telesa.
Po štarte mala sonda priemer a výšku . Počas preletu medziplanetárnym priestorom jej teleso pozostávalo z valcovej služobnej časti a pristávacieho modulu v tvare dvojitého kužeľa. Teleso bolo stabilizované rotáciou rýchlosťou 2 otočky za minútu.
Preletová časť.
Preletová časť mala prázdnu hmotnosť . Na spodnej strane bola vybavená panelom fotovoltaických batérií. Tie dodávali blízko Zeme vyše 600 W elektrickej energie. Ich výkon so vzrastajúcou vzdialenosťou sondy od Slnka postupne klesal. Pri Marse dodávali už len približne 300 W. Solárne panely dobíjali 2 lítiumsulfonylové akumulátorové batérie.
Preletová časť obsahovala aj dva bloky so štyrmi manévrovacími motormi na palivo hydrazín, ktoré boli uložené v dvoch guľatých titánových nádržiach (celkove ). Orientáciu jej zabezpečoval detektor Slnka a skener hviezd. Na spodnej strane preletovej časti boli umiestnené taktiež dve antény pre spojenie so Zemou – jedna anténa s nízkym ziskom, jedna so stredným ziskom. Nachádzal sa tu aj radiátor systému tepelnej regulácie.
Pristávacia časť.
Pristávací modul mal kryt tvorený kužeľovitým tepelným štítom s hmotnosťou a zadným kužeľovým krytom s hmotnosťou . K nemu bol pripojený padák s priemerom . Vnútri bola umiestnená vlastná pristávacia časť v tvare pravidelného štvorstenu vážiaca . Ku každej zo stien štvorstenu bolo pripojených 6 nafukovacích airbagov s pracovným tlakom 6,9 kPa. Tie slúžili na zmiernenie nárazu pri dopade na povrch planéty. Na trojuholníkovej podstave štvorstenu bolo ukotvené vozidlo. Bočné strany štvorstenu boli výklopné, roztvárané servomotormi, ktoré slúžili aj na prípadné uvedenie modulu do horizontálnej polohy.
Vlastné vozidlo s celkovou hmotnosťou má rozmery 1,49×2,29×. Je vybavené šesťkolesovým podvozkom so samostatne riadeným predným a zadným párom kolies. Systém so šiestimi výkyvne zavesenými kolesami s priemerom sa samostatnými elektromotormi umožňoval jazdu maximálnou rýchlosťou /s. Najvyššia rýchlosť v praxi bola /s. Podvozok toleroval sklon až 45° v ktoromkoľvek smere, ale riadiaci počítač povoľoval maximálny sklon 30°.
Na hornej podstave sú umiestnené 3 panely fotovoltaických batérií, z toho dva výklopné. Ich plocha je a maximálny príkonbol 140 W. Bezprostredne po pristátí bola denná priemerná dodávka elektrickej energie 900 Wh/sol, postupne však klesala v dôsledku toho, ako sa panely pokrývali prachom.
Na hornej podstave je umiestnený aj sťažeň PMA (Pancam Mast Assembly), na ktorého vrcholu je pár navigačných kamier NavCam (Navigation Camera) so zorným uhlom 45°. Ďalšie dve dvojice kamier HazCam (Hazard Avoidance Camera) so zorným poľom 120° umiestnené na spodnej strane vozidielka, na jeho prednej a zadnej časti, slúžili na detekciu prekážok na ceste do vzdialenosti . Okrem toho sa dala na navigáciu využiť aj experimentálna panoramatická kamera. Elektronika a dve lítiumsulfonylové akumulátorové batérie sú umiestnené v aerogelom tepelne izolovanej časti na trupe vozidla. Jej obal je vyrobený z kompozitného materiálu. Teplota vnútri bola udržovaná kombináciou odpadového tepla z elektroniky, elektrického kúrenia a ôsmich rádioizotopových vykurovacích elementov LWRHU (Lightweight Radioisotope Heater Unit).
Vedecké vybavenie vozidla.
Na palube vozidla je tiež disk DVD s menami viac než 4 miliónov osôb, ktoré o to požiadali.
Miesto pristátia: Columbia Memorial Station.
"Spirit" pristál v kráteri Gusev okolo od stredu cieľovej pristávacej elipsy 14,5718° S ± 30 metrov zemepisnej šírky, longitude 175,4785° E ± 0,5 metra zemepisnej dĺžky . Vozidlo, padáky, tepelný štít a niekoľko stôp po odraze sú viditeľné na obrázku urobenom sondou Mars Global Surveyor.
Panoráma ukazuje jemne zvlnený povrch, pokrytý malými kameňmi, s pohorím na horizonte vzdialenom asi . Riadiace stredisko misie MER pomenoval miesto pristátia „Columbia Memorial Station“, na pamiatku siedmich astronautov, ktorí zahynuli na palube raketoplánu Columbia.
27. januára NASA na pamiatku posádky Apollo 1 pomenovala tri vrchy severne od „Columbia Memorial Station“ ako Apollo 1 Hills. 2. februára bola, na počesť poslednej misie raketoplánu Columbia, pomenovaná skupina vrchov na východ od miesta pristátia ako Columbia Hills a sedem vrchov tohto pohoria ako Anderson, Brown, Chawla, Clark, Husband, McCool a Ramon. (NASA poslala tieto geografické názvy na potvrdenie do IAU.)
Udalosti a objavy.
Časová os.
Detailná chronológia udalostí a objavov je popísaná v článku Časová os vozidla Spirit. Nasledujúce odseky opisujú najzaujímavejšie udalosti.
Sleepy Hollow.
„Sleepy Hollow“, plytká priehlbina na povrchu Marsu v blízkosti vozidla "Spirit", bola prvým cieľom vozidla po opustení miesta pristátia. Vedci z NASA sa o tento kráter veľmi zaujímali. Jeho priemer je zhruba 9 metrov a je vzdialený okolo 12 metrov severne od miesta pristátia.
"Ako námorníci v minulosti používali sextant na 'fotenie Slnka,' ako to nazývali, my sme úspešne odfotili Slnko s našou panoramatickou kamerou a získané informácie sme použili na zameranie antény", povedal Matt Wallace (JPL), manažér misie.
Prvá farebná fotografia.
Vpravo je prvý farebný obrázok Marsu urobený panoramatickou kamerou vozidla "Spirit". Bol to obrázok s najväčším rozlíšením, aký kedy bol urobený z povrchu inej planéty. „Vidíme panoramatickú mozaiku zloženú zo štyrikrát tri obrázkov kamery“, povedal dizajnér kamery Jim Bell z Cornellu. Na tomto obrázku je 12 miliónov bodov (4 000 × 3 000). Toto je však len vrchol ľadovca, pretože tento obrázok, získaný 6. januára 2004, je iba osmina z panorámy urobenej touto kamerou a nie je stereo.
Anomália v správe flash pamäte.
21. januára (sol 18) Spirit náhle prerušil komunikáciu s riadiacim strediskom. Ďalší deň vozidlo vyslalo 7,8 bit/s pípnutie, potvrdzujúce, že prijalo vysielanie zo Zeme, ale zároveň naznačujúce, že sonda je v chybovom móde. Bolo to opísané ako veľmi vážny problém, ale potenciálne odstrániteľný, ak ide o chybu softvéru alebo pamäte a nie o zlyhanie hardvéru. Spiritu bolo nariadené, aby poslal systémové dáta. 23. januára skutočne poslal malou prenosovou rýchlosťou niekoľko krátkych správ, až konečne poslal 73 megabitov cez X band na sondu Mars Odyssey. To ukazovalo na problémy s anténou. Vozidlo bolo tiež od stredy v slučke procesora, ktorý sa naštartoval, nahral letový softvér a znova sa resetoval. Procesor nebol resetovaný hneď, ale až s hodinovým oneskorením. To mohlo byť spôsobené tým, že príkaz na reset nebol počas diagnostikovania vozidla vždy rozpoznaný.
Podľa odhadov vedúcej vývoja, Jennifer Trosperovej, sa problém zrodil v dvoch pamätiach robota – RAM a Flash. RAM okrem iného zabezpečuje organizáciu súborov uložených vo Flash pamäti. Práve priveľký nárast počtu súborov súvisiacich s fázou letu vyústil do zistenia, že kapacita RAM je nedostatočná. Ďalším cieľom riadiaceho centra bolo nahrať do robota program, ktorý by mal overiť túto teóriu a zmazať nadbytočné súbory. Po zmazaní nadbytočných súborov sa 6. februára (Sol 33) podarilo vozidlo dostať do pôvodného pracovného stavu a vedecké aktivity mohli pokračovať.
Prvé brúsenie kameňa na Marse.
Okrúhla a plytká priehlbina na obrázku je výsledkom prvého brúsenia kameňa na Marse. 6. februára brúska (Rock Abrasion Tool) na vozidle Spirit vybrúsila plochu s priemerom 45,5 milimetrov na kameni zvanom Adirondack počas 34. solu na Marse. Materiál z 2,65 milimetrov hlbokej diery bol bližšie preskúmaný mikroskopickým zobrazovačom a dvoma spektrometrami na robotickom ramene. Tento obrázok spravil Spirit panoramatickou kamerou kvôli vizuálnej kontrole úspešnosti brúsenia. Brúska pre obidve vozidlá bola vyrobená firmou Honeybee Robotics z New Yorku.
„"Rock Abrasion Tool" prekonal naše očakávania“, povedal Steve Gorevan z firmy Honeybee Robotics, vedúci vývojár tohto nástroja pre obidve vozidlá. "S parametrami, ktoré sme nastavili som si nemyslel, že by sme sa mohli dostať tak hlboko. Skutočne, keď sme virtuálne videli úplný kruh, bol som excitovaný až na hranicu toho, o čom som kedy sníval."
Mimi.
V strede tohto farebného obrázku spraveného panoramatickou kamerou na 40 sol je šupinkový kameň zvaný Mimi. Mimi je jeden z mnohých kameňov v tejto oblasti známej ako „Stone Council“, ale veľmi sa líši od kameňov, ktoré vedci až dosiaľ videli v kráteri Gusev. Šupinkovitý vzhľad Mimi viedol vedcov k mnohým hypotézam. Mimi mohol byť vystavený veľkému tlaku pri dopade meteoritu alebo mohol byť kedysi dunou, ktorá skamenela do takýchto šupinkových vrstiev procesom, ktorý niekedy spôsobuje voda.
Humphrey a stopy vody.
5. marca 2004 NASA oznámila, že "Spirit" našiel prvé príznaky, že v minulosti bola na Marse voda a to v kameni nazvanom „Humphrey“. Dr. Ray Arvidson z Washingtonovej univerzity v St. Louis počas tlačovej konferencie NASA povedal: „Ak by sme tento kameň našli na Zemi, povedali by sme, že ide o kameň vulkanického pôvodu, cez ktorý tiekla kvapalina.“ Oproti kameňom, ktoré skúmalo vozidlo "Opportunity", tento sa sformoval z magmy a potom zachytil svetlý materiál do malých škárok, ktorý vyzerá ako kryštalizované minerály. Ak toto vysvetlenie je pravdivé, minerály sa najlepšie rozpúšťajú vo vode, ktorá ich priniesla dovnútra kameňa, kde opäť skryštalizovali do neskoršej podoby. (Tlačová správa)
Kráter Bonneville.
11. marca 2004 Spirit dosiahol kráter Bonneville po približne 370 metrov dlhej ceste. Tento kráter má priemer asi 140 metrov a hĺbku 28 metrov. JPL rozhodla, že by nebol dobrý nápad poslať vozidlo na dno krátera, ak tam navyše nevideli žiadny zaujímavý objekt. Spirit prešiel po južnom okraji cez niekoľko pieskových dún a pokračoval juhozápadným smerom ku Columbia Hills.
Kráter Missoula.
Spirit dosiahol kráter Missoula počas solu 105. Kráter má priemer okolo 90 metrov a hĺbku okolo 18 metrov. S týmto kráterom sa neuvažovalo ako s prioritným cieľom kvôli tomu, že sa v ňom nachádzajú iba staršie horniny. Vozidlo prešlo po severnom okraji a pokračovalo smerom na juhovýchod.
Kráter Lahontan.
Kráter Lahontan dosiahol Spirit počas solu 118 a pohyboval sa popri jeho okraji ešte dva soly. Lahontan je asi 50 metrov široký a 9 metrov hlboký kráter. Po juhovýchodnej strane cesty vozidla sa tiahla dlhá piesková duna, ktorú Spirit obišiel.
Columbia Hills.
Na 159. sol Spirit dosiahol prvý z mnohých cieľov na upätí Columbia Hills zvaný West Spur. "Hankovu priehlbinu" študoval 23 solov. Vnútri priehlbiny sa nachádzal zvláštne vyzerajúci kameň pomenovaný "Pot of Gold".
Odtiaľ sa Spirit vydal severnou cestou po upätí vrchu priamo k ďalšiemu cieľu "Wooly Patch", ktorý študoval od 192. do 199. solu. Od solu 203 sa Spirit vydal južne smerom k vrcholu, až prišiel ku kameňu zvanom "Clovis". "Clovis" bol obrúsený a analyzovaný počas solov 210 až 225. Po ňom nasledoval "Ebenezer" (soly 226 – 235), "Tetl" (sol 270), "Uchben" a "Palinque" (soly 281 – 295), a "Lutefisk" (soly 296 – 303). Od solu 239 do 262 bol Mars pri pohľade zo Zeme schovaný za Slnkom, takže komunikácia so Spiritom nebola možná.
Spirit pomaly putoval okolo vrchu Husband Hill a na 344. sol bol pripravený vyšplhať sa cez "Cumberland Ridge" na „Larryho výhľad“ a do "Údolia Tennessee".
Počas solu 371 Spirit prišiel ku kameňu nazvanému "Peace" (mier) blízko vrchola "Cumberland Ridge". Tento kameň skúmal s brúskou RAT o dva soly neskôr (sol 373).
V polovici februára 2005 (sol 390) Spirit postupoval smerom k „Larryho výhľadu“ a kvôli problémom s jedným kolesom do kopca cúval. Vedci sa snažili v tejto dobe šetriť energiu na ďalší výstup. Prach na slnečných paneloch stále znižoval ich výkon, ktorý tak klesol z pôvodných 900 Wh krátko po pristátí na 350 Wh.
Spirit skúmal cestou rôzne ciele, ako napríklad narušenú pôdu "Paso Robles", ktorá obsahovala najväčší podiel solí nájdený na červenej planéte. Pôda obsahovala tiež veľký podiel fosforu a jeho zlúčenín, aj keď to nebolo viac ako pri inej vzorke, kameň „Wishstone“. Vedci to okomentovali slovami: „Stále skúšame zistiť, čo to znamená, ale je jasné, že v takom veľkom množstve soli mala prsty voda.“
9. marca 2005 (asi počas marťanskej noci) boli solárne panely Spiritu pravdepodobne očistené prašným vírom, tým sa zvýšil ich výkon až na 800 Wh za sol. Počas ďalších dní sa podarilo niekoľko vírov vyfotiť.
Počas solu 582 (21. augusta, 2005) dosiahol "Spirit" jeden z vrcholov kopca Husband, odkiaľ začal robiť panoramatické zábery. Vrchol je 82 metrov nad okolitou planinou, o 108 metrov vyššie a o 3 kilometre východným smerom ďalej, ako je miesto pristátia. Do septembra 2005 Spirit prešiel asi .
1. októbra rover začal východnou stranou zostup z kopca Husband. Cestou vykonával detailné merania na vybraných miestach, ale aj diaľkový prieskum vrátane snímkovania nočnej oblohy.
Vo februári 2006, počas solu 744, dorazil do oblasti zvanej "Home Plate". Išlo o asi široký kruhový útvar. Okraje jeho svahov mali vrstevnatú štruktúru. Robot ho skúmal do marca, potom sa presunul smerom k "McCool Hill", aby tam lepšie prečkal ďalšiu nastávajúcu zimu. Cestou, počas solu 779, sa mu ale pokazilo jedno zo šestice kolies. Pohyb rovera sa tak stal značne pomalším a vedci mu preto vybrali iné miesto na prezimovanie. Bol ním severný svah jednej z menších vyvýšenín "Columbia Hills". Hoci sa počas zimy Spirit nepohyboval, skúmal ciele v dosahu svojej robotickej ruky a ďalšie ciele na diaľku. Počas marťanskej zimy bol do neho tiež nahratý nový software. Zima vrcholila počas pozemského leta 2006, kedy rover dostával zo svojich solárnych panelov len asi 280 Wh energie denne. V pozemskej jeseni 2006, ktorá zodpovedala marťanskej jari, síce výkon solárnych panelov stúpal, no rover sa nehýbal z miesta. Mars totiž prekonával svoju konjunkciu so Slnkom a aktivity Spiritu boli preto obmedzené na minimum. Až v sole 1010, čo bol už november 2006, robot konečne prešiel 0,71 metra.
V nasledujúcom období rover absolvoval krátke presuny a výskum rozličných cieľov. Na Marse sa však rozpútala miestna prachová búrka. Kvôli nej 27. decembra 2006 poklesol výkon solárnych panelov stroja dokonca aj pod minimum, ktoré dosiahli v marťanskej zime. Rover sa ale stále krátko presúval okolo "Home Plate" a s využitím všetkých prístrojov vykonával výskum.
V júni 2007 Spirit zasiahla ďalšia prachová búrka, tentoraz globálna. Výkon jeho solárnych panelov, prirodzene, poklesol ešte viac než počas lokálnej búrky – len na 260 Wh za sol. Po obdobie niekoľkých týždňov musela byť aktivita rovera opäť obmedzená na minimum. Po skončení búrky pokračoval v pomalom pohybe a výskume "Home Plate".
V rokoch 2008 a 2009 rover stále trápil nízky výkon solárnych panelov, ktorý klesol až pod 200 Wh za deň. Jeho prejdené vzdialenosti boli teda malé. Výkon solárnych panelov napokon stúpol, ale robot mal pre poruchu pohonu kolesa stále problémy s jazdou cez sypkejšie oblasti.
Stupňujúce sa problémy.
V druhej polovici roku 2009 sa stav vozidla zhoršoval. Objavil sa problém s vysokoziskovou anténou HGA, ktorý sa síce podarilo prekonať. Nasledoval však reštart palubného počítača a problém s flash pamäťou, podobne ako počas 18. solu. Kvôli tomu by stratil neodvysielané údaje vždy po vypojení napájania. Flash pamäť sa nepodarilo opraviť, ale riadiaci tím vyvinul metódu, ako aspoň čiastočne pokračovať vo vedeckom programe misie. Pamäť sa napokon podarilo preformátovať a uviesť zase do prevádzky. V tej dobe bol ale rover čiastočne zapadnutý do piesku v oblasti nazvanej "Troy". V novembri a decembri 2009 prebiehali pokusy o jeho vyslobodenie, ale rover sa zakaždým posunul len málo, kým opäť zapadol. Situáciu zhoršovali opakujúce sa problémy s pravým zadným kolesom. 8. decembra bol pri diagnostických testoch nameraný vysoký elektrický odpor rotoru pohonu. Aj pravé predné koleso bolo funkčné iba s obmedzeniami. Jeho otáčanie bolo prerušované.
Začiatkom januára sa rover ešte používaním rozličných metód jazdy nepatrne posúval dopredu, no zároveň sa zahrabával hlbšie do sypkého materiálu. Riadiace stredisko preto vyskúšalo jazdu vzad, čo spočiatku vyzeralo nádejne napriek tomu, že mu už fungovali iba štyri kolesá. Približovala sa však ďalšia zima, a tak sa pokusy riadiaceho strediska preorientovali na snahu zlepšiť sklon jeho solárnych panelov k Slnku. 8. februára bol vydaný posledný povel na úpravu sklonu a to zníženie výšky závesu kolies na pravej strane a jej zvýšenie na pravej strane. Tým sa palube lepšie naklonila k severu, odkiaľ počas zimy na južnej pologuli Marsu prichádzajú slnečné lúče. Robotická ruka bola uložená do najlepšej zimnej pozície a dôležité údaje odvysielané na Zem. V marci rover prešiel na zimný režim, počas ktorého len raz denne absolvoval krátke meranie opacity atmosféry a raz týždenne sa spojil so Zemou. Po zvyšok času bol vypojený.
Celková vzdialenosť prejdená po povrchu Marsu činila . Opportunity počas rovnako dlhej doby fungovania prešla viac než dvakrát väčšiu vzdialenosť.
Koniec misie.
22. marca 2010, počas 2210. solu, sa robot odmlčal a odvtedy o sebe nepodal nijakú správu. Riadiace stredisko sa pravidelne pokúšalo spojiť s robotom po dobu dlhšiu než rok. Dúfali, že opätovne stúpajúce teploty na Marse preberú rover z hibernácie, do ktorej podľa predpokladov upadol kvôli nedostatku vyrábanej energie začiatkom marťanskej zimy. K vypojeniu akumulátorových batérií roveru pravdepodobne došlo medzi 22. a 30. marcom. 13. mája 2010 nastal na južnej pologuli zimný slnovrat. Kvôli následnej zlepšujúcej sa situácii pre solárne panely rovera pokusy pokračovali aj dlho po tomto termíne. Spojenie sa však obnoviť nepodarilo, a tak 25. mája 2011 NASA ukončila pokusy. K ukončeniu pokusov o obnovu spojenia prispelo tiež to, že spojovacie kapacity mali byť čoskoro zaneprázdnené ďalším pojazdným laboratóriom – MSL (Mars Science Laboratory), ktoré odštartovalo 26. novembra 2011.
Astronómia.
"Spirit" otáčal svoje kamery k marťanskej oblohe a pozoroval prechod Marsovho mesiaca Deimos cez Slnko (pozri Prechod Deima z Marsu). Začiatkom marca tiež spravil zatiaľ jedinú fotografiu Zeme z iného sveta.
12. januára 2005 od okolo 14:45 UTC do 23:05 UTC sa uskutočnil prechod Merkúra z Marsu. Teoreticky ho mohli pozorovať obidve vozidlá "Spirit" aj "Opportunity", ale rozlíšenie kamery nedovoľovalo vidieť Merkúrov 6,1" uhlový priemer. Boli schopné pozorovať iba prechody Deima cez Slnko s 2' uhlovým priemerom, asi 20-krát väčším ako Merkúrov. Dáta generované JPL Horizons indikovali, že "Opportunity" bola schopná sledovať tranzit od začiatku až po lokálny západ Slnka o 19:23 UTC pozemského času, kým "Spirit" bol schopný ho pozorovať od lokálneho východu Slnka o 19:38 UTC pozemského času až po koniec prechodu.
Pomenované po Spirite.
Ako ocenenie veľkého prínosu vozidla Spirit pre výskum Marsu nesie jeho meno planétka Spirit. Pomenovanie navrhla Ingrid van Houten-Groeneveldová, ktorá spolu s Corneliom Johannesom van Houtenom a Tomom Gehrelsom objavila túto planétku 24. septembra, 1960.

</doc>
<doc id="33346" url="https://sk.wikipedia.org/wiki?curid=33346" title="Opportunity">
Opportunity

Opportunity (angl. „"príležitosť"“, oficiálne: MER-B) bola kozmická sonda, ktorej hlavná časť, marsovský rover, je druhým z dvoch vozidiel misie Mars Exploration Rover americkej NASA. Bola to najdlhšie fungujúca sonda na povrchu Marsu a zároveň sonda, ktorá prekonala najväčšiu vzdialenosť na povrchu iného kozmického telesa ako je Zem. Opportunity pristála na Marse 25. januára 2004 v pristávacom module.
Štart sa uskutočnil 7. júla 2003 v čase 03:18:15 UT s nosnou raketou Delta 7925. Po 203-dňovom lete pristávací modul pristál na povrchu Marsu v oblasti "Meridiani Planum" podobným spôsobom ako jeho predchodca Mars Pathfinder. Pristávací modul po pristátí zaistil otočenie vozidla (roveru) do pracovnej polohy a rover z neho bezpečne zišiel na povrch Marsu. Rover bol vlastne mobilné geologické laboratórium, ktoré sa pohybovalo k vybraným povrchovým útvarom a detailne ich analyzovalo. Jeho pohyb zabezpečoval šesťkolesový podvozok, ktorý bol schopný prekonať aj prekážky väčšie ako priemer kolies.
Opportunity pracovala viac než štrnásť rokov, čím mnohonásobne prevýšila svoju pôvodne plánovanú 90-dňovú životnosť a viac než dvakrát prevýšila dĺžku činnosti svojho dvojčaťa Spirita. Jej funkčnosť ukončila až globálna marťanská prachová búrka v roku 2018.
Opis telesa.
Opportunity bola postavená skôr ako jej identické dvojča Spirit. Po štarte mala sonda priemer a výšku . Počas preletu medziplanetárnym priestorom jej teleso pozostávalo z valcovej služobnej časti a pristávacieho modulu v tvare dvojitého kužeľa. Teleso bolo stabilizované rotáciou rýchlosťou 2 otočky za minútu.
Preletová časť.
Preletová časť mala prázdnu hmotnosť . Na spodnej strane bola vybavená fotovoltaickými článkami. Tie dodávali blízko Zeme vyše 600 W elektrickej energie. Ich výkon so vzrastajúcou vzdialenosťou sondy od Slnka postupne klesal. Pri Marse dodávali už len približne 300 W. Solárne panely dobíjali 2 lítiumsulfonylové akumulátorové batérie.
Preletová časť obsahovala aj dva bloky so štyrmi manévrovacími motormi na palivo hydrazín, ktoré boli uložené v dvoch guľatých titánových nádržiach (celkom ). Orientáciu jej zabezpečoval detektor Slnka a skener hviezd. Na spodnej strane preletovej časti boli umiestnené taktiež dve antény pre spojenie so Zemou – jedna s nízkym ziskom, jedna so stredným ziskom. Nachádzal sa tu aj radiátor systému tepelnej regulácie.
Pristávacia časť.
Pristávací modul mal kryt tvorený kužeľovitým tepelným štítom s hmotnosťou a zadným kužeľovým krytom s hmotnosťou . K nemu bol pripojený padák s priemerom . Vnútri bola umiestnená vlastná pristávacia časť v tvare pravidelného štvorstenu vážiaca . Ku každej zo stien štvorstenu bolo pripojených 6 nafukovacích airbagov s pracovným tlakom 6,9 kPa. Tie slúžili na zmiernenie nárazu pri dopade na povrch planéty. Na trojuholníkovej podstave štvorstenu bolo ukotvené vozidlo. Bočné strany štvorstenu boli výklopné, roztvárané servomotormi, ktoré slúžili aj na prípadné uvedenie modulu do horizontálnej polohy.
Vlastné vozidlo s celkovou hmotnosťou má rozmery 1,49×2,29×. Je vybavené šesťkolesovým podvozkom so samostatne riadeným predným a zadným párom kolies. Systém so šiestimi výkyvne zavesenými kolesami s priemerom sa samostatnými elektromotormi umožňuje jazdu maximálnou rýchlosťou /s. Najvyššia rýchlosť v praxi bola /s. Podvozok toleruje sklon až 45° v ktoromkoľvek smere, ale riadiaci počítač povoľuje maximálny sklon 30°.
Na hornej podstave sú umiestnené 3 fotovoltaické panely, z toho dva výklopné. Ich plocha je a maximálny príkon 140 W. Bezprostredne po pristátí bola denná priemerná dodávka elektrickej energie 900 Wh/sol, postupne však klesala v dôsledku toho, ako sa panely pokrývali prachom.
Na hornej podstave je umiestnený aj sťažeň PMA (Pancam Mast Assembly), na ktorého vrchole je pár navigačných kamier NavCam (Navigation Camera) so zorným uhlom 45°. Ďalšie dve dvojice kamier HazCam (Hazard Avoidance Camera) so zorným poľom 120° umiestnené na spodnej strane vozidla, na jeho prednej a zadnej časti, slúžia na detekciu prekážok na ceste do vzdialenosti . Okrem toho sa dá na navigáciu využiť aj experimentálna panoramatická kamera. Elektronika a dve lítiumsulfonylové akumulátorové batérie sú umiestnené v aerogélom tepelne izolovanej časti na trupe vozidla. Jej obal je vyrobený z kompozitného materiálu. Teplota vnútri je udržovaná kombináciou odpadového tepla z elektroniky, elektrického kúrenia a ôsmich rádioizotopových vykurovacích elementov LWRHU (Lightweight Radioisotope Heater Unit).
Pomenovanie vozidiel Spirit a Opportunity.
Vozidlá "Spirit" a "Opportunity" boli pomenované na základe študentskej súťaže, ktorú vyhrala deväťročná Sofi Collisová z Arizony.
I used to live in an Orphanage.
It was dark and cold and lonely.
At night, I looked up at the sparkly sky and felt better.
I dreamed I could fly there.
In America, I can make all my dreams come true...
Thank-you for the „Spirit“ and the „Opportunity“
—Sofi Collis, vek 9
Pozri NASA: Mená pre marťanské vozidlá "Spirit" a "Opportunity"
Priebeh letu.
Štart Opportunity, ktorý sa mal podľa pôvodného plánu uskutočniť 25. júna 2003, bol niekoľkokrát odložený. Na vine bolo najprv zlé počasie, potom bezpečnostné dôvody (blízko miesta štartu sa objavila loď) a napokon pre problém s korkovou tepelnou izoláciou rakety. Posledný odklad prebehol v deň štartu, kvôli neotvorenému ventilu. Uskutočniť štart sa podarilo až 7. júla 2003 v čase 03:18:15,170 UT. Sondu, skladajúcu sa z preletového modulu, pristávacieho modulu (anglicky "lander") a vlastného vozidla, vyniesla do vesmíru nosná raketa Delta 7925. Zhruba 1 hodinu a 23 minút po štarte (v čase 04:41 UT) sa sonda oddelila od tretieho, posledného stupňa rakety a pokračovala v samostatnom lete. Pri štarte bola sústava sondy a urýchľovacieho stupňa zámerne navedená na takú dráhu, aby minula Mars vo vzdialenosti asi . Toto opatrenie zabezpečilo, aby oddelený tretí stupeň nedopadol na planétu. Kvôli získaniu správneho kurzu urobila Opportunity samotná niekoľko dráhových korekcií, prvú hneď na druhý deň po štarte.
Počas niekoľkomesačnej cesty k Marsu prebiehali kontroly všetkých prístrojov. Počas nich sa zistilo, že jeden z prístrojov, Mössbauerov spektrometer, nepracuje úplne správne, ale ostatné systémy sú v poriadku. Začiatkom novembra sa sonda dostala do problémov kvôli silnej slnečnej aktivite, no o niekoľko dní sa podarilo obnoviť normálny stav.
Pri pristávaní sondy riadiace stredisko využilo skúsenosti získané z pristávania jej dvojčaťa Spiritu. 26. januára 2004 v čase 04:34:49 UT sa sonda zorientovala pre vstup do atmosféry. V čase 04:44:46 UT sa pristávací modul oddelil od preletovej sekcie a vstúpil do atmosféry v čase 04:59:46 UT. Pristávací aparát dosadol na povrch Marsu v čase 05:05 UT.
Miesto pristátia: Challenger Memorial Station.
"Opportunity" pristála na pláni Meridiani (354,4742° v. d.; 1,9483° j. š.) asi od stredu pristávacej elipsy. Aj keď je Meridiani plochá planina bez kameňov, "Opportunity" sa počas pristátia obalená ochrannými vakmi dokotúľala do malého a plytkého impaktného krátera, neskôr pomenovaného "Eagle" (angl. „orol“) podľa amerického lunárneho modulu, ktorý ako prvý s ľudskou posádkou pristál na Mesiaci. Kráter "Eagle" má priemer 20 – 22 metrov. Vďaka blízkosti marťanského rovníka sa táto lokalita dokáže výnimočne zohriať až na +20 °C, no teploty v nej môžu klesnúť až na −73 °C.
Ešte v deň pristátia sa odklopili tri trojuholníkové panely pristávacieho aparátu, ktoré obaľovali rover počas letu. Vozidlo rozložilo svoje solárne panely a vysunulo kamerový stožiar. Na mieste pristátia vozidlo zostalo dva týždne, kým nevysunulo kameru hore, aby malo lepší rozhľad.
Terén v mieste pristátia je veľmi tmavý, sčasti pokrytý piesočnými alebo prachovými nánosmi. Z nich vystupujú horniny podložia. Na podrobnejších záberoch vedci rozoznali v horninách podložia výraznú vrstvovitosť. Na farebných snímkach sú v prachovom nánose zreteľné svetlejšie škvrny, ktoré vznikli, keď sa tadiaľ kotúľal pristávací aparát. Toto miesto nebolo pred pristátím Opportunity podrobne preskúmané sondou Mars Global Surveyor, aj keď táto sonda dodatočne zhotovila snímky miesta pristátia Opportunity s rozlíšením /pixel a o päť dní neskôr dokonca /pixel. Na snímkach sa dá nájsť aj miesto prvého dotyku pristávacieho puzdra povrchu Marsu a prach odfúknutý brzdiacimi raketami.
Geológovia privítali skutočnosť, že sonda pristála vnútri kráteru, pretože mali možnosť skúmať hlbšie časti terénu. Vo vzdialenosti necelého kilometra sa nachádzal väčší, asi 150 metrový kráter neskôr pomenovaný "Endurance" (angl. „trpezlivosť“). Názov krátera odrážal náročnosť jeho dosiahnutia.
28. januára 2004 NASA oznámila, že miesto pristátia bolo pomenované na pamiatku siedmich astronautov poslednej misie raketoplánu "Challenger", ktorí prišli o život v roku 1986, keď raketoplán krátko po štarte explodoval. Miesto pristátia Spiritu bolo zase pomenované na pamiatku obetí havárie raketoplánu Columbia.
Mená všetkých ostatných pozorovaných a skúmaných útvarov v mieste pristátia sú však neoficiálne a zaviedli ich vedci Jet Propulsion Laboratory (JPL) pre vlastné potreby.
Primárna misia.
Výjazd do terénu.
Počas druhého dňa na Marse (solu), Opportunity vyskúšala svoje vedecké prístroje a neskôr tiež rádiový prenos pomocou vysokoziskovej antény. Všetky testy dopadli úspešne. 28. januára robot rozložil predné kolesá a uzamkol ich nosný systém v definitívnej polohe. Nasledujúci deň (sol 5) sa predná výjazdová rampa naklonila, až sa dotkla povrchu, aby z nej rover mohol bez problémov zísť. Prebehla aj ďalšia etapa vyklápania podvozku, pri ktorom sa pripravil na cestu zadný pár kolies. 30. januára sa pripravil posledný pár – stredný – a na Zemi zatiaľ padlo konečné rozhodnutie, že rover opustí svoj pristávací modul do 24 hodín.
31. januára vyslalo riadiace stredisko roveru povel na opustenie plošiny. Opportunity presekla posledný kábel spájajúci ju s pristávacím modulom a dala sa do pohybu v čase 09:50:07 UT. Zastala na marťanskej pôde po prejdení asi trojmetrovej dráhy. Potom odoslala na Zem snímku prázdnej pristávacej plošiny a odtlačkov svojich kolies v marťanskom prachu. Na rozdiel od jej dvojčaťa Spiritu Opportunity nestretli pri výjazde nijaké komplikácie a mohla do terénu zamieriť priamou cestou. Spektrometer TES predbežne potvrdil prítomnosť minerálu hematitu v mieste pristátia sondy. Hematit je minerál, ktorý vzniká za prítomnosti vody, takže môže poukazovať na prítomnosť vody v tejto oblasti v minulosti.
V nasledujúcich dňoch sa Opportunity vydala smerom k odkrytému skalnému podložiu, pričom snímkovala povrch Marsu a analyzovala pôdu spektrometrami. Na záberoch zo 4. februára vedcov zaujali guľové zrná spočívajúce v prachu medzi obyčajnými nepravidelnými kameňmi. Počas pätnásteho solu (8. februára) rover dorazil k prvému kameňu pomenovanému ako "Stone Mountain" (angl. kamenná hora) a začal jeho detailný prieskum mikroskopickou kamerou a oboma spektrometrami. Na záberoch kameňa sa opäť objavili drobné guľové zrnká.
Prvé brúsenia kameňov.
Po skončení práce sa Opportunity vydala na pomalú cestu okolo skupiny skál, pričom opäť nachádzala malé guľaté zrnká. Po prejdení krátkych úsekov cesty robot snímkoval a pozoroval. Hneď ako ukončil hrubý prieskum skalísk, dostal príkaz prejsť na miesto, kde bola zistená vysoká koncentrácia hematitu. Po dosiahnutí tohto miesta ho preskúmal všetkými prístrojmi. 16. februára tiež pozoroval stav marťanskej atmosféry spolu so sondou Mars Global Surveyor. Nasledujúci deň Opportunity pomocou pravého predného kolesa vyhrabala v teréne 10 centimetrov hlbokú jamku a v ďalších dňoch skúmala novoodkrytý materiál. Skúmanie brázdy sa skončilo 20. februára (sol 26) a rover sa vydal k novému cieľu – oblasti "El Capitan". 23. februára Opportunity vyvŕtala do jedného z kameňov tejto oblasti dierku hlbokú 4 milimetre. Prvá analýza vrtu trvala 5 hodín, následne ju Mössbauerov spektrometer pozoroval ešte 24 hodín. 27. februára rover vybrúsil druhú dieru. Prieskum oboch vrtov sa skončil 1. marca 2004, kedy sa Opportunity vydala k novému cieľu – ku kameňu pomenovanému "Last Chance" (angl. posledná šanca).
Zatmenia Slnka.
S menšími problémami, ktoré vyplývali zo sklonu svahu, sa rover napokon dostal do cieľovej oblasti a 3. marca ju začal skúmať. Počas prieskumu "Last Chance" došlo k prechodu menšieho Marsovho mesiaca Deimos cez slnečný disk. Sonda udalosť sledovala panoramatickou kamerou. 
5. marca sa vozidlo znova pohlo a jeho ďalším cieľom sa stala oblasť "Slick Rock" (angl. vybrúsený kameň). Do jedného kameňa tejto oblasti sa Opportunity pokúšala vŕtať, ale neúspešne. Neskôr sa zistilo, že vŕtací nástroj sa kameňa ani nedotkol. Druhý, tentoraz úspešný pokus o vyvŕtanie diery prebehol 9. marca. Vŕtanie zastavil náraz do malých guľatých útvarov („čučoriedok“), ktoré už boli predtým niekoľkokrát pozorované. Vŕtačka sa dostala do hĺbky asi a potom rover začal meranie vo výbruse. 10. marca nastal ďalší prechod mesiaca popred slnečný disk, tentoraz však išlo o väčší Fobos. Z pozemského pohľadu je takáto udalosť vlastne zatmením, ale ani jeden mesiac Marsu nemá dostatočnú uhlovú veľkosť na to, aby Slnko úplne prekryl.
Marťanské „čučoriedky“ sú podľa analýzy údajov vyslaných Opportunity tiež z hematitu. Na základe toho možno usudzovať, že planina Meridiani bola v dávnej minulosti celá zaplavená vodou. Phillip Christensen, člen tímu MER, vyhlásil: „Čučoriedky sú konkrécie, ktoré sa postupne vytvorili v sedimentoch vysychajúcich marťanských morí.“ Podľa kalifornského astrobiológa Rhawna Gabriela Josepha a jeho tímu sa drobné guľaté štruktúry zväčšili. Spolu s ich vonkajšou podobnosťou týchto útvarov s pozemskými hubami a lišajníkmi to viedlo Josepha k záveru, že ide o živé organizmy. Štúdia však nevyvolala väčšiu odozvu a nie je sama osebe dôkazom života na Marse.
Výjazd z krátera.
11. a 12. bol výskum zameraný na „čučoriedky“ a vtedy vznikla aj snímka "Berry Bowl" (čučoriedkovej misy). Napokon sa ešte sonda pokúsila svojím predným kolesom odrieť kameň "Carousel" (kolotoč) a vzápätí sa vybrala na druhú stranu kráteru, aby začala s výskumom piatich vybraných oblastí. Túto fázu výskumu ukončila 21. marca. Potom sa pokúsila prvýkrát vyjsť z krátera, v ktorom sa nachádzala od svojho pristátia. Kolesá roveru sa však pokĺzavali na stenách krátera a vyjsť sa mu podarilo až 22. marca inou trasou.
"Bounce Rock".
Na okraji krátera potom prebiehali spektroskopické merania a tvorba panoramatických snímok. Po skončení tejto práce Opportunity zamierila ku kameňu "Bounce" (angl. náraz), do ktorého narazila ešte vnútri pristávacieho modulu počas pristávania a prevrátila ho. Došlo však k problémom v záložnom pamäťovom súbore a 30. marec strávil robot v nečinnosti. Technikom sa však podarilo poruchu lokalizovať a podnikli opatrenia, aby táto porucha neovplyvňovala ďalšiu prácu Opportunity. Aj do kameňa "Bounce" sa sonda pokúšala vŕtať a výsledkom bola dierka vyše hlboká. V kameni sa našli bublinky plynu, ktoré svojim zložením pripomínajú bublinky v niektorých meteoritoch z Marsu. Spektrometer navyše zistil, že väčšinu materiálu "Bounce" tvorí sopečný materiál pyroxén. Objav bol veľmi prekvapivý, pretože horninu s takýmto zložením nenašli zatiaľ ani roboty, ani sondy na obežnej dráhe Marsu.
Cesta ku kráteru "Endurance".
Prieskum kameňa a vrtu v ňom pokračoval do 4. apríla. Potom sa vydal na dlhú cestu smerom od krátera "Eagle" ku kráteru "Endurance". 5. apríla sa zastavil v oblasti nazvanej "Anatolia", ktorej geologické podložie pripomínalo podložie krátera "Eagle". Rover prešiel okolo koryta v tejto oblasti a vyhĺbil brázdu do prachového povrchu. Od 10. apríla do 13. apríla bol robot v nečinnosti, pretože v tom čase prebiehalo nahrávanie nového riadiaceho softvéru zo Zeme. Nový program obsahoval tri zásadné vylepšenia.
S novým softvérom robot pokračoval v pomalej ceste ku kráteru "Endurance". Jeho ďalším medzicieľom sa stal kráter "Fram". Dorazil k nemu 20. apríla. Technici na Zemi vybrali kameň na okraji krátera, ktorý dostal prezývku "Pilbara" a do neho 21. apríla robot navŕtal rekordne hlbokú, 7,2 milimetrovú dierku. Výskum kameňa pokračoval dva dni a potom sa Opportunity opäť pohla smerom ku kráteru "Endurance". 23. marca po skončení denného presunu vyhĺbila ďalšiu plytkú ryhu v marťanskej pôde, ktorú preskúmala.
25. marca (sol 90) nastalo ukončenie primárnej trojmesačnej misie pôvodne naplánovanej pre rover. Za ten čas Opportunity prekonala vzdialenosť 811,57 metra a na Zem odoslala 12 429 obrázkov.
Rozšírená misia.
"Endurance".
Počas 95. solu (30. apríla 2004) dorazila Opportunity na západný okraj krátera "Endurance". Prvé dni strávil rover na okraji krátera skúmajúc ho na diaľku. Počas 102. solu sa začal pomaly presúvať po okraji krátera. 105. až 108. sol strávil skúmaním kameňa "Lion Stone" (angl. leví kameň) a potom pokračoval v ceste okolo kráteru v protismere pohybu hodinových ručičiek. Cieľom jazdy bolo okrem vedeckého výskumu tiež zistiť, či je bezpečné spustiť rover dovnútra krátera. Na prelome mája a júna vozidlo skúmalo kameň "Diogenes" na okraji krátera. Niekoľko nocí trávil robot v „hlbokom spánku“, aby ušetril elektrickú energiu. Z tohto spánku sa však niekedy zobúdzal ešte nadránom, aby mohol využiť momentálny prelet retranslačnej družice na komunikáciu.
Opportunity začala 9. júna pomaly zostupovať do krátera. Kvôli prieskumu sa musela spúšťať po svahoch so sklonom takmer 30°. 17. júla robot skúmal zlom "Razorback" a útvar "Flatland". 19. júla prostredníctvom fotografických snímok zisťoval stav zaprášenia solárnych panelov vozidla marťanským prachom. Množstvo prachu na paneloch totiž ovplyvňuje množstvo elektrickej energie, ktorú môže rover dostávať. 
Počas prác v júli a auguste mal robot obrovské problémy s pokĺzavaním sa na pieskových svahoch. 
V polovici septembra sa Mars dostal do konjunkcie so Slnkom a kvôli veľmi obmedzenému rádiovému spojeniu sa program robota obmedzil na minimum. Problémy sa vyskytli aj pri presune k plánovanému cieľu "Burns Cliff", príkrej rozpukanej stene. Po skončení jazdy k cieľu robot zostal kvôli silným poklzom dokonca o 0,35 metra nižšie ako ležalo miesto, z ktorého sa vydal na cestu. "Burn Cliffs" geológov zaujali, pretože sa v nich stretávali dva typy hornín s rozlične smerovanými vrstvami. Začiatkom novembra bolo rozhodnuté o zmene plánu, keďže cesta k "Burns Cliff" nebola možná.
V kráteri strávil Opportunity celú marťanskú zimu, ktorá vyvrcholila 30. septembra 2004. Obe vozidlá, Spirit aj Opportunity, prečkali zimu bez problémov, čo projektantov prekvapilo.
Opportunity opustila kráter "Endurance" na 315. sol od pristátia potom, ako v ňom strávila 181 dní (6 mesiacov). Výjazd prebehol bez problémov. Robot sa venoval diaľkovým pozorovaniam a následne sa vrátil k stopám svojich kolies, ktoré zanechal pri príjazde ku kráteru. Potom sa vydal na jazdu k zvyškom svojho tepelného štítu. Dorazil k nemu 19. decembra a začal ho skúmať. Štít sa pri dopade na povrch rozpadol na dve veľké časti a množstvo menších úlomkov. Robot skúmal aj blízky kameň "Heat Shield Rock" (angl. "kameň pri tepelnom štíte"), pričom sa ukázalo, že ide o meteorit. Počas jeho prieskumu bola atmosféra dosť znečistená prachom. Z tohto dôvodu Opportunity dostávala len zhruba 75 % elektrickej energie z množstva, ktoré získala za jasných dní, a kvôli šetreniu musela byť často ukladaná do hlbokého spánku.
Jazda na juh.
Po skončení prieskumu štítu a jeho okolia sa 18. januára 2005 Opportunity vydala smerom na juh. Počas jazdy prebiehal diaľkový výskum okolia, ale aj niektorých blízkych útvarov, napríklad brázd v piesku, ktoré robot vyhĺbil koncom januára a 8. februára. V druhej polovici februára sa predmetom bližšieho výskumu robota stali kamene "Russet" a "Normandy". 
8. marca Opportunity dorazila k malému kráteru "Vostok", ktorý bol takmer celý zaviaty pieskom. Rover preskúmal kráter, urobil jeho panoramatickú snímku a zameral sa na ciele, ktorých pomenovania mali, podobne ako samotný kráter, vzťah k počiatkom sovietskej kozmonautiky: vzorka pôdy "Lajka" a kameň "Gagarin". Potom pokračoval vo svojej ceste na juh, pričom urobil rekordy v rýchlosti aj vzdialenosti presunu. Dokázal ísť rýchlosťou až 100 metrov za hodinu a počas 410. solu prekonal 220 metrov. 25. marca sa dostal do blízkosti zvlnených dún a začal skúmať ich zloženie. Potom duny prešiel a pokračoval v jazde na juh.
Začiatkom apríla sa vyskytli problémy, ktoré začali poruchou na retranslačnej družici Mars Odyssey. Vedecký program počas týchto dní bol obmedzený na nenáročné diaľkové pozorovania. Po vyriešení problémov sa Opportunity opäť vydala na juh a prekonala 5. kilometer svojej celkovej trasy po marťanskom povrchu. Jazdu prerušil problém s natáčaním pravého predného kolesa, ktoré zostalo vychýlené asi 8° od priameho smeru. Robot napokon pokračoval v jazde (oproti uplynulým dňom pomalšie) aj bez použitia ovládania problémového kolesa. Onedlho sa vyskytla anomália v činnosti počítača.
Uviaznutie v dune.
26. apríla Opportunity uviazla v dune z jemného piesku. Predné aj zadné kolesá boli v piesku ponorené viac než polovicou svojho priemeru. Cieľom jej ďalšej činnosti sa preto stali merania a snímky, ktoré mali riadiacemu stredisku pomôcť vozidlo vyslobodiť. Zároveň robila diaľkové pozorovania okolia. V Laboratóriu prúdového pohonu sa zatiaľ pracovníci snažili vytvoriť čo najvernejšiu kópiu materiálu, do ktorého robot zapadol, aby nasimulovali situáciu na Marse a vyskúšali spôsob možného vyslobodenia najprv na pozemskom dvojníkovi Opportunity. Napriek enormnému úsiliu riadiaceho strediska však rover prešiel do konca mája sotva 30 centimetrov. Kolesá robota dostali príkaz na spätný chod, ale silne sa pokĺzavali a stroj sa hýbal len nepatrne. Postupne sa však poklz zmenšoval a robot prekonával každý deň viac a viac centimetrov. Opacita atmosféry (množstvo prachu v atmosfére Marsu) sa však začiatkom júna opäť zväčšila, solárne panely dostávali menej energie a robot musel preto zmenšiť počet pokusov o svoje vyslobodenie. Napriek tomu sa stroj 4. júna z duny, medzitým pomenovanej "Purgatory Dune" (angl. „pekelná duna“), úplne dostal.
Vozidlo sa však od duny príliš nevzdialilo, pretože riadiace stredisko sa rozhodlo podrobne ju preskúmať a zistiť, prečo práve do nej rover zapadol, keď s inými dunami nemal problém. Najprv prebiehal diaľkový prieskum duny, potom sa k nej Opportunity pomaly priblížila a preskúmala ju zblízka. Po skončení prieskumu pokračovala vo svojej ceste na juh. Aby znova nezapadla do duny, dostala príkaz ju obísť. Počas tohto manévru bol riadiaci tím veľmi opatrný. Pozorne sa sledoval náklon vozidla, vychýlenie vo všetkých troch osách, zaťaženie náhonu kolies a tiež poklz kolies.
"Erebus".
V auguste sa rover dostal do oblasti pokrytej plochými kameňmi. Podrobne preskúmal niekoľko cieľov ("Arkansas", "Fruit Basket", "Lemon Rind" "Strawberry", a vzorku pôdy "Reiner Gamma"). Potom pokračoval v jazde, pričom vykonával štandardný prieskum. Jeho ďalším cieľom bol kráter nazvaný "Erebus" a výskum hornín na jeho okrajoch. Na okraji krátera došlo niekoľkokrát k nečakanému resetovaniu palubného počítača a prepnutie vozidla do bezpečnostného módu, ktorý vyvolal stav hlbokého spánku. Napriek problémom začala Opportunity v októbri obchádzať kráter "Erebus" západným smerom. Kvôli pokĺzavaniu kolies a obavám, aby robot opäť nezapadol, mu riadiace stredisko nariadilo zmeniť pôvodne plánovanú trasu. K problémom s reštartovaním počítača a s pokĺzavaním kolies sa pridala opäť zvýšená prašnosť atmosféry, kvôli ktorej musel rover šetriť energiou. Dôvodom znečistenia atmosféry bola prachová búrka. Zakalenie atmosféry bolo také silné, že robot niekedy nevykonával svoje obvyklé činnosti. Začiatkom novembra sa situácia s energiou mierne zlepšila. Opportunity pokračovala v objazde krátera a venovala sa výskumu niekoľkých vytipovaných cieľov. 9. novembra došlo pravdepodobne k odfúknutiu prachovej vrstvy na solárnych paneloch, čím sa príkon elektrickej energie vrátil do normálu.
Začiatkom decembra zostala Opportunity stáť na okraji krátera, pretože sa jej nepodarilo zložiť robotické rameno do prepravnej polohy. Príčina tejto poruchy nebola známa a riadiace stredisko absolvovalo niekoľko pokusov o nápravu. Nehybná Opportunity sa zatiaľ venovala diaľkovým pozorovaniam. 2. januára sa problém s robotickým ramenom podarilo vyriešiť a rover mohol pokračovať v jazde a v práci na okraji krátera. Kamera PanCam robila množstvo snímok, z ktorých vznikla farebná panoráma krátera "Erebus". Dovnútra samotného krátera však nevstúpila. 19. januára sa Opportunity po 58 dňoch strávených na jednom mieste znova pohla a dokončovala geologický prieskum okraja krátera. Opakované ťažkosti so skladaním robotickej ruky priebeh výskumu spomaľovali. Vo februári a marci postupne prechádzala od jedného cieľa k druhému.
Na ceste k "Victorii".
Po skončení prieskumu krátera "Erebus" 5. marca 2006, sonda jazdu na juh zrýchlila. Jej ďalším cieľom sa stal kráter Victoria, od ktorého bola začiatkom februára vzdialená asi . Cestou rover vykonával pravidelný diaľkový prieskum a meranie blízkeho okolia. Každý sol prekonal niekoľko desiatok metrov a po skončení denného presunu snímal okolie a oblohu. Cestu trochu skomplikovala porucha na retranslačnej družici 2001 Mars Odyssey.
6. mája bol už identifikovaný okraj krátera "Victoria" na fotografiách roveru. Stále ho však od neho delila vzdialenosť . Počas 833. solu vozidlo opäť zapadlo do duny, napriek tomu, že ju riadiace stredisko zhodnotilo ako bezpečnú. Podľa fotografií sa však kolesá nezahrabali tak hlboko ako pred rokom. Pokusy o vyslobodenie prebiehali niekoľko dní, a počas 841. solu sa Opportunity z duny dostala. Po vyfotografovaní duny robot opäť pokračoval vo svojej jazde ku kráteru "Victoria", ktorý bol už vzdialený menej ako . Po skončení denného presunu často merala opacitu atmosféry. Ako vedľajší cieľ na ceste k veľkému kráteru Victoria bol vybraný oveľa menší kráter "Beagle", vzdialený asi 500 metrov od Victorie. Opportunity vyfotografovala panorámu menšieho krátera, snímkovala vybrané ciele, ale pokračovala tiež v meraniach opacity atmosféry. Počas 907. solu rover kráter opustil a pokračoval v jazde k "Victorii".
"Victoria".
Opportunity dorazila k okraju krátera "Victoria" 26. septembra 2006 (sol 952). Najprv uskutočnila výskum na diaľku a s panoramatickými snímkami, potom sa presunula k útesom pomenovaným "Cape Verde". Victoria bol najväčší a najhlbší kráter, ktorý táto sonda na Marse skúmala. Jeho hĺbka dosahuje až 70 metrov pod úroveň terénu.
Prvým cieľom podrobnejšieho výskumu rovera sa stal útvar "Cape Verde" na okraji krátera. Prácu rušila konjunkcia Marsu so Slnkom, kvôli ktorej boli aktivity robota opäť obmedzené na minimum a celý mesiac sa nekonal nijaký pohyb vozidla. Ďalšie správy o činnosti Opportunity boli zverejnené až 13. novembra 2006 Opportunity sa venovala "Cape Verde" aj počas konjunkcie a robila jeho snímky. Po skončení práce na "Cape Verde" sa robot vydal k ďalšiemu útvaru, "Cape St. Mary". Z "Cape St. Mary" fotografovala vrstvy hornín severnej časti "Cape Verde". Potom sa vydala na objazd krátera, pričom hľadala bezpečné miesto, ktorým by mohla zostúpiť do jeho vnútra. Pomenovanie mysov (angl. "cape") a zálivov kráteru "Victoria" vychádza z geografických názvov spojených s objaviteľskou plavbou Fernanda Magalhaesa, ktorého flotila s loďou "Victoria" po prvýkrát oboplávala svet.
Riadiace stredisko zapojilo Opportunity aj do pokusov získať opäť kontakt s nedávno stratenou sondou Mars Global Surveyor. Ani Opportunity však nezachytila jej signál.
Začiatkom roka 2007 Opportunity zaznamenala poruchu vŕtačky RAT. Jej následná skúška ukázala, že pravdepodobne zlyhal prívodník senzoru, ktorý hlási okamih dotyku nástroja s povrchom horniny. Robot pokračoval v objazde, pričom študoval rôzne ciele v okolí kráteru, ako aj stav atmosféry. Pri ďalšom pohybe pozdĺž okraja krátera naučil riadiaci tím sondu orientovať sa v teréne podľa stôp kolies, ktoré zanechávala v piesku. Okolitý piesočný terén bol totiž relatívne plochý a bez výrazných orientačných bodov. 6. februára prekonala celková dĺžka dráhy prejdenej roverom hranicu , životnosť jej konštrukcie bola pritom projektovaná len na . V druhej polovici februára sa sonda venovala útvaru pomenovanému po známom pozemskom Myse dobrej nádeje – "Cape of Good Hope". V postupnom objazde krátera pokračovala až do apríla 2007. Pri útese "Tierra del Fuego", ktorý bol cca 100° od "Duck Bay", sa otočila a vracala naspäť k "Duck Bay", pričom pátrala po mieste vhodnom pre vstup dovnútra. V máji 2007 vietor opäť očistil solárne panely roveru, následkom čoho vzrástla produkcia elektrickej energie na hodnoty, ktoré dosahovala krátko po pristátí.
Dovnútra krátera "Victoria" vstúpila Opportunity v septembri 2007. Zostup sa plánoval už na júl 2007, ale oddialili ho intenzívne prachové búrky. Zvírený prach zatienil Slnko natoľko, že produkcia elektrickej energie klesla na svoje rekordné minimum od začiatku celej misie. Robot bol nútený energiou veľmi šetriť a nevykonával takmer nijaké vedecké činnosti okrem pozorovania oblohy. Prachová búrka dosiahla celoplanetárny charakter. Po prvýkrát hrozilo úplné ukončenie činnosti vozidla.
Prvou úlohou sondy po vstupe do krátera bolo opatrne preskúmať terén bezprostredne za jeho okrajom. Po prvom prekročení okraja zacúvala späť na rovinu. Krátko po jej „definitívnom“ vstupe dovnútra sa vyskytli problémy s retranslačnou družicou Mars Odyssey. Keď bola komunikácia s retranslačnou družicou opäť možná, Opportunity pokračovala v zostupe. Podobne ako pri výskume krátera "Endurance", aj vnútri "Victorie" upadala v noci do rôzne dlhého „hlbokého spánku“, aby šetrila energiou. Sklon svahu dosahoval miestami až 25°, čo bolo na hranici prípustných náklonov.
Rok 2008.
Na prelome februára a marca množstvo vyrobenej elektrickej energie kolísalo, hoci opacita atmosféry a množstvo prachu na solárnych paneloch boli približne konštantné a rover sa ani nepohol. Pre tento jav sa doteraz nenašlo uspokojivé fyzikálne vysvetlenie. Začiatkom marca 2008 vypadol na niekoľko dní vysielač Deep Space Network, ktorým boli robotu odovzdávané inštrukcie zo Zeme. 3. marca sa však vysielanie obnovilo. Ďalšie obmedzenie komunikácie v nasledujúcich dňoch bolo spôsobené príkrym svahom, na ktorom sonda stála a kvôli ktorému mala problémy so sledovaním dráhy prelietajúcej retranslačnej družice.
Aj napriek veľmi opatrnej jazde v apríli 2008 Opportunity opäť dočasne uviazla v piesku. K tomu sa pridružilo poškodenie motoru vnútri kĺbu robotickej ruky, čo bolo zrejme spôsobené jeho opotrebovaním a veľkými výkyvmi teplôt. Príčina týchto výkyvov spočívala v poruche vyhrievacieho článku. Problémy s rozkladaním robotickej ruky mal rover už dávnejšie. Počas analýzy problému s robotickou rukou stál nehybne na jednom mieste, snímkoval okolie, oblohu a najmä pohyb oblačnosti. Napokon sa rover opäť pohol, no poškodenú robotickú ruku už ďalej nemohol niesť v prepravnej polohe.
25. júna sa na Marse začala zima, krátko predtým bola planéta dokonca v aféliu, čo množstvo prichádzajúceho slnečného žiarenia ešte znížilo. Ďalšie obmedzenie spôsobilo to, že Opportunity sa postupne približovala k útesom "Cape Verde", ktoré jej postupne zatieňovali oblohu. Akumulátorové batérie preto niekedy musela dobíjať celý sol.
Vedecký výskum v kráteri pokračoval s drobnými technickými problémami až do augusta, potom sa pre sondu začal namáhavý výstup z krátera späť na okolitú planinu. Presun sa uskutočňoval v niekoľkých etapách, v prestávkach medzi nimi sonda stála na mieste a snímala oblohu. Miestom výstupu sa stal svah "Duck Bay" a Opportunity po ňom vyšla z krátera "Victoria" dňa 28. augusta 2008, počas 1634. solu. Vnútri krátera strávila viac než 340 solov.
Putovanie ku kráteru "Endeavour".
Po opustení krátera "Victoria" bol pre Opportunity vybraný ako ďalší cieľ oveľa väčší a vzdialenejší kráter "Endeavour". Vzdušnou čiarou je "Endeavour" od "Victorie" vzdialený 11 kilometrov a jeho priemer je 22 kilometrov. Mnohí predpokladali, že starnúci robot kráter nedosiahne a jeho činnosť sa skončí na ceste k nemu. Opportunity však bola v pomerne dobrom technickom stave, až na niektoré malé problémy, napríklad čiastočne nepohyblivú robotickú ruku, prach v spektrometri a mierne zaprášené solárne panely.
Prvé kilometre trasy zdolal rover bez problémov. Na prelome novembra a decembra 2008 bola činnosť opäť obmedzená kvôli ďalšej konjunkcii Marsu so Slnkom. Krátko po obnovení plnohodnotného obojstranného spojenia sa ukázalo, že robot má problém s flash pamäťou. Po jeho vyriešení sa objavil ďalší problém, tentoraz s brúskou RAT, ktorá zlyhala pri pokuse očistiť povrch jedného zo skúmaných kameňov. Analýza závady ukázala, že za to môže pravdepodobne chybný senzor. Technici sa však nevzdávali nádeje, že vŕtačku bude ešte možné aspoň v obmedzenej miere používať, čo sa aj dokázalo pri jej úspešnom použití 26. marca.
Rok 2009.
Začiatkom roku 2009 už bolo množstvo snímok odoslaných robotmi Spirit a Opportunity na Zem asi štvrť milióna a množstvo odoslaných údajov prevyšovalo 36 gigabajtov.
31. januára spôsobil zásah kozmickým žiarením poruchu na kamerovom stožiari. 6. marca postihla rover vážna chyba v sekvencii jazdy a namiesto cúvania prešiel o plánovanú vzdialenosť dopredu. Terén bol našťastie bezpečný a roveru sa nič nestalo. V apríli Opportunity opäť zapadla do duny, ale už po dvoch dňoch sa jej z nej podarilo vycúvať. V máji odborníci na Opportunity vyskúšali prehliadku jej podvozku, aby zistili, či sa tento postup dá použiť aj u Spiritu, ktorý mal dlhodobý problém s nemožnosťou pokračovania v jazde. Jazda ku kráteru pokračovala bez väčších komplikácií, problémom bol len neustály zvýšený odber elektrickej energie na jednom z kolies. Kvôli nemu si sonda občas musela spraviť "oddychové pauzy".
V júli 2009 Oppportunity východne od seba zaregistrovala netypický, skoro 1 meter dlhý kameň, ktorý, ako sa napokon ukázalo, bol ďalším meteoritom. Sonda otvorila kryt zrkadla svojho infračerveného spektrometra. Technici dúfali, že priaznivý závan vetra by z neho mohol očistiť prach tak, ako už niekoľkokrát zo solárnych panelov. Výskumu meteoritu sa sonda venovala až do konca augusta 2009. V septembri 2009 sa komunikačná sonda MRO dostala do problémov a pre činnosť Opportunity tak nezostávala plná prenosová kapacita. Zároveň bolo istú dobu uzavreté riadiace stredisko kvôli rozsiahlym lesným požiarom v Kalifornii. Keď Opportunity nedostala očakávané príkazy, prešla na náhradný program. Po normálnom obnovení komunikácie sonda čoskoro dokončila výskum meteoritu "Block Island" a od 12. septembra pokračovala vo svojej ceste k Endeavouru. Za jeden sol prešla pár desiatok metrov. V októbri sa venovala prieskumu ďalšieho, asi polmetrového meteoritu. V tomto mesiaci objavila meteority až dva. Pravé predné koleso začínalo spôsobovať problémy. Opätovné problémy s retranslačnou družicou, tentoraz s Mars Oddysey, spôsobili v novembri čiastočné obmedzenie komunikácie. Ku koncu roka sa sonda venovala zaujímavému balvanu vyvrhnutého zrejme z hĺbok Marsu (aj keď prvotné teórie hovorili o ďalšom meteorite). Opportunity opustila tento kameň a vydala sa opäť na cestu ku kráteru "Endeavour" až v prvej polovici januára. Vietor trochu očistil solárne panely sondy, k očisteniu spektrometra však stále nedošlo.
Rok 2010.
Na prelome januára a februára sa sonda pristavila pri impaktnom kráteri, zatiaľ najmladšom, aký bol kedy na Marse skúmaný. Jeho vek sa odhaduje len na približne 1 000 rokov. Situácia so zaprášeným zrkadlom spektrometra sa nezlepšovala. Zato koliesko, ktoré spôsobovalo v jeseni 2009 problémy, malo odber prúdu v prípustných limitoch. Pri mladom kráteri sa sonda zdržala až do 3. marca, potom opäť vyrazila ku svojmu konečnému cieľu, kráteru "Endeavour". 22. marca 2010 sa jej dvojča Spirit definitívne odmlčalo. Opportunity však fungovala a pracovala ďalej.
S blížiacou sa ďalšou zimou musela sonda občas odpočívať, aby dobila svoje batérie. Putovanie ďalej komplikoval občasný zvýšený odber prúdu problematického pravého kolesa, ktorý sa rozšíril z pravého predného už aj na pravé stredné koleso. Zároveň sa kolesá v ťažkom teréne občas poklzávali. Sonda sa striedavo presúvala a "oddychovala" až do mája, kedy na Marse vyvrcholila zima. Závany vetra v máji a v júni opäť mierne prečistili solárne panely a zlepšili výrobu energie. To spôsobilo aj mierne zrýchlenie jej napredovania. Množstvo slnečného žiarenia, ktoré bolo schopné preniknúť cez vrstvu prachu, sa zvýšilo až na 79,5 %. V strede mesiaca prešla družica Mars Odyssey už zase do bezpečnostného módu, takže jediné údaje, ktoré bolo možné od Opportunity prijať, sa týkali telemetrie. Po prekonaní problému sa sonda vrátila k normálnej činnosti. Na prelome mája a júna sa objavila porucha na stožiari, ktorý nesie a otáča panoramatickú kameru. Kĺb otáčajúci sa vo vodorovnom smere sa odmietal pohnúť. Ako príčinu poruchy bol stanovený infračervený spektrometer Mini-TES, ktorý sa na stožiari tiež nachádza. Odvtedy bol tento spektrometer lepšie sledovaný a stožiar opäť začal plniť svoje funkcie. Zvyšok júna sa niesol v rýchlom napredovaní ku kráteru "Endeavour" sprevádzanom pravidelným meraním atmosférickej opacity. Začiatkom júla sa sonda zamerala na výskum geologického cieľa "Juneau Road Cut". Koncom júla jej odborníci vyhliadli ďalšiu obnaženú horninu na prieskum a tomuto cieľu dali pomenovanie "Valparaiso". V priebehu augusta bol takto preskúmaný ďalší kamenný ostrovček. V septembri sonda našla ďalší meteorit, v poradí štvrtý, železoniklový, približne pol metra široký, pomenovaný ako "Oileán Ruaidh".
6. septembra 2010 Oppportunity prekonala podľa meraní riadiaceho tímu presne polovicu vzdialenosti, ktorá ju delí od západného okraja kráteru "Endeavour". Každý deň prešla vzdialenosť rovnajúcu sa približne vzdialenosti futbalového ihriska. V októbri sa na niekoľko dní zastavila kvôli výpadku pozemskej stanice DSN. Začiatkom novembra sa sonda pohybovala v poli malých impaktných kráterov, pričom sa podrobnejšie venovala štúdiu jedného z nich pomenovaného "Intrepid". V decembri sa zase trochu odklonila zo svojej cesty ku kráteru "Endeavour", aby preskúmala 80-metrový kráter "Santa Maria". Začala pracovať na kontaktom geologickom prieskume, ktorý je súčasťou rozsiahlejšej výskumnej kampane. Tá pozostávala zo stereoskopického snímkovania z navzájom vzdialených stanovíšť na obvode kráteru panoramatickou a navigačnou kamerou.
Rok 2011.
Na juhovýchodnom okraji krátera "Santa Maria" Opportunity v januári prečkala obdobie slnečnej konjunkcie. Aj počas prerušenia spojenia pracovala, venovala sa analýze horniny z miesta nazvaného "Luis de Torres" Mössbauerovým spektrometrom. Koncom februára sa vyskytli problémy pri pokuse zhotoviť súbor snímok ďalšieho skúmaného objektu, "Ruiz Garcia", cez mikroskop. Napokon sa mikroskopické zábery získať podarilo. Vozidlo ešte urobilo poslednú sériu snímok kráteru "Santa Maria" pre zostavenie jeho 3D modelu a v marci nadviazalo na svoju cestu ku kráteru "Endeavour". V priebehu presunov sa opäť objavil problém so zvýšeným odberom elektrického prúdu v pohone pravého predného kolesa. Presun v pravidelných etapách pokračoval aj v apríli. Odber prúdu v kritickom kolese sa stabilizoval, no zaprášenie solárnych panelov sa pomaly zvyšovalo. Začiatkom mája dosiahla sonda ďalšie pole malých impaktných kráterov. U jedného z nich s menom "Freedom 7" urobila blízke zábery vnútrajšku. Pár dní po jeho prekonaní odborníci vytýčili roveru ďalší zaujímavý cieľ – kráter pomenovaný "Skylab". Po jeho fotodokumentácii sonda pokračovala v jazde k svojmu hlavnému cieľu. Ďalší výskum, ktorý prerušil jazdu, sa týkal prieskumu obnaženého skalného podložia. Pri postupe k "Endeavouru" rover používal aj cúvanie, ktorým sa mu v jednom sole podarilo prekonať vyše . Jazdil buď naslepo, alebo používal svoju autonómnu navigáciu. Podľa údajov zo 16. júna prenikalo prachovou vrstvou na povrch solárnych panelov vozidla 65 % všetkého dopadajúceho slnečného svetla. Opportunity rýchlo skracovala vzdialenosť, ktorú ju delila od "Endeavouru". Presuny prerušila len koncom júla, aby analyzovala ďalšie obnažené kamenné podložie.
"Endeavour".
Napriek skepse odborníkov Opportunity napokon kráter "Endeavour" dosiahla. Do oblasti pomenovanej "Cape York" dorazila 9. augusta 2011. Jej cesta cez planinu Meridiani trvala 1 000 solov. Najprv začala s prieskumom maličkého kráteru "Odyssey", ktorý je na okraji obrieho valu okolo kráteru "Endeavour". Pokračovala kontaktným prieskumom skalísk na obvode hlavného krátera a postupne sa pohybovala severným smerom. Na severnom konci vyvýšeniny "Cape York" Opportunity strávila zimu. Počas postupného presunu na „zimovisko“ skúmala zaujímavé geologické objekty.
Po prekročení hranice 3 000 solov na Marse bola Opportunity v relatívne dobrom stave a pokračovala v práci. Prijímala povely a plnila ich. Striedavo používala svoje spektrometre, brúsku RAT, odosielala na Zem fotky a dáta. Prirodzene, objavili sa aj menšie problémy. Napríklad pri brúsení miesta "Azilda 2" sa nepodarilo spraviť dosť veľkú ryhu, len hlboký zárez, s ktorým sa napokon vedci uspokojili. Počas solov 3 118 až 3 124 bola zase komunikácia v pásme UHF obmedzená pre problémy retranslačnej družice Mars Odyssey. O týždeň neskôr sa zdalo, že k vozidlu mieri prachová búrka. Nakoniec sa však stočila viac na juh a minula ho. Napriek tomu Opportunity zaznamenala zvýšenie opacity atmosféry.
V októbri 2012 skúmala novú oblasť, ktorá sa na počesť jedného, nedávno zosnulého z konštruktérov roverov pomenovala "Matijevic Hill". Po prieskumnej okružnej jazde trvajúcej do novembra 2012 sa zamerala na prvý cieľ, "Sandcherry". Najprv sa preskúmal prístrojom Microscope Imager a potom aj röntgenovým spektrometrom APXS. Po presune k novému cieľu, obnaženému genetickému podložiu "Copper Cliff", sa však vyskytol problém. Ramenný kĺb, ktorý pohybuje robotickou rukou vozidla v zvislom smere, sa zasekol. Podobný problém nastal už niekoľkokrát. Všetky práce sa zastavili a počas nasledujúcich dní prebiehali rôzne diagnostické testy. Tie však nepotvrdili žiadne poškodenie a výskum mohol pokračovať.
Vianoce (sol 3171) a koniec roka prečkala Opportunity v lokalite "Copper Cliff" na vyvýšenom okraji kráteru Endavour. Sviatočným dňom kvôli oddychu riadiaceho tímu zodpovedal aj menej náročný program. Počas 3195 vánok sfúkol vrstvu prachu zo solárnych panelov a tie potom mohli dodať viac energie pre prístroje.
Rok 2013.
V novom roku, po skončení prác na "Copper Cliff", sa Opportunity presunula k cieľu "Whitewater Lake". O mesiac neskôr skomplikoval výskum teplý reset palubného počítača. Udalosť bola vyvolaná letovým softvérom, ktorý sa snažil zapísať nové údaje do pamäte flash. Porucha sa podobá na tie, ktoré pred rokmi postihli Spirit. Tento typ porúch môže spôsobiť stratu niektorých údajov pripravených na odvysielanie na Zem. Následkom resetu robot zastavil všetky prebiehajúce operácie a ostal stáť na mieste v automatickom móde. Už na druhý deň sa technikom podarilo situáciu vyriešiť a Opportunity pokračovala v práci. Flash pamäť sa však po incidente sledovala a pri známkach ďalšej poruchy by letoví kontrolóri okamžite zakročili. V tom istom čase malo problémy s flash pamäťou aj Curiosity, novšie vozidlo vysadené na povrch Marsu. Obidve poruchy sa totiž udiali v rovnaký deň, 28. februára. Vyskytli sa špekulácie, Mars v ten deň vážne zasiahol výron vysokoenergetických častíc zo Slnka.
Začiatkom apríla 2013 Opportunity zaujala pozíciu v oblasti "Cape York", v ktorej potom zotrvala ďalšie tri týždne. Znova totiž nastala totiž slnečná konjunkcia.
Po skončení konjunkcie sa Opportunity začala pohybovať z oblasti "Cape York" smerom k vzdialenej vyvýšenine "Solander Point", na ktorej by sa mohli nachádzať zaujímavé objekty. Putovala rýchlosťou približne 40 –  za deň. Potom sa opäť objavili problémy s flash pamäťou a vozidlo sa znova preplo do bezpečnostného módu. Situácia sa vyriešila veľmi rýchlo.
V ďalšom období Opportunity naďalej pokračovala smerom k oblasti "Solander Point". Po čase vypovedal službu prístroj potenciometer, ktorý mal okrem iného sledovať, či sa počas jazdy nehýbe robotická ruka sondy. Senzor vykazoval isté anomálie a údaje z neho sa preto prestali používať. K "Solander Point" sa rover dostal v sole číslo 3385. Začal s výskumom objektov "Black Shoulder" a "Tick Bush" a fotografoval prechod mesiacov Marsu. Počas ďalších solov vozidlo pokračovalo vo výskume "Solander Point".
V ďalších dňoch príkon solárnych panelov klesal. Riadiaci tím začal hľadať vhodné stanovisko na prezimovanie, svah s ideálnym sklonom. V tej dobe sa tiež podozrivo zvýšil odber energie z pravého predného kolesa a hrozilo, že sa zasekne podobne, ako sa to stalo Spiritu. Opportunity preto zostala stáť a postupne vykonávala rôzne testy. Neskôr bola práca roveru prerušená pre poruchu retranslačnej družice Mars Odyssey. Počas solu 3510 sa však všetko vrátilo do normálu. V nasledujúcom období vietor vyčistil solárne panely roveru, čo bolo pred blížiacou sa zimou na planéte veľmi výhodné. Svahy "Solander Point" sú navyše obrátené k severu, takže predstavovali vhodné miesto na prezimovanie rovera.
Rok 2014.
V prvej polovici januára bol na snímkach prijatých z roveru objavený kameň, ktorý na danom mieste predtým nebol. Dostal pomenovanie "Pinnacle Island" a vyvolal množstvo špekulácií. Pravdepodobne bol odhodený kolesom vozidla pri jednom z jeho posledných presunov.
24. januára 2014 nastalo desiate výročie pobytu Opportunity na Marse. Pri tejto príležitosti urobila propagačné snímky stôp kolies v prachu planéty a zábery tvoriace autoportrét vozidla. Počas nasledujúcich solov vietor sfúkol z vozidla prach tak dôkladne, že panely vyprodukovali denne až 500 Wh energie.
V auguste 2014 sonda urobila rekord vo vzdialenosti prekonanej na povrchu iného kozmického telesa, ktorý dovtedy držal sovietsky Lunochod 2.
Na sklonku roka 2014 sa k Marsu mala priblížiť kométa C/2013 A1 nazývanú Siding Spring. Panovali obavy, či mikrometeority z kométy nepoškodia krehké solárne panely vozidla. Počas priblíženia mala Opportunity snímkovať atmosféru a hľadať stopy po meteoroch, ktoré vzniknú vniknutím čiastočiek kométy do atmosféry Marsu. K ohrozeniu vozidla nedošlo, len sa opakovali klasické problémy s flash pamäťou. Počas 3817. solu sa podarilo úspešne fotografovať kométu. Po snímkovaní oblohy sa Opportunity vrátila ku geologickému výskumu.
Rok 2015.
Začiatkom roku 2015, po 11 rokoch práce na Marse, hrozilo Opportunity zrušenie v dôsledku neschváleného ďalšieho financovania tohto projektu. V marci 2015 mala Opportunity na Marse najazdených už 42 195 metrov, čo je oficiálna hranica maratónu. Vďaka tomu dostala lokalita, v ktorej sa vtedy pohybovala, pomenovanie "Marathon Valley". Hrozba sa však nenaplnila a misia sa predĺžila.
V nasledujúcich dňoch sa zhoršovali problémy s pamäťou. Aj po opätovnom preformátovaní sa problémy po niekoľkých dňoch vrátili. Sonda sa v tom čase pomaly presúvala po okrajovom vale krátera "Endeavour". Tam skúmala nie celkom typický kráter pomenovaný "Spirit of St. Louis", ktorý je, podobne ako "Marathon Valley", tiež malým útvarom v okrajovom vale "Endeavouru". Analyzovala geologické podložie krátera a súčasne prebiehali prípravy na ďalšiu slnečnú konjunkciu. Opäť sa objavil problém s flash pamäťou a tak sa riadenie letu rozhodlo vyradiť ju z funkcie a používať iba časť RAM pamäte. V júni 2015 prebiehala konjunkcia Marsu so Slnkom. Rover stál na stanovisku pri vstupe do "Marathon Valley". Nakoľko konjunkcie neovplyvňujú diania na Marse, iba komunikáciu so Zemou, počas konjunkcie a nemožnosti spojenia Opportunity pokračovala v práci na základe vopred odvysielaných príkazov.
Koncom júna konjunkcia skončila a vozidlo sa opäť pohlo. Na programe bolo najmä intenzívne snímkovanie okolia. V júli vstúpila do údolia "Marathon Valley". Tam začala pátrať po mineráloch ílovitého charakteru. Zároveň prebiehali testy s pamäťou flash, ktorých výsledkom bolo naďalej flash pamäť nevyužívať a zostať pri pamäti RAM. Nevýhoda takéhoto postupu však je, že rover v konečnom dôsledku spotrebúva viac elektrickej energie, čo bol s ďalšou blížiacou sa zimou na Marse problém. Z dôvodu šetrenia energiou boli preto v dvoch augustových dňoch vedecký program aj spojenie so Zemou obmedzené. Inak Opportunity pokračovala v hľadaní a výskume fylosilikátov, minerálov ílovitého charakteru.
V jeseni 2015 nastali problémy so spojením medzi Opportunity a retranslačnou družicou, pretože družica sa pohybovala príliš blízko obzoru stanoviska, na ktorom bolo vozidlo. Klesajúce množstvo slnečnej energie zároveň aktivitu rovera zreteľne znižovalo. Vozidlo zaparkovalo na svahu naklonenom k slnku a vykonávalo iba malé pohyby.
Rok 2016.
3. januára 2016 nastal na južnej pologuli Marsu zimný slnovrat, čiže množstvo slnečnej energie začalo znova stúpať. Činnosť počas tejto zimy nebola až taká obmedzená ako obvykle, pretože jej solárne panely vyčistili veterné víry. Aj cez obdobie slnovratu pohybovala robotickou rukou, zhromažďovala mikroskopické snímky kameňov, čistila ich, vŕtala do nich a analyzovala ich spektrometrom. Po opätovnom zvýšení energie zo Slnka robot už začiatkom februára pokračoval v pohybe a v činnosti v "Marathon Valley". Študoval horniny tvoriaceho jeho podklad a potom fotografoval severný okraj údolia panoramatickou kamerou. 
V polovici roku 2016 došlo v poradí už k desiatemu predĺženiu misie Opportunity.
 Rover sa následne zameral na výskum zosuvového koryta na západnom leme krátera "Endeavour". Hľadal odpoveď na otázku, či toto koryto vymlel štrk, alebo, respektíve akou veľkou prímesou bola v tomto materiáli voda. Koncom júla 2016 opustil "Marathon Valley". Zároveň sa pristúpilo k zmene názvoslovia skúmaných miest. Kým predošlé názvy súviseli s americkými prieskumníkmi Lewisom a Clarkom, na počesť 40. výročia pristátia sond Viking na Marse, prvých úspešných marťanských povrchových sond, sa názvy začali udeľovať v súvislosti s týmito sondami. Rover vzhľadom na svoj vek zostával vo veľmi dobrej kondícii.
Rok 2017.
Rover sa pohyboval na okraji krátera "Endeavour". Od mája 2017 sa Opportunity pohybovala v oblasti "Perseverance Valley". V polovici roka nastala opäť konjunkcia Marsu so Slnkom. V druhej polovici roka začala marťanská zima, ktorá na prelome rokov 2017/2018 vrcholila zhruba v tom istom čase ako pozemská zima na severnej pologuli.
Rok 2018.
15. februára 2018 Opportunity zavŕšila na Marse už 5 000.-ty deň. Pri tejto príležitosti jej technici nariadili vytvoriť mozaiku autoportrétov, jediných v jej histórii. Použila na to mikroskopickú kameru na robotickom ramene, ktorá je však čiernobiela a neschopná zaostriť na väčšie vzdialenosti. Táto mozaika, prvá za 14 rokov strávených roverom na Marse, je však unikátna. Robot pokračoval vo výskume krátera "Endeavour" v oblasti nazvanej "Perseverance Valley". 
V júni 2018 vozidlo prestalo komunikovať a pravdepodobne upadlo do hibernácie. Príčinou bola mimoriadne veľká prachová búrka, ktorú zaznamenala z orbity sonda MRO už 30. mája 2018. Už dva dni po jej objave bolo isté, že zasiahne aj Opportunity. Tá jej príchod sledovala svojimi kamerami, ktoré zachytili postupné klesanie priehľadnosti oblohy. V súlade s menším množstvom svetla, ktoré dopadalo na jej solárne panely, technici obmedzovali činnosť rovera. 10. júna robot odvysielal údaje, podľa ktorých nadobudla atmosféra dosiaľ najhoršiu priehľadnosť, akú na Marse zažil. Technici preto rozhodli o vypnutí všetkých systémov okrem časovača, ktorý má pravidelne prebúdzať počítač a kontrolovať stav energie. Odvtedy pozemské tímy pravidelne kontrolovali stanicu DSN, či sa rover neozve.
Búrka bola intenzívnejšia a dlhšia než všetky predošlé, ktoré rover na Marse prekonal. Keď v auguste 2018 skončila, rover sa so Zemou nespojil. Búrka zrejme prachom prekryla solárne panely do takej miery, že vozidlo nebolo schopné sa prebrať z hibernácie.
Koniec misie.
NASA v priebehu polroka po skončení búrky poslala vyše tisíc príkazov na oživenie robota, všetky však bez odozvy. 12. februára 2019 vyslala anténou v Goldstone na Mars poslednú dávku príkazov na oživenie. 13. februára NASA oznámila, že sa rover za posledný pol rok neozval a s nástupom marťanskej zimy, kedy teploty klesnú pod −100 stupňov, je nepravdepodobné, že Opportunity bez energie do ohrievačov prežije. V tento deň bola misia oficiálne ukončená. Po skončení misie sa v priestoroch JPL usporiadala tlačová konferencia.
Dôvody dlhovekosti rovera.
Už prekonanie prvej marťanskej zimy bolo podľa Petea Theisingera, manažéra Mars Exploration Rover, prekvapujúce. Predpokladalo sa, že solárne panely nedokážu získať pre rover počas zimy dosť energie. Vďaka tomu, že oba roboty MER zimovali na svahoch naklonených k slnku tak, aby jeho lúče dopadali na panely čo najkolmejšie, počas marťanskej jari rovery znovu ožili. Pomohlo im aj prečkanie zím v hibernácii.
Už po deviatich rokoch činnosti Opportunity na Marse sa Pete Theisinger o funkčnosti rovera vyjadril: "Je to neuveriteľné, nikdy sme ani nesnívali o takom výsledku!"
Na tlačovej konferencii po ukončení projektu manažér projektu MER John Callas vyzdvihol dva faktory, vďaka ktorým Opportunity tak radikálne prekonala svoju pôvodne plánovanú, 90-dňovú životnosť. Jedným z nich bolo čistenie solárnych panelov od prachu marťanským vetrom, ktoré bolo častejšie a účinnejšie, ako sa predpokladalo. Druhým faktorom boli batérie roveru, ktoré mali po viac než 5000 cykloch nabitia a vybitia stále ešte asi 85 % pôvodnej kapacity. K úspechu ďalej prispeli nápady inžinierov, ako riešiť technické problémy, napríklad s flash pamäťou.
Výsledky.
Po prvom roku činnosti na Marse zhodnotilo 122 vedcov výsledky výskumu robotov Spirit a Opportunity. Najväčším úspechom Opportunity bol objav minerálu jarositu, ktorý sa stal v tých časoch najpresvedčivejším dôkazom existencie vody na Marse v minulosti. Horniny v okolí miesta jej pristátia ako aj v kráteri "Endurance" obsahovali vysoký podiel bromidov a chloridov, čo tiež svedčí o prítomnosti vody v minulosti v týchto oblastiach. Zistený pomer je výsledkom chemických procesov, ktoré môžu prebiehať len za prítomnosti vody. Miesto pristátia Opportunity bolo neskôr interpretované ako pobrežie bývalého slaného mora. Za ďalší jasný dôkaz vlhkej minulosti Marsu sa považujú „čučoriedky“ a vodou uložené vrstvy usadenín v horninách. Zo skúmania hornín vyplynulo, že boli opakovane zaplavované vodou a vysychali. Opportunity tiež v kráteri "Endurance" objavila železo-niklový meteorit, prvý meteorit nájdený na inej planéte.
Okrem vodných usadenín rover skúmal aj najstaršie horniny mimo Zeme. Tie sa nachádzali na dne krátera "Endeavour". V tomto kráteri objavila tiež presvedčivé dôkazy o minulom pôsobení vody. Podľa hlavného vedca misie Raya Arvidsona na rozdiel od predošlých dôkazov o pôsobení vody, ktoré poukazovali na to, že prostredie na Marse bolo kyslé a zoxidované, vzorky týchto najstarších hornín poukazujú na to, že v dávnej minulosti Marsu tu bolo vhodnejšie prostredie pre prípadný mikrobiálny život. Dôkazom o prítomnosti vody je aj ílovitý minerál bohatý na železo zvaný smektit. Michael Meyer, vedec z NASA vyhlásil, že nachádzame čím ďalej tým viac miest svedčiacich o tom, že Mars bol v minulosti teplejšia a vlhšia planéta. To vedcov nabáda pokračovať v hľadaní dôkazov o živote na tejto planéte v minulosti.
Veľký vedecký prínos mali aj pozorovania prechodu marťanských mesiacov popred slnečný disk. Pomohli totiž spresniť elementy dráh týchto telies. Pozorovania ukázali, že predchádzajúce efemeridy boli chybné až o pre polohu Deimosa a o pre Fobos. Zistilo sa tiež, že uhlový pohyb Fobosa sa ročne zrýchli o 4,7″. Vozidlo uskutočňovalo tiež skúšky komunikácie s družicami na obežnej dráhe Marsu ako prípravu na pristátie ďalšej sondy na jeho povrch – Phoenix a prípravné experimenty pre ďalšiu plánovanú misiu – Mars Science Laboratory.
Misia dvojice roverov mala hlavne v prvých mesiacoch po pristátí veľkú verejnú publicitu. Na jar 2004 prekonala návštevnosť internetových stránok s fotografiami vyhotovenými vozidlami aj obvyklý záujem o pornografiu. Dialo sa tak aj vďaka aktívnej práci NASA, ktorá pravidelne pripomínala úspechy svojich vozidiel.
Do skončenia svojej aktívnej činnosti v roku 2018 poslala Opportunity 217 594 surových snímok. 15 z nich boli farebné, 360° panorámy. Očistila povrch 52 kameňov a 72 ďalších zaujímavých miest, ktoré následne preskúmala spektrometrom a mikroskopickou kamerou.

</doc>
<doc id="33347" url="https://sk.wikipedia.org/wiki?curid=33347" title="Oľga Adamčíková">
Oľga Adamčíková

Oľga Adamčíková, rodená Gontková (* 17. február 1903, Kremnica – † 16. august 1992, Bratislava) bola slovenská herečka, manželka herca Samuela Adamčíka. 
Rodina.
V roku 1921 absolvovala štúdium na učiteľskom ústave v Bratislave. V rokoch 1921-1932 pôsobila ako učiteľka v Leviciach a Kremnici, potom v rokoch 1932-1951 ako odborná učiteľka Štátneho ústavu pre hluchonemých v Kremnici. Od roku 1951 až do odchodu do dôchodku (1960) bola členkou činohry SND. Hrala aj vo filmoch. Svoje herecké dispozície uplatnila vo viacerých televíznych rozprávkach a hrách pre deti a mládež. 

</doc>
<doc id="33354" url="https://sk.wikipedia.org/wiki?curid=33354" title="Jozef Čársky">
Jozef Čársky

ThDr. Jozef Čársky (* 9. máj 1886, Gbely – † 11. marec 1962, Košice) bol rímskokatolícky biskup, apoštolský administrátor košickej diecézy.
Životopis.
Narodil sa v Gbeloch ako prvý zo štrnástich detí v roľníckej rodine Jána Čárskeho a Márie, rod. Kokeš. Študoval na gymnáziu v Skalici, Bratislave, potom v Ostrihome, kde aj maturoval. Teológiu študoval na univerzite vo Viedni a v Innsbrucku. Tu bol 26. júla 1909 vysvätený za kňaza. V rokoch 1915 –1923 pôsobil ako farár v obci Široké na východnom Slovensku. Neskôr sa stal profesorom seminára v Košiciach a v roku 1925 bol krátko rožňavským biskupom, potom až do roku 1939 bol košickým biskupom.
Počas pripojenia južných častí Slovenska k Maďarsku (1939 – 1945) bol menovaný administrátorom slovenských častí košickej, szatmárskej a Rožňavskej diecézy so sídlom v Prešove. Od roku 1946 pôsobil ako košický biskup a administrátor 13 farností szatmárskej diecézy na slovenskom území.
30. júna 1940 sa stal predsedom Spolku sv. Vojtecha. Pre Košičanov, najmä skôr narodených, má meno biskupa Čárskeho takmer charizmatický význam. Neskrýval svoju dobročinnosť a podporoval chudobných. Hovorí sa aj o jeho aktivitách pri záchrane Židov počas 2. svetovej vojny.
12. marca 1951 spolu s ďalšími štyrmi biskupmi zložil sľub vernosti Československej republike.
Zomrel 11. marca 1962, pochoval ho biskup Eduard Nécsey v krypte Dómu sv. Alžbety v Košiciach. Po jeho smrti košická diecéza nemala biskupa 28 rokov, za kapitulárneho vikára bol zvolený Štefan Onderko, košický farár.

</doc>
<doc id="33356" url="https://sk.wikipedia.org/wiki?curid=33356" title="Cassini-Huygens">
Cassini-Huygens

Cassini-Huygens bol spoločný projekt planetárnej sondy, vyvinutý a prevádzkovaný v spolupráci americkej organizácie NASA, západoeurópskej organizácie ESA a talianskej kozmickej agentúry ASI a určený na výskum Saturnu, jeho okolia, prstencov a mesiacov.
Sonda mala dve samostatné časti: materskú sondu Cassini (pomenovanú po talianskom astronómovi Giovanni Domenico Cassinim) a atmosférickú sondu Huygens (pomenovanú po holandskom vedcovi Christiaanovi Huygensovi).
Sonda bola 15. októbra 1997 vynesená do vesmíru z kozmodrómu Cape Canaveral raketou Titan IVB/Centaur. Sonda Cassini bola navedená na obežnú dráhu okolo Saturnu 1. júla 2004. Podľa pôvodných plánov mala obiehať okolo planéty do roku 2008 a vykonávať systematický diaľkový prieskum jej okolia. V skutočnosti sa tejto činnosti venovala až do septembra 2017. Sonda Huygens pristála na mesiaci Titan 14. januára 2005 a počas zostupu atmosférou a 2 hodiny po pristátí zhromaždila veľké množstvo vedeckých poznatkov o tomto vesmírnom telese. Sonda Cassini zanikla o 13 rokov neskôr v atmosfére Saturna.
Priebeh letu.
Štart s nosnou raketou Titan 4B Centaur prebehol 15. októbra 1997 z kozmodrómu na myse Canaveral na Floride. V čase 09:19 UT prebehlo navedenie na únikovú dráhu, ktoré bolo mimoriadne presné. Odchýlka rýchlosti bola menšia než 0,02 %, smerová odchýlka do 0,004°. 42 minút po štarte sa teleso sondy spolu s pripojeným modulom Huygens oddelilo od nosnej rakety. 
USA rozhodli, že vzhľadom na veľkú hmotnosť sondy budú počas letu k Saturnu využité gravitačné manévre pri dvoch preletoch okolo Venuše (26. apríla 1998 vo výške a 24. júna 1999 vo výške ) a okolo Zeme (18. augusta 1999 vo výške ). Pri prelete pásom asteroidov sa priblížila na niekoľko miliónov kilometrov k planétke 2685 Masursky. Okolo Jupitera preletela (30. decembra 2000 vo výške približne 10 mil. km). Každý z týchto gravitačných manévrov sondu urýchlil, čím sa podstatne skrátila doba príletu k Saturnu. Tento typ trajektórie sa nazýva VVEJGA (Venus-Venus-Earth-Jupiter Gravity Assist). Prelety okolo Venuše a Zeme boli využité na kalibráciu vedeckých prístrojov, v oblasti planéty Jupiter sonda Cassini uskutočňovala v obmedzenom rozsahu vedecké merania. Medzi vedecké ciele výskumu Jupitera patrilo mapovanie oblačnej vrstvy atmosféry, vytvorenie jej trojrozmernej mapy, globálna meteorológia, mapovanie výskytu polárnych žiar, snímkovanie známych satelitov, hľadanie stôp atmosféry na nich a tiež hľadanie ďalších, dovtedy neznámych obežníc Jupitera a mapovanie jeho rozsiahlej magnetosféry. Pri najväčšom priblížení bola sonda od vrchných mrakov Jupitera vzdialená 9,72 miliónov km. Z tejto vzdialenosti urobila zábery planéty s rozlíšením na pixel.
Okrem gravitačných zrýchlení sonda absolvovala ešte niekoľko dráhových korekcií.
Prílet k Saturnu.
Do Saturnovej sféry gravitačného vplyvu vstúpila sonda 9. marca 2004. 27. mája sonda vykonala manéver, ktorý ju dostal na preletovú dráhu okolo vzdialeného Saturnovho mesiaca Phoebe. 11. júna sonda uskutočnila najtesnejšie priblíženie k tomuto mesiacu vo vzdialenosti . V priebehu preletu boli všetky optické prístroje sondy orientované na Phoebe. Boli získané podrobné snímky tohto mesiaca a vďaka nim mohla byť vytvorené základná nomenklatúra povrchových útvarov. Okrem preletu okolo Phoebe sonda minula v podstatne väčších vzdialenostiach ešte niekoľko Saturnovych mesiacov počas takzvaných necielených preletov, to znamená, že kvôli týmto preletom nebola dráha sondy nijako korigovaná.
Navedenie na orbitu a prvé pozorovania.
Zážihom hlavného korekčného motora na dobu 96 minút bola 1. júla 2004 sonda navedená na obežnú dráhu okolo planéty. Počas tohto kritického manévru sonda najprv preletela vo vzdialenosti od planéty rovinou Saturnovych prstencov. Po skončení preletu sa sonda otočila, aby jej motory smerovali do protismeru letu. V čase 02:26 UT bolo z rozboru prichádzajúceho signálu zrejmé, že sonda prežila prelet nebezpečným prstencom, s ktorého časticami sa mohla zraziť a chystá sa na brzdiaci manéver. V čase 02:35:42 UT sa začal zážih hlavného motora. V čase 04:12 UT bol hlavný raketový motor vypnutý. Sonda Cassini sa stala prvou umelou obežnicou Saturna. Zmena rýchlosti sondy počas zážihu bola /s. Manéver prebehol úplne bez problémov a sonda začala vedecké pozorovania. V čase V 05:32 UT sonda začala druhý prelet rovinou Saturnovych prstencov, počas ktorého zaznamenala 100 000 jednotlivých nárazov zrniečok prachu na sondu, ale žiadny z nich ju nepoškodil. Krátko po 12:30 UT začali do riadiaceho strediska prichádzať prvé snímky, ktoré boli urobené z bezprostrednej blízkosti prstencov. V čase 17:00 UT sa konala tlačová konferencia, na ktorej manažér projektu Robert Mitchell oznámil, že navádzanie na obežnú dráhu prebehlo perfektne.
14. septembra došlo k previerke puzdra Huygens. 26. októbra minula sonda Cassini vo vzdialenosti mesiac Titan, čo bolo zatiaľ najbližšie priblíženie k tomuto mesiacu v histórii kozmonautiky. Na Zem prišli prvé detailné snímky, spektrá a radarové údaje. 19. novembra sa uskutočnila kontrola pripravenosti na uvoľnenie puzdra Huygens. 23. novembra prebehla posledná previerka puzdra Huygens. 13. decembra sa uskutočnil ďalší prelet okolo Titanu s najväčším priblížením .
Dňa 25. decembra 2004 sa od sondy Cassini oddelila sonda Huygens. Modul začal trojtýždňovú samostatnú cestu.
Pristátie na Titane.
14. januára 2005, počas tretieho obehu sondy Cassini okolo Saturna, sonda Huygens úspešne pristála na mesiaci Titan. Počas jej pristávania slúžila sonda Cassini ako retranslačná stanica na preposielanie vedeckých a technických dát zo sondy Huygens na Zem. Po dosadnutí puzdra na povrch sledovala miesto pristátia ešte tak dlho, až kým nezmizlo za obzorom. Ďalšie spojenie s Huygensom už nebolo možné.
Materská sonda.
Sonda Cassini naďalej obiehala Saturn a zostala dlhodobo funkčná a aktívna. Primárna časť misie bola skončená 30. júna 2008. Po jej skončení sa začal program rozšírenej misie (tzv. Cassini Equinox Mission). Keďže sonda aj naďalej fungovala dobre, došlo ešte k druhému predĺženiu misie. Dĺžku životnosti misie obmedzilo množstvo pohonných hmôt, bez ktorých by sonda nemohla vykonávať korekcie svojej obežnej dráhy dôležité pre množstvo pozorovaní mesiacov a prstencov. Posledné zvyšky paliva preto vedci využili na navedenie sondy do atmosféry Saturna a získaniu cenných vedeckých dát priamo z nej tesne predtým, ako Cassini zhorel. Stalo sa tak 15. septembra 2017.

</doc>
<doc id="33358" url="https://sk.wikipedia.org/wiki?curid=33358" title="Jozef Budský">
Jozef Budský

Jozef Budský (pôvodne Josef Budský; * 11. jún 1911, Praha – † 31. január 1989, Bratislava) bol herec, režisér, spevák a pedagóg českého pôvodu. Je jedným z Čechov, ktorí sa zapísali do dejín slovenského divadelníctva ako výrazné osobnosti a získali neoceniteľné zásluhy na zvyšovaní úrovne slovenského profesionálneho divadla.
Životopis.
V roku 1928 zložil skúšky do Vinohradskej spevohry, kde až do roku 1930 pôsobil ako zborový spevák. Počas štúdia na pražskej obchodnej škole si našiel čas aj na hranie v ochotníckom divadle. V roku 1930 nastupuje do "Divadla českého severovýchodu" ako činoherec. V rokoch 19321935 pôsobil ako člen divadelnej spoločnosti Josefa Burdu. U Burdu si Budský osvojil presnosť a pracovitosť. Od roku 1935 účinkoval v tzv. "českej činohre" Slovenského národného divadla až do jej rozpustenia v roku 1938. V českej činohre pracoval prvé tri sezóny pod vedením Viktora Šulca. Počas týchto troch sezón Budského herecké umenie dozrelo a za takú veľmi krátku dobu vytvoril až 31 postáv. Vynikol najmä v roli "doktora Galéna" v inscenácii hry Karla Čapka "Bílá nemoc", ktorú aj sám adaptoval do operného libreta pre slovenského skladateľa Tibora Andrašovana, ktorý naň skomponoval operu Biela nemoc.
Pod vplyvom politických udalostí bola česká činohra v roku 1938 rozpustená a jej torzo bolo zlúčené do činohry Slovenského národného divadla, kde bol hercom až do roku 1945. I po nútenom odchode Viktora Šulca mu režiséri zverovali náročné úlohy. Hral v Borodáčových inscenáciách Sofoklovho "Vládcu Oidipa" ("Oidipus"), "Hernaniho" Victora Huga ("Don Carlos"), Shakespearovho "Snu noci svätojánskej" ("Puk"), Stodolovej satiry "Keď jubilant plače" ("Doktor Chomút") a iných.
Režijne začína Budský tvoriť už za vojnového slovenského štátu. Opieral sa najmä o svoje vlastné herecké skúsenosti a inšpiráciu čerpal aj od vtedajších režisérov Činohry SND - Jána Borodáča a Jána Jamnického. Pozornosť vzbudil roku 1943 inscenáciou Stodolovej hry "Mravci a cvrčkovia", ktorá vyznela ako protest proti slovenskému fašizmu.
Po roku 1945 sa začína naplno venovať režijnej tvorbe. Súčasne až do roku 1953 pôsobí aj ako umelecký šéf Činohry SND. Významnú oblasť jeho režijnej tvorby tvorili inscenácie hier Shakespeara ("Ako sa vám páči, Othello, Romeo a Júlia, Macbeth, Hamlet" a "Komédia omylov"), Čechova ("Ujo Váňa, Ivanov" a "Višňový sad") a Gorkého ("Nepriatelia, Letní hostia" a "V predvečer"). Inscenoval aj hry súčasných slovenských dramatikov ale i hry z českého dramatického odkazu.
V rokoch 1950 až 1954 bol pedagógom a vedúcim Odborného divadelného kurzu pri Štátnom konzervatóriu, zároveň v dobe od roku 1950 do 1976 bol pedagógom Vysokej školy múzických umení v Bratislave. V roku 1959 sa stal docentom a v roku 1965 univerzitným profesorom. V roku 1977 odišiel do dôchodku a zomrel v Bratislave v roku 1989. Pochovaný na cintoríne Bratislava - Ružinov.

</doc>
<doc id="33359" url="https://sk.wikipedia.org/wiki?curid=33359" title="Duša">
Duša

Duša (alebo v niektorých kontextoch nadvedomie) je v rôznych náboženstvách, filozofických smeroch a pod. označenie pre oživujúci princíp, najčastejšie človeka.
Duša je nositeľ mravného a duchovného života a priesečník citu, vedomia a etiky ako bytostne individuálnych schopností. 
Pôvodne duša súvisela s dychom. V panteizme sa chápe ako životný princíp celej prírody. Podľa aristotelovej filozofie je duša princípom života. V kresťanstve je duša Bohom stvorený ale bytostne individuálny princíp. V kresťanstve tento pojem spracoval Tomáš Akvinský, ktorý hovorí o duši ako o forme tela. Podľa Immanuela Kanta je duša transcendetálnou ideou, ktorá presahuje skúsenosť, ale podmieňuje možnosť ľudského konania.
Srdnatá duša.
Srdnatá duša (Platon) je časť duše sídliaca v hrudi a jej harmóniou je mužnosť.
Základ duše.
Základ duše () je najvnútornejšia, najhlbšia podstata duše, ktorá ju uschopňuje prijímať božskosť. Pojem základu duše vypracúvala nemecká mystika, najmä Majster Eckhart.

</doc>
<doc id="33360" url="https://sk.wikipedia.org/wiki?curid=33360" title="Princíp (filozofia)">
Princíp (filozofia)

Princíp je to, z čoho niečo pochádza, alebo z čoho sa niečo poznáva. 
Presnejšie princíp môže byť:
Podľa Aristotela je princíp (ARCHÉ) prvá príčina, to, z čoho niečo je, stáva sa alebo je poznávané (HOTHEN E ESTIN E GIGNETAI E GIGNOSKETAI; Met.IV 1, 1012b 34 an.).
Podľa Platóna sú princípy (ARCHAI) prvé základy poznania (Faidros, 101 E; cf. 107 B). 
Podľa Christiana Wolffa je princíp to, čo obsahuje dôvod niečoho iného .
To, z čoho niečo pochádza, nazývame aj príčina (v reálnom poriadku princípom je príčina). To, z čoho sa niečo poznáva, nazývame aj dôvod (v logickom poriadku je princípom dôvod).

</doc>
<doc id="33361" url="https://sk.wikipedia.org/wiki?curid=33361" title="Inline hokej">
Inline hokej

Inline hokej alebo in-line hokej je šport podobný ľadovému hokeju, ktorý sa hrá na inline korčuliach, s loptičkou alebo špeciálnym pukom, ktoré sa posúvajú hokejkou.
V súčasnosti sa inline hokej hrá pod patronátom IIHF, teda Medzinárodnej federácie ľadového hokeja (hrá sa so špeciálnym pukom) a pod FIRS, teda Medzinárodnej federácie kolieskových športov (hrá sa s loptičkou). Obidve federácie usporadúvajú svoje vlastné majstrovstvá sveta. Majstrovstvá sveta IIHF, rovnako ako aj Majstrovstvá sveta FIRS, sa konajú každý rok. Federácie sa od seba mierne líšia v pravidlách hry.
Pravidlá.
IIHF
FIRS

</doc>
<doc id="33366" url="https://sk.wikipedia.org/wiki?curid=33366" title="Katedrála svätého Víta, Václava a Vojtecha">
Katedrála svätého Víta, Václava a Vojtecha

Katedrála svätého Víta, Václava a Vojtecha, (tiež Chrám sv. Víta), je najväčšou a najvýznamnejšou sakrálnou stavbou Prahy. Do roku 1997 bol pre katedrálu používaný názov Katedrála sv. Víta. V tomto roku pražský arcibiskup, kardinál Miloslav Vlk svojím dekrétom udelil katedrále súčasné pomenovanie. 
Katedrála je zasvätená trom svätcom a patrónom Čiech: Vítovi, mučeníkovi, přemyslovskému kniežaťu Václavovi, ktorý na terajšom mieste založil prvú rotundu a Vojtechovi, druhému pražskému biskupovi.
Rotunda.
Prvý kostol, zasvätený svätému Vítovi, uctievanému vo vtedy spriatelenom Sasku, založilo knieža Václav. Kruhová románska rotunda s priemerom 13 metrov bola dokončená niekedy v 30-tych rokoch 10. storočia a po smrti tu boli uložené pozostatky jej zakladateľa. O sto rokov neskôr sem knieža Břetislav I. z Gniezna preniesol i ostatky sv. Vojtecha. Presná podoba rotundy je predmetom mnohých vedeckých sporov, lebo sa z nej v podzemí dnešného chrámu dochovali len malé časti základového muriva. Z kruhovej stavby najskôr vybiehali štyri apsidy, dodávajúce celému kostolu pôdorys kríža. Rotunda sv. Víta bola zo začiatku kniežacím dvorským kostolom, po zriadení pražského biskupstva v roku 973 sa stala katedrálnym kostolom biskupským. Spolu s kostolom Panny Márie a sv. Juraja tvorila rotunda prvú kamennú architektúru hradu.
Bazilika.
Břetislavov syn a nástupca knieža Spytihněv II. dal namiesto priestorovo nedostačujúcej rotundy vybudovať oveľa väčšiu a reprezentatívnejšiu románsku baziliku sv. Víta, Vojtecha a Panny Márie.. Stavba začala v roku 1060 a po požiari, ktorý už hotové dielo postihol v roku 1091, bola definitívne dokončená v roku 1096. K roku 1074 je pri kostole zmieňovaná krypta sv. Kozmu a Damiána. Trojloďová bazilika s dvojicou apsidálne zakončených chórov (východným a západným), priečnou loďou na západnom konci a dvojicou veží mala podstatne monumentálnejšie rozmery než predchádzajúci kostol – dĺžku a šírku . Jej pôdorys je dobre doložený; v podzemí južnej časti dnešnej katedrály sa dochovali bohato zdobené stĺpy západnej i východnej krypty, fragmenty muriva, dlažby a nosných stĺpov.
Katedrála.
Základný kameň ku gotickej katedrále bol položený za účasti kráľa Jána Luxemburského, jeho synov Karola IV. a Jána Henricha, arcibiskupa Arnošta z Pardubíc, duchovenstva, šľachty a rytierstva 21. novembra 1344.
Chrám bol založený ako stavba katedrálneho typu podľa vzoru francúzskych katedrál, s vencom kaplniek okolo vlastného chóru a zložitým oporným systémom. Prvý staviteľ Matej z Arrasu, majster povolaný z pápežského Avignonu vystaval počas ôsmich rokov (13441352) časť prízemného chórového záveru; na neho nadviazal Petr Parléř zo švábskeho Gmündu, ktorý dokončil spodnú kaplnkovú časť, postavil vysoký chór so sifónovou klenbou (v r. 13711376) a oporný systém (v r. 13711385). Po vysvätení chóru chrámu v r. 1385 bol položený v r. 1392 základný kameň k chrámovej lodi a v r. 1396 k veľkej chrámovej veži, v stavbe ktorej pokračovali po Parléřovej smrti (v r. 1399) jeho synovia.
Husitské revolučné hnutie prerušilo stavbu chrámu na veľa rokov. Chrám bol pri obsadzovaní Pražského hradu husitmi v r. 1421 poškodený, množstvo oltárov a chrámového zariadenia bolo zničených. Počas panovania Vladislava II. Jagelovského boli položené základy k severnej veži a k pilierom hlavnej lode (v r. 15091511), ale v stavbe sa nepokračovalo. 
V roku 1541 bol chrám poškodený požiarom; opravovali ho stavitelia Hans Tirol a Bonifác Wohlmut. Počas stavovského povstania bol v r. 1619 chrám protestantmi vyplienený a zmenený na modlitebňu.
V roku 1673 bol uskutočnený ďalší pokus o dostavbu katedrály počas návštevy cisára Leopolda I. a položené základy barokovej lode podľa projektu staviteľa Giovanniho Domenica Orsiho. Chrám bol silno poškodený pruským delostrelectvom počas sedemročnej vojny v roku 1757.
V roku 1861 začala svoju činnosť "Jednota pre dostavbu chrámu", ktorá po dôkladnej oprave starej gotickej časti, pri ktorej bol odstránený negotický mobiliár, v rokoch 18731929 chrám dostavala do dnešnej podoby. Činnosť hnutia začal Josef Kranner v r. 1871, po ňom do r. 1899 ju viedol Josef Mocker a po jeho smrti Kamil Hilbert.
Exteriér chrámu.
Na západnom priečelí katedrály, tvorenom dvojicou štihlych veží, sa nachádza štrnásť sôch svätcov a sochy českého kráľa Karola IV. a prvého pražského arcibiskupa Arnošta z Pardubíc. Ružicové okno (z r. 1921) nad portálom s priemerom zachytáva tému "Stvorenia sveta". Na oboch vežiach, po stranách ružice, sú reliéfy Vojtecha Suchardu z r. 1929 a portréty budovateľov chrámu. V troch portáloch priečelia je osadených štvoro bronzových dverí a reliéfy sochára Otakara Španiela podľa návrhu maliara Vratislava Huga Brunnera. Na stredných dverách sú výjavy zo stavebných dejín chrámu, na ľavých zo života sv. Vojtecha, na pravých zo života sv. Václava.
V južnom priečelí chrámu z III. nádvoria je slávnostný vchod tvorený tzv. Zlatou bránou. Je ozdobená unikátnou gotickou mozaikou talianskeho typu s tematikou "Posledného súdu" s vyobrazením kráľa Karola IV. a jeho štvrtej manželky Elišky Pomoranskej, ktorá je dielom neznámych majstrov z r. 13701371. Jej unikátnosť spočíva v prevedení mozaiky, na ktorú bolo použitých okolo milióna sklenených dielikov a kamienkov vo viac ako 30 farebných odtieňoch. Súčasťou vchodu je bronzová mreža, zdobená znameniami zverokruhu z r. 1955. Na tejto strane katedrály sa týči južná chrámová veža, ktorú ako nedokončenú po husitských vojnách z r. 1419 dokončili Bonifác Wohlmut a Hans Tirol v rokoch 15601562. Veža sa tiež nazýva veľká zvonová, pretože je miestom zavesenia najväčšieho českého zvonu „Žigmunda“ z roku 1549 (hmotnosť 18 t, výška , dolný priemer ), patriaceho k najväčším zvonom na svete. Pochádza zo zvonolejárskej dielne Tomáša Jaroša.
Interiér chrámu.
Kaplnke sv. Ludmily (zv. krstnej) dominuje novogotický oltár z r. 1849, ktorý projektoval staviteľ Josef Kranner. Socha sv. Ludmily z carraského mramoru na oltári od sochára Amanuela Maxa pochádza z r. 1845. Nad barokovou krstiteľnicou zo 17. storočia pri južnej strane kaplnky sa nachádza plastika "Krst sv. Ludmily" od Karla Pokorného (1935). Barokové okno navrhol Max Švabinský na námet "Zoslanie Ducha svätého" (v r. 19341935). Max Švabinský je rovnako autorom mozaiky "Krst Kristov v Jordáne" z r. 1953. 
Najvzácnejšími umeleckými dielami kaplnky Božieho hrobu sú na východnej strane umiestnený obraz "Pochovávanie Krista" od talianskeho majstra z okruhu Michelangela Carravaggia a na západnej stene obraz "Svätá Mária Magdaléna" od Aurelia Lomiho (okolo r. 1600).
Ústredným miestom Thunovskej kaplnky je oltár s rokokovým nadstavcom zachytávajúcim výjav "Anjeli s mŕtvym Kristom" z obdobia okolo roku 1600. Na západnej strane kaplnky sa nachádzajú neskorogotické reliéfy sv. Margity a sv. Uršule zo zlateného lipového dreva. V rohu kaplnky sú umiestnené dvere vedúce do kapitulskej knižnice.
Házmburská kaplnka tvorí prízemie veľkej veže. Na stene kaplnky je umiestnený votívny obraz rodiny cisára Ferdinanda II. Habsburského z r. 1631 od Matyáša Mayera. Z kaplnky vedie vstup do veže, k zvonom a k orloju.
V južnom krídle priečnej lode najzaujímavejšími artefaktami je osem pozlátených drevených sôch zemských patrónov v nadživotnej veľkosti od hradčanského rezbára Františka Preissa z r. 1699 (sv. Václav, sv. Ludmila, sv. Vojtech, sv. Žigmund, sv. Ján Nepomucký, sv. Vít, sv. Ivan a sv. Norbert).
Prvou kaplnkou za priečnou loďou je Svätováclavská kaplnka, ktorá je najvýznamnejšou kaplnkou chrámu. Kaplnka bola postavená Petrom Parléřom na mieste južnej apsidy Václavovej svätovítskej rotundy, v ktorej bolo knieža pochované, v rokoch 13621367. Kaplnka ako stredisko štátneho svätováclavského kultu, na ktorý kráľ Karol IV. Luxemburský nadväzoval, sa stala najposvätnejším miestom chrámu i celého Pražského hradu. Bola vyzdobená nádhernou výzdobou úmernou svojmu významu a hrala dôležitú úlohu v korunovačných ceremoniáloch. Bola svedkom voľby Ferdinanda I. Habsburského na českého kráľa v r. 1526. 
Do kaplnky sa vchádza polkruhovým portálom zdobeným figurálnymi výjavmi Judáša, ktorému diabol vytrháva jazyk, a sv. Petra zapierajúceho Krista z rokov 1370 – 1373. Priamo oproti vchodu sa nachádza ústredný oltár postavený v rokoch 1912 – 1913 architektom Kamilom Hilbertom na pôvodných základoch prvotného svätcovho hrobu. Steny oltára sú zdobené doskami z leštených polodrahokamov. Nad oltárom sa vyníma gotická maľba Kalvárie s kľačiacim Karolom IV. a jeho poslednou manželkou Eliškou Pomoranskou.
Spodný pás stien pod rímsou je obložený viac ako 1300 kusmi polodrahokamov českého pôvodu vsadenými do zlatenej omietky. Priestory medzi nimi sú zdobené cyklom nástenných malieb na tému "Utrpenie Krista" – dielo neznámeho českého majstra z rokov 13721373. Na vstupnom pilieri kaplnky je zavesený tabuľový obraz, dielo monogramistu IW z r. 1543, znázorňujúci smrť Václava v Starej Boleslavi.
Na podokennej rímse pri východnej stene stojí opuková svätcova socha, predstavujúca Václava ako ušľachtilého gotického rytiera. Socha so zvyškami pôvodnej polychrómie je dielom kamenárskeho majstra Jindřicha Parléřa z r. 1373. Pozadie sochy tvorí neskorogotická maľba dvoch anjeloch, pridŕžajúcich za postavou sv. Václava plášť.
V juhovýchodnom rohu kaplnky je umiestnené sanktuárium (schránka slúžiaca na uloženie sviatosti oltárnej), napodobujúca vrchol gotickej veže.
V južnej stene kaplnky sú umiestnené kované dvere z r. 1867, vedúce do tzv. Korunnej komory. Plochy stien pod rímsou sú až po klenbu pokryté nástennými maľbami zachytávajúcimi výjavy zo života sv. Václava, práca dielne vedenej Majstrom litoměřickým z r. 1509.
Korunná komora, miesto uloženia českých korunovačných klenotov je trvale uzamknutá od r. 1867 na sedem zámkov. Aby sa do nej mohlo vstúpiť musí sa na jej otvorenie použiť súčasne všetkých sedem kľúčov, z ktorých každý má iného držiteľa: prezident republiky, predseda Poslaneckej snemovne ČR, predseda Senátu ČR, predseda vlády ČR, dekan Metropolitnej kapituly pri sv. Vítovi, pražský arcibiskup a primátor Prahy. Tradícia siedmich kľúčov vznikla po tom, čo v roku 1791 kráľ Leopold II. Habsburský vyhovel žiadosti českých stavov o vrátenie korunovačných klenotov z Viedne do Prahy. Pôvodne boli uložené v korunnom archíve za Svätováclavskou kaplnkou za železnými dverami s piatimi zámkami. Tu sa nachádzali v zvláštnej skrini s dvoma zámkami. Kľúče mali dvaja strážcovia pokladu. Časom sa miesto uloženia klenotov menilo, no tradícia siedmich kľúčov ostala zachovaná dodnes.
V susedstve kaplnky sv. Václava sa nachádza Martinická kaplnka (kaplnka sv. Ondreja), ktorej dominujú nástenné maľby zobrazujúce výjavy zo života sv. Ondreja.
Kaplnka sv. Kríža (sv. Šimona a Júdu a sv. Silvestra) bola založená Matyášom z Arrasu, ale dokončená Petrom Parléřom. Z kaplnky sa zostupuje do podzemia a do kráľovskej hrobky.
V podzemí je dochovávaná krypta sv. Kozmu a Damiána Spytihněvovej baziliky so zvyškami románskych podperných stĺpov.
Posledná úprava kráľovskej hrobky je dielom architekta Kamila Roškota z r. 19281935. Pozostatky kráľov a členov ich rodín boli umiestnené do nových sarkofágov. Steny i klenbu pokrýva žltozelená mozaika bez ornamentov, na podlahe sú mramorové dosky, ktorých ornament sleduje pôdorys jednotlivých sarkofágov. Hrobka bola slávnostne vysvätená pražským arcibiskupom Karolom Boromejským Kašparom 2.11.1935; posledný antropologický výskum sa konal v 70-tych a 80-tych rokoch 20. storočia.
V nadzemnej časti hrobky v chóre pred hlavným oltárom je umiestnené kráľovské mauzóleum, dielo holandského sochára Alexandra Collina z rokov 1566 – 1589. Mauzóleum objednali Maximilián II. a jeho brat Ferdinand, dokončiť ho v r. 1590 dal Rudolf II. Tumba z bieleho mramoru je zdobená na hornej doske ležiacimi postavami cisára a kráľa Ferdinanda I. († 1564), po pravej ruke so synom Maximiliánom II. († 1576) a po ľavej s manželkou Annou Jagelovskou († 1547). Všetci traja sú v nadzemnej časti mauzólea tiež pochovaní. Po stranách náhrobku sa nachádza sedem sošiek anjelov, v nohách Ferdinanda I. socha vzkrieseného Krista. Bočné steny mauzólea sú zdobené medailónmi a poprsiami českých panovníkov s erbami cisárskych krajín. Okolo celého náhrobku je umiestnená vzácna renesančná železná a tepaná mreža, dielo malostranského zámočníka Jiřího Schmidthammera (pred r. 1552)
V susedstve kaplnky sv. Kríža sa nachádza kráľovské oratórium, pochádzajúce z konca 15. storočia. 
Vo Valdštejnskej kaplnke sú pri stenách umiestnené gotické náhrobníky staviteľov chrámu, Matyáša z Arrasu a Petra Parléřa. 
V Kaplnke sv. Jána Nepomuckého (Vlašimskej) sa v novodobom oltári v zasklenej skrini nachádzajú ostatky sv. Vojtecha. Na oltári sa nachádzajú poprsia štyroch českých patrónov – sv. Václava, sv. Víta, sv. Vojtecha a sv. Cyrila – tepané zo striebra. Vpravo pri západnej bočnej stene kaplnky sa nachádza náhrobok arcibiskupa Jana Očka z Vlašimi z r. 1370. Nad jeho náhrobkom sa vynímajú tri gotické, pôvodne polychrómované erby Jána Očka – ako olomouckého biskupa, pražského arcibiskupa a kardinála.
Ďalšou z kaplniek je Saská kaplnka (Sv. ostatkov, Šternberská). V kaplnke sa po stranách nachádzajú opukové gotické náhrobky českých kráľov – Přemysla Otakara I. a Přemysla Otakara II. Na západnej stene kaplnky sú umiestnené fragmenty gotickej nástennej maľby "Klaňanie Troch kráľov" z okruhu Majstra Theodorika.
V závere chóru sa nachádza kaplnka Panny Márie (cisárska, sv. Trojice) s gotickými náhrobkami – kniežaťa Břetislava I. a Spytihněva II. Oproti kaplnke sa nachádza náhrobný oltár sv. Víta z r. 1640.
Kaplnka sv. Jána Krstiteľa bola po zrútení muriva v r. 1864 novopostavená v r. 1878. V arkádových výklenkoch oltára kaplnky stoja sochy sv. Jána Krstiteľa, Cyrila a Metoda. Pri bočnej stene sa nachádza náhrobok kniežaťa Břetislava II. a Bořivoja II.
Ďalšou z kaplniek je Stará arcibiskupská kaplnka (Pernštejnská) s novogotickým oltárom. V rokoch 17931899 bola používaná ako pohrebisko pražských arcibiskupov. Pred kaplnkou je umiestnená monumentálna plastika sochára Josefa Václava Myslbeka – pomník arcibiskupa Bedřicha Josefa Schwarzenberga († 1895). Vo výplni medzi arkádami sa nachádza drevorezba znázorňujúca útek zimného kráľa Fridricha V. Falckého po prehratej bielohorskej bitke do Vratislavi v r. 1620.
V kaplnke sv. Anny (Nostickej) sa na stenách nachádzajú maľby zachytávajäce výjavy zo života tejto svätice z r. 1878 – 1880. Ďalším významným umeleckým artefaktom tejto kaplnky je figurálne farebné okno znázorňujúce rodokmeň Panny Márie.
Stará sakristia (kaplnka sv. Michala) obsahuje pôvodnú parléřovskú klenbu s dvoma visutými svorníkmi. Pre kaplnkou sa nachádza baroková spovedeľnica zo 17. storočia. Nad ňou je umiestnená kópia Tizianovho obrazu "Kristov príchod do Jeruzalema" a obrazy Petra Brandla "Kristov krst v Jordáne" a Jána Juraja Heringa "Navštívenie Panny Márie".
Kaplnka sv. Žigmunda (Černínska) uzatvára rad stredovekých kaplniek. Do jej stien je vsadených viacero náhrobníkov významných kniežat. Na východnej stene kaplnku sa nachádza obrazový cyklus zo života tohto svätca pochádzajúci z konca 18. storočia.
V chóre je dominantným hlavný oltár z opuky z rokov 18681873 podľa projektu J. Krannera a J. Mockera.
Veľké figurálne farebné okná boli vyhotovené podľa návrhov Maxa Švabinského v rokoch 19461948. V ľavom, severnom okne Panna Mária so svätováclavskou korunou na hlave, s blahoslavenou Mladou a svätou Ludmilou. dole kľačí knieža Spytihněv II. s modelom románskej baziliky; v spodnej časti okna prvý pražský arcibiskup Arnošt z Pardubíc a Eliška Přemyslovna. Stredné okno predstavuje sv. Trojicu a symbolu evanjelistov. V pravom južnom okne kľačí svätý Václav, dolu v pokľaku Karol IV. s modelom gotického chrámu.
Pod oknami chóru prebieha trifórium, chodba s hrúbkou múru, v ktorej sa nad zamurovanými priechodmi nachádza dvadsaťjeden búst z rokov 1374 – 1385, jedinečný súbor českej gotickej plastiky – diela parléřovskej huty. Sú tu spodobnení členovia panovníckej rodiny Karola IV., pražskí arcibiskupi, riaditelia chrámovej stavby i obaja architekti Matyáš z Arrasu a Petr Parléř.
"Poradie portrétnych búst trifória zľava doprava z pohľadu k hlavnému oltáru:" 
Vnútornému trifóriu zodpovedá vonkajšie s bustami Ježiša Krista, Panny Márie a zemských svätcov. V novej časti chrámu pokračuje trifórium bustami novodobých osobností, ktoré sa zaslúžili o dostavbu katedrály (diela J. Štursu, L. Kofránka, B. Kafku a ďalších).
Nová arcibiskupská kaplnka slúži ako pohrebná kaplnka arcibiskupov od 20. storočia.
Rodová Schwarzenberská kaplnka obsahuje doskový obraz "Zmŕtvychvstanie Krista" (z r. 1597) a farebné okno Karola Svolinského na námet výjavov z histórie rodu Schwarzenbergovcov.
Poslednou kaplnkou katedrály je kaplnka Bartoňovcov z Dubenína s významnou gotickou archou z obdobia okolo r. 1400 pochádzajúcou zo severného Talianska.
Zaujímavosti.
V chráme je uložený i tzv. Svätovítsky chrámový poklad, súbor vzácnych starožitností. Najvzácnejším artefaktom pokladu je Trevírska doska z r. 1266, významná zlatnícka práca zdobená drahokamami s ostatkami svätých.
Medzi vzácne predmety nachádzajúcich sa v katedrále patrí mramorový náhrobok arcibiskupa Jána Očka z Vlašimi, šesť přemyslovských náhrobkov, strieborný náhrobok sv. Jána Nepomuckého a pomník kardinála Fridricha Schwarzenberga.
Ďalšie osobnosti pochované v katedrále.
Okrem ostatkov osôb uložených v kráľovskej hrobke a Collinovom mauzóleu sú v katedrále pochované ďalšie významné osobnosti:

</doc>
<doc id="33367" url="https://sk.wikipedia.org/wiki?curid=33367" title="Katedrála Svätého Víta">
Katedrála Svätého Víta



</doc>
<doc id="33369" url="https://sk.wikipedia.org/wiki?curid=33369" title="Katedrála sv. Víta, Václava a Vojtěcha">
Katedrála sv. Víta, Václava a Vojtěcha



</doc>
<doc id="33370" url="https://sk.wikipedia.org/wiki?curid=33370" title="Panzerkampfwagen 35(t)">
Panzerkampfwagen 35(t)



</doc>
<doc id="33371" url="https://sk.wikipedia.org/wiki?curid=33371" title="PzKpfw 35(t)">
PzKpfw 35(t)



</doc>
<doc id="33372" url="https://sk.wikipedia.org/wiki?curid=33372" title="Panzerkampfwagen 38(t)">
Panzerkampfwagen 38(t)



</doc>
<doc id="33373" url="https://sk.wikipedia.org/wiki?curid=33373" title="PzKpfw 38(t)">
PzKpfw 38(t)



</doc>
<doc id="33374" url="https://sk.wikipedia.org/wiki?curid=33374" title="Zlata Hajdúková">
Zlata Hajdúková

Zlata Hajdúková (* 23. december 1914, Východná – † 28. november 2002) bola prvá profesionálna slovenská filmová herečka. Stvárnila Aničku v druhej verzii zvukového Jánošíka režiséra Martina Friča s Paľom Bielikom v hlavnej úlohe. 
Jej otec bol pedagóg, ktorého často prekladali na nové pôsobiská. Navštevovala školu v Kežmarku, potom študovala na hereckom konzervatóriu v Bratislave. Ďalšie vzdelanie a skúsenosti nadobudla aj v Prahe, Viedni a Berlíne, kde zažila nastupujúci fašizmus a jeho fanatických prívržencov, preto odtiaľ v tom čase odišla. 
Zostala žiť v Čechách, ale počas okupácie ani po znárodnení už nenakrútila žiaden film. Komunistický režim pripravil jej manžela o majetok, Hajdúková mu bola oporou a naplno sa venovala rodine. Na Slovensko sa vrátila až začiatkom 90. rokov.

</doc>
<doc id="33376" url="https://sk.wikipedia.org/wiki?curid=33376" title="William Rehnquist">
William Rehnquist

William Hubbs Rehnquist (* 1. október 1924, Milwaukee, Wisconsin, USA – † 3. september 2005, Arlington, Virgínia) bol americký sudca, ktorý pôsobil na Najvyššom súde USA od roku 1972 do roku 1986 ako člen (vymenoval ho prezident Nixon), potom od roku 1986 ako predseda (vymenoval ho prezident Reagan) až do smrti v roku 2005, keď osemdesiatročný sudca podľahol rakovine štítnej žľazy. 
Rehnquist patril medzi konzervatívnych sudcov. Presadzoval okrem iného aj zachovanie trestu smrti a zastával takzvaný „pro-life“ postoj k umelému prerušeniu tehotenstva. Rehnquist presadzoval prípustnosť náboženstva vo verejnom priestore; a väčšiu právomoc štátov Únie proti centralizácii moci na federálnu úroveň.

</doc>
<doc id="33377" url="https://sk.wikipedia.org/wiki?curid=33377" title="Depozitná banka">
Depozitná banka

Depozitná banka je druh banky, ktorá sa špecializuje na získavanie prostriedkov prijímaním krátkodobých vkladov (depozitov). Keďže sú vklady krátkodobé, sú aj poskytované úvery takejto banky prevažne krátkodobé. 
Z hľadiska spôsobu získavania prostriedkov je opakom reálnej banky (ktorá emituje záložné listy) a investičnej banky (ktorá sa špecializuje na dlhodobé financovanie podnikov).
V takejto vyhranenej forme sa depozitné banky vyskytujú (alebo skôr asi do 70. rokov 20. storočia vyskytovali) hlavne v Spojenom kráľovstve (deposit bank).

</doc>
<doc id="33378" url="https://sk.wikipedia.org/wiki?curid=33378" title="Vojna v Iraku">
Vojna v Iraku

Vojna v Iraku môže byť niekoľko vojenských konfliktov (v chronologickom poradí):

</doc>
<doc id="33379" url="https://sk.wikipedia.org/wiki?curid=33379" title="Britsko-iracká vojna">
Britsko-iracká vojna

Britsko-iracká vojna bola krátka vojna, ktorá prebehla medzi Spojeným kráľovstvom a irackou nacionalistickou vládou od 18. apríla 1941 do 30. mája rovnakého roku. Hoci trvala viac ako jeden mesiac, vojna vyústila v obnovenie britskej okupácie krajiny a ďalej posilnila nacionalistický odpor voči Britmi podporovanej irackej monarchii. Vojna bola súčasťou 2. svetovej vojny.
Príčiny.
Aj keď Irak bol nezávislý, musel Britom poskytovať určité práva, ako napríklad britské vojenské základne na jeho území a voľný pohyb britských vojenských jednotiek cez jeho územie. To sa ale časti Iračanov nepáčilo a cítili sa Britmi utláčaní.
Začiatok.
Vláda Nuri as-Saida chcela vyhlásiť vojnu Nemecku ako odpoveď na napadnutie Poľska. Aj keď kvôli obľúbenosti Nemecka medzi Iračanmi zmenil vojnu na prerušenie diplomatických stykov, predseda vlády bol následne spolu s kráľom zvrhnutý a na trón bol dosadený následník trónu. Pronacistický minister Rašíd Alí potom vyzval Britov, aby opustili Irak.
Následne zaútočili na osamelú britskú leteckú základňu v Habbániji. Napriek obrovskej početnej prevahe neuspeli a boli nútení požiadať o pomoc Nemecko.
Pomoc z Nemecka.
Nadšený Hitler vyslal na žiadosť povstalcov okamžite leteckú pomoc, tzv. Komando Junck. Pomoc bola však príliš slabá na to, aby pomohla, ďalej bola zorganizovaná príliš narýchlo a okrem toho ju postihlo viacero neštastí.
Britský protiútok a porážka Iračanov.
Aj keď Habbánija nemala vojenské letectvo, bola to vlastne len letecká škola, personál zareagoval promptne a vyzbrojil cvičné lietadlá a tie napadli iracké pozície, hlavne delostrelectvo. Tým odvrátili beznádejnú situáciu a Briti neskôr zostavili tzv. "HabForce" (Habbanyia Force), ktorá základňu definitívne oslobodila z obliehania.
Potom nasledovala bitka o Fallúdžu, ktorá sa skončila ťažkou porážkou Iračanov, Rašid Alí utiekol do Iránu, kde bol zasa polapený Sovietmi, ktorí v tej dobe obsadili Irán, aby si zaistili spojenie so Spojencami.
Starý kráľ bol znovu dosadený na trón.

</doc>
<doc id="33380" url="https://sk.wikipedia.org/wiki?curid=33380" title="Iránsko-iracká vojna">
Iránsko-iracká vojna

 "Tento článok sa zaoberá vojenským konfliktom na Blízkom východe, ktorý sa odohral v rokoch 1980 až 1988. Informácie o vojne proti Iraku, označovanou aj „Vojna v Perzskom zálive“ sú v článku Druhá vojna v Perzskom zálive. Vojna v Iraku z roku 2003 sa nachádza v článku Tretia vojna v Perzskom zálive. Vojny, týkajúce sa Iraku možno nájsť tu."
Iracko-iránska vojna alebo Prvá vojna v Perzskom zálive, v Iráne nazývaná aj Predpísaná vojna (جنگ تحمیلی), bola vojnou medzi Irakom a Iránom, ktorá trvala od septembra 1980 do augusta 1988. Pôvodne bola označovaná aj ako "Vojna v Perzskom zálive" a od ďalšej vojny v tomto regióne v roku 1991 ako Prvá vojna v Perzskom zálive.
Vojna začala po tom, ako Irak vstúpil do Iránu 22. septembra 1980 po dlhotrvajúcich cezhraničných konfliktoch.
Príčiny.
Pokus Sovietskeho zväzu sprostredkovať v roku 1973 rokovania medzi stranou BAAS a Kurdami ako aj medzi Irakom a Iránom, ktorý podporoval Kurdov, boli neúspešné, ale po summite v Rabate v októbri 1974 sa jordánskemu kráľovi Husajnovi podarilo dohodnúť predbežnú schôdzku medzi predstaviteľmi Iraku a Iránu. V januári 1975 nasledovala v Istanbule schôdzka medzi oboma stranami na ministerskej úrovni a separátne diskusie s prezidentom Sadatom a Boumedianom. Výsledkom týchto rokovaní bola alžírska dohoda, ktorú uzatvorili Saddám Husajn a šach na začiatku marca 1975. Táto dohoda prakticky ukončila boje v Kurdistane a pripravila cestu pre rýchle a permanentné vytýčenie spornej iracko–iránskej hranice. Potom, ako sa Iránci stiahli, sa kurdský odpor zrútil. Iránci dokonca pohrozili, že sa pridajú k Iračanom a spoločne zaútočia na Kurdov, pokiaľ nebudú ochotní prijať podmienky dohody.
Po podpise Alžírskej zmluvy dobré vzťahy medzi Bagdadom a Teheránom trvali do šachovho pádu vo februári 1979. Navzdory zreteľným a významným rozdielom v politickej kultúre oboch zemí bolo zjavné, že hlavné faktory, ktoré sa podieľali na vzostupe „náboženskej“ opozície v Iráne v 70. rokoch, sa svojim charakterom a koreňmi nelíšili od impulzov diania zaznamenaných v tom istom období v Iraku. Keď bolo stále zrejmejšie, že pád šacha je neodvratný, strana BAAS začala nadväzovať kontakty s opozíciou.
Nástup iránskej revolúcie bol pre Saddáma nepopierateľne nevítanou udalosťou, ale nezostávalo mu nič iné ako uznať nový režim, čo sa stalo 12. februára 1979 deň po prevrate. Napätie v iracko-iránskych vzťahoch rýchlo rástlo. Opäť sa začal starý spor o ostrovy v Perzskom zálive. V roku 1979 a prvej polovici roku 1980 napätie vzrastalo, zvlášť keď sa Iránci netajili tím, že by radi vyviezli islamskú revolúciu do Iraku, Saudskej Arábie a ďalších štátov Perzského zálivu.
V júni 1979 podnikol Irak letecký útok na Irán, následne nasledovalo formálne ospravedlnenie, ale k podobným incidentom dochádzalo pravidelne a od februára do septembra 1980 boli takmer na dennom poriadku. V novembri, niekoľko dní pred obsadením veľvyslanectva USA v Teheráne, varoval Irak Irán, že bude treba prehodnotiť alžírsku zmluvu a že sa Irán bude musieť vzdať troch ostrovov v Perzskom zálive. Príčina konfliktu medzi oboma krajinami sa nachádzala hlavne v územných sporoch.
Saddám Husajn precenil, do akej miery šiitská populácia v Iraku sympatizovala s myšlienkou nastolenia teokratického režimu v krajine a prípadne bola ochotná ho podporovať. Saddám mal odhodlanie získať úplnú kontrolu nad všetkými sférami politického života, ale iránska revolúcia bola vnímaná ako niečo, čo tento absolútny vplyv môže ohroziť. Taktiež podcenil silu vlasteneckého a islamského zanietenia, ktorý iránska revolúcia vzbudila v Iráne, a dospel k záveru, že zjavný chaos, ktorý panoval v iránskych vojenských jednotkách, mu dáva príležitosť zbaviť sa Chomejního režimu. Víťazstvo by mu zaručilo absolútnu vládu v Iraku, ovládnutie svätých miest Karbalá a Nadžaf a to, že oslabený Irán bude možno ochotnejší spolupracovať s Irakom.
Vidina výhod rýchleho a oslnivého víťazstva nad Iránom zabránila realistickejšie zhodnotiť strategickú situáciu. Predovšetkým bolo skutočnosťou, že počet Iráncov bol zhruba trikrát vyšší ako Iračanov (42 : 13,5 mil.) Teherán delilo od Bagdadu asi , z ktorých 650 leží na území Iránu a spoločná hranica s dĺžkou .
Boje.
V prvej polovici roku 1980 dochádzalo stále častejšie k obojstranným výpadom za hranice a v apríli Iračania vysťahovali do Iránu 40 000 šiitov „iránskeho pôvodu“. V júni došlo k prerušeniu diplomatických vzťahov. 17. septembra Saddám oznámil, že mieni vypovedať alžírsku zmluvu a o niekoľko dní neskôr sa začalo naozaj bojovať. V priebehu prvých mesiacov do apríla 1981 sa zdalo, že sú úspešnejší Iračania. Do konca roku 1980 sa zmocnili významného oporného bodu mesta Chorramšahr. Navzdory irackým úspechom sa iránskym leteckým silám podarilo poškodiť ťažobné a priemyslové zariadenia v oblasti Basry do tej miery, že Irak nebol schopný exportovať ropu zo svojich južných ropných polí. Koncom apríla 1981 Iránci začali skutočný protiúder. V nasledujúcich mesiacoch boli Iračania zatlačení späť k medzištátnej hranici. Podporu Iránu vyjadrili len Sýria a Líbya – v konflikte sa však neangažovali. Sýria len prijala utečencov a v apríli 1982 uzavrela iracký ropovod vedúci cez jej územie. Jordánsko sa postavilo na stranu Iraku a Kuvajt nahradil Basru ako hlavný námorný prístav Iraku. Štáty Perzského zálivu od vypuknutia vojny začali Iraku poskytovať značne vysoké pôžičky.
V septembri 1981 boli Iračania vytlačení z Ábádánu a Saddám vyzval k mesačnému pokoju zbraní v súvislosti zo začiatkom mesiacu ramadán, čo Iránci odmietli. V apríli 1982 začali ofenzívu, ktorá vyvrcholila dobytím Chorramšahru v máji. Opätovné dobytie tohto strategicky významného mesta bolo rozhodujúcim zlomovým bodom vo vývoji vojny. Za daného stavu sa Saddám snažil nájsť nejaké riešenie, ktoré by mu umožnilo boje ukončiť a nestratiť pritom tvár. V tejto dobe ale už Chomejní úspešne vydával vojnu za iránsku národnú krížovú výpravu, ktorej cieľom bolo vyhnať Saddáma z krajiny.
V júni 1982 iránske vojská prenikli na predmestie Basry, ale Iračanom sa podarilo, za cenu nesmiernych strát, zabrániť Iráncom v ďalšom postupe. Presun bojov na iracké územie mal za dôsledok, že Sovieti, hlavný dodávateľ irackých zbraní sa už nemohli chovať nezúčastnene a v priebehu roku 1982 svoje dodávky obnovili (prerušili ich kvôli tomu, že konfliktu začal bez konzultácie so ZSSR). Aj USA z pochopiteľných dôvodov podporovali skôr Irak. Začiatkom roku 1984 Iránčania stále zotrvávali vo svojich zákopoch v močaristej krajine na západ od Šatt al-Arab.
Od začiatku roku 1981 boli Iračania v defenzíve a s výnimkou krátkeho a neúspešného výpadu z marca 1983 nedokázali zasadiť Iránu vážny úder. Napriek tomu, že k stretom dochádzalo naďalej pravidelne, ani jedna z armád nebola schopná dosiahnuť na vojnovom poli rozhodujúce výhody a obe strany sa dva a pol roka do počiatku roku 1986 iba vzájomne ostreľovali zo svojich pozícií na irackom území. V prvých mesiacoch roku 1984 obe strany, a predovšetkým Irak, začali napádať ropné tankery plaviace sa vo vodách Perzského zálivu. „Tankerová vojna“ potom s prestávkami pokračovala v rokoch 1984 – 85. Iračania sa v snahe vyhnúť porážke nasadili bojový plyn proti iránskym jednotkám. Vo februári 1986 Iránčania podnikli prekvapivý útok na polostrov Fao na irackom brehu Šatt al-Arabu, ktorý sa im podarilo obsadiť, hlbšie dovnútra Iraku už ich postup však nepokračoval. Vojna mala za následok prehĺbenie závislosti Iraku na Západe a prozápadných konzervatívnych arabských štátoch, a to vrátane Egypta a Jordánska.
Neschopnosť Iraku uštedriť Iránu bleskovú porážku vyvolala vážne politické a ekonomické tlaky, ktoré otriasli pozíciou vládnuceho irackého režimu. Režim sa v priebehu vojny dokázal udržať pri moci jedine vďaka propagande, hrozbám a nasadeniu bezpečnostných zložiek. V priebehu vojny mnoho šiitov, Kurdov a komunistov bolo uväznených a popravených.
Šítsko-kurdsko-komunistická opozícia bola však výrazne oslabená skutočnosťou, že tieto tri skupiny buď spolu nedokázali spolupracovať, alebo boli vzájomne znepriatelené. Iracký režim si zachoval tiež charakter, aký mal predtým – rozhodovacie právomoci Saddáma Husajna naďalej rástli. V júli 1982 bol počet členov Rady revolučného velenia (RRV) znížený na deväť. V novembri 1982 bola oznámená poprava ministra zdravotníctva. V októbri 1983 prišli o svoje posty dvaja z nevlastných bratov Saddáma Husajna – Barzán a Wathbán. Režim navyše pokračoval v popravovaní svojich oponentov. V priebehu rokov 1983 – 1985 sa postupne objavovali správy o popravách členov IKS, šiítskych a kurdských organizácií.
Počas prvých dvoch rokov vojny mal režim stále ešte k dispozícii dostatok fondov na to, aby dokázal uchrániť irackú spoločnosť pred nedostatkom a zavedením prídelového systému. Spočiatku si ľudia mohli v obchodoch voľne vyberať zo širokého sortimentu tovaru. Tiež významné rozvojové projekty pokračovali a k ich spomaleniu alebo zastaveniu došlo až v rokoch 1983 – 84. V roku 1983 však iracká spoločnosť začala pociťovať núdzu. Životné náklady prudko vzrástli, dinár devalvoval. Jednotlivci boli „žiadaní“, aby „darovali“ peniaze a šperky – týmto spôsobom bolo zhromaždené asi 400 miliónov amerických dolárov. Do augusta 1983 poklesli zahraničné rezervy Iraku na 3 miliardy dolárov (z 30 miliárd dolárov na konci roka 1980) a krajina bola takmer úplne závislá na daroch SA a krajinách Perzského zálivu a z predaja ropy.
Jedným z významných dôsledkov vojny bolo, že sa urýchlila expanzia privátneho sektoru hospodárstva. V lete roku 1982 bol schválený zákon č. 113, ktorý podporoval investície súkromných a zmiešaných priemyselných spoločností. Poľnohospodárstvo sa vyvíjalo podobným smerom. Napriek štátnym investíciám do poľnohospodárskej oblasti sa nepodarilo výrazne zvýšiť produkciu. Irak bol nútený v pomerne veľkej miere nakupovať potraviny. Od januára 1983 sa začali uplatňovať opatrenia irackého ministerstva poľnohospodárstva, podľa nich bola pôda prenajímaná na obdobie od 5 do 20 rokov jednotlivcom alebo miestnym či arabských spoločnostiam ochotných pestovať plodiny pre trh. Vojnové podmienky vtedy nepochybne nesmierne hodili tým jednotlivcom, ktorí mali dostatok znalostí a vybavenie k tomu, aby dokázali využiť skutočnosti, že režim zúfalo potreboval prísun priemyselných a poľnohospodárskych produktov.
Existovalo len málo faktorov, ktoré by obe znepriatelené krajiny nútilo okamžite vojnu ukončiť. Irán bol schopný vyvážať toľko ropy, že mohol udržiavať v chode rozsiahlu armádnu mašinériu až do samého záveru konfliktu, a taktiež iracký export po otvorení ropovodu vedúceho cez južné Turecko postupne nabral dych. 80. roky boli navyše obdobím hlbokej krízy svetového ropného priemyslu kedy cena ropy opakovane a prudko klesala. Vývozcovia ani spotrebitelia ropy si vtedy nijak zvlášť nepriali, aby vojna skončila.
V polovici roku 1986, potom čo obe strany utrpeli veľké straty, sa zdalo, že vývoj konfliktu dospel do patovej situácie, kedy sa iracké a iránske jednotky len ostreľujú z opevnených pozícií a koniec vojny je v nedohľadne. Navyše bremeno, ktoré pre Saudskú Arábiu a Kuvajt predstavovali pravidelné finančné injekcie Iraku začali ťažko doliehať na hospodárstvo týchto krajín. Saudská Arábia sa rozhodla zvýšiť objem vývozu ropy a vyvolať tak pokles cien, aby pomohla Iraku a ochromila iránsku ekonomiku. Na začiatku roku 1986 cena ropy poklesla z 27 na 15 dolárov za barel. Dopad vývoja v roku 1987 vyvolal zásadnú zmenu v spôsobe vedenia vojny. Irán aj Irak sa začali vážne pokúšať navzájom si zničiť zariadenia na ťažbu a prepravu ropy. Obavy z irackého kolapsu a obavy z následkov prinútili arabských susedov Iraku sa ešte viac prikloniť na irackú stranu. Vyššia miera zapojenia Saudskej Arábie a Kuvajtu potom takmer nevyhnutne viedla k internacionalizácii vojny, pretože sa teraz výraznejšie dotýkala záujmov západu.
Kuvajtský postoj k vojne sa zásadne zmenil v r. 1986 po úspešnom iránskom útoku na Fao, pretože sa už bojovalo príliš blízko. Kuvajt uviedol svoju armádu do pohotovosti a zaujal výraznejšie proiracký postoj. V auguste 1986 po irackých útokoch na iránske ropné terminály začal zase Irán napadať kuvajtské tankery. Kuvajt sa preto obrátil na ZSSR a USA a požiadal ich o poskytnutie ochrany kuvajtským plavidlám. Len zmienka o tom, že by malo ZSSR vyslať do oblasti svoje vojenské lode, spôsobila vo Washingtone značný rozruch a Reaganova vláda zareagovala. USA sa tak stali skutočným spojencom Iraku, čo bolo rozhodujúcim faktorom, ktorý rozhodol o tom, že Irán vojnu prehral. Po celý záver vojny americké vojenské lode útočili na iránske loďstvo a iránske ťažobné zariadenia. V r. 1987 sa na stranu Iraku tiež postavilo ZSSR – objem iracko-sovietskeho obchodu od r. 1986 vzrástol o 46 %. V auguste 1987 podpísali USA a Irak zmluvu o päťročnej hospodárskej a technickej spolupráci a do Iraku bola z USA dovezená potravinová pomoc za 1 miliardu dolárov. USA a mnohé západoeurópske štáty prostredníctvom iných krajín tajne dodávali Iraku sofistikované zbrane vrátane vybavenia na výrobu chemických a biologických zbraní.
Keďže sa situáciu na juhu krajiny darilo držať pevnejšie pod kontrolou, Saddám sa mohol venovať dianiu v severnom Iraku, kde boli niektoré územia od r. 1983 okupované Iránčanmi. 29. marca 1987 vymenoval svojho bratranca Alího Hasana al-Madžída vrchným veliteľom severnej armády. Toto vymenovanie znamenalo začiatok genocídy kurdského obyvateľstva. Celkovo bolo zničených 399 kurdských dedín. V apríli 1987 bol podniknutý chemický útok proti Kurdom. Tento a podobné zásahy môžeme vnímať ako predohru k systematickejšej protikurdskej kampani známej ako al-Anfál, ktorá začala v roku 1988.
20. júla 1987 OSN schválila rezolúciu č. 598, ktorá obsahovala výzvu k ukončeniu vojny a prísľub, že bude zriadená vyšetrovacia komisia, z úlohou zistiť, kto bol v konflikte agresorom. Irak rezolúciu prijal, Irán však reagoval vyhýbavo. Na jar 1988 začal za pomoci Kurdov v severnom Iraku ofenzívu a dobyl mesto Halabža. Deň nato iracké lietadlá na toto mesto zhodili bomby s jedovatým plynom. V apríli a máji Iračania opäť použili chemické zbrane, pri pokusoch o znovudobytie miest Fao a Mehrán. Vtedy už bolo jasné, že Iránčania už dlho odpor klásť nebudú. Séria porážok mala za následok, že v polovici júla Iránčania stratili veľkú väčšinu dobytého irackého územia a 18. júla Chomejní vyhlásil, že je ochotný prijať rezolúciu č. 598. Iracké sily ešte pokračovali vo vytláčaní iránskych vojsk zo stredného a južného Iraku a do 20. augusta 1988 boje postupne utíchli.
Dôsledky vojny.
Straty na životoch a škody na hospodárstve, ktoré spôsobila vojna, boli zdrvujúce. Západné zdroje odhadujú, že zomrelo takmer 400 000 ľudí, z čoho asi štvrtinu tvorili Iračania. Podľa odhadov vojna stála Irak 452 miliárd a Irán 644 miliárd USD. V období medzi ukončením bojov a irackou inváziou do Kuvajtu v auguste 1990 boli podniknuté rôzne pokusy o dosiahnutie trvalého zmierenia. Irak si však pri rokovaniach dával na čas, predovšetkým preto, že by sa dospelo k záveru, že vojnu rozpútal Irak. 15. augusta 1990 dva týždne po obsadení Kuvajtu, Saddám náhle ponúkol Iránu, aby s Irakom uzavrel dohodu, ktorej obsahom bude naplnenie rezolúcie č. 598 a obnovenie alžírskej zmluvy z roku 1975. Tým vlastne verejne priznal, že celá vojna bola nezmyselná.
Vysoké iracké dlhy znemožňovali prechod od vojenského stavu k mierovému hospodáreniu. Navyše Irak každoročne nakupoval potraviny najmenej za 3 miliardy dolárov. Na začiatku 90. rokov Irak dovážal tovar za 11 miliárd USD. Po vojne sa však stalo niečo, čo očakával málokto – Irak sa stal po vojenskej stránke oveľa silnejšou krajinou, ako bol v r. 1980. Irak do konca vojny stihol vybudovať výkonný vojenský priemysel. V rokoch 1989 – 90 už rozsah zbrojnej výroby začal na medzinárodnej scéne budiť znepokojenie. Irak totiž produkoval chemické zbrane a nebol tak ďaleko od toho, kedy sa mu podarí získať vybavenie pre výrobu nukleárnych zbraní. Dôležité komponenty Iraku dodávali západoeurópske a americké firmy. Novovzniknuté Ministerstvo priemyslu a vojenskej industrializácie (1988) umožňovalo vláde účinnejšie ovládať najdôležitejšie sektory priemyslu.
Aby sa Saddám poistil proti eventualite, že by sa mohla objaviť autorita, ktorá by mu mohla konkurovať, dôstojníci podozriví zo „zrady“ boli popravení. Úspešní velitelia boli zase často odvolaní z funkcie, alebo prevelení, aby svojimi úspechmi neohrozili Saddámovu pozíciu. Skupina ľudí, o ktorú sa pri uplatňovaní svojej moci počas vojny a po nej opieral, však tvorili takmer výhradne členovia jeho rodiny. Ministri novej vlády, vymenovanej v rokoch 1987 a 1988 boli väčšinou ľudia, ktorí predtým pracovali v prezidentovej súkromnej kancelárii.
V počiatočných rokoch vojny sa vláda snažila podporovať rozvoj privátneho kapitálu a primäť niektoré firmy, aby sa zamerali na podnikanie v oblasti ľahkého a stredného priemyslu. Boli zavedené opatrenia zvýhodňujúce hlavne poľnohospodárov s cieľom obmedziť dovoz potravín. Došlo k privatizácii štátnych podnikov a predaju štátnych fariem. Súkromným podnikateľom bol povolený export za predpokladu, že 60 % výnosu prevedú späť do Iraku. Štát podporoval investície z arabských krajín. Taktiež bola predaná väčšina štátnych čerpacích staníc, automobilových opravovní, supermarketov a hotelov. Mnohé z týchto opatrení boli vítané a viedli k vyššej výkonnosti hospodárstva. Kombinácia deregulácie cien a uvoľnenie byrokratického aparátu bola snahou režimu získať si nových prívržencov medzi príslušníkmi strednej triedy a v armáde. Pôsobením týchto trendov naďalej narastal kult osobnosti prezidenta.
Národné zhromaždenie malo jedinú funkciu, a to fungovať ako ďalší orgán „zastupujúci“ vedenie režimu. Malo právomoc kritizovať prácu ministrov a úradníkov a za istých okolností možnosť hlasovať o ich odvolaní. Hlasovanie malo navonok budiť dojem, že o osude úradníkov nerozhoduje prezident, ale vôľa ľudu. Rozdelenie moci v Iraku však zostalo nemenné. Politická demokratizácia, ktorú mal režim na mysli, nemala znamenať podstatnú transformáciu politického systému.
Keby sa rozvážne hospodárilo, bol by úzkostlivo strážený rozsah dovozu a obmedzovali sa vládne výdaje, iracké hospodárstvo by určite čakalo postupné oživenie. Zúfalá finančná situácia Iraku tak bola skôr obrazom priorít Saddáma – vysoké výdavky na armádu, stavba pamätníkov a nového prezidentského paláca – ako objektívnych skutočností.
Externé odkazy.
Project Ares - Iracko-iránska vojna podrobne 

</doc>
<doc id="33382" url="https://sk.wikipedia.org/wiki?curid=33382" title="Prvá vojna v Perzskom zálive">
Prvá vojna v Perzskom zálive



</doc>
<doc id="33383" url="https://sk.wikipedia.org/wiki?curid=33383" title="Druhá vojna v Perzskom zálive">
Druhá vojna v Perzskom zálive

Druhá vojna v Perzskom zálive (iné názvy: Vojna v Zálive, Iracko-kuvajtský konflikt, Konflikt medzi OSN a Irakom, Operácia Púštny štít, Púštna búrka; v Iraku často hovorovo "Um M'aārak" – „Matka všetkých bitiek“) bol vojenský konflikt medzi Irakom a koalíciou 34 národov poverených OSN (vrátane Česko-Slovenska) a vedených USA. Vojna začala irackou inváziou do Kuvajtu 2. augusta 1990. Po tomto nasledovali ekonomické sankcie uvalené OSN na Irak.
Vojna vstúpila do ďalšej fázy v januári 1991. Deň po vypršaní ultimáta z Rezolúcie OSN 678 koalícia začala silné vzdušné útoky označované ako Operácia Púštna búrka (Operation Desert Storm): viac ako 1 000 bojových letov denne od skorého rána 17. januára 1991.
Vojna sa nerozšírila mimo Iraku, Kuvajtu a hraničných oblastí Saudskej Arábie, hoci Irak vystrelil rakety na izraelské mestá.
Príčiny vojny.
Iracko-iránska vojna Irak a jeho režim finančne zruinovala. Dlhoval 15 miliárd dolárov Kuvajtu a ďalších 15 miliárd Saudskej Arábii. Ďalšie pôžičky mu boli zakázané. Husajn sa vydal cestou nátlaku na Kuvajt. Začal otvorene provokovať. Tvrdil, že Iraku patrí sporné pohraničné územie s bohatými zdrojmi ropy, že Kuvajt je historicky 19. provinciou Iraku a pod. V lete 1990 neboli iracko-kuvajtské vzťahy pre USA v centre záujmu. Americká zahraničná politika sa už veľa rokov zaoberala islamskou revolúciou v Iráne, ktorá začala zvrhnutím šacha. Irak sa vtedy javil ako vhodná protiváha fundamentalistov. Keď začala Iracko-iránska vojna, nielen USA, ale aj veľa ďalších štátov vrátane Francúzska a ZSSR Saddáma fakticky podporovalo – dodávkami zbraní, vrátane informácií CIA o pohyboch iránskej armády. Po nejasných vyjadreniach západných diplomatov sa Saddám Husajn odhodlal k vojenskej akcii.
Priebeh prvej fázy.
2. augusta 1990 iracké elitné jednotky vtrhli s obrovskou presilou do Kuvajtu. Po krátkom boji ho obsadili. OSN prijalo rezolúciu, ktorá vyzývala Irak, aby sa okamžite stiahol.
3. augusta jordánsky kráľ Husajn navrhoval konferenciu štyroch arabských štátov za účasti egyptského prezidenta Mubaraka, jeho, Saddáma Husajna a za predsedníctva kráľa Fahda zo Saudskej Arábie. Veril, že táto konferencia by mohla presvedčiť irackého diktátora, aby sa bez boja stiahol z Kuvajtu. Rýchle Saddámove odmietnutie jeho arabských priateľov urazilo. Otvorila sa tak cesta k tomu, aby Saudská Arábia súhlasila s umiestnením cudzích vojenských jednotiek na svojom území.
6. augusta Saudská Arábia oficiálne požiadala sily Spojených štátov, aby vstúpili do kráľovstva s cieľom brániť ho. Prvé letky stíhačov odleteli na Blízky východ v ten istý deň. Začala operácia Púštny štít. Jej cieľom bolo zabrániť Saddámovi v ďalšej expanzii. V tom čase vôbec nebolo jasné, či zvíťazí diplomatické či vojenské riešenie krízy.
21. septembra 1990 Saddám Husajn predniesol vyhlásenie Revolučnej veliteľskej rady. V ňom tvrdil, že nie je ani najmenšia možnosť irackého odsunu z Kuvajtu a všetky pokusy vyhnať Irak by viedli k „matke bitiek“. Rada bezpečnosti schválila celkovo 12 rezolúcií odsudzujúcich agresiu Iraku proti Kuvajtu. Vo väčšine z nich spolu prvý raz hlasovalo všetkých 5 stálych členov. Vznikla koalícia 28 štátov, ktorých jednotky sa vydali do ohrozenej oblasti v Perzskom zálive. Súčasťou 300-tisícovej koaličnej armády bola aj československá protichemická jednotka. Faktickým ultimátom pre Saddáma bola rezolúcia Rady bezpečnosti OSN č. 673
17. januára 1991 sa začala operácia Púštna búrka.
Oceľový dážď.
Najvyšší veliteľ koaličných síl, generál Norman Schwarzkopf, mal jasný plán. Prvým cieľom musia byť nepriateľské radarové a protiletecké systémy. Nepriateľ nesmie „vidieť“ útočiace lietadlá. Inak hrozia veľké straty.
Izrael.
Po napadnutí Irak zareagoval odpálením rakiet Scud čiastočne na spojenecké základne v Saudskej Arábii, ale hlavne na územie Izraela. Dúfal, že Izrael vojensky zareaguje a to by mohlo viesť k rozbitiu koalície, lebo Arabi by mohli mať problém pokračovať v boji po boku Židov.
Situácia bola nesmierne napätá. Štát Izrael už od svojho vzniku čelil ohrozeniu. Bol schopný – skôr donútený – sa veľa ráz postarať o svoju existenciu so zbraňou v ruke. Nielen účinná obrana, ale aj rýchle strategické protiútoky boli dôvodom, prečo ešte existoval. A teraz dostal de facto ultimátum od svojich spojencov – nechať na svoje mestá dopadať rakety scud a nepodnikať nič. To sa priečilo celej dovtedajšej izraelskej stratégii. Diplomatické rokovania boli veľmi zložité. Misku váh prevážili až americké batérie obranných protiraketových striel Patriot. Nakoniec Saddámov plán nevyšiel. Židovský štát zachoval neutralitu.
Úspech nepriniesli ani obranné či lokálne útočné operácie irackej armády, ktorá bola v plochej púšti veľmi rýchlo rozdrvená najmä leteckými údermi. Husajn sa teda aspoň pomstil zapálením ropných vrtov v Kuvajte a vypustením ropy do mora (aby spôsobil čo najväčšie ekologické škody) a stiahol svoje najlepšie jednotky (najmä Republikánsku gardu) preč, aby sa vyhol ich zničeniu. S ich pomocou potom potlačil povstanie šiitov, ktoré Američania vyprovokovali, bez toho aby mu potom poskytli sľubovanú pomoc. Vojna sa skončila oslobodením Kuvajtu. Američania ani ich spojenci sa neodhodlali k zvrhnutiu Husajna (ku ktorému však nemali mandát od OSN). K tomu došlo až neskôr, v Tretej vojne v Perzskom zálive. Pretože pozemné boje boli vedené predovšetkým v otvorenej púštnej krajine, straty na životoch neboli vôbec také, ako sa pôvodne spojeneckí plánovači obávali. Generál Schwarzkopf už pri svojom menovaní striktne trval na tom, že bojové operácie bude riadiť on so svojim štábom, a nie Biely dom.
Na strane spojencov sa udáva okolo 400 mŕtvych a necelá tisícka zranených, odhady irackých strát sa veľmi rozchádzajú. Najmenšie odhady dochádzajú k 1 500 obetiam, najväčšie uvádzajú až 200 000 obetí, najčastejšie sa uvádza 25 000 až 75 000 obetí medzi vojakmi a niekoľko tisíc medzi civilným obyvateľstvom. Niektoré odhady uvádzajú až 35 000 civilných obetí. Do spojeneckého zajatia padlo asi 71 tisíc príslušníkov irackej armády.

</doc>
<doc id="33384" url="https://sk.wikipedia.org/wiki?curid=33384" title="Ignác Antiochijský">
Ignác Antiochijský

Svätý Ignác Antiochijský (* ?, † 17. október 107) zvaný Theoforos ("Bohonosec" alebo "Bohonosný" alebo "Bohonositeľ"), bol biskup v sýrskej Antiochii a mučeník.
Životopis.
Informácie o živote Ignáca sú zo 4. storočia z Cirkevných dejín biskupa Eusébia. Ignác spravoval antiochijskú cirkev približne od roku 68, ako tretí v poradí po apoštolovi Petrovi a Eudiovi Antiochijskom. Za vlády cisára Trajána ho zatkli, dopravili ho do Ríma a tam v aréne bol hodený levom. Podľa tradície zomrel 17. októbra roku 107.
Po Ignácovej mučeníckej smrti boli jeho ostatky prevezené naspäť do Antiochie, kde boli najprv pochované mimo mesta. Neskôr ich cisár Theodosius II. preniesol do chrámu bohyne Tyché, ktorý bol premenený na kresťanský chrám zasvätený sv. Ignácovi. 
V roku 637 boli jeho ostatky prenesené do Baziliky svätého Klementa v Ríme.
Ignácove listy.
Ignác cestou do Ríma napísal sedem listov - 6 cirkvám v Efeze, Magnézii, Trallii, Ríme, Filadelfii a Smyrne a 7. biskupovi Polykarpovi zo Smyrny. Rozvážne a učene v nich píše o Kristovi, o zriadení Cirkvi a o kresťanskom živote. 
Ako priameho žiaka apoštolov Petra a Jána ho cirkevná tradícia zaraďuje k apoštolským otcom.
Legendy.
Podľa neskorších legiend bol Ignác tým dieťaťom, ktoré Ježiš dal do stredu svojich učeníkov, keď ich vyzval, aby boli ako deti. 
V 4. a 5. storočí sa objavuje aj svedectvo očitých svedkov o mučeníckej smrti Ignáca, toto ako aj ďalších 13 Ignácových listov sa v súčasnosti nepovažujú za autentické.
Uctievanie.
V Antiochii už v 4. storočí slávili jeho spomienku 17. októbra, v deň jeho mučeníckej smrti. Rímskokatolícka cirkev si ho podľa Rímskeho martyrológia tiež pripomína v rovnaký deň.
V gréckokatolíckej cirkvi sa jeho pamiatka slávi 20. decembra a 29. januára sa pripomína prenesenie jeho ostatkov. Sv. Ignáca si uctieva tak katolícka, ako aj pravoslávna cirkev.

</doc>
<doc id="33385" url="https://sk.wikipedia.org/wiki?curid=33385" title="Tretia vojna v Perzskom zálive">
Tretia vojna v Perzskom zálive

Tretia vojna v Perzskom zálive alebo aj "Vojna v Iraku", bol konflikt v blízko-východnej krajine Irak medzi irackou armádou a medzinárodnou „koalíciou ochotných“, ktorú viedli Spojené štáty a Spojené kráľovstvo.
Cesta k vojne.
Od schválenia „Zákona o oslobodení Iraku“ (Iraq Liberation Act) z 31. októbra 1998 podpísaného ešte Billom Clintonom bolo oficiálnym cieľom americkej politiky zbaviť Saddáma Husajna moci v Iraku. Po útokoch z 11. septembra 2001 hľadala administratíva Georga Busha mladšieho spôsob, ako zabrániť ďalším možným útokom. Vytvorená koncepcia zahŕňala snahy obmedziť „manévrovací priestor“ pre teroristické skupiny (zmrazenie účtov...), tlak na všetky krajiny, aby aktívne vyhľadávali teroristov a snaha zamedziť tomu, aby takzvané „neposlušné“ štáty mohli podporovať terorizmus, alebo aby teroristi mohli získať nebezpečné zbrane od týchto štátov. Ďalším z vybraných smerov bola aj zmena pomerov na Blízkom východe, odkiaľ pochádzali všetci útočníci.
Už na prvom stretnutí s Bushom začiatkom roku 2001 Národný bezpečnostný výbor (United States National Security Council - NSC, v ktorom vtedy boli okrem prezidenta Dick Cheney, Condoleezza Riceová, Colin Powell, Donald Rumsfeld, Paul O'Neill, George Tenet, Hugh Shelton a Andrew Card) preberal možnosť invázie do Iraku. Po útokoch z 11. septembra 2001 NSC navrhoval aby USA nezaútočili len na Afganistan ale hneď aj na Irak a to bez akejkoľvek analýzy dôsledkov vojenského zásahu v týchto štátoch. V tejto súvislosti spolupracovníčka kritika postupu USA Kofiho Annana tvrdí, že podozrenia, že niektorí z členov NSC rozhodovali na základe svojich záujmov, trvajú dodnes. Ako príklad uvádza, že viceprezident Dick Cheney rezignoval z pozície generálneho riaditeľa spoločnosti Halliburton v roku 2000 a táto firma na vojne v Iraku masívne zarobila. 
Americká vláda vyhlásila, že situácia vo vzťahu k Iraku kvôli týmto dôvodom je vážna. Irak sa údajne snažil získať nukleárny materiál a neuviedol presnú dokumentáciu o svojom zbrojnom programe týkajúcom sa biologických a chemických látok, ktoré bolo potencionálne možné použiť ako zbrane hromadného ničenia (ďalej len ZHN). Tie mal podľa rezolúcií vydaných po invázii do Kuvajtu (Druhá vojna v Perzskom zálive) zakázané vyrábať alebo vlastniť. Medzi ďalšie uvádzané dôvody patrilo aj to, že Irak nedodržiaval podmienky dohodnuté v predchádzajúcich rezolúciách Bezpečnostnej rady, ktoré OSN vydalo po útoku na Kuvajt (uvádzali napríklad rezolúcie 1060, 949, 778, 715, 660...).
Medzi podporovateľmi a oponentmi vojenského zásahu do dnešných dní prebieha diskusia, či vláda USA mala dôkazy o vlastníctve zbraní hromadného ničenia a existencii blízkych väzieb medzi Irakom a Al-Káidou hoci 30. septembra 2004 skupina poverená preverením údajov používaných pred začatím invázie (Iraq Survey Group, ďalej len ISG, ktorú vyslalo Multi-National Force - Iraq, nadnárodné vojenské veliteľstvo na čele s USA riadiacim operáciu Iracká sloboda (Iraqi Freedom) a organizovaná Pentagonom a CIA) vo svojom záverečnom stanovisku vyhlásila: „ISG nenašla žiadne dôkazy o tom, že Saddám Husajn vlastnil zásoby zbraní hromadného ničenia v roku 2003, aj keď existujúce dôkazy z vyšetrovania vrátane interview so zadržanými a z objavených dokumentov ukazujú možnosť, že nejaké zbrane existovali, aj keď nie vo vojensky významnom množstve“.
Bush tvrdil, že Saddám môže dodať ZHN teroristom, ako napríklad Al-Káide. Od začiatku roka 2002 až do vyvrcholenia na jar 2003, Bush tlačil na OSN, aby viac naliehalo na odzbrojenie Iraku. Pod tlakom USA sa podarilo v OSN presadiť novú rezolúciu 1441 o Iraku. Hans Blix a Mohamed El Baradei viedli obnovené inšpekcie v Iraku. Počas nich sa vyskytlo niekoľko problémov a obmedzení pohybu inšpektorov irackou vládou, keď napríklad nemali sprístupnené niektoré miesta, atď. Problémy viedli k diskusii o účinnosti inšpekcií. Práve tieto problémy mali byť neskorším hlavným argumentom USA v zdôvodnení legality invázie do Iraku, pretože rezolúcia 1441 na konci obsahovala podmienku, že pokiaľ Irak sa naďalej bude vyhýbať plneniu svojich povinností a neinformovať inšpektorov bude čeliť vážnym následkom.
Neskôr, po chytení Saddáma sa ho vyšetrovatelia spýtali: „Ak ste nemali ZHN, prečo ste potom nepustili inšpektorov OSN do niektorých zariadení?“ Husajn odpovedal: „Nechceli sme, aby išli do našich prezidentských priestorov a narušovali naše súkromie.“
Minister zahraničných vecí USA Colin Powell sa snažil zabezpečiť pre operáciu podporu OSN. Administratíva sa pokúšala presadiť ďalšiu rezolúciu Bezpečnostnej rady, ktorá by povolila použitie vojenskej sily. Túto ideu zavrhli po tom, čo sa chceli vyhnúť zápornému rozhodnutiu, spôsobenému najmä použitím práva veta Francúzskom. Naopak, USA vytvorili skupinu približne 50 krajín, vrátane Spojeného kráľovstva, Španielska, Talianska, Poľska alebo aj Slovenska, ktorú Bush nazval „koalíciou ochotných“.
Priebeh vojny.
Táto koalícia vstúpila po niekoľkodňovom ultimáte udelenom Saddámovi do Iraku 20. marca 2003, odvolávajúc sa na niekoľko rezolúcií OSN (1441, 1205, 1137, 1134, 1115, 1060, 949, 778, 715), na nespolupracovanie pri ich výkone, Saddámovo odmietanie spolupráce s inšpektormi OSN, Saddámov údajný pokus zavraždiť predchádzajúceho prezidenta Georga H. W. Busha v Kuvajte, a Saddámovo zneužívanie a nedodržiavanie prímeria uzatvoreného v roku 1991. Členovia koalície tvrdili, že tieto faktory umožňujú použitie sily. Iní svetoví vodcovia, ako napríklad Kofi Annan, s tvrdením nesúhlasili a označili vojnu za ilegálnu.
Koalícii sa dobre darilo pri porážaní konvenčných jednotiek irackej armády a rýchlo porazili oficiálnu armádu. Po 28 dňoch, pri minimálnych stratách vlastných vojakov a pri snahe minimalizovať straty životov civilistov bolo možné samotnú vojenskú akciu označiť za úspech. V porovnaní s Druhou vojnou v Perzskom zálive nebolo potrebné vytvoriť takú obrovskú armádu. V tom čase mali koaličné sily približne 500 tisíc vojakov, v roku 2003 si vystačili s približne polovicou.
Saddámova armáda nemala k dispozícii zbrane, ktoré by sa vyrovnali koaličným. Podarilo sa jej niekoľko minoritných úspechov, ktoré síce prilákali pozornosť médií, pre celkový výsledok však boli nepodstatné a postup koaličných síl neohrozili. Iracké tanky T-72, najlepšie obrnené vozidlá irackej armády boli zastarané a zároveň zle udržiavané. Pri stretoch s koaličnými vojskami boli pomerne rýchlo zničené, z veľkej časti vďaka ovládnutiu vzdušného priestoru koaličnými silami. Americké a britské vzdušné sily hladko pôsobili nad celou krajinou, vyhľadávali nepriateľské ciele a ničili ich pred tým, ako na miesto dorazili pozemné jednotky.
Bojové tanky koaličných síl, americký M1 Abrams a britský Challenger 2 sa osvedčili a umožnili rýchly postup po krajine. Aj napriek RPG útokom vedeným neregulárnymi irackými silami, len málo koaličných tankov bolo zničených a žiadny člen posádky nebol zabitý počas nepriateľskej paľby. Všetky tri nešťastia, ktoré sa stali britským tankovým posádkam boli výsledkom omylov a streľby na vlastných. Jediný stratený britský tank bol Challenger 2, ktorý bol zasiahnutý ďalším Challenger 2, keď zahynuli dvaja členovia posádky.
Iracká armáda trpela slabou morálkou, dokonca aj medzi elitnými Republikánskymi gardami. Dokonca sa často stávalo, že celé jednotky sa vzdali a opustili stanoviská pred príchodom koaličných síl. Časť irackých armádnych funkcionárov bola podplatená CIA alebo donútená vzdať sa koaličnými silami. Ďalej, iracká armáda mala nekompetentné vedenie – podľa niektorých údajov Kusai Husajn, poverený obranou Bagdadu, dramaticky zmenil pozície dvoch hlavných divízií chrániacich Bagdad niekoľkokrát počas dní predchádzajúcich príchodu amerických síl, čoho výsledkom bol zmätok a ďalšia demoralizácia keď americká armáda zaútočila. Podľa niektorých predpokladov, väčšina irackých vojakov buď opustila armádu a pripojila sa k irackému odporu alebo sa jednoducho vrátila domov.
1. mája 2003 Bush ohlásil koniec hlavných vojenských operácií, hoci povstalci spôsobovali väčšie problémy ako vláda a armáda USA pôvodne očakávali.
Úvodný útok.
20. marca 2003 o približne 02:30 UTC alebo 90 minút po vypršaní 48-hodinového ultimáta, o 05:30 miestneho času, boli zaznamenané explózie v Bagdade; súbežne s inváziou austrálskych špeciálnych jednotiek do južného Iraku. O 03:15 UTC, americký prezident George W. Bush oznámil, že vydal povel koaličným silám na začiatok útoku proti cieľom v Iraku.
Pred inváziou veľa pozorovateľov očakávalo dlhú leteckú kampaň predchádzajúcu samotnej pozemnej akcii, keď ako príklad uvádzali Druhú vojnu v Perzskom zálive alebo Operáciu Trvalá sloboda v Afganistane. V skutočnosti však bol útok vedený hneď od začiatku simultánne s cieľom čo najskôr poraziť a zdecimovať aj pozemné jednotky (pozri Šok a hrôza). Armáda sa vyhýbala mestám a väčším jednotkám, ktoré jej bránili v postupe. Stratégia bola založená na predpoklade, že výrazná mobilita a dobrá koordinácia umožnia americkej armáde zaútočiť priamo na srdce irackého velenia a zničiť ho za krátky čas, čo by viedlo k minimalizácii civilných úmrtí a k malému zničeniu infraštruktúry. Koalícia očakávala, že eliminácia vedenia povedie ku kolapsu armády a hneď potom sa veľká časť obyvateľov odváži podporovať koaličné sily.
Kvôli tureckému rozhodnutiu oficiálne neumožniť využitie svojho územia boli Američania donútení zavrhnúť plány na simultánne útoky zo severu a juhu. Hlavné základne odkiaľ bola vedená invázia sa nachádzali v Kuvajte a v ďalších štátoch v Perzskom zálive. Dôsledkom bolo, že jedna z divízií plánovaných na nasadenie sa musela presunúť a invázie sa nezúčastnila počas prvých dní.
Ťažobná infraštruktúra Iraku bola silno chránená a v tom čase málo poškodená. V predchádzajúcej vojne v roku 1991, pri sťahovaní sa z okupovaného Kuvajtu, iracká armáda zapálila veľa vrtov s cieľom zamaskovať pohyby vojakov pred koaličnými silami. Zároveň, bočným efektom bolo veľa ekologických problémov v oblasti.
Podľa plánu rýchleho obsadenia celej krajiny sa americká tretia pechotná divízia presunula smerom na západ a potom na sever cez púšť k Bagdadu, zatiaľ čo Prvá námorná expedičná sila a Prvá britská obrnená divízia presúvali na sever cez močaristé oblasti. Všetky sily sa vyhli hlavným mestám okrem tých, ktoré boli nevyhnutné na zaistenie riečnych priechodov cez Tigris a Eufrat. Britská 7 obrnená brigáda ('The Desert Rats') sa prebojovávala do druhého najväčšieho irackého mesta – Basry 6. apríla. Súčasne Tretí parašutistický pluk „čistil“ starú štvrť mesta, ktorá bola nedostupná vozidlami. Vstup do Basry sa podarilo dosiahnuť až po 2 týždňoch, aj vďaka najväčšej tankovej bitke britských síl od Druhej svetovej vojny z 27. marca.
Po prvotnom rýchlom postupe vojská spomalili v okolí miest Hillah a Karbala. V týchto miestach boli zasiahnuté púštnymi búrkami, stretli sa s relatívne silnejším odporom irackých vojsk. Zároveň spomalili na pár dní kvôli potrebe obnoviť zásoby pred pokračovaním v ťahu na Bagdad.
Druhý prápor americkej piatej skupiny špeciálnych síl (časť takzvaných Zelených bariet) uskutočnil prieskum v mestách Basra, Karbala a niekoľkých ďalších. Na severe mala Desiata skupina špeciálnych síl za úlohu podporovať kurdské jednotky odporu, ako napríklad Únia Kurdistanu alebo Demokratická strana Kurdistanu. Turecko oficiálne zakázalo využívanie základní na svojom území na operácie vedené proti irackému režimu, kvôli čomu desiata skupina musela urobiť niekoľko obkľúk; ich cesta mala trvať 4 hodiny, ale trvala 10 hodín. Zároveň však Turecko umožnilo aspoň využívanie leteckého priestoru, teda časť 10 skupiny sa na miesto dostala letecky.
Pád Bagdadu.
Tri týždne od začiatku invázie sa americké vojská dostali do Bagdadu. Prvotné plány predpokladali obkľúčenie mesta a boje v uliciach s použitím jednotiek Airborne. Vyslanie asi tridsiatich amerických tankov na otestovanie irackej obrany na Bagdadské letisko sa stretlo so silným odporom, vrátane niekoľkých samovražedných útokov. Ďalší pokus o prienik o 2 dni neskôr bol tiež úspešný a podarilo sa dosiahnuť Paláce Saddáma Husajna, kde vytvorili základňu. Pár hodín po obsadení palácov, televízia rozšírila túto informáciu po Iraku, čo spôsobilo zrútenie celého irackého odporu. Členovia irackej vlády buď priznali porážku, alebo sa vytratili. 9. apríla 2003 bol Baghdad formálne obsadený americkými silami a moc Saddáma Husajna nad týmto mestom skončila. Veľa Iračanov oslavovalo pád Saddámovho režimu ničením jeho portrétov a sôch.
Koaličné jednotky ihneď po získaní kontroly nad územím začali viesť pátranie po kľúčových členoch Husajnovej vlády. Armáda vytvorila hracie karty s najhľadanejšími osobami.
22. júla 2003 počas vzdušného útoku Stoprvej vzdušnej divízie boli zabití synovia Saddáma Husajna Udaj a Kusaj spolu so Saddámovým vnukom. Saddám Husajn bol zajatý 13. decembra 2003 počas operácie „Red Dawn“.
Ďalšie oblasti.
Na severe kurdské sily už niekoľko rokov okupovali autonómnu oblasť v severnom Iraku. V spolupráci s americkými špeciálnymi silami a vzdušnými útokmi tieto sily dokázali 10. apríla 2003 obsadiť na ropu bohatý Kirkúk. Bez väčších problémov sa jednotkám podarilo toto mesto ovládnuť.
Americké špeciálne sily pôsobili aj na západe Iraku, kde sa snažili ovládnuť kľúčové cesty do Sýrie a letecké základne. 15. apríla americké sily prevzali takmer úplnú kontrolu nad mestom Tikrít, poslednú baštu v strednom Iraku.
Rabovanie a bezpečnosť.
V nasledujúcich dňoch sa v Iraku rozšírilo rabovanie. Americká armáda chránila nemocnice, zdroje vody a ministerstvá potrebné na zabezpečenie chodu štátu. Nedokázala však zabrániť rabovaniu v ďalších objektoch, napríklad ani v Irackom národnom múzeu.
Podľa rozhodnutia bola FBI zavolaná do Iraku, aby pomohla vypátrať dôležité ukradnuté predmety. Podľa ich zistení boli mnohé pôvodné odhady o rabovaní nafúknuté. Pôvodné správy napríklad uvádzali, že z Irackého národného múzea bolo ukradnutých 170 000 predmetov. Následné revidované odhady hovorili už len o 15 000. Odvtedy bolo 5 000 ukradnutých kusov nájdených. Podľa niektorých špekulácií bola časť objektov odcudzená už počas vlády Saddáma Husajna. 
Iracké národné múzeum bolo jedno z mnohých múzeí a dôležitých kultúrnych pamiatok, ktorých sa rabovanie dotklo. Aj keď skutočnosť bola omnoho lepšia ako pôvodné odhady, rabovanie znamenalo nenapraviteľnú stratu významných historických pamiatok.
Rovnako dôležitým pre povojnové obdobie v Iraku boli tisícky ton ukradnutých zbraní, neskôr používaných v útokoch proti americkým silám, irackým úradníkom a civilistom.
Podľa niektorých informácií aj americké vojenské jednotky znehodnotili časť historických pamiatok, keď napríklad vytvorili pristávaciu plochu pre helikoptéry v srdci starodávneho mesta Babylon.
Koniec „hlavných vojenských operácií“.
1. mája 2003 pristál George W. Bush na vojenskej lodi USS Abraham Lincoln, na stíhačke Lockheed S-3 Viking. Po pristátí predniesol reč, kde oznámil koniec hlavných vojenských operácií vo vojne v Iraku. Bushovo pristátie bolo kritizované ako príliš drahý kaskadérsky kúsok vhodný skôr pre hollywoodske filmy. V pozadí bol jasne viditeľný transparent s textom „Mission Accomplished“, teda „Misia splnená“. Transparent bol vytvorený zamestnancami Bieleho domu a zavesený vojakmi U.S. Navy. Neskôr, so vzrastajúcim odporom v irackej rebélii bol plagát často kritizovaný v médiách.
Koniec „hlavných vojenských operácií“ neznamenal pre Irak mier. Krajina bola ďalej zmietaná násilnými konfliktmi medzi Koalíciou ochotných a silami označovanými ako iracký odboj. Ten bol najsilnejší v oblasti označovanej ako sunitský trojuholník a v Bagdade. Existujú dôkazy, že časť útokov bola organizovaná fedajínmi a inými silami lojálnymi Husajnovi. Veľkú časť tvorili náboženský radikáli alebo zahraniční bojovníci.
 "Pozri aj: Iracká rebélia" pre článok o rebélii, ktorá trvá od zvrhnutia režimu Saddáma Husajna až dodnes.
Situácia po vojne.
Politická situácia.
15. augusta mal Irak podľa pôvodného plánu prijať novú ústavu. Termín sa však nepodarilo dodržať a po dohode sa niekoľkokrát odložil. V opačnom prípade by sa celý proces vrátane volieb musel zopakovať v decembri. Po niekoľkých predĺženiach lehoty sa 28. augusta 2005 dočasnému parlamentu podarilo dospieť k dohode. S výsledným textom však zväčša nesúhlasili zvolení zástupcovia sunitov – irackej náboženskej menšiny.
15. októbra v Iraku prebehlo referendum o prijatí navrhovaného textu za stálu ústavu. Na podporu textu nakoniec vyzvali občanov vedúci všetkých troch skupín: suniti, šiiti a Kurdi. Podľa oficiálnych výsledkov z 25. októbra 2005 bolo referendum úspešné a navrhovaná ústava teda občanmi prijatá.
Vojna a Slovensko.
Slovensko vyslalo najprv chemickú jednotku Kuvajtu, ktorú neskôr nahradila ženijná jednotka pôsobiaca priamo v Iraku. Jej cieľom bolo plniť humanitárne poslanie, likvidovať míny a iné nástražné systémy, ktoré sa na územie Iraku dostali za posledných dvadsať rokov.
Názory vo svete.
Po vojne došlo k výraznému zosilneniu antiamerikanizmu po celom svete, najviac na Blízkom východe.
Názory v USA.
Verejná mienka v USA sa postupne s narastajúcim odporom rebelov odkláňala od toho, či prezident Bush zvláda situáciu v Iraku. Ďalšie vyšetrovania po vojne ukázali, že Saddám Hussajn nevlastnil ZHN, ktoré by mohli ohroziť USA. Medzi závermi však boli aj údaje o tom, že Husajnova vláda sa aktívne snažila získať technológie, ktoré by umožnili Iraku produkovať ZHN hneď po uvoľnení sankcií OSN. Medzi závery patrilo aj to, že Saddám mal k dispozícii aj strely s väčším doletom ako povoľovali sankcie.
Bush neskôr bránil svoje rozhodnutie ísť do vojny tvrdením: „"Svet je dnes bezpečnejší."“ 
Vznikli aj ďalšie otázky – najmä, či informácie pochádzajúce od tajných služieb spred vojny neboli zaujaté alebo upravované, keďže ZHN sa po vojne nenašli. Podľa oficiálneho vyšetrovania vedeného v USA vláda nezasahovala do činnosti tajnej služby. K rovnakému záveru dospela aj komisia v Spojenom kráľovstve. Niektorí analytici hodnotia toto zlyhanie ako prehnanú snahu tajných služieb po tom, čo nedokázali zabrániť útokom z 11. septembra 2001. Medzi ďalšie otázky patrili vzťahy s Európou, úloha a funkcie OSN, a vplyv vojny na okolité krajiny: Irán, Sýriu, Libanon a Turecko.
Názory na Slovensku.
Pred začiatkom vojny sa na Slovensku uskutočnilo niekoľko protivojnových pochodov, ktorých rozsah však bol neporovnateľný s inými v európskych metropolách. Na protivojnových pochodoch sa zvyčajne zúčastnilo len pár desiatok až stoviek ľudí. Napriek tomu, podľa prieskumov verejnej mienky, slovenská verejnosť vojnu odmietala: výrazná väčšina populácie ju považovala za nesprávnu.

</doc>
<doc id="33386" url="https://sk.wikipedia.org/wiki?curid=33386" title="Vojna v Perzskom zálive">
Vojna v Perzskom zálive

Vojna v Zálive alebo Vojna v Perzskom zálive môže byť niekoľko vojenských konfliktov, ktoré sa odohrali v 20. a 21. storočí (v chronologickom poradí):

</doc>
<doc id="33387" url="https://sk.wikipedia.org/wiki?curid=33387" title="Princíp">
Princíp

Princíp (po latinsky "principium" = začiatok, pôvod; základ &lt; "princeps" = zaujímajúci prvé miesto, knieža) môže byť:

</doc>
<doc id="33388" url="https://sk.wikipedia.org/wiki?curid=33388" title="Vojna v zálive">
Vojna v zálive



</doc>
<doc id="33392" url="https://sk.wikipedia.org/wiki?curid=33392" title="Ľudovít XIV.">
Ľudovít XIV.

Ľudovít XIV. (* 5. september 1638, Saint-Germain-en-Laye – † 1. september 1715, zámok Versailles) bol francúzsky a navarrský kráľ z rodu Bourbonovcov, ktorý vládol v rokoch 1643 – 1715.
Za jeho vlády vrcholil vo Francúzsku kráľovský absolutizmus a barokové umenie. Jeho expanzívna zahraničná politika zatiahla do vojny väčšinu vtedajšej Európy. Za jeho vlády obsadilo Francúzsko Lotrinsko, Alsasko a Štrasburg. V rokoch 1701 – 1714 bojoval aj v slávnej vojne o španielske dedičstvo. Vo Francúzsku dal vybudovať architektonické skvosty ako zámok vo Versailles, Invalidovňu – nemocnicu a domov pre vojnových veteránov. Nákladný život a neustále konflikty Ľudovíta XIV. s väčšinou európskych mocností priviedli Francúzsko v 18. storočí na pokraj štátneho bankrotu.
Životopis.
Narodil sa ako dlhoočakávané dieťa Ľudovíta XIII. a Anny Habsburskej, dcéry španielskeho kráľa Filipa III. a Margaréty Habsburskej.
Na kráľovskom tróne.
Kráľom sa stal ešte ako malý 5-ročný chlapec v roku 1643 a do doby jeho dospelosti vládla za neho ako regentka jeho matka Anna Habsburská a prvý minister kardinál Mazarin. Ten pokračoval v diele svojho predchodcu kardinála Richelieua a položil základy absolutistického francúzskeho kráľovstva, ktoré charakterizovala koncentrácia moci, oklieštenie moci stavovského parlamentu a vysokej šľachty a drancovanie peňažných prostriedkov štátu. Obdobie regentstva využila časť šľachty a zorganizovala odpor proti korune do vzbury zvanej fronda, ktorá však bola kardinálom Mazarinom potlačená.
Ľudovítova matka a kardinál spravovali krajinu až do roku 1651, keď Ľudovít dosiahol vek trinásť rokov. Bol vyhlásený za plnoletého a regentstvo jeho matky oficiálne skončilo. Na samostatnú vládu bol však primladý a preto menoval Mazarina prvým ministrom (premiérom) vlády. Po Mazarinovej smrti v roku 1661 zostal tento post neobsadený a kráľ prebral všetky práva i povinnosti a vládol sám. Korunovaný bol však 7. júna 1654 v katedrále Notre-Dame v Reims.
Na trón zasadol v čase vrcholiacej tridsaťročnej vojny, ktorá napriek obrovskému ľudskému utrpeniu priniesla pre mladého kráľa a jeho krajinu územný zisk a posilnenie jeho pozície v medzinárodnom meradle. Uzavretím vestfálskeho mieru v roku 1648 Francúzsko získalo Alsasko a zvrchovanosť nad troma biskupstvami – Metz, Verdun a Toul. Navyše v roku 1658 posilnilo svoju prevahu nad habsburskou monarchiou, keď drobné nemecké štáty vytvorili tzv. Rýnsky spolok pod ochranou Francúzska. V roku 1659 skončila vleklá vojna so Španielskom uzavretím tzv. pyrenejského mieru, ktorým Francúzsko získalo na severe grófstvo Artois a na juhu Roussillon. Gestom mierového urovnania sporu sa stal i Ľudovítov sobáš so španielskou infantkou Máriou Teréziou, ktorá sa však musela zriecť dedičských nárokov po svojom otcovi. Pyrenejský mier znamenal začiatok konca dovtedajšieho výsadného medzinárodnopolitického postavenia Španielska.
Ľudovítova expanzívna politika.
V roku 1665 zomrel španielsky kráľ Filip IV. a ako nástupcu zanechal iba štvorročného syna Karola. Francúzsky kráľ situáciu okamžite využil a pod zámienkou nevyplatenia manželkinho vena vzniesol požiadavku na Slobodné grófstvo burgundské a niekoľko belgických miest. 24. mája 1667 vpadol do Flámska. Rozpútal tak tzv. devolučnú vojnu (z „ius devolutionis“, t. j. dedičné právo), v ktorej spočiatku dosiahol značné úspechy. Bezohľadnosť, s akou riešil svoje územné požiadavky, však v európskych panovníckych kruhoch vyvolala veľkú nevôľu. Holandsko a Španielsko získali významného spojenca v Anglicku. Spojeneckou zmluvou z 23. januára 1668 sa vytvorila tzv. prvá protifrancúzska koalícia, ktorej Ľudovít nedokázal čeliť. Ešte v máji toho roku bol francúzsky kráľ prinútený vydať zabraté územia.
Napriek tomu však francúzsky kráľ túto záležitosť nepovažoval za uzavretú. Vedel, že situáciu zvráti vo svoj prospech iba rozdelením protivníkov. Získal na svoju stranu anglického kráľa Karola II. a švédskeho kráľa Karola XI. Osamotené Holandsko sa v roku 1672 stalo jeho ľahkou korisťou. Porážka Holandska však nebola definitívna. Jeho miestodržiteľ Viliam III. Oranžský sa v druhej protifrancúzskej koalícii spojil s Dánskom, Španielskom a habsburskou monarchiou a v roku 1674 vyhlásil Ľudovítovi XIV. vojnu. Francúzske jednotky napriek drvivej prevahe protivníka triumfovali. Výsledkom bolo uzavretie mieru v roku 1678 v Nijmegene, ktorým Francúzsko získalo opäť Burgundsko, takmer celé Lotrinsko a od habsburskej monarchie Freiburg a rozšírilo tak svoj vplyv až po rieku Rýn.
Napriek ohromnému úspechu sa však Ľudovít neuspokojil s dosiahnutým. V roku 1679 začal násilne obsadzovať územia patriace kedysi ku krajom, ktoré mu teraz patrili. Tak v roku 1681 získal Štrasburg a Luxembursko. Francúzsko sa na konci 17. storočia stalo najsilnejšou a najobávanejšou európskou krajinou.
Ľudovítovi na ceste k veľmocenskému postaveniu priala i medzinárodná situácia. Habsburská monarchia musela odolávať tureckému obľahnutiu Viedne a preto ťažko mohla hájiť svoje záujmy na západe Európy. Tento fakt Ľudovít využil a začal vojenské operácie proti okolitým krajinám: v decembri 1683 obsadil Katalánsko a v júli 1684 Luxembursko. V auguste 1684 boli cisár Leopold I. Habsburský a Španielsko nútení uznať francúzske výboje.
V snahe o elimináciu expanzívnej francúzskej politiky a v obave z jeho očakávaného útoku v ríši uzavrel cisár Leopold I. so Španielskom, Švédskom, Falckom, Saskom a ďalšími štátmi 9. júla 1686 v Augsburgu spojenectvo (tzv. Augsburskú ligu). Účel vzniku tohto spojenectva potvrdili nasledujúce roky. Francúzske vojská i napriek jednoznačnej prevahe štátov združených v protifrancúzskej koalícii v septembri roku 1688 vpadli do Falcka a nemilosrdne ho vyplienili.
V novembri vyhlásilo Francúzsko vojnu severnému Nizozemsku. Koaličné krajiny, od mája 1689 posilnené o Holandsko, Anglicko a Savojsko (vznik tzv. Veľkej aliancie), vyhlásili Francúzsku vojnu.
V priebehu prvého polroku 1690 dosahovali francúzske jednotky výrazné úspechy na väčšine bojísk; najvýznamnejšie bolo víťazstvo v bitke pri Fleuruse zo dňa 1. júla roku 1690. Počas nasledujúcich rokov sa však prejavilo finančné vyčerpanie Francúzska a bojové sily sa vyrovnali. Sedem ďalších rokov pokračovala ničivá vojna nerozhodne. Až v septembri roku 1697 uzavrelo Francúzsko pod tlakom nepriaznivých okolností mier, ktorým odstúpilo Španielsku všetky územia, získané po nijmegenskom mieri.
Druhé obdobie vlády.
Osemdesiate roky 17. storočia sa niesli v znamení vrcholiacej moci Ľudovíta XIV. Kráľovský dvor posilňoval svoje postavenie i na úkor cirkvi. V novembri 1681 Ľudovít vydal nariadenie označované ako "Deklarácia o duchovenstve Francúzska" ("Déclaration clergé de France"), ktorej cieľom bolo obmedzenie pápežskej moci na území kráľovstva. Na základe tohto nariadenia prišlo k výraznému obmedzeniu vplyvu kléru a jeho podriadeniu sa moci korune. Bez kráľovho súhlasu nesmel žiadny duchovný opustiť Francúzsko a žiadny štátny úradník nesmel byť exkomunikovaný za skutky vykonané pri plnení svojich povinností.
Obrat v dovtedajšej úspešnej politike Ľudovíta XIV. nastal pred rokom 1690. V roku 1685 jeho nešťastné rozhodnutie, odvolanie nantského ediktu, krajinu veľmi vnútorne oslabilo. V dôsledku tohto rozhodnutia bolo viac ako dvestotisíc hugenotov nútených opustiť Francúzsko.
V roku 1683 zomrel Colbert, veľký strojca hospodárskeho vzrastu Francúzska. Napriek úsiliu priviesť krajinu na pozíciu prvej európskej veľmoci, svoj cieľ nedosiahol. Colbert bol ešte svedkom založenia rozsiahlej francúzskej osady pri ústí rieky Mississippi, nazvanej po Ľudovítovi XIV. Louisiana. Nahradil ho minister Louvois, ktorého politika viedla krajinu k novým vojnám a novým výdavkom. V dôsledku ním podporovaných Ľudovítových vojenských dobrodružstiev a následkom nákladného života kráľovského dvora bola štátna pokladnica vyčerpaná a na obzore sa črtali ďalšie vojny vyžadujúce ďalšie náklady. Ale tvrdenie, že Ľudovít XIV. priviedol krajinu takmer na pokraj štátneho bankrotu, je vzhľadom na historickú realitu nespravodlivé. Po vysiľujúcej vojne o španielske dedičstvo bolo síce Francúzsko veľmi zadlžené, ale stále prosperujúce. Štátny dlh v roku 1715 nebol výsledkom prehnanej obľuby luxusu a veľkých stavieb, ale najmä vleklého vojnového konfliktu, ktorý si vyžiadal obrovské finančné náklady. Dvakrát dal kráľ všetko striebro v krajine skonfiškovať, roztaviť a vyrobiť z neho mince, aby mohol zaplatiť vojsko. Až Lawov finančný systém od roku 1716, špekulácie v Amerike a nasledujúci kolaps bánk vo veľkej miere spôsobil takmer štátny bankrot.
1. novembra 1700 zomrel bezdetný Karol II., posledný Habsburg na španielskom tróne. O španielske dedičstvo sa prihlásil Ľudovít XIV. i rímskonemecký cisár Leopold I. Obaja túžili po španielskej korune – Leopold chcel na trón dosadiť druhorodeného syna Karola VI. a Ľudovít vnuka Filipa. Práve Filipa určil vo svojom závete umierajúci Karol II. na Ľudovítov nátlak svojim nástupcom. Dodatkom k závetu bola Karolova požiadavka, aby sa Filip zriekol nárokov na francúzsku korunu. Keď Ľudovít XIV. s týmto vyhlásením otáľal, habsburská monarchia s Anglickom a Holandskom na jednej strane a francúzsko-španielska koalícia na strane druhej vstúpili proti sebe do vojny, ktorá od roku 1701 trvala s kratšími či dlhšími prestávkami trinásť rokov, stála obe bojujúce strany veľké obete a priniesla nesmierne utrpenie ľudí.
Na sklonku života.
V závere svojej vlády musel Ľudovít čeliť tzv. povstaniu camisardov ("la Guerre des camisards"), ktoré v rokoch 17021704 postihlo juhozápadné územia krajiny. Jeho aktéri sledovali prevažne protifeudálne ciele, i keď podnetom k ich odboju bolo prenasledovanie nekatolíkov po zrušení nantského ediktu. Kráľ musel vynaložiť veľké úsilie a nasadiť ohromné vojenské sily na potlačenie vzbury.
Ľudovíta na sklonku života sprevádzali i osobné tragédie, vplývajúce na samú podstatu kráľovskej moci – následníctvo. 
14. apríla 1711 zomrel na mŕtvicu jediný kráľov syn, dauphin Ľudovít. V nasledujúcom roku, 18. februára, zomrel i dauphinov najstarší syn Ľudovít, vojvoda z Bourgogne, ktorý bol po otcovej smrti následníkom trónu a 8. marca jeho starší syn Ľudovít (pravnuk Ľudovíta XIV.). Z priamych potomkov tak ostal nažive iba jeho najmladší syn Ľudovít, vtedy dvojročný chlapec. Pretože Filip V. (mladší brat vojvodu z Bourgogne a vnuk Ľudovíta XIV.) sa musel pri podpise mierovej zmluvy vzdať nároku na francúzsky trón, bol Ľudovítovým následníkom tento jeho maličký pravnuk. Ľudovít XIV. vo svojom závete ustanovil regentom pravnuka Ľudovíta svojho synovca Filipa Orléanskeho.
Už začiatkom augusta 1715 sa u Ľudovíta objavili prvé bolesti v ľavej nohe. Ukázalo sa, že práve tie boli príčinou vzniku gangrény, ktorej Ľudovít XIV. 1. septembra 1715 vo veku sedemdesiatsedem rokov po vláde, ktorá trvala neuveriteľných sedemdesiattri rokov, podľahol. Pri lôžku umierajúceho kráľa bola iba jeho druhá manželka madame de Maintenon.
Osobnosť Ľudovíta XIV..
Osobnosťou, ktorá na mladého kráľa mala, najmä v počiatkoch jeho vlády, najväčší vplyv, bol kardinál Mazarin. Najmä jednou jeho radou sa riadil celý život: záleží veľmi na ľuďoch, ktorým zverí moc. Ľudovít bol nedôverčivý, opovrhoval ľuďmi a podliehal vlastným predstavám o moci. Hoci jeho všeobecné vzdelanie bolo v mladosti zanedbané a Ľudovít sa v dospelosti snažil dohnať tento nedostatok usilovnosťou a vytrvalosťou, predsa jeho inteligencia sa nikdy nepovzniesla nad priemer a iniciatíva mu chýbala úplne. Všetkým vlastnostiam dominovala jeho bezmedzná pýcha. Ľudovít veril, že poddaní sú iba preto, aby vzdávali úctu kráľovi, ktorý môže konať, čo sa mu zachce a poddaní mu musia byť bezvýhradne poslušní. Veril, že kráľ je Bohom vyvolený a ustanovený, že je jeho zástupcom na zemi a iba jemu sa zodpovedá. Veril, že v jeho osobe je stelesnené celé Francúzsko. Všeobecne mu prisudzovaný výrok "„L'Etat c'est moi“" ("Štát som ja") je však historicky nepodložený. Na druhej strane je nespochybniteľne doložený jeho výrok "„Odchádzam, ale Francúzsko ostáva naveky“" vystihujúci druhú stránku jeho osobnosti. Ľudovít bol úprimne presvedčený, že panovník je nadradený nad všetkými smrteľníkmi. Kým z tohto presvedčenia odvodzoval pre svojich poddaných požiadavku absolútnej poslušnosti, pre seba potom vedomie mimoriadnej zodpovednosti, prejavom ktorej bola jeho enormná pracovitosť.
Ľudovít vo svojej márnomyseľnosti obdivoval sám seba a dospel až k istému stupňu sebazbožňovania, čoho odrazom sa stal i Ľudovítov prívlastok, ktorým vošiel do histórie – "le Roi Soleil" ("Kráľ Slnko"). Trval na tom, aby tak ako on, i jeho rodina zachovávala kráľovské dekórum a aby celá spoločnosť a svet okolo neho žili presne podľa vytýčených spoločenských predpisov. Sám seba postavil do pozície centrálneho bodu, okolo ktorého sa pohyboval život celého štátu. Napriek tomu, že sa úplne odlúčil od poddaných, bol všeobecne populárnym panovníkom.
Štátny systém.
Základnou zásadou vlády Ľudovíta XIV. bola úplná koncentrácia moci v panovníkových rukách. Iba kráľ mal rozhodovať nielen o vnútornej a zahraničnej politike, ale i o vydávaní zákonov či o slobode a neslobode svojich poddaných, ku ktorým počítal všetkých obyvateľov kráľovstva vrátane vysokej šľachty a kléru. Na to, aby mohol zodpovedne rozhodovať o takom rozsiahlom okruhu problémov, potreboval však rozsiahly aparát pomocníkov, ktorí vykonávali administratívne práce a pripravovali preňho informácie o záležitostiach, ktoré sa práve prerokúvali. Z toho vyplývalo, že výsledok konkrétneho rozhodnutia vo veľkej miere závisel od podkladov, ktoré k danej záležitosti dostal. I keď teoreticky o všetkom rozhodoval kráľ, nešlo o systém postavený na úplnej subjektívnej vôli vladára, ani o osobnú vládu v plnom slova zmysle. Skutočnú politickú moc mala nepočetná skupina radcov a pomocníkov – "Conseil d'Etat" (Štátna rada) – ktorých si kráľ vybral a vybavil ich špecifikovanou plnou mocou.
Prvým rozhodným činom jeho vlády bolo odstránenie dosiaľ všemocného vrchného intendanta financií Nicolasa Fouqueta. Bol prvým finančníkom krajiny a čelil obvineniu, že sa obohacoval na úkor celého národa. V roku 1661 bol zatknutý, postavený pred súd a odsúdený k doživotnému väzeniu. Vo väzení, kde strávil takmer dvadsať rokov, zomrel. Jeho úrad zveril Ľudovít XIV. Jeanovi-Baptistovi Colbertovi, mimoriadne vzdelanému mužovi, ktorý sa v ekonomických otázkach stal ozajstným odborníkom a v menovaní ktorého mal Ľudovít šťastnú ruku. Jeho zásluhou nastal hospodársky rast Francúzska a prílev štátnych financií.
Na tomto hospodárskom rozvoji a plnej štátnej pokladnici bola založená vojenská sila Ľudovíta XIV. Na čele vojenskej organizácie stál minister Louvois, ktorý v armáde zaviedol potrebné reformy. Treťou najdôležitejšou osobnosťou štátnej rady bol minister zahraničia Hugues de Lion, jeden z niekdajších najbližších spolupracovníkov kardinála Richelieua a vynikajúci znalec európskej politiky. I s jeho pomocou získaval mladý kráľ úspechy počas prvých desiatich rokov svojej vlády.
Zákonodarnú moc si Ľudovít uzurpoval úplne tým, že v roku 1665 odňal parlamentu hlavného mesta i provinčným zákonodarným orgánom právo vznášať pripomienky voči kráľovským rozhodnutiam. Do budúcnosti mali parlamenty novoprijaté zákony a nariadenia iba registrovať. V šesťdesiatych až osemdesiatych rokoch 17. storočia prebehli právne a hospodárske reformy. Zaviedli sa nové spôsoby vedenia civilných z trestných procesov, nové druhy daní a ciel – napr. soľná daň ("gabelle"), daň z nápojov ("aides"), daň vyberaná na hraniciach medzi provinciami ("traites") a i. Bez zmeny však ostali základné právne normy feudálnej spoločnosti – oslobodenie od daní šľachty a cirkvi. Výsledkom hospodárskych opatrení bolo zavedenie poriadku do štátnych financií a získanie nových príjmov.
Ak štátna pokladnica v priebehu vlády Ľudovíta XIV. zaznamenávala neustály rast, na jej konci sa financie v dôsledku nerealistickej zahraničnej politiky a neúmerných výdavkov kráľovského dvora dostali do katastrofálnej situácie. Vyriešiť problém mala novozavedená daň z hlavy, v roku 1694 najskôr stanovená ako jednorazová, ale od roku 1701 pravidelná. V roku 1710 bolo v krajine okrem toho zavedené platenie tzv. desatiny ("dixième"), podľa ktorej mal každý obyvateľ Francúzska platiť ročnú dávku vo výške jednej desatiny príjmu. Ani toto opatrenie však zhoršujúcu sa situáciu nezachránilo. Na dokumentáciu zúfalej situácie štátnych financií môže poslúžiť príklad z obdobia po skončení vojny o španielske dedičstvo: príjmy štátneho rozpočtu činili šesťdesiatdeväť miliónov livrejov, naproti tomu výdavky až stotridsaťdva miliónov. Štátny dlh vo výške 3,5 miliardy činil päťnásobok ročného štátneho príjmu.
Ľudovít a život pri dvore.
V osemdesiatych rokoch 17. storočia bol Ľudovít XIV. na vrchole svojej moci. Paríž bol prvým mestom sveta. Francúzska metropola zažívala obrovský rozmach – vznikali nové bulváre a mohutné stavby, ulice boli po prvý raz osvetľované svietidlami. Nastal nebývalý nárast počtu jeho obyvateľov. Každý, kto v krajine niečo znamenal, žil v Paríži alebo v jeho bezprostrednej blízkosti. Na vidieku žili iba bezvýznamní či skrachovaní šľachtici a chudoba. Stredom dvorného života však nebol Paríž, ale Versailles.
Dvor Ľudovíta XIV. bol v celej Európe obdivovaný a napodobňovaný. Veľkolepé slávnosti, sprevádzajúce najmä prvú polovicu Ľudovítovej vlády, inšpirovali i panovnícke dvory ostatných európskych monarchií.
Život vo Versailles riadila prísna Ľudovítova etiketa. Bola premysleným systémom zákazov, hierarchie hodností, povinností a výsad, ale aj účinným nástrojom na ovládanie šľachty žijúcej pri dvore. Preslávené boli Ľudovítove „lever“ a „coucher“, verejné vstávanie a ukladanie sa na spánok, ktoré zamestnávalo veľké množstvo dvoranov. Počas dňa takmer nebolo chvíle, kedy by mal kráľ úplné súkromie. Početné zástupy služobníctva ho obklopovali neustále.
V duchu kráľovho videnia sveta sa riadil i život spoločnosti, stredobodom ktorej bola osoba panovníka. Jeho priazeň bola cenená nadovšetko. Ľudia túžili iba po tom, aby si ich kráľ všimol, a mnohí strávili veľa rokov v kráľovských predsieňach v nádeji, že ich kráľ poctí aspoň svojím pohľadom. Pri dvore žili nielen tí, ktorí k tomu boli nútení kráľovým rozhodnutím – vysoká aristokracia a úradníci, ale i tí, ktorí túžili po lepšom spoločenskom postavení. Kto nežil pri dvore, alebo nebol kráľovi neustále na očiach, nemal nádej na spoločenský rast. Pri dvore žili obdivovatelia a pochlebovači ale i kráľovi tajní nepriatelia. Dvorania sa združovali do komplotov a klík, ktoré sa na smrť nenávideli. Celý dvor bol presiaknutý škandálmi a klebetami, súbojmi ale i úkladnými vraždami. Neraz sa vyskytli i travičské aféry.
Favoritky Ľudovíta XIV..
Osobitnou kapitolou Ľudovítovej vlády bol jeho vzťah k ženám, ktoré sa tešili mimoriadnej priazni kráľa. Jeho náklonnosť k nim bola u neho povestná, rovnako ako aj množstvo žien, ktoré sa vystriedali po jeho boku. Ľudovít ich striedal často a, okrem jednej výnimky, žiadnej nedovolil, aby si niektorá dlho zakladala na jeho priazni. Ľudovítove milostné škandály boli často ústrednou témou klebiet na panovníckych dvoroch celej Európy. Ženy preňho predstavovali zdroj rozptýlenia a zábavy a neskrývane to dával i najavo. Napriek tomu si ženy veľmi vážil a zvlášť si zakladal na svojej zdvorilosti voči nim.
V roku 1661 ho zaujala manželka jeho mladšieho brata Filipa, krásna Henrietta Anna, a aby zahladil podozrenie, začal sa dvoriť jej dvornej dáme, skromnej a prostej Louise de la Vallière, ktorá sa stala prvou z trojice najznámejších Ľudovítových favoritiek. Vzťah k Ľudovítovi jej neskôr vyniesol menovanie vojvodkyňou. Kráľa mala úprimne rada a porodila mu štyri deti. Vo svojej prostoduchosti jej boli cudzie škandály a dvorné intrigy, čo ju napokon stálo postavenie kráľovej milenky. Keď poznala, že jej hviezda pohasína, sama odišla od dvora a vstúpila do rádu karmelitánok. Jej dcéra, neskoršia kňažná de Conti, bola oficiálne uznaná za Ľudovítovu dcéru. Z troch synov ostal nažive iba jediný, najmladší, gróf de Vermandois; starší dvaja zomreli v detskom veku. 
Louisino miesto zaujala krásna a duchaplná madame de Montespan, ktorá svojím podmaňujúcim pôvabom vládla nad dvorom i kráľom dvanásť rokov. Počas tohto času získala na dvore nesmierny vplyv (dokonca sama kráľovná ju niekedy žiadala o príhovor u kráľa). Napriek tomu, že už päť rokov bola vydatá za Louisa-Henriho de Gondrin, markíza de Montespan, neprekážalo jej, aby sa v roku 1668 stala oficiálnou Ľudovítovou milenkou. Už v nasledujúcom roku mu porodila prvé dieťa; do konca vzťahu ich nasledovalo ešte šesť, z ktorých však ostali nažive iba štyri. V sedemdesiatych rokoch 17. storočia sa jej meno spájalo s travičskou aférou, ktorej podľahlo niekoľko významných šľachticov. Aby Ľudovít odvrátil podozrenie od svojej osoby, v roku 1680 ju zapudil.
Poslednou z trojice najznámejších kráľových mileniek sa stala vychovávateľka Ľudovítových detí s markízou de Montespan, madame de Maintenon, skromná a vážená žena, osoba jemného a zbožného cítenia. V roku 1675 ako štyridsaťročná vdova po básnikovi Paulovi Scarronovi prišla k dvoru. Zatiaľ čo jej predchodkyňa pútala pozornosť svojím zjavom, pani de Maintenon si Ľudovítovu priazeň získala svojou povahou a čistotou ducha. Veľmi si obľúbila Ľudovítove deti z jeho predchádzajúcich vzťahov a stala sa im skutočnou matkou. Keď v roku 1683 Ľudovítova manželka Mária Terézia zomrela, urobil kráľ mimoriadne prekvapivé rozhodnutie: v októbri 1683 sa s ňou tajne oženil. Toto manželstvo, ktoré nebolo nikdy potvrdené, bolo verejným tajomstvom. Stala sa jeho manželkou, ale nie kráľovnou. Ostala pri kráľovi až do konca jeho života a hoci nemala vlastné deti, vychovávala jeho deti a na kráľovskom zámku vytvorila rodinné prostredie, ktoré Ľudovítovi samému ako dieťaťu veľmi chýbalo.
Trojicu najznámejších Ľudovítových favoritiek dopĺňali ďalšie ženy, ktoré sa na krátky či dlhší čas objavovali po jeho boku: Olympia Manciniová, Mária Manciniová, Hortensia Manciniová, Henrieta Anna Stuartová, Catherine-Charlotte de Gramont, Marie Angélique de Fontanges a Charlotte-Eléonore Madeleine de la Motte Houdancourt, vojvodkyňa z Ventadour.
Rodinné pomery.
V roku 1660 sa Ľudovít XIV. oženil so španielskou infantkou a svojou sesternicou Máriou Teréziou, najstaršou dcérou kráľa Filipa IV. a jeho prvej manželky Izabely Bourbonskej. Jej súčasníci ju opisovali ako malú prostoduchú osobu, bez akéhokoľvek intelektu. Sobáš to však bol výslovne dynastický, uzavretý ako potvrdenie pyrenejskej mierovej zmluvy z roku 1659. Napriek pozlátku, ktoré ich zväzok navonok zahaľovalo, bolo zrejmé, že láska je v tomto vzťahu neznámym pojmom. Mladá kráľovná, zvyknutá na prísnu španielsku etiketu, nevedela dobre po francúzsky a nevyznala sa v umení byť roztomilou manželkou. Ľudovítovi, nachádzajúcemu rozptýlenie v náručí početných favoritiek, to však neprekážalo. V manželstve sa narodilo šesť detí:
Po smrti Márie Terézie sa pravdepodobne v roku 1684 tajne oženil s markízou de Maintenon, ktorá ho prežila o takmer štyri roky. Toto morganatické manželstvo ostalo bezdetné.
Nemanželské deti.
Okrem šiestich legitímnych detí mal Ľudovít viacero ľavobočkov so svojimi favoritkami. Niektorým z nich sa dostalo pocty, keď kráľ uznal ich legitimitu.
1. s Louisou de la Vallière
2. s madame de Montespan
3. s Claude de Vin, mademoiselle des Oeillets
4. s Marie Angélique, vojvodkyňou do Fontanges
Veda a umenie za Ľudovíta XIV..
Obdobie panovania Ľudovíta XIV. bolo dobou veľkého rozkvetu francúzskej literatúry, vied, umenia a architektúry a patrilo k najvýznamnejším kultúrnohistorickým epochám v dejinách krajiny. Už v roku 1635 založil kardinál Richelieu Francúzsku akadémiu, ktorá mala združovať najväčších vtedajších spisovateľov. Ľudovít XIV. v pozdvihovaní kultúrnej a vedeckej úrovne krajiny pokračoval, keď v roku 1663 dal vzniknúť Akadémii maliarstva a sochárstva, v roku 1666 Akadémii vied a Akadémii historickej a archeologickej a v roku 1671 založil Akadémiu architektúry. Francúzsko bolo preslávené nielen svojím dvorom, ale i týmito ústavmi, na ktoré boli pozývaní najväčší učenci a umelci z celej Európy.
Éra Ľudovíta XIV. priniesla zrod významných dramatických diel, ktorými vynikli takí umelci ako Pierre Corneille, Jean Racine či Jean Baptiste Molière.
Za Ľudovíta XIV. sa vo francúzskej architektúre, maliarstve a sochárstve udomácnilo barokové umenie. Na začiatku jeho vlády žili ešte veľkí architekti francúzskej renesancie François Mansart a Louis Levau, významným maliarom epochy bol Hyacinthe Rigaud, najvýznamnejší Ľudovítov portrétista, a Charles Le Brun, ktorého dielom nastal zrod novej epochy vo francúzskom výtvarnom umení.
Najvýznamnejším architektonickým dielom doby Ľudovíta XIV. je bezpochyby zámok vo Versailles. Pôvodne skromný lovecký zámoček povýšil ešte kráľ Ľudovít XIII. na letnú kráľovskú rezidenciu. Ale až za jeho syna tu vyrástlo honosné kráľovské sídlo, ktoré sa stalo nedostižným vzorom pre panovnícke sídla v celej Európe. So stavbou Versailles sa začalo v roku 1661 a v roku 1682 sa doň Ľudovít XIV. presťahoval s rodinou, celým dvorom a vládou. Trvalo však ďalších päťdesiat rokov, než bol zámok dokončený tak, aby plne vyhovoval požiadavkám kráľa. Dokončením zámku bol poverený ďalší významný muž svojej doby – Jules Hardouin Mansart, riaditeľ kráľovských stavieb, neskôr povýšený do šľachtického stavu.
S Ľudovítovým menom je spojená i prestavba zámku Louvre v šesťdesiatych rokoch 17. storočia (architekti Louis Le Vau, André Le Notre), výstavba Invalidovne (architekti Libéral Bruant a Jules Hardouin Mansart), ústavu pre vyslúžilých a nezaopatrených vojakov (na konci Ľudovítovej vlády tu žilo okolo šesťtisíc ľudí).
Doba Ľudovíta XIV. bola i obdobím nových poznaní vo filozofii a organizácii vedeckej práce. Kým v tejto epoche pretrvával vplyv učenia starších filozofov – Reného Descarta a Huga Grotiusa, Ľudovítovým súčasníkom bol židovský mysliteľ Baruch Spinoza.
Hodnotenie doby Ľudovíta XIV..
V histórii nie je veľa príkladov, kedy by bola krajina tak stotožnená s osobou svojho kráľa, ako je to v prípade Francúzska Ľudovíta XIV. Možno povedať, že Ľudovít XIV. predstavuje synonymum Francúzska druhej polovice 17. a začiatku 18. storočia.
Ľudovít XIV. na smrteľnej posteli povedal: "„Riaďte sa zlým príkladom, ktorý som vám ukázal.“" Poukazujúc na tieto slová zdalo by sa, že Ľudovít sám seba hodnotil veľmi prísne. No história ukázala opak. Vcelku úspešnou politikou krajina získala maximálnu medzinárodnú prestíž. Na španielskom tróne vládol francúzsky princ, účinne sa mu podarilo posilniť vplyv Bourbonovcov v tejto časti Európy na úkor habsburskej dynastie, krajina sa stávala koloniálnou veľmocou. Negatívnym rysom jeho politiky bolo enormné, ale nie ruinujúce, zadlženie krajiny.
Napriek všetkému Francúzsko na konci vlády Ľudovíta XIV. predstavovalo najsilnejšiu európsku monarchiu. Toto obdobie sa tiež považuje za začiatok éry moderného francúzskeho štátu.
Vplyv Francúzska v Európe pretrval i po Ľudovítovom odchode. Francúzsko začalo udávať tón spoločenského života v Európe. Prenikanie francúzskej kultúry, rozmach ktorej je spojený práve s obdobím Ľudovíta XIV., je badateľné v mnohých oblastiach života. Francúzsky spôsob života sa stal vzorom životného štýlu, francúzština vyberaným jazykom európskej elity. Francúzska architektúra, umenie a v neposlednom rade i móda mali rozhodujúci vplyv na utváraní životného štandardu zvyšku kultúrnej Európy.
Osobitnú pozornosť zasluhuje absolutizmus Ľudovíta XIV. Jeho dvor sa stal strediskom duchovného života krajiny a poznačil ho svojou atmosférou. Kráľovo počínanie nadobúdalo čoraz výraznejšie črty despotizmu. V západnej Európe nebolo od čias rímskeho impéria štátnej moci, ktorá by mala takú neobmedzenú právomoc, akú mal francúzsky kráľ. Upevnením kráľovskej moci sa francúzsky absolutizmus premenil zo sily namierenej proti zvyškom feudalizmu na moc, ktorá hatila národný vývoj vo Francúzsku a napokon, na konci 18. storočia, viedla ku kríze.

</doc>
<doc id="33396" url="https://sk.wikipedia.org/wiki?curid=33396" title="Pavol Breier (1921)">
Pavol Breier (1921)

MUDr. Pavol Breier (* 26. september 1921, Hrabušice – † 2. apríl 2014, Bratislava) bol slovenský lekár – parazitológ, fotograf a publicista.
V roku 1951 absolvoval štúdium medicíny na Lekárskej fakulte Univerzity Komenského v Bratislave. Do roku 1990 ordinár pre infektológiu.
Autor statí a článkov o slovenských umelcoch a spomienkovej knihy "Moje najdlhšie prázdniny" (1984). Spoluautor knihy o Alexandrovi Dubčekovi "Profily vzdoru" (1991) a knihy "Ako zomiera mesto", ktorú vydal s Jurajom Špitzerom.
Otec fotografa Pavla Breiera a lekára Petra Breiera.

</doc>
<doc id="33398" url="https://sk.wikipedia.org/wiki?curid=33398" title="Jozef Majkut">
Jozef Majkut

Doc. Jozef Majkut (* 30. január 1909, Betlanovce – † 16. september 1963, Košice) bol slovenský akademický maliar. 
Študoval na gymnáziu v Spišskej Novej Vsi (19231928) a v Košiciach (19281931). Po štúdiu na pedagogickej akadémii v Bratislave pôsobil ako učiteľ v Bánove, Spišskej Novej Vsi, Levoči a v Poprade. V rokoch 19401945 študoval na oddelení kresby a maľby SVŠT v Bratislave u Martina Benku a Jána Mudrocha. V rokoch 19451949 vyučoval kreslenie na gymnáziu v Košiciach, od roku 1952 riaditeľ Krajskej galérie v Košiciach, v rokoch 19591960 vedúci Katedry výtvarnej výchovy Pedagogického inštitútu v Košiciach.
Začínal ako učiteľ v Spišskej Novej Vsi a v Poprade (19331940). Maľovaniu sa venoval amatérsky. V rokoch 1940 – 1945 bol dôstojníkom a súčasne študoval na oddelení kresby a maľby Slovenskej vysokej školy technickej v Bratislave u prof. M. Benku, M. Schurmana aj. Mudrocha. Od roku 1945 žil v Košiciach, kde najprv pôsobil ako profesor na gymnáziu. Od roku 1949 do roku 1952 pracoval na KNV v Košiciach a súčasne pedagogicky pôsobil na strednej škole. V rokoch 1952 – 1959 bol riaditeľom Krajskej galérie v Košiciach. Vo svojich začiatkoch sa venoval drobnému žánru, neskôr sa predmetom jeho záujmu stala výhradne krajinomaľba. Jeho najobľúbenejšími motívmi boli prírodné scenérie Slovenského raja, zachytené vo všetkých ročných obdobiach. Kým na začiatku sa sústreďoval na prepis dojmu, v neskorších štádiách tvorby mu išlo predovšetkým o zachytenie svetelných a priestorových vlastností prostredia.
Zdroj.
[[Kategória:Slovenskí maliari]]
[[Kategória:Osobnosti z Betlanoviec]]

</doc>
<doc id="33410" url="https://sk.wikipedia.org/wiki?curid=33410" title="Johann Strauss mladší">
Johann Strauss mladší

Johann Strauss mladší (* 25. október 1825, Viedeň, Rakúsko – † 3. jún 1899, Viedeň) bol rakúsky hudobný skladateľ, nazývaný aj „kráľom valčíkov“. Okrem valčíkov komponoval aj polky, štvorylky, pochody (marsch) a operety. Jeho tvorba vyniká najmä bohatstvom melódií, skvelou harmóniou a veľmi premenlivým rytmom.
Bol synom Johanna Straussa staršieho, ktorý bol tiež skladateľom. Jeho dvaja bratia, Josef a Eduard, sa tiež stali skladateľmi, ale Johann Strauss mladší sa z nich preslávil najviac.
Kráľ valčíkov.
Začiatkom 19. storočia Karl Maria Weber a Franz Schubert povýšili valčík zo sedliackeho tanca na hudobnú formu. Na ich prácu nadviazal Josef Lanner. Komponoval valčíky pre viedenské publikum a svojím malým 4- až 5-členným orchestrom ho vyzýval do tanca.
Najtalentovanejším členom jeho orchestra bol Johann Strauss st. Pochádzal z rodiny majiteľa hostinca, ktorý z neho chcel mať kníhviazača. No Straussa bavila len hudba a do Lannerovho orchestra nastúpil už ako 10-ročný. Začal tam aj komponovať pod Lannerovým menom. Čoskoro sa však s majstrom pohádal a 1. septembra 1825 si založil svoj vlastný orchester. Rýchlo rozpoznal, že malý počet hráčov nestačí na to, aby sa valčík prejavil vo svojej plnej kráse, a preto vytvára väčší orchester, s parametrami symfonického orchestra, s ktorým dosiahol svetový úspech.
Napriek svojmu úspechu však nechcel, aby sa aj z jeho synov stali hudobníci, preto sa Johann Strauss ml. musel v mladosti učiť hre na husle tajne. Otec chcel mať z neho bankára a poslal ho študovať na Polytechnický inštitút, no na druhej strane ho matka podporovala v štúdiu hudby, z čoho vznikali rodinné hádky. Keď jeho otec opustil rodinu, Johann Strauss ml. sa postavil na stranu matky a začala sa rivalita medzi otcom a synom.
V roku 1844 si založil vlastný orchester a podarilo sa mu získať dohodu vo viedenskom kasíne Dommayer, kde 15. októbra debutoval svojimi prvými štyrmi symfonickými skladbami (valčíkmi "Sinngedichte" a "Guntwerber", kvadrilou "Debutquadrille" a polkou "Herzenlust"). V revolučnom roku 1848, sa rivalita medzi otcom a synom prejavila naplno, keď sa Johann Strauss ml. postavil na stranu revolucionárov, kým jeho otec skôr stranil cisárovi. Obom revolučné roky uškodili. Otec musel ísť na zahraničné turné a opustiť Viedeň, pretože publikum nahneval jeho provládny postoj a syn sa musel skrývať pred políciou.
Keď Johann Strauss st. v roku 1849 zomrel, syn prebral jeho orchester a spojil ho so svojím. Snažil sa vydobyť si popularitu hlavne v lepšej spoločnosti, ktorej predtým prekážalo jeho nie príliš vhodné správanie. Postupne sa mu to darilo a dostával čoraz viac ponúk, ktoré sa snažil maximálne využiť. V roku 1852 sa nervovo zrútil. Rodina vtedy prehovorila jeho brata Josefa, aby sa ujal vedenia orchestra. Jozef sa osvedčil, po návrate Johanna z liečenia viedli orchester spoločne. V roku 1856 získal Johann Strauss ml. zmluvu s ruskou železničnou spoločnosťou, pre ktorú koncertoval v stanici Pavlovsk na zvýšenie atraktivity nového druhu dopravy. Zmluvu na každoročné hosťovanie si udržal 10 rokov, potom ešte v roku 1869 a 1886. Príchodom roku 1863 sa konečne dočkal pozície hudobného riaditeľa cisárskeho bálu (nem. "KK Hofballmusikdirector"). Tento veľmi prestížny post kedysi získal Josef Lanner, po jeho smrti Johann Strauss st. a od Straussovej smrti v roku 1849 bol prázdny (Johannovi Straussovi ho pôvodne nechceli ponúknuť kvôli jeho revolučnej minulosti). Zaviazal sa hrať len v lepších podnikoch (ostatné prenechal bratom).
V 60. rokoch bol Johann Strauss ml. na výslní a nasledujúce roky chrlil jeden valčík za druhým. Z tohto obdobia pochádzajú viaceré z jeho najpopulárnejších valčíkov, napr. "Na krásnom modrom Dunaji" ("An der schönen blauen Donau"), "Morgenblätter", "Geschichten aus dem Wiener Wald" a iné. Valčík "Na krásnom modrom Dunaji" vznikol pôvodne pre mužský spevácky zbor. Text bol však tejto skladbe cudzím prvkom a dnes sa zachovala v čisto orchestrálnej podobe.
Valčíky doviedol do dokonalosti, tanečná hudba sa stala skutočným umením. Teraz sa blíži k zenitu svojej kariéry, väčší úspech už nie je možné dosiahnuť. Jedinou možnosťou je divadlo a jeho "dosky, ktoré znamenajú svet ..."
Operetný skladateľ.
Veľký moment prišiel 10. októbra 1871, keď veľký viedenský kráľ valčíkov napísal operetu. Jej názov bol Indigo a štyridsať zbojníkov ("nem. Indigo und die vierzig Räuber") a premiéra sa konala v Theater an der Wien. Táto opereta bola viac-menej len zmesou valčíkov a poliek a navyše mala veľmi zle napísané libreto (libretista a riaditeľ divadla, Maximilián Steiner, to značne prehnal v počte spoluautorov a výsledok bol náležite chaotický). Napriek tomu mala úspech – bol to však zatiaľ hlavne úspech „kráľa valčíkov“ a nie operetného skladateľa. Časom sa však Johann Strauss mnohému priučil a dosiahol majstrovstvo aj v tvorbe operiet.
Jeho najslávnejšími operetami sú "Netopier" ("Die Fledermaus") a "Cigánsky barón" ("Der Zigeunerbaron"). Slávna je aj opereta "Viedenská krv", ktorú Strauss nestihol dokončiť a bola uvedená až po jeho smrti. Bolo pravidlom, že hudobné motívy zo svojich operiet predstavil Strauss aj v symfonickom spracovaní. Najznámejším takýmto dielom je valčík "Ruže z juhu" ("Rosen aus dem Süden"), ktorý vznikol na motívy operety "Das Spitzentuch der Königin". Ďalšími sú napríklad valčíky "Du und Du" (z operety "Netopier") alebo "Schatz-waltzer" (z operety "Cigánsky barón").
V roku 1885 sa stal Johann Strauss občanom malého vojvodstva Sachsen-Coburg-Gotha, aby sa mohol rozviesť a opäť oženiť, čo rakúske zákony v tej dobe nedovoľovali. V posledných rokoch svojho života Strauss už nebol rakúskym občanom.
Osem rokov po smrti Johanna Straussa ml., 22. októbra 1907 spálil starý a senilný Eduard Strauss (posledný z bratov) celý archív rodiny Straussovcov. Našťastie pre nasledujúce generácie, mnohé diela stále existovali v opisoch a tlačených verziách a celosvetovým úsilím sa ich podarilo dať dokopy a zachrániť.
Straussove hudobné motívy boli po jeho smrti mnohokrát použité pre tvorbu nových operiet, či dokonca baletov. Žiaden z nich sa však výraznejšie nepresadil.
Strauss ml. na plátne.
V roku 1983 spoločnosť MGM predstavila príbeh Straussovho života vo filme Veľký valčík. V tom čase pristupovali filmoví producenti k faktom trochu svojsky, preto zostáva tento film prinajmenšom pôvabným filmovým muzikálom. K najpozoruhodnejším využitiam Straussovej hudby došlo v slávnom filme Stanleyho Kubricka 2001: Vesmírna odysea. V tajuplnom tichu vesmíru pôsobí hladko a elegantne roztancovaná romantická partitúra valčíka "Na Krásnom Modrom Dunaji" magicky a vo filmovom divákovi zanechá nezabudnuteľný dojem.

</doc>
<doc id="33411" url="https://sk.wikipedia.org/wiki?curid=33411" title="Veselá vdova">
Veselá vdova

Veselá vdova ("Die lustige Witwe") je opereta v troch dejstvách, ktorú zložil Franz Lehár a stala sa jeho najslávnejším a dodnes najviac hraným dielom. Kladie obrovský dôraz na ľudské vášne a Lehár v ňom prvýkrát naplno rozvinul svoje schopnosti v ich hudobnom vyjadrovaní, ako aj v inštrumentácii.
Premiéra sa konala 30. decembra 1905, v divadle Theater an der Wien, Viedeň. Libreto v nemeckom jazyku napísali Victor Léon a Leo Stein. Libreto pochádza z nemeckého originálu "Atašé" od Henriho Meilhaca (ktorý sa preslávil ako Offenbachov libretista). Leo Stein a Victor León libreto prerobili a ponúkli R. Heubergerovi. Neboli však spokojní s jeho hudbou, tak ho ponúkli Lehárovi. Ani Lehárova hudba ich príliš nenadchla a rovnako ani riaditeľa v Theater an der Wien, Viliama Karczaga. Ten neveril, že opereta sa dlho udrží na programe a preto povolil len málo dní pre skúšky. Herci divadla sa postavili na stranu Lehára a boli ochotní skúšať aj cez noc. Tak sa podarilo operetu do premiéry dobre naštudovať. Ako prvý spoznal kvalitu diela Ludwig Karpath.
Premiéra sa nejavila ako prevratný úspech. Nálady obecenstva sa však čoskoro zmenili a opereta dosiahla takmer 20000 predstavení len počas nesledujúcich 5 rokov.
Predstavenia boli zo začiatku poznačené protestami černohorcov proti svojmu "zosmiešňovaniu" v operete. Miništátik, ktorý sa v pôvodnom diele Meilhaca volal "Marsovia" bol totiž premenovaný na "Pontevedro" (Podľa podobnosti s "Montenegro", t. j. Čierna Hora). Takisto mená postáv aj hudba miestami poukazuje na súvislosť s Čiernou Horou. Napriek tomu si opereta prebojovala cestu k srdciam publika. Po dvoch mesiacoch mala premiéru v Hamburgu a odtiaľ vyštartovala na svoj úspech do celého sveta.
Obsah.
Prvé dejstvo.
Veľvyslanec Mirko Zeta z malého kniežatstva, Pontevedra, dostane pokyny od vlády, že musí zariadiť aby sa bohatá vdova Hana Glavari vydala za občana Pontevedra. Peniaze by tak ostali v krajine. Touto úlohou poverí aristokrata Danilo Daniloviča, netušiac, že toho viaže k Hane stará láska. Danilo sa však cíti urazený kvôli minulosti a navyše nechce, aby bol považovaný za lovca majetku, preto sa na začiatok uspokojí s tým, že od Hany odháňa ženíchov.
Druhé dejstvo.
Hana usporiada vo svojom Parížskom zámku večierok. Miluje Danila, ten sa však snaží ukrývať svoju lásku. Súčasne sa odvíja príbeh lásky medzi veľvyslancovou ženou Valenciou a Kamilom Rosilionom, ktorí sa utiahnu do záhradného pavilónu. Aby ich veľvyslanec neodhalil, v poslednej chvíli sa Valencia v Pavilóne vymení s Hanou. Danilo uverí, že v Pavilóne flirtovala Hana, cíti sa dotknutý, a preto radšej z večierka odíde.
Tretie dejstvo.
Danilo chce ísť zapiť žiaľ do parížskeho kabaretu Maxim, ale kabaret je zavretý. Hana vediac, pozvala parížske tanečnice do svojho domu. Danilo sa vracia na večierok, kde mu Hana vysvetlí, čo sa skutočne udialo v tom pavilóne. Súčasne povie, že podľa závetu, keď sa vydá, tak svoje milióny stratí. Danilo má, na rozdiel od ostatných nápadníkov, o Hanu stále záujem a požiada ju o ruku. Hana ponuku prijme a dokončí myšlienku, že ona síce milióny stratí, ale len preto, že tie milióny budú prepísané na jej manžela.
Skladby.
Najznámejšie skladby sú vyznačené hrubým písmom.
Opereta obsahuje aj finále každého z dejstiev, intermezzo a tanečnú scénu v 3. dejstve

</doc>
<doc id="33414" url="https://sk.wikipedia.org/wiki?curid=33414" title="Marek Ťapák">
Marek Ťapák

Marek Ťapák (* 22. apríl 1960, Bratislava) je slovenský herec, scenárista, režisér a tanečník. Syn režiséra Martina Ťapáka.
Po ukončení štúdia VŠMU v roku 1983 začal svoju hereckú kariéru na doskách Novej scény, v roku 1996 sa stal jej umeleckým šéfom, o dva roky neskôr riaditeľom, ktorým bol až do roku 2001. Najvýznamnejšie divadelné herecké úlohy stvárnil v "Don Juan, alebo Láska ku geometrii". Účinkoval v televíznom seriáli "Povstalecká história" (1984). Spolupracoval na televíznom projekte režiséra Vladimíra Micháleka "Záchranári" (2003). Vo filme debutoval v detských úlohách, ktoré režíroval jeho otec.
Z postu riaditeľa Novej scény ho odvolal minister kultúry Milan Kňažko.
V júni 2012 mal premiéru jeho filmový projekt Tanec medzi črepinami, ktorý vznikol z komornej verzie diela. Z filmu, ktorý bol označený za najambicióznejší porevolučný tanečný filmový projekt, vzniklo nové naštudovanie, ktoré ostalo v repertoári SĽUKu.
V roku 2006 vo voľbách do NR SR kandidoval na 2. mieste kandidátky strany Slobodné Fórum, navrhla ho Demokratická únia. Strana sa nedostala do parlamentu.

</doc>
<doc id="33415" url="https://sk.wikipedia.org/wiki?curid=33415" title="Martin Ťapák">
Martin Ťapák

Martin Ťapák (* 13. október 1926, Liesek† 1. február 2015, Bratislava) bol slovenský filmový režisér, herec, tanečník a choreograf. Otec herca Mareka Ťapáka.
Študoval na bratislavskom konzervatóriu. V roku 1956 absolvoval choreografiu na VŠMU. V rokoch 19451950 herec a asistent réžie činohry SND. V rokoch 19501958 choreograf a režisér SĽUK-u, v rokoch 19591961 Laterny magiky v Prahe a od roku 1961 režisér Slovenského filmu v Bratislave. 
Po hereckých začiatkoch v divadle a vo filmoch sa stal režisérom. Samostatne začal režírovať v televízii krátkymi folklórne ladenými filmami. V centre jeho pozornosti stáli ľudové tradície. 
V roku 1969 dostal titul zaslúžilý umelec a v roku 1988 titul národný umelec.

</doc>
<doc id="33416" url="https://sk.wikipedia.org/wiki?curid=33416" title="Huygens (sonda)">
Huygens (sonda)

Huygens bola západoeurópska planetárna sonda, súčasť kombinovanej misie Cassini-Huygens, určená na prieskum atmosféry a povrchu najväčšieho Saturnovho mesiaca Titanu. Išlo o prvú a zatiaľ jedinú kozmickú sondu, ktorá pristála na inom mesiaci, ako je Mesiac Zeme. Súčasne vykonala od Zeme najvzdialenejšie pristátie v histórii kozmonautiky. 
Pre organizáciu ESA a taliansku národnú kozmickú agentúru ASI ju vyrobila francúzska firma "Aerospatiale". Na prístrojovom vybavení sa podieľala tiež americká organizácia NASA a celý rad amerických univerzít. Vlastná atmosférická sonda tvaru nízkeho kužeľa s maximálnym priemerom bola stabilizovaná rotáciou. Počas balistického zostupu bolo puzdro s prístrojmi chránené proti tepelnému namáhaniu krytom s celkovou hmotnosťou asi , tvoreným vpredu ablatívnym štítom na ochranu proti žiaru počas zostupu a vzadu hliníkovým krytom, pod ktorým bol umiestnený padákový systém tvorený troma postupne vypúšťanými nylonovými padákmi: pilotným, hlavným a stabilizačným. Proti bolo prístrojové puzdro vybavené 35 výhrevnými elementami s plutóniom 238.
Sonda niesla súbor vedeckých prístrojov, ktorý tvorili:
Počas letu po medziplanetárnej dráhe a v počiatočnej fázy letu po obežnej dráhe okolo Saturnu bola sonda Huygens pripojená k materskej sonde Cassini, určenej na prieskum planéty, jej prstencov a systému jej mesiacov.
Na materskej sonde bolo umiestnené zariadenie na vypustenie sondy Huygens aj prijímače pre preposlanie nameraných dát z atmosférickej sondy na Zem.
Priebeh letu.
Po štarte 15. októbra 1997 z kozmodrómu na myse Canaveral na Floride (USA) boli vzhľadom na veľkú hmotnosť spojených sond počas letu k Saturnu využité gravitačné manévre pri dvoch preletoch okolo Venuše (26. apríla 1998 vo výške a 24. júna 1999 vo výške ), okolo Zeme (18. augusta 1999 vo výške ) a okolo Jupitera (30. decembra 2000 vo výške približne 10 mil. km). Každý z týchto gravitačných manévrov sondu urýchlil, čím sa podstatne skrátila doba príletu k Saturnu.
Počas preletu medziplanetárnym priestorom technici dodatočne prišli na problém súvisiaci s dopplerovským posunom frekvencie modulujúceho digitálneho signálu prenášaných dát zo sondy Huygens na sondu Cassini počas pristávacieho manévru na Titane. Problém bol nakoniec vyriešený presunutím pristátia sondy Huygens z prvého na tretí obeh a zväčšením vzájomnej vzdialenosti obidvoch sond v priebehu manévru, čím sa nežiaduci efekt zmiernil.
Do Saturnovej sféry gravitačného vplyvu vstúpila sonda Cassini 9. marca 2004. Zážihom hlavného korekčného motora na dobu 96 minút bola 1. júla 2004 sonda navedená na obežnú dráhu okolo planéty. Dňa 14. septembra 2004 boli započaté prípravy puzdra Huygens k samostatnému letu. Do tej doby bola sonda Huygens až na krátke okamihy previerok jej technického stavu hybernovaná. Vlastné odpojenie sondy Huygens od materskej sondy Cassini prebehlo 25. decembra 2004. Sonda Huygens 14. januára 2005 úspešne pristála na mesiaci Titan. Zostup atmosférou trval 2 hodiny 32 minút a 15 sekúnd. Počas pristávania a pobytu na povrchu slúžila sonda Cassini ako retranslačná stanica na preposielanie vedeckých a technických dát zo sondy Huygens na Zem.
Atmosférická sonda pristála na zmrznutom titanovom „bahne“ tvorenom zmesou kremičitanových hornín a tuhého metánu. Nad očakávania vedcov prežila pristátie o viac ako 4 hodiny a spojenie medzi ňou a signál preposielajúcou sondou Cassini bolo stratené až 2 hodiny po pristátí, keď sa jej Cassini stratila za obzorom. Slabý signál nosnej frekvencie (bez možnosti získania zmysluplných dát) bol prijímaný priamo na Zemi ešte ďalšie 2 hodiny potom.
V dôsledku programátorskej chyby došlo k strate približne polovice dát prijatých na sonde Cassini, ktoré neboli nahrané do palubnej pamäti a preto nemohli byť neskôr odoslané na Zem. Napriek tomu je misia Huygens považovaná za mimoriadny technický a vedecký úspech.
Pôvod mena.
Sonda je pomenovaná na počesť holandského astronóma, fyzika a matematika Christiaana Huygensa (1629 – 1695), ktorý v roku 1659 popísal skutočný tvar Saturnových prstencov.

</doc>
<doc id="33418" url="https://sk.wikipedia.org/wiki?curid=33418" title="Pioneer 11">
Pioneer 11

Pioneer 11 (alternatívne názvy Pioneer G a Pioneer-Saturn) bola americká planetárna sonda určená na prieskum Jupitera, Saturnu a vonkajších oblastí slnečnej sústavy. Stala sa prvou kozmickou sondou skúmajúcou planétu Saturn.
Rotáciou stabilizovaná sonda nesie prístroje na meranie magnetických polí, slnečného vetra, kozmického žiarenia a mikrometeoroidov a to:
Väčšina prístrojov a elektronického vybavenia sondy je umiestnená v šiestich skriniach tvoriacich trup sondy tvaru nízkeho šesťbokého hranolu. Na jeho hornej podstave je umiestená veľká parabolická anténa s priemerom slúžiaca na spojenie s pozemskými stanicami. Elektrickú energiu dodávajú štyri rádioizotopové generátory SNAP-19 s maximálnym výkonom 155 W, zavesenými po dvojiciach na dvoch výklopných ramenách. Pre dolaďovanie orientácie a korekcie dráhy je vybavená šiestimi malými raketovými motorčekmi. Na boku jednej skrine s elektronikou je umiestnená plaketa s posolstvom iným civilizáciám, ktorú navrhol Carl Sagan.
Priebeh letu.
Po štarte zo Zeme prekonala sonda Pioneer 11 ako druhé pozemské teleso pás asteroidov. Vzhľadom na to, že jej predchodkyňa, sonda Pioneer 10, preletela radiačnými pásmi Jupitera bez poškodenia a splnila všetky úlohy pri pozorovaní Jupitera a jeho mesiacov, bolo začiatkom roka rozhodnuté zacieliť sondu Pioneer 11 bližšie k planéte a využiť gravitačný manéver v jeho blízkosti na zacielenie ďalšieho letu k planéte Saturn. Potrebná korekcia dráhy sa uskutočnila 19. apríla 1974.
Pozorovanie planéty Jupiter a jej okolia sa začalo 25. novembra 1974. K najväčšiemu priblíženiu k Jupiteru došlo 3. decembra 1974, keď sonda preletela vo výške iba nad hladinou mrakov. Pozorovanie planéty Jupiter a jej okolia skončilo 9. decembra 1974.
Po štyriapolročnom prelete medziplanetárnym priestorom dorazila sonda Pioneer 11 ako prvé ľudskou rukou vyrobené teleso do oblasti Saturnu. Štúdium tejto planéty a jej okolia sa začalo 2. augusta 1979. Po riskantnom, ale úspešnom prelete rovinou Saturnových prstencov 31. augusta 1979 (hrozilo možné nebezpečenstvo zrážky s časticami týchto prstencov, ktoré mohli sondu ťažko poškodiť) sonda v ten istý deň preletela pericentrom saturnocentrickej dráhy vo výške nad hladinou mrakov. Sledovanie planéty sonda ukončila 15. septembra 1979.
Priblíženie k ďalším planétam slnečnej sústavy už nebolo možné. Sonda 23. februára 1990 prekročila dráhu planéty Neptún, ale tá sa nachádzala na inom mieste priestoru.
Vzhľadom na slabnúce energetické zdroje sondy s ňou NASA ukončila pravidelné spojenie 30. septembra 1995. Posledné slabé signály boli ešte zachytené v novembri toho istého roku. V tej dobe sa Pioneer 11 nachádzal za dráhou Pluta a mieril k hviezde λ Aql v súhvezdí Orla. K nej by mala sonda doraziť asi za 4 milióny rokov.

</doc>
<doc id="33421" url="https://sk.wikipedia.org/wiki?curid=33421" title="Lunochod">
Lunochod

Lunochod () bolo označenie sovietskych automatických vozidiel, ktoré na pokyny z pozemského riadiaceho strediska vykonávali prieskumnú činnosť mesačného povrchu. V rámci programu Luna na Mesiaci úspešne pristáli dve misie – Lunochod 1 a Lunochod 2. Išlo o prvé robotické vozidlá (rovery) použité pri prieskume slnečnej sústavy. 
Vozidlá Lunochod boli zostrojené v konštrukčnej kancelárii NPO Lavočkina a ich hlavným vývojovým dizajnérom bol konštruktér Alexander Kemurdžian. Na Mesiac boli dopravované na univerzálnej pristávacej platforme typu E-8. Ich pohyb po mesačnom povrchu riadili v reálnom čase operátori z riadiaceho strediska v Jevpatorii na Kryme. 
Telo vozidiel Lunochod tvorí hermetizované kruhové puzdro o priemere 2,15 metra, v ktorom je umiestnená hlavne palubná riadiaca a komunikačná elektronika, zdroje elektrickej energie a systémy tepelnej regulácie. Hornú časť hermetizovaného puzdra, kde je umiestnený chladiaci radiátor termoregulačného systému, kryje kruhové pohyblivé veko zvnútra pokryté solárnymi článkami, ktoré sa môže odklápať a natáčať na Slnko. Počas mesačnej noci je veko priklopené a chráni vnútorné prístroje pred unikaním tepla cez chladiaci radiátor. Naopak, počas mesačného dňa je veko odklopené a nasmerované na Slnko, aby mohli fotovoltaické články na jeho spodku vyrábať pre vozidlo elektrickú energiu. Celé hermetizované puzdro je osadené na podvozku s celkovou dĺžkou 2,218 metra, ktorý tvorí 8 kolies, každé s priemerom . Rozchod kolies podvozku je 1,6 metra. Na vozidlách bolo umiestnených viacero vedeckých prístrojov, vrátane systému televíznych kamier, spektrometrov pre chemickú analýzu pôdy a laserových odrážačov. Hmotnosť Lunochodov sa pohybovala od 760 do . 
Mimo rôznych testovacích prototypov boli vyrobené celkovo 4 kompletné exempláre vozidiel Lunochod so sériovými označeniami 201, 203, 204 a 205: 

</doc>
<doc id="33426" url="https://sk.wikipedia.org/wiki?curid=33426" title="Emília Vášáryová">
Emília Vášáryová

Prof. Emília Vášáryová, tiež Horská (* 18. máj 1942, Horná Štubňa) je slovenská herečka. Sestra Magdy Vášáryovej a vdova po scénografovi Milanovi Čorbovi.
Život.
V roku 1963 absolvovala štúdium herectva na Vysokej škole múzických umení v Bratislave. Po škole bola členkou súboru Novej scény a od roku 1964 je členkou Činohry SND. 
Diváci ju mali možnosť vidieť i vo viacerých iných slovenských a českých divadlách: Štúdio L+S, Divadlo Aréna, GUnaGU, Národné divadlo Praha, Mestské divadlo Pavla Országha Hviezdoslava Bratislava. Spolupracuje s rozhlasom, filmom aj televíziou. Hrala v mnohých televíznych inscenáciách, seriáloch a vo filmoch. 
V rokoch 1990 – 2020 pôsobila ako pedagogička na Katedre herectva Divadelnej fakulty VŠMU. V roku 1999 bola vymenovaná za profesorku v odbore divadelné umenie a veda – herectvo, kde pôsobila do leta 2021.
V roku 1978 dostala titul zaslúžilá umelkyňa. Hrala v televíznych inscenáciách - "Balada o siedmich obesených" (1969), v adaptáciách diel Thomasa Manna "Buddenbrookovci" (1974) a "Mário a kúzelnik" (1976). 

</doc>
<doc id="33427" url="https://sk.wikipedia.org/wiki?curid=33427" title="Pioneer G">
Pioneer G



</doc>
<doc id="33428" url="https://sk.wikipedia.org/wiki?curid=33428" title="Pioneer-Saturn">
Pioneer-Saturn



</doc>
<doc id="33429" url="https://sk.wikipedia.org/wiki?curid=33429" title="Dušan Jamrich">
Dušan Jamrich

Doc. Mgr. Dušan Jamrich (* 25. október 1946, Bratislava) je slovenský herec a pedagóg. Bol prvým manželom Magdy Vášáryovej.
Životopis.
Po štúdiu na gymnáziu pracoval rok v Polygrafických závodoch. Na štúdium herectva sa dostal na druhý pokus, keď po prvých úspešných prijímacích pohovoroch prijali len dvoch uchádzačov a neotvorili ročník.
Po absolvovaní štúdia herectva na VŠMU v Bratislave (1970) člen, v rokoch 19911996, od 1. januára 1993 riaditeľ, od 1. januára 1996 generálny riaditeľ SND v Bratislave. Dňom 1. októbra 1996 bol z politických dôvodov z funkcie odvolaný, znova vymenovaný za generálneho riaditeľa SND bol 1. januára 1999. Koncom roka 2005 bol ministrom kultúry z funkcie odvolaný.
Pôsobil aj ako docent na Vysokej škole múzických umení a vychoval celú generáciu hercov, ktorí dnes pôsobia prakticky vo všetkých divadlách na Slovensku. Medzi jeho prvých študentov patrí Zdena Studenková, Jozef Vajda či Anna Maľová. Pedagogickú činnosť zanechal po nástupe do riaditeľskej funkcie v SND.
V roku 2002 bol Dušan Jamrich zvolený za viceprezidenta významnej medzinárodnej organizácie ETC (Európska divadelná konvencia), ktorá združuje 35 divadiel z 22 krajín Európy (Činohra SND je členom ETC od roku 2000).
Z úloh: Jochanan (Hviezdoslav, Herodes a Herodias), Richard II. (W. Shakespeare), Orestes (J. W. Goethe, Ifigénia v Tauride), Dosužev (A. N. Ostrovskij, Výnosné miesto), Geľo (Jozef Hollý, Geľo Sebechlebský), Michael (Brian Friel, Tance na sklonku leta), Ilja (Ján Solovič, Zlatý dážď), Adam (Hacks, Adam a Eva). Patrí medzi popredných recitátorov, znalcov Hviezdoslavovej poézie. Spolupracoval s rozhlasom, televíziou (seriál "Povstalecká história" – 1984). film mu neposkytol väčšie príležitosti.

</doc>
<doc id="33433" url="https://sk.wikipedia.org/wiki?curid=33433" title="Eschatológia">
Eschatológia

Eschatológia (z gréckeho έσχατος "eschatos", "posledný"; λόγος "logos", „slovo, náuka“) je náuka o posledných veciach človeka (vrátane posmrtného života) aj ľudstva. 
Ide o teologickú disciplínu, ktorá sa zaoberá poslednými otázkami človeka a sveta. Sú to otázky na tému:

</doc>
<doc id="33437" url="https://sk.wikipedia.org/wiki?curid=33437" title="Kristológia">
Kristológia



</doc>
<doc id="33438" url="https://sk.wikipedia.org/wiki?curid=33438" title="Pneumatológia">
Pneumatológia

Pneumatológia, je odvetvím dogmatickej teológie, ktoré sa zaoberá otázkou tretej Božskej Osoby, Ducha Svätého.

</doc>
<doc id="33439" url="https://sk.wikipedia.org/wiki?curid=33439" title="Mariológia">
Mariológia

Mariológia, je odvetvie dogmatickej teológie, ktoré sa zaoberá otázkou postavenia a úlohy matky Ježiša Krista v novozákonnej dobe z pohľadu Katolíckej cirkvi, ktorá ju označuje aj titulmi: Panna Mária, či Matka Božia.

</doc>
<doc id="33440" url="https://sk.wikipedia.org/wiki?curid=33440" title="Ekleziológia">
Ekleziológia

Ekleziológia je odvetvím dogmatickej teológie, ktoré sa zaoberá otázkou Cirkvi, Božieho ľudu.

</doc>
<doc id="33441" url="https://sk.wikipedia.org/wiki?curid=33441" title="Traktát o milosti">
Traktát o milosti

Traktát O milosti, je odvetvím dogmatickej teológie, ktoré sa zaoberá otázkou Božej milosti.

</doc>
<doc id="33443" url="https://sk.wikipedia.org/wiki?curid=33443" title="Nebo (náboženstvo)">
Nebo (náboženstvo)

Nebo je (v kresťanskej teológii) príbytok Boha, jeho anjelov a tiež miesto, kde vykúpení dostanú svoju večnú odmenu.

</doc>
<doc id="33446" url="https://sk.wikipedia.org/wiki?curid=33446" title="Mars Reconnaissance Orbiter">
Mars Reconnaissance Orbiter

Mars Reconnaissance Orbiter (skrátene MRO) je planetárna sonda určená na prieskum planéty Mars z obežnej dráhy. Je využívaná aj ako retranslačná družica pre spojenie sond na povrchu Marsu so Zemou.
Prístroje a experimenty.
Prevádzkové vybavenie sondy bude využité pre tieto experimenty:
Ďalej sonda nesie tri technické experimenty v rámci vývoja budúcich sond:
Priebeh letu.
Sonda bola vypustená z kozmodrómu Kennedy Space Center na Floride 12. augusta 2005 dvojstupňovou nosnou raketou Atlas 5 Model 4001. 10. marca 2006 sonda dosiahla planétu Mars, kde bola pomocou šiestich hydrazínových motorov navedená na veľmi excentrickú obežnú dráhu okolo planéty. Brzdiaci manéver trval 27 minút.
Fáza brzdenia s využitím atmosféry (tzv. aerobraking) prebiehala v období od marca do augusta 2006, až kým sonda nedosiahla potrebnú nižšiu dráhu. Túto fázu sonda ukončila 30. augusta 2006. Potom vysunula anténu a odstránila krytky zo šošoviek inštalovaných kamier, aby mohla začať vlastný vedecký výskum planéty. Základná vedecká misia trvala do decembra 2008. Jej hlavným cieľom bolo snímkovanie povrchu s vysokým rozlíšením, čo umožní detailné naplánovanie ďalších expedícií automatických sond. V marci 2008 sonda prostredníctvom kamery HiRISE zachytila lavíny na Marse. V severnej polárnej oblasti planéty sa sonde podarilo odfotografovať niekoľko zosuvov. Zosunutý materiál bol pravdepodobne z väčšej časti tvorený ľadom a uvoľnil sa z okraja približne 700 metrov vysokého útesu. 
V apríli 2009 na snímkach kamery HiRISE vedci objavili na severnej pologuli Marsu malé, čerstvo vytvorené krátery. Okolo kráterov bol pozorovaný biely materiál a jeho spektrálnou analýzou sa potvrdilo, že ide o vodný ľad.
V období od 3. júna do 9. júna 2009 sonda prerušila svoju vedeckú činnosť. Dôvod výpadku bol neočakávaný reset palubného počítača a následný prechod sondy do bezpečnostného módu. 

</doc>
<doc id="33447" url="https://sk.wikipedia.org/wiki?curid=33447" title="Mars Global Surveyor">
Mars Global Surveyor

Mars Global Surveyor (MGS) je planetárna sonda americkej NASA. Sonda bola vytvorená v spolupráci NASA a JPL. Sonda bola vypustená v novembri 1996 a obežnú dráhu Marsu dosiahla v septembri 1997. Svoju primárnu misiu dokončila v januári 2001 a ešte niekoľko rokov pracovala v rámci rozšírenej misie. 2. novembra 2006 sa so sondou stratilo spojenie a podľa vyhlásenia JPL je nutné považovať ju za stratenú.
Priebeh letu a výsledky.
Po úspešnom štarte 7. novembra 1996 s raketou Delta 2 sa vyskytol malý problém – jeden z jej solárnych panelov sa úplne nevyklopil, čo však misiu neohrozilo. 12. septembra 1997 bola navedená na obežnú dráhu okolo Marsu, ktorú znižovala novou metódou nazvanou aerobraking (spomaľovanie trením o vrchné vrstvy atmosféry), a začala Mars skúmať. Mars Global Surveyor planétu zmapoval, objavil jej slabé magnetické pole a stopy po vode tečúcej na jej povrchu, vyvrátil domnienku o umelom pôvode útvaru v oblasti Cydonia známeho ako „Tvár na Marse“, a preniesol na Zem celkovo takmer 83 gigabajtov informácií. Fungoval dlhšie, ako hovoril plán. 2. novembra 2006 sa však po vyslaní rutinného povelu na otáčanie solárnych panelov stratilo spojenie s ním. V dôsledku zablokovaného natáčania panelu totiž palubný počítač natočil sondu tak, aby získavala maximum elektrickej energie i za cenu prerušenia spojenia so Zemou.

</doc>
<doc id="33449" url="https://sk.wikipedia.org/wiki?curid=33449" title="Sviatosti">
Sviatosti



</doc>
<doc id="33453" url="https://sk.wikipedia.org/wiki?curid=33453" title="Sviatosť kňazstva">
Sviatosť kňazstva

Sviatosť kňazstva, alebo Sviatosť posvätenia kňazstva, najnovšie Sviatosť posvätného stavu je jedna zo siedmich sviatostí katolíckej cirkvi, pravoslávnej cirkvi, anglikánskej cirkvi, starokatolíckej cirkvi a Cirkvi československej husitskej. Na Štvrtok Svätého týždňa (Zelený štvrtok) sa v katolíckej cirkvi pripomína ustanovenie Oltárnej sviatosti a služobného kňazstva .
Názov.
Kedysi bola nazývaná v slovenčine „sviatosť kňazstva“, avšak slovenský preklad najnovšieho Katechizmu Katolíckej cirkvi uprednostnil názov sviatosti: "Sviatosť posvätného stavu". Latinsky sa nazýva: "sacramentum ordinis" - teda sviatosť vysviacky.
Štruktúra sviatosti.
Vo sviatosti posvätného stavu rozlišujeme tri stupne:
Diakon je ustanovený na službu, kňaz a biskup majú služobné kňazstvo. Ustanovení boli na službu podľa Sk 6, 1 - 7. Diakonát často býva akoby medzistupňom medzi bohoslovcom (študent teológie) a kňazom. Väčšinou ide o seminaristov 5. ročníka, ktorí sú svätení a počas šiesteho ročníka štúdia vykonávajú tzv. diakonskú prax v pridelenej farnosti. Existujú však aj tzv. trvalý diakoni. Diakon v rímskokatolíckej cirkvi nie je viazaný sľubom celibátu, môže sa oženiť a mať deti.

</doc>
<doc id="33456" url="https://sk.wikipedia.org/wiki?curid=33456" title="Davisov pohár">
Davisov pohár

Davisov pohár () je najvýznamnejšia súťaž reprezentačných družstiev v mužskom tenise. Turnaj vznikol v roku 1899 na Harvardovej univerzite. Trofej venoval Dwight Davis a tá dodnes nesie jeho meno. V Davis Cupe hrá každoročne viac ako 100 národov (v roku 2005 134 národov) vo viacerých skupinách až po svetovú skupinu, kde hrá 16 družstiev. Usporiadateľom je Medzinárodná tenisová federácia (ITF).
V každom zápase sa hrajú v piatok dve dvojhry, v sobotu štvorhra a v nedeľu ďalšie dve dvojhry na dva víťazné sety. Porovnateľná súťaž žien je Fed Cup (pred rokom 1995 nazývaná Federation Cup).
Víťazi.
Najviackrát v histórii zvítazili USA 32-krát, Austrália 28-krát,Spojené kráľovstvo 10-krát. V roku 1980 vyhralo súťaž Česko-Slovensko. Slovensko zaznamenalo svoj doterajší najväčší úspech postupom do finále v roku 2005, kde podľahlo Chorvátsku Svetová skupina.

</doc>
<doc id="33457" url="https://sk.wikipedia.org/wiki?curid=33457" title="Zem úsmevov">
Zem úsmevov

Zem úsmevov alebo Krajina úsmevov () je opereta v troch dejstvách, ktorú skomponoval Franz Lehár. Vznikla prepracovaním staršej Lehárovej operety nazvanej "Žltý kabát (kazajka)" ().
Premiéra pôvodnej operety sa konala 9. februára 1923 v Theater an der Wien vo Viedni. Libreto, ktoré bolo menej kvalitné, napísal Victor Léon. Svoj výrazný úspech dosiahla táto opereta až po prepracovaní a uvedení pod novým názvom, "Zem úsmevov". Prepracovanie operety navrhol Lehárovi jeho priateľ, tenorista Richard Tauber. Libreto bolo vylepšené a šťastný koniec operety bol zmenený na smutný. Opereta Zem úsmevov je považovaná za špičkové dielo Franza Lehára.
Premiéra prepracovanej operety sa uskutočnila 10. októbra 1929 v Metropol Theater v Berlíne. Libreto Victora Léona v nemeckom jazyku prepracovali Ludwig Herzer a Fritz Löhner.
Obsah.
Prvé dejstvo.
Generálova dcéra Liza, sa zaľúbi do čínskeho veľvyslanca Su-Čonga, ktorému dá prednosť pred svojím kamarátom z detstva dôstojníkom Gustávom Pottensteinom. Su-Čong tiež miluje Lizu, ale obaja sa snažia utajiť svoje city, až kým Su-Čonga zavolajú späť do vlasti, kde ho chcú vymenovať za ministra. V tej chvíli si namiesto rozlúčky vyznajú lásku a Liza sa rozhodne ísť so Su-Čongom do Číny.
Druhé dejstvo.
Su-Čong v Číne získava vyznamenanie. Avšak konzervatívne zmýšľajúcim čiňanom vedeným Su-Čongovým strýkom, Čangom, sa vôbec nepáči európska žena so svojimi cudzími zvykmi, ktorými silne vplýva aj na Su-Čongovu sestru Mi. Čang preto nalieha na Su-Čonga, že človek v jeho postavení sa musí oženiť so štyrmi čínskymi urodzenými slečnami. Su-Čong nakoniec súhlasí, ale len formálne, pretože Lizy sa nemieni vzdať. Pottenstein, ktorý Lizu odprevadil do Číny a stihol sa aj zaľúbiť do Mi, však Lize prezradí čo sa chystá. Keď tú „formálnu“ svadbu potvrdí aj Su-Čong a navyše sa spáva prihrublo, Liza sa rozhodne ujsť. Su-Čong aby tomu zabránil, postaví pred dvere paláca stráže.
Tretie dejstvo.
Pottenstein chce Lize pomôcť a jediný na koho sa môže obrátiť o pomoc je Mi. Rozhodnú sa utiecť cez kaplnku, ale tam nečakane stretnú Su-Čonga. Ten však už vie, že je všetkému koniec a Lizu až príliš miluje, takže nakoniec jej sám pomôže opustiť palác. S Lizou odchádza aj Pottenstein. Su-Čong ostáva sám so svojou sestrou a obaja smútia za svojimi láskami. Su-Čong sestru upozorní, že nesmie plakať, pretože tvár Číňana sa musí stále usmievať bez ohľadu na to, ako mu krváca srdce ...
Skladby.
Tučným písmom sú vyznačené najznámenšie skladby
"1. dejstvo" 
"2. dejstvo"
"3. dejstvo"

</doc>
<doc id="33459" url="https://sk.wikipedia.org/wiki?curid=33459" title="Eric Lennard Bernstein">
Eric Lennard Bernstein



</doc>
<doc id="33460" url="https://sk.wikipedia.org/wiki?curid=33460" title="Apsida (architektúra)">
Apsida (architektúra)

Apsida (, ) je polkruhovitý alebo podkovovitý viacuholníkový či kvadratický výklenok zaklenutý konchou, slúžiaci v stredoveku ako záver (ukončenie) východnej strany kostola, v ktorom býval umiestnený oltár. V antike, v pôvodných trhových bazilikách antických rímskych miest sedeli v apside, umiestnenej na jednej z kratších strán, členovia trhového súdu. V dobe rímskych cisárov stavali veľmi veľké apsidy, napríklad na Trajánovom fóre mali priemer až 70 metrov. Odvtedy sa začínajú uplatňovať v termách (kúpeľoch) aj na chrámových stavbách. Na kostoloch býva polkruhovitá apsida uzáverom, ukončením hlavnej lode kostola, a to aj na malých jednoloďových modlitebniach. Uzávery apsíd sú buď polkruhovité alebo mnohouholníkové (gotika). Ide o významný prvok kresťanskej sakrálnej architektúry. Pre predrománske a románske obdobie sú typické veľmi malé rozmery tohto priestoru, kde zvyčajne bolo miesto nazývané aj "altarium", pretože v nej stál hlavný oltár. Apsida plnila aj funkciu presbytéria.
Opis.
Apsida sa objavuje v antike v rímskych kúpeľoch, bazilikách a chrámoch s polkruhovým výklenkom zaklenutý konchou, umiestený na čele hlavného priestoru. Apsida slúžila k umiestňovanie sôch bohov, alebo významných osobností. Prvýkrát bola uplatnená v chráme Venuše Genetrix za vlády Gaiusa Iuliusa Caesara.
V kresťanskom kostole je v apside umiestený oltár. Apsidy t.j. polkruhové niky s konchou boli používané len v ranokresťanskej, byzantskej, predrománskej a románskej architektúre. Apsida býva zaklenutá konchou, pri kvadratickom pôdoryse jednoduchou valenou klenbou (výnimočne nožu mať plochý strop). Polkruhový tvar apsidy vznikol z tvaru zoskupenia kňazov okolo biskupa pri obrade. Apsida bola honosne vyzdobená, podlaha a steny boli často obkladané mramorom, konchu pokrývala figurálna mozaika (prv na modrom, neskôr na zlatom pozadí). Častý námet tejto výzdoby bol Kristus ako Vykupiteľ, Pantokrator alebo Kristus v mandorle a iné ikonografické námety. Apsida vonkajším múrom vystupuje z tela chrámovej stavby a obvykle má polokužeľovitú strechu. Apsidy sa začínajú uplatňovať v sakrálnej architektúre už od 5. storočia. Uplatňujú sa tak na konci ranokresťanského umenia v predrománskej, románskej a byzantskej architektúre (najprv boli postavené v západnej časti lodi, neskôr sú orientované na východ lode). Pokiaľ je apsida plytká (zvlášť v ranokresťanskej architektúre), používame pre ňu označenie exedra. V románskej architektúre sa menšími apsidami uzatvárali aj priečne lode a zdobili sa figurálnymi maľbami napríklad Bazilika a kláštor svätého Juraja na Pražskom hrade. Apsida býva osvetlená jedeným, osovo umiestneným oknom alebo aj niekoľkými románskymi oknami (vždy je nepárny počet) s obojstranne sa rozširujúcimi špaletami (okenný výklenok). V románskej architektúre apsida z pravidla priliehala k štvorcovému či obdĺžnikovému kostolnému chóru, prípadne pri menších kostolov (napríklad pri rotundách) môže tiež bezprostredne nadväzovať na chrámovou loď. V takom to prípade plní apsida priamo rolu presbytéria, a môže mať preto aj pomerné veľké rozmery a podkovovitý tvar. Naopak veľké a rozsiahle baziliky môžu byť vybavené radou apsíd, uzatvárajúc bočné kaplnky alebo z juhu a severu nadväzujú na priečnu loď (transept). Menšie kostoly a rotundy mali najčastejšie jednu apsidu (napríklad Dražovce, Kalinčiakovo, Jur nad Hronom, Rimavské Janovce), výnimkou je trojapsidový kostol v Bíni. Osobitným druhom sú vnútorné apsidy, ktoré nevyčnievajú z vonkajšieho obrysu kostola. V prechodnej dobe bol polkruh premenený na mnohouholník (obvykle len tri steny osemuholníka). Polygonálne zakončenie celého chóru v gotickej architektúre zaniká spolu s apsidou čoby samostatný stavebný článok. Apsida a chór splynuli v chórový uzáver. K apside sa pripojil chór, ktorý vznikol predĺžením vlastnej apsidy tak, že medzi ten priestor vložilo jedno alebo viac klenbových polí (travé). Apsida naďalej prežíva v byzantskej architektúre. V byzantskej a neskôr ortodoxnej tradícii je južná apsida známa ako diakonikon a severná apsida, ako prothesis. Apsidy sa potom objavujú už len v neorománskej architektúre v 19. a začiatkom 20. storočia. Vo svetskej architektúre sa termín apsida nepoužíva, je nutné používať termín exedra.
Na Slovensku sa vyskytujú aj kostoly s kombinovaným tvarom apsíd, centrálna kvadratická alebo polygonálna svätyňa, bočné polkruhové. Ide najmä románske baziliky v stredoslovenskej banskej oblasti (dnešný farský kostol v Banskej Štiavnici, Krupina, Dobrá Niva). Výnimočný je trojapsidový uzáver veľkomoravského kostola na Devínskom hrade v tvare trojlístka, alebo pôvodná tetrakoncha v Chrasti nad Hornádom, kde západnú apsidu neskôr nahradili loďou. Menej obvyklá na našom území je aj kombinácia kvadratického tvaru apsidy (v interiéri riešenej ako kombinácia polkruhovej apsidy a obdĺžnikového chóru) a valcovej rotundy v Malých Kosihách. Na našom území nájdeme aj príklad vnútornej apsidy, ako napríklad rotunda v Šiveticiach (jedna apsida) a rotundy na trenčianskom hradnom vrchu (štyri apsidy v tvare štvorlístka).

</doc>
<doc id="33462" url="https://sk.wikipedia.org/wiki?curid=33462" title="Atlantis (raketoplán)">
Atlantis (raketoplán)

Atlantis (podľa označenia NASA pre orbitálne dopravné prostriedky OV-104) bol americký raketoplán, ktorý sa používal v programe Space Shuttle v rokoch 1985 až 2011.
Meno dostal jednak po bájnom svetadieli Atlantída, ale aj po prvej americkej oceánografickej lodi, dvojsťažňovej plachetnici, ktorú v období rokov 1830 – 1866 prevádzkovala Woods Hole Oceanographic Institution. 
Ako štvrtý postavený raketoplán ťažil "Atlantis" zo skúseností, ktoré získali inžinieri NASA pri stavbe predchádzajúcich raketoplánov. Keď bol dokončený, vážil približne o 3000 kg menej než raketoplán "Columbia", a jeho stavba zabrala len polovičný čas. Komponenty, ktoré neboli pri stavbe využité, boli neskôr použité pri stavbe piateho raketoplánu, ktorým je "Endeavour".
"Atlantis" prvýkrát vyštartoval 3. októbra 1985 (vojenská misia STS-51-J) s piatimi astronautmi na palube, a na obežnej dráhe Zeme zotrval 4 dni. Bola to jedna z celkom piatich misií raketoplánu, ktoré mali tajné vojenské poslanie. "Atlantis" absolvoval najviac letov k ruskej kozmickej stanici Mir. Od roku 1995 uskutočnil celkovo sedem letov k Miru. V priebehu druhého letu bol k stanici pripojený spojovací modul, ktorý pri ďalších misiách umožnil uskutočňovať výmeny členov jej posádky. 
Od novembra 1997 do júla 1999 prechádzal "Atlantis" rekonštrukciou, pri ktorej bolo uskutočnených okolo 165 modifikácií. Misie, ktoré odvtedy "Atlantis" uskutočnil, smerovali k Medzinárodnej vesmírnej stanici. Výnimku tvorí let STS-125 z mája 2009, keď sa raketoplán "Atlantis" vydal na opravu Hubblovho vesmírneho ďalekohľadu (HST), aby mu zabezpečil životnosť na množstvo ďalších rokov. Išlo o poslednú servisnú misiu k HST. 
"Atlantis" mal podľa pôvodných plánov odísť do výslužby v roku 2008, avšak na konci roku 2007 bolo rozhodnuté o následných dodatočných dvoch výpravách k ISS – STS-129 a STS-132. Neskôr mu pridali ešte misiu STS-135. "Atlantis" absolvoval celkovo 33 letov. Z prevádzky bol raketoplán "Atlantis" definitívne vyradený 21. júla 2011, stal sa tak posledným americkým raketoplánom v doterajšej histórii.
"Atlantis" je v súčasnosti vystavený v návštevníckom centre na Kennedyho vesmírnom stredisku. Má hangár zvonka jasne označeným jeho menom. "Atlantis" je podopretý v bodoch minulého pripojenia ET a je naklonený nabok. Vytvára tak dojem letu vo vesmíre, čo umocňuje tiež – ako u jediného vystaveného raketoplánu – jeho otvorený nákladový priestor. Má vytiahnuté aj manipulačné rameno. Pred hangárom s "Atlantisom" sa nachádza zostava nádrže ET s motormi SRB v životnej veľkosti. Na rozdiel od orbitera však ide len o atrapy.

</doc>
<doc id="33464" url="https://sk.wikipedia.org/wiki?curid=33464" title="Riboflavín">
Riboflavín

Riboflavín (iné názvy: vitamín B2, vitamín G, ovoflavín, laktoflavín) je žlté až oranžovo-žlté prírodné flavínové farbivo slabo rozpustné vo vode. V potravinárstve sa označuje E číslom E101. Jeho biologicky aktívnymi podobami sú flavínmononukleotid (FMN) a flavínadeníndinukleotid (FAD).
Charakteristika.
Riboflavín nie je citlivý na teplo, kyseliny ani oxidácie, ale neznesie svetlo, hlavne ultrafialové. Jeho spotreba stúpa v stresových situáciach. V spolupráci s enzýmami sa podieľa na metabolickej premene živín a získavaní energie pre bunku. Spolu s ďalšími vitamínmi (kyselina listová, pyridoxín, niacín) sa zúčastňuje produkcie hormónov v kôre nadobličiek. Vstrebáva sa veľmi dobre, viaže sa na proteíny plazmy. Malá časť sa ukladá v pečeni a v pľúcach.
Riboflavín sa považuje za úplne netoxický, nie je mutagénny, teratogénny ani karcinogénny ani pri veľkých dávkach.
Riboflavín sa z tela vylučuje prevažne močom (spôsobuje jeho žlté intenzívne zafarbenie), ale môže sa vylučovať aj potom.
Výskyt.
Vo voľnej forme a vo forme nukleotidov sa riboflavín vyskytuje vo všetkých rastlinných a živočíšnych organizmoch. Väčšina rastlín a plodov obsahuje riboflavín vo veľmi malom množstve. Podstatne bohatším zdrojom sú kvasnice, mlieko, mäso, ryby. Zistilo sa, že pasterizáciou mlieka sa stráca 20% riboflavínu a čím je mlieko trvanlivejšie, tým menej riboflavínu obsahuje.
Riboflavín obsahuje aj:
Vplyv na zdravie.
Riboflavín je dôležitý pre dobrý stav kože, očí, funkciu srdca a ďalších orgánov. Má výrazný vplyv na metabolizmus sacharidov, lipidov a aminokyselín, ovplyvňuje celkovú energetickú premenu v organizme. Ako súčasť enzýmov v dýchacom reťazci je nevyhnutný pre základný bunkový metabolizmus. Je dôležitý pre červené krvinky, reguláciu rastu človeka a reprodukciu.
Denná spotreba riboflavínu je 1 – 1,2 mg. Vyššia je v období rastu, pri infekciách, po operáciach a úrazoch, v tehotenstve a v období kojenia, tiež pri zvýšenej činnosti štítnej žľazy a pri potrave s vyšším podielom tukov. Deficit riboflavínu sa môže prejaviť aj pri chorobe žlčníka, chronickom zápale tenkého čreva, pri cukrovke, pri používaní perorálnej antikoncepcie a pri terapii antidepresívami s tricyklickou štruktúrou. Vyššiu spotrebu majú fajčiari a ľudia konzumujúci alkohol. Riboflavín sa odporúča aj osobám trpiacim zvýšenou hladinou homocysteínu.

</doc>
<doc id="33466" url="https://sk.wikipedia.org/wiki?curid=33466" title="Mars Pathfinder">
Mars Pathfinder

Mars Pathfinder bola planetárna sonda, ktorá ako prvá sonda v histórii dopravila na povrch inej planéty rover. Bola vypustená 4. decembra 1996 agentúrou NASA raketou Delta II. Po sedemmesačnej ceste Mars Pathfinder pristál na Marse v oblasti nazývanej Chryse Planitia 4. júla 1997. Zložené slnečné panely počas cesty ukrývali malé vozidlo "Sojourner", schopné pohybovať sa po okolí povrchového modulu. 
Odštartovala 4. decembra 1996 NASA v aerodynamickom kryte rakety Delta II iba mesiac potom, čo odštartovala sonda "Mars Global Surveyor". Pristála 4. júla 1997 v Ares Vallis v regióne zvanom Chryse Planitia v štvoruholníku Oxia Palus. Lander sa potom otvoril a odhalil rover, ktorý uskutočnil veľa experimentov na povrchu Marsu. Na misii bola vykonaná séria vedeckých prístrojov na analýzu marťanskej atmosféry, podnebia a geológie a zloženia jej hornín a pôdy. Išlo o druhý projekt z programu Discovery NASA, ktorý propaguje použitie nízkonákladovej kozmickej sondy a časté štarty pod heslom „lacnejšie, rýchlejšie a lepšie“ propagované vtedajším správcom Danielom Goldinom. Misiu riadilo Jet Propulsion Laboratory (JPL), divízia Kalifornského technologického inštitútu, ktorá je zodpovedná za NASA Mars Exploration Program. Projektovým manažérom bol Tony Spear z JPL.
Vybavenie sondy.
Hlavná úloha misie bolo zistiť zloženie marťanskej pôdy a kameňov. Pretože sa predpokladalo, že ich zloženie nie je úplne jednotvárne, ako by sa mohlo zdať podľa odberov v malej vzdialenosti od sondy (napr. sondy Viking 1 a 2 naberali vzorky robotickou rukou a kamene pre ne boli nedosiahnuteľné), bola sonda vybavená pohyblivým vozidlom Sojourner rozširujúcej akčný rádius celej misie.
Misia Mars Pathfinder skúmala zloženie marťanskej pôdy pomocou niekoľkých nástrojov: 
 v galérii photojournal sú iba 4 farebné obrázky z Sojourneru
Pristátie na Marse.
Miestom pristátia bola starodávna niva na severnej pologuli Marsu nazývaná „Ares Vallis“ („údolie Ares“, starogrécky ekvivalent starorímskeho božstva Mars) a patrí medzi najskalnejšie časti Marsu. Vedci si ho vybrali, pretože zistili, že je to relatívne bezpečný povrch na pristátie a povrch, ktorý obsahuje širokú škálu hornín uložených počas katastrofickej povodne.
Počas zostupu sa používal tepelný štít a veľký brzdiaci padák. Výškový radar zisťoval vzdialenosť od povrchu a na ďalšie spomalenie boli použité brzdiace rakety a nakoniec sa 8 sekúnd pred dopadom nafúklo 24 vzdušných vakov a obalili celú sondu. Po dopade nasledovalo niekoľko odskokov, kým sa modul definitívne zastavil.
Potom, čo boli vypustené vzduchové vaky, roztvorili sa slnečné panely. Pretože sonda pristála v noci, muselo sa počkať na východ Slnka. Miesto pristátia malo súradnice 19,30° severnej šírky a 33,52° západnej dĺžky a nachádza sa 19 kilometrov juhozápadne od stredu pristávacej elipsy. Počas prvého dňa urobil Pathfinder prvé obrázky svojho okolia a meteorologické merania. Zistilo sa, že jeden vzdušný vak sa nevypustil úplne a mohol by brániť vozidlu zísť z rampy. Problém bol vyriešený a vozidlo s oneskorením zišlo z rampy.
Sojourner.
"Sojourner" zišiel z rampy druhý solárny deň (sol). Počas ďalších solov sa vozidlo priblížilo ku kameňom, ktoré inžinieri pomenovali menami ako „Barnacle Bill“, „Yogi“ a „Scooby Doo“. Sojouner zisťoval z akých prvkov sa skladajú kamene a marťanská pôda, zatiaľ čo materská sonda Pathfinder snímala obrázky vozidla a priľahlého okolia.
"Sojourner" bolo šesťkolesové vozidlo dlhé , široké , vysoké a vážilo , dalo by sa prirovnať ku ťažšej mikrovlnnej rúre. Pohyboval sa rýchlosťou /s, prešiel takmer okolo sondy Pathfinder a nevzdialil sa od nej na viac ako . Sojouner počas 83 dní misie preniesol prostredníctvom povrchového modulu Pathfinder 550 snímok a 16 chemických analýz vzoriek.
Analýza kameňov.
Prvý bol preskúmaný kameň „Barnacle Bill“ počas 3. sola. Používal sa "alfa-protónový a röntgenový spektrometer" (Alpha Proton X-ray Spectrometer – (APXS)), ktorý potreboval 10 hodín na úplné preskúmanie vzorky. Spektrometer bol schopný zistiť prítomnosť okrem vodíka väčšiny prvkov, pokiaľ ich koncentrácia bola vyššia ako 0,1 %.
Koniec misie.
Aj keď proklamovaná životnosť vozidla bola jeden týždeň a povrchového modulu mesiac, obidve časti ju prekonali 12-krát, respektíve 3-krát. Posledná komunikácia so sondou Pathfinder prebehla 27. septembra 1997. Počas októbra sa pravdepodobne podarilo zachytiť slabý signál nosnej frekvencie, ale to už neposkytovalo vedecké dáta. V marci 1998 bola misia oficiálne ukončená.

</doc>
<doc id="33467" url="https://sk.wikipedia.org/wiki?curid=33467" title="Sputnik 1">
Sputnik 1

Sputnik 1 (oficiálne iba Sputnik; , „Satelit-1“, prezývaný aj ПС-1 ("PS-1", t. j. "Простейший Спутник-1" alebo "Elementárny satelit-1")) bola prvá umelá družica Zeme, ktorá v roku 1957 odštartovala kozmickú éru ľudstva.
Súvislosti vzniku.
Program Sputnik bol sovietsky kozmický program, ktorý sa začal koncom 50. rokov 20. storočia na demonštráciu použitia umelých družíc () Zeme bez posádky. V rámci vesmírnych pretekov medzi veľmocami USA a ZSSR sa Sovieti rozhodli existujúce programy urýchliť a vypustiť na obežnú dráhu čo najjednoduchšiu družicu s hmotnosťou do 100 kg. V začiatkoch projektovania bola označená ako Prostejšij Sputnik – Jednoduchšia družica, pretože bola „núdzovým riešením“, keď plnohodnotná vedecká družica (ktorá neskôr letela ako Sputnik 3) nebola pripravená včas. Cieľom bolo overiť, či je vôbec let vesmírom možný. Mala mať jediný vedecký prístroj – vysielačku.
Hlavné údaje.
Bola skonštruovaná koncom 50. rokov 20. storočia Sergejom Koroľovom v Sovietskom zväze. Vyštartovala z kozmodrómu Bajkonur na území Kazašskej SSR dňa 4. októbra 1957 o 19:28:34 svetového času (UTC) pomocou upravenej dvojstupňovej nosnej rakety R-7, ktorá bola z vojenskej verzie pre kozmonautiku upravená a premenovaná na raketu Sputnik. Vypustená bola v rámci Medzinárodného geofyzikálneho roku. Patrí do kategórie vedeckých satelitov.
Sputnik obsahoval vysielač, ktorý od 4. októbra do 25. októbra 1957 vysielal na frekvenciách 20,005 a 40,002 MHz pípavý signál. Tento signál sa vo svojej dobe stal symbolom začiatku kozmickej éry. Vysielaný signál umožňoval prvýkrát preverovať skreslenie pri prenose z obežnej dráhy, teda aj vlastnosti atmosféry a ionosféry. Družica krúžila okolo Zeme do 4. januára 1958, kedy po 1 440 obletoch vstúpila do zemskej atmosféry a zhorela.
Konštrukcia družice.
Družica mala sférický tvar s priemerom 58 cm a hmotnosťou 83,6 kg. Jej telo bolo vyrobené z dvoch hliníkových polosfér s hrúbkou steny 2 mm. Vnútri boli umiestnené dva vysielacie moduly, batériový blok, ventilačný systém a snímače teploty a tlaku. Polosféry sa spojili a utesnili, vnútro družice bolo napustené dusíkom s tlakom 1,3 atm. Vonkajší plášť družice bol takisto sférický a zabezpečoval tepelné tienenie jadra družice. Hrúbka jeho steny bola 1 mm. K vonkajšku družice boli pripojené dva páry dipólových antén s dĺžkami 2,9 a 2,3 m. Tie boli uchytené pružinovým mechanizmom, ktorý po dosiahnutí obežnej dráhy zaistil ich rozovretie na 70°.
Vysielače pracovali na frekvenciách 20,005 a 40,002 MHz. Vysielaný signál bol modulovaný frekvenciou približne 1 kHz s dĺžkou impulzu 0,3 sekundy a rovnako dlhou pauzou. Oba vysielače sa počas vysielania impulzu a medzery striedali. Vysielač s výkonom 1 W bolo možné pomerne ľahko zachytiť a monitorovať bežnými rádioprijímačmi s príslušným frekvenčným pásmom.
Vnútorný ventilátor hnal dusíkovú atmosféru okolo prístrojov a chladnej zadnej polosféry družice, a tým zaisťoval tepelnú reguláciu. Spínaný bol pri vzraste teploty nad 30 °C a opätovne vypínaný pri poklese pod 23 °C.
Napájanie zabezpečoval blok troch AgZn batérií s celkovou hmotnosťou 51 kg, ktoré mali dostatočnú kapacitu pre zásobovanie prístrojov po dobu 14 dní.

</doc>
<doc id="33470" url="https://sk.wikipedia.org/wiki?curid=33470" title="Giuditta">
Giuditta

Giuditta je opereta, ktorú skomponoval Franz Lehár. Premiéra sa konala 20. januára 1934 v Štátnej Opere vo Viedni (Wiener Staatsoper). Libreto v nemeckom jazyku napísali Paul Knepler a Fritz Löhner.
Pôvodný názov libreta bol Giulietta a opereta mala mať premiéru v Groses Schauspielerhaus, ale ešte pred premiérou došlo ku krachu riaditeľov, bratov Rotterovcov. Následne operetu prijala viedenská Štátna Opera. Predstavenie sledovala celá Európa pomocou rádiového prenosu. Exotické prostredie a dej plný vášní - to sú všetko silné stránky Lehára, ktoré ho povzbudili k skvelému skladateľskému výkonu.
Giuditta je nie len posledným dielom Franza Lehára, ale aj celkovo poslednou slávnou operetou. Jej hudobné spracovanie dosiahlo takú vysokú úroveň, že je považovaná za akýsi prechod medzi operou a operetou a počas jej premiéry vo Viedenskej opere ju nazývali „hudobnou komédiou“. Svojim dramatickým aj hudobným štýlom však dobre zapadá medzi posledné Lehárove operety počnúc operetou Paganini, cez Cároviča, Frideriku a Zem úsmevov, pričom je ich dôstojným vyvrcholením.
Obsah.
Prvé dejstvo.
Do malého juhotalianskeho mestečka prichádza vojenská loď. Medzi vojakmi je aj Oktávio, ktorý sa stretáva s mladou ženou, Giudittou, zaľúbi sa do nej a navrhne jej, aby išli spolu do Afriky. Giuditte sa Oktávio veľmi páči, je však už vydatá a aj keď manžela nemiluje, zdráha sa ho opustiť. Keď však vypukne medzi nimi manželská hádka, rozhodne sa predsa len odísť s Oktáviom, aby našla skutočnú lásku, ktorú doteraz nepoznala. Spolu s nimi chce v Afrike skúsiť šťastie aj iný mladý pár, Pierrino a Anita, ktorí túžia byť umelcami.
Druhé dejstvo.
Giuditta a Oktávio sú šťastní v Afrike, Pierrinovi a Anite sa však vôbec nedarí. Nemajú už peniaze a poprosia Giudittu o pomoc, aby sa mohli vrátiť domov. Prierinno odchádza domov, Anita ostáva s Giudittou, kým Pierinno nezarobí dosť peňazí, aby si ju mohol vziať. Oktávia povolajú na iné miesto, ale Giuditta očakáva, že nepôjde s armádou, ale ostane s ňou. Jeho priateľ Antonio ho však presvedčí, že je jeho vojenskou povinnosťou ísť. Giuditta sa cíti urazená a rozhodne sa nechať Oktávia.
Tretie dejstvo.
Giudittu angažujú ako speváčku-primadonnu v jednom africkom kabarete. Do baru prichádza Pierinno pre Anitu a berie ju domov. Prichádza aj Oktávio, ktorý sa z lásky k Giuditte rozhodol dezertovať, ale vidí ju flirtovať s jedným lovcom levov. Giuditta si jeho prítomnosť nevšimne – Oktávio ostáva sám so svojím zlomeným srdcom. O štyri roky neskôr sa opäť stretávajú v Londýnskom hoteli. Giuditta je už slávna speváčka a Oktávio je barový klavirista. Oktávio jej porozpráva ako dezertoval a ako ju v africkom kabarete uvidel v náručí lovca levov. Giuditta ktorá napriek úspechu nenašla skutočné šťastie, by sa rada dala s Oktáviom opäť dokopy – ale láska v Oktáviovom srdci už dávno vyhasla…
Skladby.
Hrubo sú vyznačené najznámejšie skladby.
"(Slovenský názov skladby je doslovný preklad z nemeckého originálu. Pri uvedení operety v slovenčine sa text obyčajne preštylizuje, takže sa texty aj názvy piesní môžu líšiť)"
Okrem spomenutých skladieb opereta zahrňuje aj štvoricu výrazných finále a dve intermezzá.

</doc>
<doc id="33471" url="https://sk.wikipedia.org/wiki?curid=33471" title="MER-A">
MER-A



</doc>
<doc id="33473" url="https://sk.wikipedia.org/wiki?curid=33473" title="E101">
E101



</doc>
<doc id="33477" url="https://sk.wikipedia.org/wiki?curid=33477" title="Boccaccio">
Boccaccio

"Článok o talianskom spisovateľovi je Giovanni Boccaccio."
Boccaccio je opereta, ktorú skomponoval Franz von Suppé. Stala sa jeho najslávnejším dielom. Premiéra sa konala 1. februára 1879 v divadle Carl Theater vo Viedni. Libreto ktoré napísali F. Zell a Richard Genée je veľmi kvalitné, tak z dramatického hľadiska, ako aj svojím stvárnením talianskeho renesančného života.
Obsah.
Prvé dejstvo.
Boccaccio je nielen spisovateľ, ale aj známy záletník. Navyše keď vo svojej poslednej novele zosmiešnil vážených občanov Florencie, rozhodli si s ním „vybaviť účty“. Pietro, knieža z Palerma prichádza do Florencie, pre svoju nevestu Fiamettu, ktorá žije v pomerne skromných pomeroch a ani netuší, že je sľachtičná. Odkedy sa zoznámila s Boccacciom, ten sa do nej tak zaľúbil, že stratil záujem o ostatné ženy. Pietro sa natoľko podobá na Boccaccia, že si ho obyvatelia Florencie pomýlia a preto dostane výprask. Pietro je obdivovateľom Boccaccia a navyše túži po ľúbostných dobrodružstvách a preto neodhalí svoju identitu.
Druhé dejstvo.
Dejstvo je plné flirtov. Medzi záletníkmi je aj Pietro, páči sa mu manželka miestneho kolára, Izabela. Žiarliví manželia ho chytia a Pietro je donútený odhaliť svoju identitu.
Tretie dejstvo.
Boccacciovi sa pred hnevom ľudí podarí ujsť len vďaka klebete, že má vplyv pri dvore. Predstaví tam svoju divadelnú hru, ktorá tak osloví Pietra, že počúvne svoje srdce a svoju lásku Izabelu vyhlási za dvornú dámu. Fiametty sa vzdá v prospech Boccaccia.

</doc>
<doc id="33478" url="https://sk.wikipedia.org/wiki?curid=33478" title="Vrubová húževnatosť">
Vrubová húževnatosť

Vrubová húževnatosť je schopnosť materiálu odolať náhlemu, rázovému zaťaženiu. Vlastnosť je podobná s prierazuvzdornosťou a je závislá od teploty. Vrubová húževnatosť sa meria tak, že sa špeciálne pripravená vzorka s vytvoreným vrubom rozbije na skúšobnom zariadení. Označuje sa KUJ, alebo KVJ - podľa tvaru vrubu (U alebo V tvar) a udáva sa v jouloch (J) s uvedením teploty pri ktorej bola zistená. 
Meranie.
Vrubová húževnatosť sa meria rázovou skúškou v ohybe na špeciálnom zariadení - "Charpyho kladive". Ide o kyvadlové kladivo s vytvorenou predpísanou hranou. Vzorka sa ukladá tak, aby vytvorený vrub ležal v rovine kyvu kladiva, v mieste dráhy s jeho najväčšou kinetickou energiou. Kladivo uvádza do pohybu gravitačná sila. Hrana kladiva naráža na vzorku z opačnej strany ako je vytvorený vrub. 
Energia, spotrebovaná na prelomenie vzorky, sa zistí výpočtom z rozdielu výšky, z ktorej sa kladivo spustilo a výšky do ktorej prekmitlo po prelomení vzorky s využitím zákona zachovania energie.
Skúšobné vzorky.
Skúšobné vzorky sú malé hranoly predpísaných rozmerov s vytvoreným vrubom.
Výpočet.
Veličiny:.
Hmotnosť kladiva: formula_1
Prierez vzorky v mieste vrubu: formula_2
Výška zdvihnutého kladiva: formula_3
Výška kladiva dosiahnutá po náraze: formula_4
Nárazová práca:.
formula_5
Vrubová húževnatosť:.
formula_6
Hodnotenie lomu.
Okrem samotnej veľkosti vrubovej húževnatosti je dôležitým výsledkom aj posúdenie vzhľadu lomovej plochy. Podľa pomeru lesklej a matnej plochy je možné posúdiť nakoľko je materiál ťažný (húževnatý), alebo krehký. 

</doc>
<doc id="33481" url="https://sk.wikipedia.org/wiki?curid=33481" title="Silvia Šuvadová">
Silvia Šuvadová

Silvia Šuvadová (* 4. apríl 1973, Ružomberok) je známa slovenská herečka a spiritualistka.
Absolvovala štúdium herectva na Vysokej škole múzických umení v Bratislave. Po štúdiu ostala ako herečka v slobodnom povolaní, avšak hosťovala vo viacerých divadlách: najmä v Divadle Astorka Korzo '90, v nitrianskom Divadle Andreja Bagara, vo zvolenskom Divadle Jozefa Gregora Tajovského a v Činohre SND.
Účinkovala vo veľmi úspešnom česko-slovenskom filme Kolja, ktorý v roku 1996 získal Oscara ako najlepšia inojazyčná snímka. Stvárnila postavu violončellistky Blanky.
Moderovala, nakrúcala reklamy, hrala v televíznych inscenáciách a vo filme. V roku 2002 odcestovala do Spojených štátov amerických, do Los Angeles, kde sa snaží presadiť ako filmová herečka. Má za sebou viacero menších rolí a reklamných kampaní.
V roku 2011 nastúpila do sprituálnej školy Mystery School v Mount Shasta v Kalifornii. Sprituálnej stránke, meditáciam a sebapoznávaniu sa venuje až dodnes. V roku 2012 zverejnila svoje prvé video zo série Medzi Nebom a Zemou na server YouTube.
Viedla viacero duchovných seminárov a učí ľudí meditovať.
V roku 2018 päť týždňov vystupovala v televíznej reality show Farma ako člen tímu Bohatých.

</doc>
<doc id="33482" url="https://sk.wikipedia.org/wiki?curid=33482" title="Impresionizmus">
Impresionizmus

Impresionizmus je umelecký smer, ktorý vznikol koncom 19. storočia. Bol reakciou na ateliérovú maľbu, jeho cieľom je maľba v prírode, kde sa pokúša zachytiť okamžitú atmosféru danej chvíle. Nadväzuje na realizmus, s ktorým má mnoho spoločných prvkov. Predstavitelia tohoto smeru sa usilovali podať obraz krajiny alebo predmetu tak, ako sa javí nášmu oku v určitom okamihu. Obraz krajiny, alebo predmetu sa mení okolnosťami a v každej chvíli, takže najpravdivejší je obraz okamihu, ktorý zanecháva v nás najsilnejší dojem - impresiu (od toho je názov smeru). Prvýkrát použil tento pojem (v hanlivom zmysle) kritik Louis Leroy po zhliadnutí obrazu Clauda Moneta "Impression, soleil levant" (Impresia, východ slnka), ktorý bol vystavený na výstave nezávislých maliarov v ateliéri fotografa Nadara na Boulevard des Capucines v apríli 1874 v Paríži, lebo obraz považoval za nedokončený. Toto v podstate výstižné pomenovanie sa vzápätí vžilo a zostalo už natrvalo synonymom, označením tvorivého úsilia skupiny, ale aj mnohostranného rozvoja tejto tvorivej metódy na prelome 19. a 20. storočia v celej Európe. Presadenie impresionizmu ukončilo éru tradičného akademického umenia a nastal rozvoj moderného umenia. 
Pojem impresionizmus sa neobmedzoval iba na samotné maliarstvo, ale aj na ostatné umelecké kategórie: sochárstvo, hudbu, literatúru atď.
Výtvarné umenie.
Farba je podstatným činiteľom obrazu, v prírode sa však mení podľa toho, aká je vrstva vzduchu a svetla obklopujúca predmet. Obraz sa nám preto javí ako zmes farebných škvrniek a zamazaných plošiek. Až pri správnom odstupe môžeme mať správny dojem. Typické impresionistické obrazy sa poznajú podľa toho, že sú tvorené krátkymi ťahmi (resp. dotykmi) štetca a nemiešanou farbou (predovšetkým jasné a žiarivé farby), čím vznikol štruktúrovaný povrch, ktorý ich odlišuje od ich predchodcov. Ustúpili tu akademické zostavy sivých a hnedých farieb a neutralizujúcej diskrétnej tonality čistým spektrálnym tónom, ktoré sa dostávali do vzájomných vzťahov na základe farebných kontrastov v zmysle zásad novoobjavovaných zákonov o komplementárnych farbách (každá farba má svoj farebný kontrast - náprotivnú farbu). Princíp optického rozochvievania farebného vnemu, vibrácie, farebnej iritácie bol jednou zo základných vlastností impresionizmu. Oproti predchádzajúcej praxi uplatňoval sa koloristický element aj v tieňoch. V impresionizme zdanlivo ustupuje do pozadia obsah, námet ale najmä opis a naratívnosť. Nová tvorivá metóda si utvára vlastný svet predstáv, tlmočiaci poéziu všedného života prostých ľudí. Impresionizmus objavuje pre svet čaro nábreží a morských pláží, povodia riek s kúpajúcimi sa postavami, živý rytmus bulvárov a mesta vôbec, prostredie reštaurácií a ľudových tančiarní, divadla, scén z rodinného prostredia i pôvab kvetinového, či ovocného zátišia.
Hudba.
Za zakladateľa hudobného impresionizmu sa považuje francúzsky skladateľ Claude Debussy. V širšom slova zmysle je to tvorivý postoj zameraný na zachytenie atmosféry vizuálnych vnemov a obrazných predstáv. Dosahuje sa uprednostňovaním akordickej a farebnoinštrumentálnej zložky hudby - teda prvkov, ktoré pôsobia na senzuálnu príjemnosť vnímania hudby. Impresionizmus v hudbe sa začal zdôrazňovaním momentálnych vnemov, akordickej krásy vznikajúcej zo zložitejších súzvukov, ale čoskoro sa zacielil na obnovenie funkcie melódie napr. drobnokresbou melodických ozdôb, arabesiek.
Literatúra.
Literárny impresionizmus sa prejavil predovšetkým posilnením lyrickosti a hudobnosti verša. Tematicky sa orientoval na intímnu a prírodnú poéziu. Ďalej došlo k vyjadrovaniu v náznakoch, popisovaniu emócií a nálad. To samozrejme viedlo k istému zblíženiu so symbolizmom.
Z toho logicky vyplýva, že impresionizmus sa objavoval predovšetkým v básňach, kde je možné pomerne dobre vystihovať nálady a pocity, pokiaľ sa objavil v próze, poézii alebo dráme, boli pri hrdinoch tiež vyzdvihované predovšetkým ich pocity a nálady, čo nutne viedlo k chatrnosti deja, tieto diela potom nemali úspech.

</doc>
<doc id="33483" url="https://sk.wikipedia.org/wiki?curid=33483" title="Akrivastín">
Akrivastín

Akrivastín je nesedatívne H1 antihistaminikum druhej generácie určené na perorálne podávanie. Je účinnou látkou v lieku SEMPREX™, bežne sa nevyužíva. Vydáva sa iba na lekársky predpis.

</doc>
<doc id="33485" url="https://sk.wikipedia.org/wiki?curid=33485" title="Martin Šulík">
Martin Šulík

Martin Šulík (* 20. október 1962, Žilina) je slovenský filmový režisér, scenárista a herec. Syn herca Antona Šulíka, brat divadelného režiséra Antona Šulíka ml. a režiséra a dokumentaristu Mareka Šulíka. 
Životopis.
Vyštudoval filmovú a televíznu réžiu na VŠMU v Bratislave (1981 – 1986). 
Šulík sa od iných projektov svojej generácie odlišoval vysokou mierou stotožnenia s látkou a autentického obrazného myslenia, ktoré si postupne budoval už od študentských rokov. Príkladom je ročníková práca "Rozhovor" (1983) v ktorej artikuloval problém vzťahu otca a syna, ktorý sa neskôr stal podstatnou súčasťou filmov "Všetko čo mám rád" a "Záhrada". 
V roku 1984 si zahral vo filme Vlada Balca "Uhol pohľadu" postavu študenta dokumentaristiky Ivana Stoklasa, ktorý sa prostredníctvom nakrúcaného filmového portrétu dostane do sporu so svojou priateľkou aj s pedagógmi na škole. V roku 1988 napísal scenár pre Balcov film "Postoj" spolu s Mariánom Zacharom. 
V roku 1986 absolvoval štúdia stredometrážnym hraným filmom "Staccato" o problematike rodičovského porozumenia. "Staccato" je výrazným filmom Šulíkovej produkcie. Nezameriava sa na dialógy, ale na obraz, hudbu a situácie. 
Ako režisér debutoval v roku 1991 filmom "Neha". Scenár napísal s Ondrejom Šulajom, ktorý sa stal jeho dlhodobým spolupracovníkom. So scenáristom Ondrejom Šulajom, kameramanom Martinom Štrbou, hudobným skladateľom Vladimírom Godárom a výtvarníkom Františkom Liptákom spolupracoval aj na ďalších filmoch (Všetko, čo mám rád, Záhrada, Orbis Pictus a i.).
Film "Všetko čo mám rád" (1992) patrí k prvým filmom nakrúteným na Slovensku pomocou neštátneho kapitálu. A predstavuje dielo, ktorého autor prerušil veľké mlčanie generácií. 
Film "Záhrada" získal päť Českých levov, Cenu slovenskej filmovej kritiky, niekoľko ocenení na MFF Karlove Vary, Cenu českých filmových kritikov aj slovenského Igrica. Uspel aj na festivale v Mannheime, Cottbuse, Bologni, Turíne, Saint Etienne a v Belforte. Vo filme Krajinka po prvý raz scenáristicky spolupracoval s Dušanom Dušekom. Krajinku zaslala Slovenská filmová a televízna akadémia do výberu na nominácie na Oscara. Nakrútil aj niekoľko úspešných dokumentov. Jedným z nich je Klíč k určovaní trpaslíků aneb Poslední cesta Lemuela Gullivera (2002) o živote českého režiséra Pavla Juráčka. Okrem toho spracoval materiál o nerealizovaných filmoch Juraja Jakubiska (2001). 
Za film Cigán (2011) získal cenu Slnko v sieti pre najlepšieho režiséra a za dokumentárny cyklus 25 zo šesťdesiatych alebo Ćeskoslovenská nová vlna si odniesol Slnko v sieti pre najlepší dokumentárny film za rok 2011. 
Pracuje ako vedúci katedry filmovej a televíznej réžie na VŠMU.

</doc>
<doc id="33487" url="https://sk.wikipedia.org/wiki?curid=33487" title="Anton Šulík">
Anton Šulík

Anton Šulík (* 27. marec 1931, Ružomberok-Černová – † 11. január 1999, Bratislava) bol slovenský herec. Otec režisérov Antona a Martina Šulíkových.
Po maturite na gymnáziu študoval na odbornej textilnej škole v Ružomberku (1948 - 1950). V rokoch 1951 - 1957 bol členom Armádneho divadla v Martine, 1957 - 1966 Divadla Petra Jilemnického v Žiline, 1966 - 1969 DSNP, scéna Žilina a od roku 1969 členom Divadla SNP v Martine. Počas štúdií hral v ochotníckom súbore Máj v Černovej a neskôr v súbore pri ZK ROH v Rybárpoli. Aktívne spolupracoval ako režisér a inštruktor s ochotníckymi súbormi. 
Počas Nežnej revolúcie v novembri 1989 moderoval v Žiline protikomunistické mítingy. 
Na sklonku kariéry hral v Bábkovom divadle v Žiline. 

</doc>
<doc id="33488" url="https://sk.wikipedia.org/wiki?curid=33488" title="Semprex">
Semprex



</doc>
<doc id="33489" url="https://sk.wikipedia.org/wiki?curid=33489" title="Uncyclopedia">
Uncyclopedia

Necyklopédia () je satirická „"encyklopédia"“, založená na MediaWiki, parodujúca Wikipédiu. Necyklopédia je zbierkou absurdných hesiel, ktoré vymýšľajú ich autori. Heslá nemajú nič spoločné so skutočnosťou a Wikipédia je v nej humorne definovaná ako nebezpečná paródia Necyklopédie.
Od januára 2005 (začiatok projektu) do júna 2013 mala napr. anglická "Uncyclopedia" 30309 hesiel, česká "Necyklopedie" 2718 a slovenská "Necyklopédia" 1620 hesiel. Najväčšia na svete bola portugalská "Desciclopédia", ktorá má 43 784 hesiel.
SK Necyklopédia začala fungovať 25. mája 2007.
Necyklopédia na Fandome už nefunguje, funguje však na stránke https://necyklopedia.org/.

</doc>
<doc id="33490" url="https://sk.wikipedia.org/wiki?curid=33490" title="Amytal">
Amytal

Amytal je špecifický inhibítor, pomocou ktorého sa sleduje mechanizmus transportu elektrónov v dýchacom reťazci rastlín a spomaľuje prenos elektrónov z NADH na cytochróm bunky.

</doc>
<doc id="33500" url="https://sk.wikipedia.org/wiki?curid=33500" title="Peter Jackson">
Peter Jackson

Peter Robert Jackson (* 31. október 1961, Pukerua Bay, Nový Zéland) je novozélandský filmový režisér, držiteľ Oscara.
Životopis.
Narodil sa na Novom Zélande v roku 1961. Už ako dieťa robil svoje prvé filmové pokusy na 8 mm kameru svojich rodičov. V sedemnástich nechal školu a zamestnal sa ako pomocná sila vo fotolaboratóriu. Keď si z úspor kúpil 16 mm kameru, začal natáčať sci-fi komédiu, z ktorej neskôr vznikol film "Bad Taste" z roku 1987 - nechutný a brutálny celovečerný film o skupine mimozemšťanov, ktorým sa znepáči pobyt na ich vlastnej planéte a navštívia tú našu, kde povraždia obyvateľov odľahlého novozélandského mestečka. Jackson tu okrem réžie, scenára, produkcie a kamery robil aj triky. 
Ďalším jeho filmom bola hororová komédia "Meet The Feebles" (1989). Preslávil sa však až v roku 1992 hororom "Braindead - Živí mŕtvi. T"ento kultový príbeh pojednáva o freudovsky dominantnej matke brániacej láske syna k španielskej prisťahovalkyni, na pozadí zombie apokalypsy. 
V nasledujúcich rokoch sa pokúšal vymaniť sa zo škatuľky kultového a nezávislého tvorcu krvákov. Prvým krokom bola seriózna dráma "Heavenly Creatures" (Nebeské stvorenia). Film vznikol na základe skutočnej udalosti, ktorá v 50-tych rokoch otriasla Novým Zélandom. Dve školáčky sa natoľko zblížili, že začali byť upodozrievané z lesbického vzťahu. Ich rodičia sa preto rozhodli ich od seba odlúčiť. Dievčatá (jednu z nich si zahrala Kate Winsletová) sa preto rozhodli zavraždiť matku jednej z nich. Film získal nomináciu na Oskara v kategórii Najlepší scenár. 
Ďalší film "Prízraky" sa stal pomyselným krokom do veľkého filmového priemyslu - producentom mu bol Robert Zemeckis (Režisér filmov "Návrat do budúcnosti" a "Forrest Gump"). Hlavnú úlohu stvárnil Michael J. Fox a je to príbeh o trochu potrhlom mladíkovi, ktorý sa kamaráti s duchmi a patrične to využíva vo svoj finančný prospech.
Pán prsteňov.
Jackson sa spolu so svojou spolupracovníčkou Fran Walshovou pustil do písania scenára. Spočiatku mala o celý projekt záujem firma Miramax a producent Saul Zaentz - tí však trvali na dvoch filmoch. Avšak stlačiť tak rozsiahle dielo do dvoch celovečerných filmov bolo neuskutočniteľné a pristúpilo sa k trom častiam. Jackson ponúkol sfilmovanie spoločnosti New Line Cinema.
Život po trilógii.
Universal Studios podpísali s Jacksonom kontrakt na ďalší film a to jeho srdcovú záležitosť - remake klasického King Konga z roku 1933. Práve tento film ho inšpiroval k tomu, aby sa stal režisérom. Jeho honorár sa odhaduje na 20 miliónov dolárov, čím sa stal najlepšie plateným režisérom v doterajšej histórii.
Hobit.
Po veľmi úspešnej trilógií Pána prsteňov sa Jackson pustil do ďalšieho diela od J.R.R. Tolkiena s názvom Hobit. 230-stranovú knižku spracoval taktiež do troch filmov, z ktorých posledný mal premiéru v decembri 2014. Film získal nominácie na niekoľko prestížnych ocenení.
Špekuluje sa, že Jackson pripravuje sfilmovanie ďalšieho Tolkienovho diela - Silmarillion.

</doc>
<doc id="33502" url="https://sk.wikipedia.org/wiki?curid=33502" title="Frances Walshová">
Frances Walshová

Frances Walshová (; * 10. január 1959, Wellington, Nový Zéland) je novozélandská scenáristka, filmová producentka a hudobníčka.&lt;br&gt;
Je nositeľkou Ceny americkej filmovej Akadémie Oscara.
Životopis.
Narodila sa vo Wellingtone, kde navštevovala školu s úmyslom stať sa módnou návrhárkou, no začala sa zaujímať o hudbu. Hrala v punkovej kapele "The Wallsockets", medzitým navštevovala Victoria University vo Wellingtone, ktorú skončila v roku 1981. Po škole písala scenáre pre televízne show ako "Shark in the Park" a "Worzel Gummidge Down Under".
Fran je partnerkou Petera Jacksona a matkou ich dvoch detí Billyho (* 1995) a Katie (* 1996). Petera Jacksona stretla počas jeho práce na filme "Bad Taste" a zobrali sa v roku 1987. Odvtedy sa podieľala na každom jeho scenári od "Meet the Feebles" (1989). Potom sa spolu podieľali (so Stephenom Sinclairom) na hororovej komédii "Braindead" (1992).
Walshová a Jackson napísali aj scenár k dráme "Heavenly Creatures" (1994), za ktorý obdržali svoju prvú nomináciu na Oscara. 
Jackson sa pokúsil získať šéfov štúdia Miramax na riskantný podnik - sfilmovanie fantasy trilógie Pán prsteňov. No tento risk pristúpila spoločnosť "New Line Cinema", ktorá mu zabezpečila financie v roku 1998.
Walshová, Jackson a Philippa Boyens adaptovali tri knihy do formy scenárov pre filmové plátno (2001–2003). Fran bola zároveň producentkou a napísala dve piesne pre soundtrack "Návrat kráľa".
Trio pokračuje v práci aj po skončení filmovania "Pána prsteňov", momentálne pracujú na filme "King Kong (2005)" a nadávno získali práva na sfilmovanie "The Lovely Bones".
Fran na rozdiel od Petera uprednostňuje anonymitu, narada poskytuje rozhovory (preto sa aj na DVD neobjavil žiaden rozhovor s ňou, napriek tomu, že audiokomentáre nahrala). 
Ocenenia.
Cena americkej akadémie Oscar:
Cena britskej akadémie filmu a televízie (BAFTA):
Zlatý Glóbus:
Writers Guild of America (WGA):

</doc>
<doc id="33503" url="https://sk.wikipedia.org/wiki?curid=33503" title="Bitka pri Stiklestade">
Bitka pri Stiklestade

Bitka pri Stiklestade je najslávnejšia bitka ktorá sa kedy odohrala na nórskej pôde. Stretlo sa tu kresťanské vojsko Olafa Haraldssona a vojsko nórskych pohanov a ľudí, ktorí mali pocit že bránia staré práva. Hoci skončila porážkou kresťanov, predstavuje významný medzník pri šírení kresťanstva v Nórsku.
Predohra.
Do roku 1015 vládli v Nórsku ako vazali dánskeho kráľa synovia jarla Håkona. A to až do chvíle než do krajiny dorazil bývalý Viking z rodu Ynglingov Olaf Haraldsson (svätý Olaf). Olaf bol už pokrstený a vzal si za cieľ obrátiť krajinu na kresťanstvo a vykynožiť v nej pohanstvo.
Postupne sa prebil k moci a jeho metódy či už na ceste ku zvrchovanosti alebo pri presadzovaní kresťanstva boli rovnako kruté ako u jeho menovca Olafa Tryggvesona. Tým si proti sebe popudil nielen pohanov, lež ozval sa aj nejeden kresťan.
Títo našli pomoc u Knuta Veľkého a Olaf bol nútený utiecť do Ruska. Tam roku 1030 zhromaždil vojsko. Keďže doň odmietol prijať nepokrstených, bolo menšie ako by bolo vhodné, ale Olaf veril v Božiu pomoc.
Bitka.
Ráno pred začiatkom bitky si Olaf na hodinu pospal. Počas spánku mal sen, že kráča po rebríku do neba. Toľko vraví legenda.
Nakoniec bol Olaf v bitke zabitý a skonal opretý o veľký balvan trčiaci zo zeme, okolo ktorého sa zhromaždili jeho verní.
Epilóg.
Po bitke sa sedliacke vojsko rozišlo späť do svojich domovov a vládu v Nórsku prevzal Knut Veľký. Olaf bol svojimi protivníkmi náležite pochovaný. Neskôr pod Knutovou krutovládou Nóri oľutovali svoj čin a zabudnúc na Olafovu krutosť začali ho spomínať ako dobrého vladára. Krajinou sa začali šíriť chýry o zázrakoch v spojitosti s jeho telesnými pozostatkami a mnoho ľudí sa začalo obávať, že zabili svätca. A stalo sa čosi nevídané - Nóri, ktorí po storočia tvrdohlavo odolávali obracaniu na kresťanstvo - začali putovať k trondheimskej katedrále, obracajúc sa húfne na vieru. Neskôr priviedli späť z Ruska Olafovho syna Magnusa a ustanovili ho kráľom.
Pamätník.
Na mieste bitky, presnejšie kameňa o ktorý sa umierajúci Olaf opieral, bol postavený kostol, pričom kameň samotný je súčasťou oltára.
Na mieste bitky sa každoročne okolo 29. júla hrá divadelná hra "Svätý Olaf" ("Spelet om Heilag Olav"), ktorú dodnes uvidelo neuveriteľných 600-tisíc návštevníkov.

</doc>
<doc id="33504" url="https://sk.wikipedia.org/wiki?curid=33504" title="Virgo A">
Virgo A

Virgo A (iné názvy: Messier 87, M 87 alebo NGC 4486) je obria eliptická galaxia a silný zdroj rádiového žiarenia. Je to jedna z najväčších známych galaxií. Nachádza sa v súhvezdí Panna. V tejto galaxii sa po prvý raz podarilo získať snímku čiernej diery.
Virgo A je najjasnejšia, najmasívnejšia a najaktívnejšia galaxia v kope galaxií v Panne. Takáto dominantná galaxia kopy sa označuje ako cD galaxia. Je to obrovská eliptická galaxia s hmotnosťou, ktorá prevyšuje hmotnosť Slnka 5 biliónkrát. Bola prvým rádiovým zdrojom identifikovaným v súhvezdí Panna (preto označenie písmenom A). Je tiež prvým zdrojom röntgenového žiarenia (preto je jej označenie tiež Virgo X-1). V röntgenovej oblasti spektra žiari rozsiahla oblasť vyplnená horúcou plazmou, ktorá obklopuje M 87. Samotné jadro galaxie je aktívne. Jeho zdrojom je obria čierna diera s hmotnosťou 6,6 miliárd hmotností Slnka obklopená rýchlo rotujúcim akrečným diskom. Zo stredu vychádza obrovský modrý výtrysk s dĺžkou 8 000 svetelných rokov. Galaxia obsahuje tiež veľké množstvo guľových hviezdokôp, ktoré môžeme vidieť len na dlho exponovaných snímkach. Túto galaxiu možno ľahko na oblohe nájsť aj v menších ďalekohľadoch. Má jasné, takmer bodové jadro, od ktorého jas smerom k okraju postupne slabne.
História pozorovaní.
V roku 1781 publikoval francúzsky astronóm Charles Messier katalóg 103 objektov, ktoré mali hmlistý vzhľad. Bol určený na identifikáciu objektov, ktoré by sa inak mohli zamieňať s kométami. V nasledujúcom použití bola každá položka katalógu skratku „M“ a číslo. To znamená, že Virgo A (Messier 87) bol osemdesiaty siedmy objekt uvedený v Messierovom katalógu. Počas 80. rokov 19. storočia, bola galaxia Virgo A zahrnutá ako NGC 4486 v Novom všeobecnom katalógu hmlovín a hviezdokôp, ktorý publikoval dánsko-írsky astronóm John Dreyer, ktorý ho založil predovšetkým z pozorovaní anglického astronóma Johna Herschela.
V roku 1918 americký astronóm Heber Doust Curtis z Lick Observatory poznamenal, že Virgo A nemá špirálovú štruktúru a pozoruje „zvláštny priamy lúč, zrejme spojený s jadrom tenkou líniou hmoty“. Lúč sa javil najjasnejší v blízkosti galaktického centra. V nasledujúcom roku dosiahla supernova v M87 maximálnu fotografickú magnitúdu 21,5, hoci táto udalosť nebola zaznamenaná, kým si ruský astronóm Innokentij A. Balanovskij nepozrel fotografické platne v roku 1922.
Zaradenie medzi galaxie.
V roku 1922 americký astronóm Edwin Hubble zaradil Virgo A spolu so špirálovými hmlovinami medzi mimogalaktické hmloviny, ale pretože Virgo A nemá špirálovú štruktúru, uviedol ju ako príklad jasnej guľovej hmloviny. V roku 1926 zostavil nový spôsob triedenia hmlovín a rozlíšil v ňom hmloviny patriace do Mliečnej cesty a nezávislé hviezdne ostrovy, ktoré ležia za hranicami Mliečnej cesty. Virgo A zaradil mezi eliptické mimogalaktické hmloviny bez zjavného predĺženia (trieda E0).
V roku 1931 ju Hubble zaradil medzi členov Kopy galaxií Panna a ako predbežný odhad jej vzdialenosti uviedol 5,9 milióna svetelných rokov (1,8 milióna parsekov). V tej dobe to bola jediná eliptická galaxia, v ktorej boli rozoznané jednotlivé objekty. Tie boli považované za hviezdy, ale boli to guľové hviezdokopy a preto se odhadnutá vzdialenosť galaxie veľmi líšila od správnej hodnoty. Jednotlivé hviezdy totiž neboli vidieť ani na ostrej snímke, ktorú v roku 1998 odfotografoval Hubblov vesmírny ďalekohľad. Vo svojom diele "The Realm of the Nebulae" vydanom v roku 1936 chcel Hubble opraviť a ustáliť vtedajšie názvoslovie. Niektorí astronómovia totiž označovali mimogalaktické hmloviny ako „vnútorné (externé) galaxie“, pretože to sú hviezdne systémy ležiace vo veľkej vzdialenosti od Mliečnej cesty, zatiaľ čo iní dávali prednosť obvyklému názvu „mimogalaktická hmlovina“, pretože „galaxia“ bol vyhradený názov pro Mliečnu cestu. Virgo A však bola označovaná za mimogalaktickú hmlovinu prinajmenšom ešte v roku 1954.

</doc>
<doc id="33505" url="https://sk.wikipedia.org/wiki?curid=33505" title="M87">
M87



</doc>
<doc id="33506" url="https://sk.wikipedia.org/wiki?curid=33506" title="NGC 4486">
NGC 4486



</doc>
<doc id="33507" url="https://sk.wikipedia.org/wiki?curid=33507" title="Karl Millöcker">
Karl Millöcker

Karl Millöcker alebo Carl Joseph Millöcker (* 29. august 1842, Viedeň, Rakúsko – † 31. december 1899, Baden) bol rakúsky operetný skladateľ.
Životopis.
Narodil sa v rodine zlatníka, ale nemal žiadny vzťah k tomuto remeslu. Vyštudoval Konzervatórium vo Viedni. Jeho talent spozoroval Franz von Suppé, ktorý ho najprv prijal do svojho orchestra za flautistu a v roku 1864 mu vybavil zamestnanie v Landestheater v Grazi. Tam napísal svoje prvé dve operety, "Der tote Gast" a "Die Lustigen Binder" (obe v jednom dejstve), ktoré mali spoločnú premiéru 21. decembra 1865, ale mali len malý úspech.
O dva roky neskôr, v roku 1866 ho Suppé odporučil za dirigenta do Theater an der Wien. Riaditeľovi divadla sa však nepáčila Millöckerova nedisciplinovanosť a keďže ho nepovažoval za príliš talentovaného, čoskoro ho vyhodil. Zatrpknutý Millöcker opustil Viedeň a zamestnal sa v Deutsches Theater v Pešť. V Budapešti uviedol svoju prvú väčšiu operetu (v troch dejstvách), "Die Fraueninsel" (1868). Do Viedne sa opäť mohol vrátiť na miesto dirigenta až v roku 1869, keď sa riaditeľom v Theater an der Wien stal Maximilian Stein.
Svoj najväčší úspech dosiahol až 6. decembra 1882, keď mala premiéru jeho najslávnejšia opereta, "Žobravý študent" (nem. "Der Bettelstudent"). Preslávil sa aj operetami "Die Dubarry" (1879) a "Gasparone" (1884).

</doc>
<doc id="33508" url="https://sk.wikipedia.org/wiki?curid=33508" title="Čiernooká galaxia">
Čiernooká galaxia

Čiernooká galaxia (iné názvy: galaxia Čierne oko, Messier 64, M 64, NGC 4826) je špirálová galaxia v súhvezdí Vlasy Bereniky objavená v roku 1779. So svojím priemerom 160 000 ly a absolútnou jasnosťou -22,3 mag je druhou najväčšou galaxiou v Messierovom katalógu. 
Čiernooká galaxia sa nazýva podľa tmavej oblasti na sever od stredu galaxie, ktorú však nemôžeme vidieť ďalekohľadom s menším priemerom objektívu ako 25 cm. Táto tmavá oblasť je v skutočnosti rozsiahly komplex tmavých hmlovín, ktoré zacláňajú hviezdy v špirálových ramenách. Dodávajú galaxii vzhľad privretého oka a najlepšie sa ukážu na fotografických snímkach. M 64 je zdroj röntgenového, infračerveného a rádiového žiarenia. 
Zvláštnosťou tejto galaxie je jej rotácia. Vnútorná časť rotuje opačným smerom než vonkajšia. Je to následok splynutia dvoch galaxií s opačnou rotáciou, pričom si obe galaxie svoju pôvodnú rotáciu zachovali. To je vzácny úkaz – doteraz sú známe len tri takéto galaxie. 
Čiernooká galaxia sa premieta do kopy galaxií Coma, ale v skutočnosti patrí do Kopy galaxií Virgo v súhvezdí Panny. Aj keď sa údaje o jej vzdialenosti značne rozchádzajú (20 – 40 mil. Ly), je v každom prípade oveľa bližšie než kopa. Galaxia M 64 je veľmi mohutný systém vo vzdialenosti najmenej 12 miliónov svetelných rokov.

</doc>
<doc id="33509" url="https://sk.wikipedia.org/wiki?curid=33509" title="M64">
M64



</doc>
<doc id="33510" url="https://sk.wikipedia.org/wiki?curid=33510" title="NGC 4826">
NGC 4826



</doc>
<doc id="33511" url="https://sk.wikipedia.org/wiki?curid=33511" title="M81">
M81



</doc>
<doc id="33512" url="https://sk.wikipedia.org/wiki?curid=33512" title="NGC 3031">
NGC 3031



</doc>
<doc id="33513" url="https://sk.wikipedia.org/wiki?curid=33513" title="M82">
M82



</doc>
<doc id="33514" url="https://sk.wikipedia.org/wiki?curid=33514" title="NGC 3034">
NGC 3034



</doc>
<doc id="33515" url="https://sk.wikipedia.org/wiki?curid=33515" title="M83">
M83



</doc>
<doc id="33516" url="https://sk.wikipedia.org/wiki?curid=33516" title="NGC 5236">
NGC 5236



</doc>
<doc id="33517" url="https://sk.wikipedia.org/wiki?curid=33517" title="M101">
M101



</doc>
<doc id="33518" url="https://sk.wikipedia.org/wiki?curid=33518" title="NGC 5457">
NGC 5457



</doc>
<doc id="33519" url="https://sk.wikipedia.org/wiki?curid=33519" title="M102">
M102

M102 môže byť:

</doc>
<doc id="33520" url="https://sk.wikipedia.org/wiki?curid=33520" title="NGC 5866">
NGC 5866



</doc>
<doc id="33521" url="https://sk.wikipedia.org/wiki?curid=33521" title="Fran Walsh">
Fran Walsh



</doc>
<doc id="33522" url="https://sk.wikipedia.org/wiki?curid=33522" title="Bodeho hmlovina">
Bodeho hmlovina

Bodeho hmlovina (iné názvy: Bodeho galaxia, Messier 81, M 81, NGC 3031) je špirálová galaxia vzdialená od Slnka 12 miliónov svetelných rokov v súhvezdí Veľká medvedica. Objavil ju Johann Elert Bode v roku 1774.

</doc>
<doc id="33523" url="https://sk.wikipedia.org/wiki?curid=33523" title="Cigara (galaxia)">
Cigara (galaxia)

Cigara (iné názvy: Messier 82, M 82, NGC 3034) je nepravidelná galaxia typu (Ir II) v súhvezdí Veľká medvedica s výraznými stopami výbuchu jadra. Jej zdanlivá jasnosť je 9,2m, absolútna jasnosť -20,2m, celková hmotnosť 10 miliárd hmotností Slnka, priemer 32 000 ly. 
Vo vodíkovej čiare Hα má vláknitú štruktúru, expandujúcu smerom od centra rýchlosťou asi 1 000 km.s-1 pri vzdialenosti 5 000 ly od jadra. Kinetická energia expandujúcich plynov sa odhaduje na 1048-1059 J. Expanzia sa vysvetľuje výbuchom, ktorý nastal v jadre galaxie pred 1 000 000 rokmi. Niektorí autori vysvetľujú pozorovanú šírku spektrálnych čiar ich zložitým, multipletovým charakterom bez predpokladaného výbuchu. Fotograficky sa dosiaľ nepodarilo rozlíšiť v galaxii jednotlivé hviezdy. Televíznou technikou sa potvrdila prítomnosť hviezd v jej centrálnych oblastiach (horúce B hviezdy) i v okrajových oblastiach (hviezdy spektrálnych typov A, F). Fotografie v infračervenom svetle dokázali, že v centrálnej časti galaxie je niekoľko zhustení B hviezd; celý tento komplex sa nazýva superkopa B hviezd. M82 je zdrojom rádiového a röntgenového žiarenia. Najjasnejší kompaktný zdroj rádiového žiarenia v jadre galaxie má priemer iba 25 svetelných dní. Rádiové pozorovania dokázali, že galaxia je vo veľkom komplexe mrakov neutrálneho vodíka, ktorý je spoločný aj pre galaxiu M81. Vzdialenosť od Zeme 10 miliónov ly.

</doc>
<doc id="33524" url="https://sk.wikipedia.org/wiki?curid=33524" title="Južný veterník">
Južný veterník

Južný veterník (iné názvy: Messier 83, M 83, NGC 5236) je špirálová galaxia v súhvezdí Hydra. Je to jedna z najbližších a najjasnejších špirálových galaxií na oblohe, viditeľná v binokuláre.
Jadro má relatívne malé a jasné. Ukrýva sa v ňom zdroj rádiového žiarenia malých rozmerov. Tento zdroj obklopuje spletitý, dvojitý prstenec. Pozorovania veľkými ďalekohľadmi VLT ukázali, že centrum galaxie je takisto dvojité.

</doc>
<doc id="33525" url="https://sk.wikipedia.org/wiki?curid=33525" title="Veterník (galaxia)">
Veterník (galaxia)

Veterník (iné názvy: Messier 101, M 101, NGC 5457, Arp 26) je špirálová galaxia typu Sc v súhvezdí Veľká medvedica s magnitúdou 7,9 a uhlovými rozmermi 28,8' × 26,9'. Pohľad zo Zeme smeruje takmer kolmo na rovinu jej disku. Objavil ju Pierre Méchain 27. marca 1781. Drobné škvrny obklopujúce galaxiu, ktoré v skutočnosti sú jasnejšie časti špirálových ramien, objavil a zapísal do katalógu William Herschel.
Nachádza sa vo východnej časti súhvezdia, nad hviezdou Alkaid. Jej vzdialenosť od Slnka je približne 27 miliónov svetelných rokov a je najjasnejším členom skupiny galaxií M 101. V tejto galaxii boli po prvýkrát pozorované hypernovy.
Pozorovanie.
Pri výnimočne dobrých pozorovacích podmienkach je M 101 viditeľná aj obyčajným triédrom. Patrí totiž medzi najjasnejšie galaxie na oblohe, pretože nie je príliš ďaleko od Zeme a je pomerne veľká. Jej nájdenie je pomerne ľahké vďaka tomu, že k nej od jasnej hviezdy Mizar vedie výrazná retiazka hviezd šiestej a siedmej magnitúdy. Kvôli veľkým rozmerom galaxie je potrebné na jej pozorovanie použiť nízke zväčšenie. Jasné jadro a jasné úseky špirálových ramien sú viditeľné až v ďalekohľade s priemerom aspoň 250 mm. Za priaznivých podmienok v ďalekohľade s priemerom 400 mm tieto ramená poskytujú zaujímavý pohľad.
M 101 má veľkú severnú deklináciu, preto je na veľkej časti severnej pologule cirkumpolárna (v celej Európe a v takmer celej Severnej Amerike). Naopak na južnej pologuli je viditeľná iba do stredných zemepisných šírok mierneho pásma. Najvhodnejšie obdobie na jej pozorovanie je od februára do septembra.
História pozorovania.
Galaxiu objavil Pierre Méchain 27. marca 1781. Charles Messier potom túto galaxiu zaradil do svojho katalógu. Opísal ju ako veľmi rozsiahly nejasný oblak bez hviezd na sever od chvosta Veľkej medvedice. William Herschel v roku 1784 poznamenal, že ide o hmlistý objekt, ktorý sa neúspešne pokúšal rozložiť na hviezdy. William Parsons Rosse ju pozoroval v polovici 19. storočia a ako prvý zaznamenal jej špirálový vzhľad, bola to jedna z prvých „špirálových hmlovín“, ktoré objavil. V roku 1966 Halton Arp vydal Katalóg podivných galaxií, do ktorého ju zaradil medzi galaxie s jedným mohutným ramenom.
Vlastnosti.
M 101 leží vo vzdialenosti 27 miliónov svetelných rokov od Zeme a je to špirálová galaxia so široko roztvorenými ramenami, typu Sc alebo presnejšie typu SAB(rs)cd. Pri pohľadu zo Zeme je k pozorovateľovi natočená čelom, ale jej špirálové ramená sú viditeľné iba veľkými ďalekohľadmi. Skutočný priemer galaxie je približne 170 000 svetelných rokov, teda takmer dvojnásobný oproti našej Galaxii. Pozorovanie cefeíd Hubblovým vesmírnym ďalekohľadom v rokoch 1994 a 1995 umožnilo presné určenie vzdialenosti M 101. Po neskoršej novej kalibrácii tejto metódy tak vychádza vzdialenosť 27 miliónov svetelných rokov. Je najjasnejším členom skupiny galaxii M101. Jedno jej rameno je výrazne mohutnejšie a pravdepodobne je ovplyvnená interakciou s NGC 5474.
Jej zvláštnosťou je veľká populácia oblastí HII a mnoho z nich je veľkých a jasných. Tri sú tak výrazné, že majú vlastné NGC označenia: NGC 5461, NGC 5462 a NGC 5471. V roku 1990 v nej bolo skatalogizovaných 1264 HII oblastí.
V roku 2001 v nej bol pomocou Chandry röntgenový zdroj P98 identifikovaný ako ultražiarivý röntgenový zdroj (ULX) a dostal označenie M101 ULX-1. V roku 2005 pozorovania pomocou Hubbla a XMM-Newton ukázali, že tento zdroj má tiež optický náprotivok, čo naznačovalo, že to je röntgenová dvojhviezda. Ďalšie pozorovania ukázali, že tento systém odporuje teoretickým modelom: na vysvetlenie je potrebná čierna diera s hmotnosťou 20 – 30 slnečných hmotností, ktorá konzumuje materiál rýchlejšie, ako je teoreticky možné.
Supernovy.
Od počiatku 20. storočia boli v tejto galaxii pozorované 4 supernovy:
10. februára 2015 v nej bola objavená jasná červená nova M101 OT2015-1.

</doc>
<doc id="33526" url="https://sk.wikipedia.org/wiki?curid=33526" title="Vreteno (galaxia)">
Vreteno (galaxia)

Galaxia Vreteno (iné názvy: Messier 102, M 102, NGC 5866) je galaxia v súhvezdí Drak.

</doc>
<doc id="33527" url="https://sk.wikipedia.org/wiki?curid=33527" title="Dynastia Harfagre">
Dynastia Harfagre



</doc>
<doc id="33528" url="https://sk.wikipedia.org/wiki?curid=33528" title="Jane Austenová">
Jane Austenová

Jane Austenová (neprechýlene Jane Austen; * 16. december 1775, Steventon, Hampshire, Anglicko – † 18. júl 1817, Winchester, Anglicko) bola anglická spisovateľka, zakladateľka moderného, tzv. „rodinného“ románu (domestic novel).
Životopis.
Detstvo a mladosť.
Narodila sa v Steventone, v kraji Hampshire, do početnej rodiny reverenda Georgea Austena (1731 – 1805) a jeho ženy Cassandry (rod. Leighovej) (1739 – 1827). Pochádzala z ôsmich súrodencov, sama bola druhou najmladšou. Mala šesť bratov a staršiu sestru Cassandru Elizabeth, ktorá, ako svedčí množstvo zachovanej korešpondencie, jej bola z celej rodiny najbližšia. Práve ona, Cassandra, namaľovala jej jediný vierohodný portrét (dnes sa nachádza v Národnej portrétovej galérii v Londýne). Kariéra jej bratov Franka a Charlesa, ktorí odišli slúžiť na more a dotiahli to až na post admirálov, ovplyvnila niektoré situácie v románe "Sídlo" "Mansfield". Ďalší dvaja bratia sa stali duchovnými a jedného adoptoval bohatý príbuzný.
Začiatky jej vzdelávania mal v rukách jej otec, ktorý svoje deti nielen dôkladne vychovával, ale im tiež poskytol základné vzdelanie. Od roku 1783 sa ďalej vzdelávala, najprv krátko v Oxforde u pani Cawleyovej (sestry jedného z jej strýkov; tu ochorela Jane na týfus) a neskôr v Southamptone. V rokoch 1785 – 1786 sa vzdelávala v dievčenskej internátnej škole v Readingu, Berkshire. 
Jej vzťah k literatúre vznikol vďaka záľube v čítaní (William Shakespeare, John Milton, Henry Fielding, Laurence Sterne, Alexander Pope, Jonathan Swift, Daniel Defoe, Ann Radcliffová, Johann Wolfgang Goethe a i.). V tom čase bola uvedená do spoločnosti a začala žiť životom, ktorý zostal v podstate rovnaký až do jej smrti. Skladal sa z obvyklých zábav spoločenskej vrstvy (ktoré sú do detailov opísané v jej dielach): plesy, návštevy známych a príbuzných, občas aj návšteva Londýna. Jednou z mála „udalostí“ v jej inak pokojnom živote bolo sklamanie v láske, keď zrušila zasnúbenie s mladým mužom menom Harris Bigg-Wither. V láske nemala šťastie a rovnako ako jej staršia sestra sa nikdy nevydala.
Dospelosť.
V roku 1801 sa rodina presťahovala do Bathu (toto prostredie sa stalo inšpiráciou pre mnohé jej diela). Po smrti otca v roku 1805 Jane, Cassandra a matka žili s Frankom a jeho rodinou až do roku 1809, kedy sa znova presťahovali, tentoraz do Chawtonu. Tu ich ďalší brat Edward ubytoval v blízkom dome (dnes je v ňom Múzeum Jane Austenovej). V tom čase už bola etablovaná ako spisovateľka, ak sa to tak dá povedať, pretože jej diela vychádzali anonymne (až po jej smrti brat Henry verejne priznal jej autorstvo). Mala podlomené zdravie. Dnes sa uvažuje, že azda trpela na Addisonovu chorobu alebo na tuberkulózu. Snaha vyliečiť sa ju viedla do Winchesteru, ale postup ochorenia bol taký rýchly, že zomrela do dvoch mesiacov. Objavili sa aj teórie o tom, že zomrela na otravu arzénom, ktorý v tom čase obsahovali lieky na reumu, aké Austenová užívala. Pochovaná je v katedrále vo Winchestri.
Tvorba.
Vo svojich dielach zachytila život vidieckych vyšších vrstiev. Jej hlavné postavy sú zvyčajne inteligentné, morálne silné hrdinky, ktoré ostro kontrastujú s pochabosťou svojho okolia. Najstaršie náčrty budúcich slávnych románov vznikali už v priebehu 90. rokov 18. storočia. Písať začala pod vplyvom širokého okruhu prečítaných diel už ako 15-ročná. Začínala písaním krátkych próz, medzi jej prvé diela patrila napr. "Krásna Cassandra" či "Dejiny Anglicka", a neskôr medzi prvé zrelé diela patril i román "Elinor and Marianne" z roku 1795, ktorý vznikol po tom, ako sa Jane zamilovala do advokáta Thomasa Lefroya, ktorý bol v ich rodine na návšteve. Jej rodičia ich vzťah ale prekazili, pretože Lefroy bol úplne závislý od finančnej podpory svojej rodiny. Napriek tomu, že román o niečo neskôr prepracovala, vyšiel až v roku 1811 pod názvom Rozum a cit. 
V roku 1797 sa pokúsila predať vydavateľovi román "First Impressions" (pôvodný názov budúceho románu "Pýcha a predsudok"). Až v roku 1803 Austenová konečne predala svoje prvé dielo. Bol ním román "Opátstvo Northanger" (v tom čase pod názvom "Susan"), dostala zaň 10 libier, no vydavateľ sa nakoniec rozhodol, že ho nevydá. V tom čase mala rozpracované aj ostatné svoje diela, napríklad "Watsonovci". Ďalší pokus o publikovanie prebehol neúspešne v roku 1809 a konečne v roku 1810 vydavateľ súhlasil s publikovaním znovu prepracovaného románu "Rozum a cit" na náklady autorky. Kniha vyšla v roku 1811 anonymne („By a Lady“) a ako sprostredkovateľ s vydavateľom fungoval jej brat Henry, ale najbližšia rodina o jej autorstve vedela. Kniha slávila mierny úspech (Austenová zarobila 140 libier), preto počas nasledujúceho roku prepracovala román "First Impressions", ktorý vyšiel v januári 1813 pod názvom "Pýcha a predsudok". V roku 1812 začala pracovať na románe "Sídlo Mansfield", ktorý vyšiel v máji 1814 a do šiestich mesiacov bol vypredaný. V decembri 1815 vyšla "Emma". Ostatné diela vyšli až po jej smrti.
Ak vo svojom prvom diele "Opátstvo Northanger" (1798 –1799) Austenová parodovala gotické romány Ann Radcliffovej, naozaj ju preslávili až jej neskoršie práce výrazne odlišného charakteru. V centre diania zvyčajne stojí mladá žena (alebo niekoľko mladých žien), ktorých problémy sú typické pre mladé, nevydaté ženy z vyššej vrstvy na začiatku 19. storočia. Je potrebné povedať, že dej väčšinou súvisí s možnosťou či nemožnosťou dosiahnuť spoločensky vhodný sobáš. Pre dnešné emancipované čitateľky (čitateľov) sa tento prístup môže zdať otrocký, ale pre súdobú ženu bol spoločensky prijateľný vydaj jediným spôsobom, ako dosiahnuť sociálne istoty a v podstate aj sociálne uznanie (pokiaľ nebola ochotná obťažovať rodinu, príbuzných alebo sa živiť ako guvernantka). Tieto ľúbostné problémy autorke slúžia na vynikajúci detailný opis vtedajšej spoločnosti. Celkový pohľad na ňu pôsobí mierne satiricky, ale neprestáva byť láskavý, a hoci príbehy majú morálny podtext, moralita vyplýva zo samotného deja - autorka necháva čitateľa, aby si ju našiel, a nekĺže k lacnej didaktickosti. Zaujímavosťou je, že takmer vo všetkých scénach sa vyskytujú ženy. Pravdepodobne to spôsobil fakt, že Austenová sama nevedela, ako sa muži rozprávajú, keď sú osamote, preto o tom ani nepísala.
Ako spisovateľku ju vysoko uznával sir Walter Scott, a to pre akurátnosť opisu charakterov a pocitov jej postáv. Obdivoval ju aj Thomas Babington Macaulay, Samuel Taylor Coleridge, Robert Southey, Sydney Smith alebo Edward Fitzgerald. Jej sláva a uznanie medzi literárnymi kritikmi od tej doby len stúpa. Je uznávaná najmä pre schopnosť detailného opisu charakterov, predovšetkým ženských, a veľmi jemné postrehy vychádzajúce z každodenného života stredných a vyšších vrstiev. Napriek veľkému množstvu detailov si celý opis každej postavy zachováva po celý čas celistvosť a vlastnú individualitu.

</doc>
<doc id="33531" url="https://sk.wikipedia.org/wiki?curid=33531" title="M48">
M48



</doc>
<doc id="33532" url="https://sk.wikipedia.org/wiki?curid=33532" title="M49">
M49



</doc>
<doc id="33533" url="https://sk.wikipedia.org/wiki?curid=33533" title="M50">
M50



</doc>
<doc id="33534" url="https://sk.wikipedia.org/wiki?curid=33534" title="M52">
M52



</doc>
<doc id="33535" url="https://sk.wikipedia.org/wiki?curid=33535" title="M53">
M53



</doc>
<doc id="33536" url="https://sk.wikipedia.org/wiki?curid=33536" title="M54">
M54



</doc>
<doc id="33537" url="https://sk.wikipedia.org/wiki?curid=33537" title="M56">
M56



</doc>
<doc id="33538" url="https://sk.wikipedia.org/wiki?curid=33538" title="M58">
M58



</doc>
<doc id="33539" url="https://sk.wikipedia.org/wiki?curid=33539" title="M59">
M59



</doc>
<doc id="33540" url="https://sk.wikipedia.org/wiki?curid=33540" title="M60">
M60

M60 môže byť:
Zbrane a vojenské vybavenie
Doprava
Počítače
Vesmírne objekty:

</doc>
<doc id="33541" url="https://sk.wikipedia.org/wiki?curid=33541" title="M61">
M61

M61 alebo M-61 môže byť:
v doprave:
vo vede:
v zbrojárstve a vojenstve:

</doc>
<doc id="33542" url="https://sk.wikipedia.org/wiki?curid=33542" title="M62">
M62



</doc>
<doc id="33543" url="https://sk.wikipedia.org/wiki?curid=33543" title="M100">
M100



</doc>
<doc id="33544" url="https://sk.wikipedia.org/wiki?curid=33544" title="M103">
M103



</doc>
<doc id="33545" url="https://sk.wikipedia.org/wiki?curid=33545" title="M110">
M110



</doc>
<doc id="33546" url="https://sk.wikipedia.org/wiki?curid=33546" title="M99">
M99



</doc>
<doc id="33547" url="https://sk.wikipedia.org/wiki?curid=33547" title="M98">
M98



</doc>
<doc id="33548" url="https://sk.wikipedia.org/wiki?curid=33548" title="M109">
M109

M109 môže byť:

</doc>
<doc id="33549" url="https://sk.wikipedia.org/wiki?curid=33549" title="M108">
M108



</doc>
<doc id="33550" url="https://sk.wikipedia.org/wiki?curid=33550" title="M107">
M107



</doc>
<doc id="33551" url="https://sk.wikipedia.org/wiki?curid=33551" title="M106">
M106



</doc>
<doc id="33552" url="https://sk.wikipedia.org/wiki?curid=33552" title="M105">
M105



</doc>
<doc id="33553" url="https://sk.wikipedia.org/wiki?curid=33553" title="M80">
M80



</doc>
<doc id="33554" url="https://sk.wikipedia.org/wiki?curid=33554" title="M90">
M90



</doc>
<doc id="33555" url="https://sk.wikipedia.org/wiki?curid=33555" title="M70">
M70

M70 môže byť:

</doc>
<doc id="33556" url="https://sk.wikipedia.org/wiki?curid=33556" title="M75">
M75



</doc>
<doc id="33557" url="https://sk.wikipedia.org/wiki?curid=33557" title="M95">
M95



</doc>
<doc id="33558" url="https://sk.wikipedia.org/wiki?curid=33558" title="M85">
M85



</doc>
<doc id="33559" url="https://sk.wikipedia.org/wiki?curid=33559" title="M65">
M65



</doc>
<doc id="33560" url="https://sk.wikipedia.org/wiki?curid=33560" title="M84">
M84



</doc>
<doc id="33561" url="https://sk.wikipedia.org/wiki?curid=33561" title="M86">
M86

M86 môže byť:

</doc>
<doc id="33562" url="https://sk.wikipedia.org/wiki?curid=33562" title="M96">
M96



</doc>
<doc id="33563" url="https://sk.wikipedia.org/wiki?curid=33563" title="M78">
M78



</doc>
<doc id="33564" url="https://sk.wikipedia.org/wiki?curid=33564" title="M79">
M79



</doc>
<doc id="33565" url="https://sk.wikipedia.org/wiki?curid=33565" title="M77">
M77

M77 môže byť

</doc>
<doc id="33566" url="https://sk.wikipedia.org/wiki?curid=33566" title="M88">
M88



</doc>
<doc id="33567" url="https://sk.wikipedia.org/wiki?curid=33567" title="M89">
M89



</doc>
<doc id="33568" url="https://sk.wikipedia.org/wiki?curid=33568" title="M91">
M91



</doc>
<doc id="33569" url="https://sk.wikipedia.org/wiki?curid=33569" title="M92">
M92



</doc>
<doc id="33570" url="https://sk.wikipedia.org/wiki?curid=33570" title="M93">
M93



</doc>
<doc id="33571" url="https://sk.wikipedia.org/wiki?curid=33571" title="M94">
M94



</doc>
<doc id="33573" url="https://sk.wikipedia.org/wiki?curid=33573" title="M73">
M73



</doc>
<doc id="33574" url="https://sk.wikipedia.org/wiki?curid=33574" title="M72">
M72



</doc>
<doc id="33575" url="https://sk.wikipedia.org/wiki?curid=33575" title="M71">
M71



</doc>
<doc id="33576" url="https://sk.wikipedia.org/wiki?curid=33576" title="M69">
M69



</doc>
<doc id="33577" url="https://sk.wikipedia.org/wiki?curid=33577" title="M68">
M68



</doc>
<doc id="33578" url="https://sk.wikipedia.org/wiki?curid=33578" title="M67">
M67



</doc>
<doc id="33579" url="https://sk.wikipedia.org/wiki?curid=33579" title="M66">
M66



</doc>
<doc id="33580" url="https://sk.wikipedia.org/wiki?curid=33580" title="Operácia Overlord">
Operácia Overlord

Operácia Overlord je názov vylodenia v Normandii, 6. júna 1944, ktoré po štyroch rokoch otvorilo západný front. Bolo jednou z najväčších vojenských operácií druhej svetovej vojny.
Tejto operácie sa zúčastnili jednotky z dvanástich spojeneckých národov: Austrália, Belgicko, Kanada, Česko-Slovensko, Francúzsko, Grécko, Holandsko, Nový Zéland, Nórsko, Poľsko, Spojené kráľovstvo a Spojené štáty.
Operácia Overlord začala počas noci z 5. na 6. júna, keď v Normandii pristáli Spojenecké výsadkové oddiely. Zároveň Spojenecké námorné a vzdušné sily bombardovali nemecké jednotky. Ráno 6. júna Spojenci podnikli kombinovaný námorný výsadok a obsadili prvé obce v Nemcami okupovanej Normandii. Tento deň je označovaný aj ako Deň-D.
Otvorenie druhého frontu.
O myšlienke otvoriť druhý front v Európe sa uvažovalo okamžite po vzniku protihitlerovskej koalície. Jeho cieľom malo byť rozdelenie vojenských síl Nacistického Nemecka na dva veľké fronty a urýchliť tak jeho porážku. Vlády Spojených štátov a Spojeného kráľovstva sa na konferencii 12. júna 1942 zaviazali otvoriť druhý front ešte toho roku. Uskutočňovanie potrebných operácií však za pôvodným plánom veľmi pokrivkávalo. Pôsobili na to i politické zásahy Winstona Churchilla, ktorý sprvu uprednostňoval vedenie bojovej činnosti v Stredomorí (Severnej Afrike a potom Taliansku) a inváziu na Balkán. K odďaľovaniu uskutočnenia vylodenia prispeli aj mnohé objektívne prekážky a ťažkosti. V dôsledku snáh o kvalitné maskovanie a krytie celej operácie bola všetka činnosť spojená so zhromažďovaním vojska a jeho prípravou na nadchádzajúce boje vedená vo veľkej tajnosti. Spojenci využívali všetky možné prostriedky na dezinformáciu nepriateľa. Najmä Hitler bol do poslednej chvíle presvedčený že Spojenci zaútočia v oblasti Pas-de-Calais, kde je kanál La Manche najužší. Anglo-americké sily napríklad pre dezinformáciu presúvali z miesta na miesto veľké množstvá plavidiel, zhromažďovali v oblasti Kentu, hlavne blízko Doveru makety tankov a iných vozidiel, ktoré vydávali za Pattonovu tankovú armádu. Pre dezinformáciu bolo pre túto fiktívnu armádu prijaté označenie 1. americká armádna skupina, známa tiež pod označením FUSAG. Spolu s ďalšími trikmi a kontrašpionážnou činnosťou tak ušetrili mnoho životov svojich vojakov. Veľkú vážnosť otvoreniu druhého frontu v Európe dával Stalin už od roku 1941. Jeho otvorenie pred rokom 1944 by sovietskym vojskám v výrazne uľahčilo situáciu.
Dovtedy uskutočnené vyloďovacie akcie v Stredomorí (v Severnej Afrike, na Sicílii a v Taliansku) v rokoch 1942 až 1943 pútali celkovo iba 7 percent nemeckých síl. Navyše po porážkach vojsk Osi na východe v roku 1943 začalo byť zrejmé, že ZSSR môže Nemecko poraziť aj vlastnými silami. Podľa niektorých názorov západní Spojenci zámerne odďaľovali uskutočnenie tejto operácie aj pre to, aby mohli do boja zasiahnuť v období, keď bude Nemecko bojmi na východe veľmi vyčerpané. Podobne verili i v to, že sa v boji vyčerpá i ZSSR. 
Franklin D. Roosevelt a Winston Churchill schválili plán útoku na okupované Francúzsko cez Normandiu na konferencii v Québecu. Počiatočný plán pripravil veliteľ štábu hlavného velenia spojeneckých síl (COSSACK) Frederick Morgan, jeho pracovná skupina pripravovala v tajnosti operáciu od začiatku roka 1943 v Norfolk House na námestí St. James’s Square v Londýne. Plán vypracovaný v priebehu roka 1943 počítal s obmedzenou vyloďovacou operáciou. Neskôr bol však plán Eisenhowerom a Montgomerym prepracovaný. Eisenhower bol menovaný do vedenia príprav operácie 6. decembra 1943, krátko po Teheránskej konferencii. Podstatnú zmenu predstavovalo rozšírenie oblastí vyloďovania z 56 na 80 km a s tým spojené zvýšenie počtu nasadených jednotiek. Na to však bolo potrebné väčšie množstvo transportných plavidiel, ktoré však nebolo okamžite k dispozícii a spôsobilo mierny posun začiatku operácie. Pôvodný termín bol 1. máj 1944. Ten však bol z už spomínaných príčin niekoľkokrát odďaľovaný. Najbližšie vhodné dni pre vylodenie boli 5., 6. a 7. jún. Eisenhower sa pôvodne rozhodol pre 5. jún, no v dôsledku zlých meteorologických podmienok sa nakoniec odložilo na 6. júna. V tej istej dobe Erwin Rommel presvedčený o tom, že v dôsledku zlého počasia už Spojenci do konca mesiaca nič nepodniknú, odišiel na dovolenku. Rommelov zástupca gen. Dollman bol v tomto období tiež mimo veliteľstva na cvičení.
Nasadené sily protivníkov.
Nemecká obrana.
Po porážke Francúzska, a oddialení útoku na Britániu v dôsledku predlžujúcich sa ťažkých bojov na východnom fronte, začalo nemecké velenie vážne uvažovať o obrane atlantického pobrežia. Už v roku 1940 začali prebiehať prípravné práce, ktoré sa postupne rozbehli naplno v roku 1942. Podľa nacistických plánov malo pásmo nemeckých železobetónových opevnení (známe tiež ako Atlantický val) siahať spoza nórskeho pobrežia za polárnym kruhom, cez Dánsko, Holandsko, Belgicko a Francúzsko až k hraniciam Španielska, pričom malo mať dĺžku takmer 4000 km. Do roku 1944 tieto opevnenia rôznej veľkosti a odolnosti budovalo asi 150 až 170 000 pracovníkov. Pevnosti a pevnôstky boli tvorené železobetónovými pozorovateľňami, objektami pre guľomety a protitankové kanóny, no existovali aj mohutné stavby, ktoré v sebe ukrývali delá kalibru 400 mm, pre vedenie paľby po námorných cieľoch. Veľkou nevýhodou týchto pevností bolo to, že ukrývali zbrane z výzbroje mnohých Nemcami porazených európskych armád, pre ktoré sa nie vždy našiel dostatok munície. Ani posádky týchto pevností nepatrili k elite nemeckej armády. Niektoré jednotky sa dokonca skladali z bývalých sovietskych vojnových zajatcov. Obranu pobrežnej čiary od Holandska po francúzsko-španielsku hranicu a južné Francúzsko zabezpečovalo 38 nemeckých divízií. 7 záložných divízií bolo sústredených v oblasti Calaiskej úžiny a tri v Normandii.
Veliteľom západného frontu, ktorý zahŕňal aj vojská na juhu Francúzska, bol generál poľný maršal Gerd von Rundstedt. Na severe mu bola podriadená skupina armád B pod velením generála poľného maršala Erwina Rommela a tanková skupina Západ pod velením generála Lea Geyr von Schweppenburga (3 divízie). Rommelova skupina armád B bola tvorená siedmou armádou generálplukovníka Friedericha Dollmana na západe (II. výsadkový zbor, XXV., LXXIV. a LXXXIV. zbor, spolu 15 divízií), pätnástou armádou generálplukovníka Hansa von Salmutha na východe (LXVII., LXXXI., LXXXII a LXXXIX. zbor, spolu 18 divízií) a XLVII. tankovým zborom generála baróna Hansa von Funcka (3 divízie).
Súčasťou plánu na obranu západných hraníc ríše pred inváziou Spojencov boli okrem pevností aj pohyblivé sily, ktoré neboli viazané na líniu opevnení. Išlo najmä o tankové divízie a divízie tankových granátnikov. Tieto však boli rozdelené a podliehali rôznym veliteľom. Tri divízie tvorili tankovú skupinu Západ, 2., 21. a 116. tanková divízia boli zverené Erwinovi Rommelovi, ako vyššie zmienený tankový zbor. Na ich použitie bol okrem toho potrebný súhlas samotného Hitlera. Tanková divízia Panzer Lehr, 1. tanková divízia Leibstandarte SS Adolf Hitler, 12. tanková divízia SS Hitlerjugend a 17. divízia tankových granátnikov SS boli určené ako zálohy vrchného veliteľstva wehrmachtu (Hitler). Tieto sa smeli pohnúť z miesta iba na jeho rozkaz. 
Rommel sa domnieval, že k invázii dôjde v priestore Calais-Dieppe, a preto podstatnú časť tankových jednotiek sústredil na sever od rieky Seiny. Nie všetci s týmto súhlasili (napr. Guderian a von Geyr) a považovali za múdrejšie rozdeliť zálohy na oba brehy rieky Seiny. Hitler však bol na strane Rommela a zálohy preto sústredil na severe, do okolia Somme. V celom Francúzsku mala Luftwaffe iba 160 letuschopných lietadiel. Kriegsmarine disponovala v porovnaní so Spojencami iba obmedzenými silami.
Nemeckú vzdušnú ochranu širšej oblasti zabezpečovala "Luftflotte 3" pod velením leteckého maršala Sperrleho. Na začiatku operácie mal k dispozícii približne 170 jednomiestnych stíhačiek a približne 700 bombardérov a iných lietadiel.
Spojenecké sily.
Spojenci naproti tomu mohli nasadiť 39 divízií, ktoré jednotlivé krajiny poskytli približne takto: 20 amerických divízií, 14 britských, 3 kanadské a po jednej poskytlo exilové poľské a francúzske vojsko. Tieto vojská podporovala armáda 11 000 bojových lietadiel a ďalších 4500 dopravných lietadiel a klzákov. Námornú silu tvorilo 2700 vojenských lodí rozličného určenia a tonáže a 1897 menších vyloďovacích plavidiel. Pre zvláštnosti obojživelného útoku boli zvlášť skonštruované modifikácie tankov, prezývané Hobartove hračky. Pohonné látky pre obrovskú masu vojska a techniky malo do Normandie prepravovať zvláštne potrubie vedené pod morom (kódové meno PLUTO). Ostatné zásoby mali prúdiť do Francúzska pomocou zvláštnych pontónových prístavov známych ako „moruše“. Išlo o obrovské prefabrikované prístavy postavené v Británii. Ich kapacita sa rovnala kapacite Doverského prístavu.
Prvosledové jednotky, ktoré mali na pláže doraziť ako prvé vyrážali z juhoanglických prístavov. Jednotky druhého sledu ich nasledovali zo severnejších prístavov.
Úseky vylodenia.
Komplexný plán vylodenia počítal v zjednodušenej forme so zhruba takýmto rozčlenením cieľov jednotlivých jednotiek:
Na zaistenie obidvoch krídel vyloďovaných vojsk boli tiež použité tri výsadkové divízie. Americká 82. a 101. výsadková kryli pravé krídlo amerických vojsk z pláže Utah juhovýchodne od mesta Cherbourg, zatiaľ čo britská 6. výsadková divízia mala chrániť ľavé krídlo pláže Sword severovýchodne od mesta Caen.
Faktor počasia.
Pôvodný plán operácie Overlord počítal s jej začiatkom 5. júna 1944, v tento deň mal byť príliv a mesačný svit ideálny na uskutočnenie spojeneckých plánov. Nepriazeň počasia to však nedovolila, silný vietor a vlnobitie mohlo výrazne narušiť zostavy vyloďovacích plavidiel a niektoré mohlo dokonca potopiť. Vysoká oblačnosť by prakticky vyradila z boja celú vzdušnú podporu. Už 3. júna začala byť poveternostná situácia povážlivá, Eisenhower ale napriek tomu prikázal aby Bradleyho vojaci, ktorých cesta na pobrežie bola najdlhšia, vyrazili. 4. júna skoro ráno sa malo rozhodnúť definitívne. Predpovede znovu hovorili o oblačnosti. Bernard Montgomery navrhoval vyraziť za každých okolností. Arthur Tedder a veliteľ letectva Trafford Leigh-Mallory boli za odloženie operácií. Bertram Ramsay oznámil, že námorníctvo by síce úlohu za daného počasia malo splniť, ale v hlasovaní zaujal neutrálne stanovisko. Eisenhower následne vyhlásil, že celá operácia výrazne závisí na podpore letectva a v prípade, že ju nebude možno využiť, považuje za múdrejšie vylodenie odložiť. Ostatní nenamietali. Nasledujúci deň sa však malo počasie nakrátko zlepšiť, spojeneckí velitelia sa opäť stretli a Dwight Eisenhower odklepol začiatok operácie. Bolo totiž jasné, že v prípade, ak sa vylodenie neuskutoční 6. júna, bude potrebné čakať na vhodný príliv až do 19. júna. V juhoanglických prístavoch Southampton, Portsmouth či Poole sa začali naloďovať vojaci amerických divízií, ktoré mali dosiahnuť Normandské pobrežie ako prví.
Bitka.
Posledné prípravy a začiatok.
5. júna večer mohli poslucháči francúzskeho vysielania BBC začuť verše Paula Verlaina, čo bola šifrovaná správa pre francúzsky odboj, že vylodenie príde nasledujúceho dňa. Správu pochopila aj nemecká rozviedka, ktorá oboznámila najvyšším miestam, že vylodenie príde v nasledujúcich dňoch. Vyšší nemeckí velitelia tieto správy nepovažovali za celkom správne. Podľa ich predstáv totiž rozsiahlejšiu činnosť Spojencov celkom vylučovalo počasie. 
Spojenci pripravili aj viacero krycích operácií, ktoré prebiehali v noci z 5. na 6. júna. Išlo najmä o operácie Taxable a Glimmer, ktoré zhadzovaním klamných hliníkových fólií, rušili nemecké radary a vytvárali obraz falošných inváznych flotíl smerujúcich východnejšie od plánovanej oblasti. Ďalšou bola operácia Titanic, ktorá mala vytvoriť zdanie úspešného výsadku a bojov v inej oblasti. Nemecké radary zachytili rozsiahlu aktivitu spojeneckého letectva a loďstva. Začali sa množiť aj správy o zoskoku výsadkárov. Všetky však boli pokladané iba za klamné manévre. Nemecké velenie totiž očakávalo spojenecký úder v celkom inej oblasti, než tej, odkiaľ bola hlásená činnosť Spojencov.
Označenie pre námornú časť operácie a samotný výsadok na plážach bolo operácia Neptune. Vylodenie na pobreží sa malo uskutočniť asi hodinu po odlive. V dôsledku toho, že odliv v Lamanšskom prielive neprichádza rovnomerne, museli na pláže Utah a Omaha Američania udrieť o hodinu skôr. Ich útok sa začal o 6:30. Briti a Kanaďania na plážach Gold, Juno a Sword zaútočili až takmer o hodinu neskôr. Vylodeniam na plážach predchádzalo silné letecké bombardovanie a námorné ostreľovanie.
Vzdušné výsadky.
Dôležitým aspektom vylodenia bolo udržanie krídel predmostí vytvorených na plážach. Túto úlohu mali splniť výsadkové jednotky. V noci z 5. na 6. júna stovky dopravných strojov Douglas C-47 Skytrain a klzákov priniesli do Normandie prvých spojeneckých vojakov. Boli to príslušníci americkej 82. a 101. výsadkovej divízie západne od pláže Utah a vojaci britskej 6. výsadkovej divízie východne od pláže Sword.
Britskí výsadkári čoskoro po dosadnutí okolo svojich cieľov narazili na vojakov nemeckej 716. pešej divízie. Prvé boje sa začali o dôležitý most cez rieku Ornu severne od Caen asi 7 km od pláží, v blízkosti Bénouville a Ranville. Pre Nemcov znamenal most jediný možný prechod k miestam, odkiaľ mohli zaútočiť na krídlo vyloďujúcich sa britských vojsk z východu. Pre Spojencov mal most navyše veľkú hodnotu, pretože bol dôležitý pri ďalších útokoch na Caen z východu. V noci sa výsadkári pustili do boja s nemeckou tankovou skupinou 21. tankovej divízie pod vedením Hansa von Lucka, ktorú so šťastím odrazili. Straty na oboch stranách však boli veľké.
Americká 82. a 101. výsadková mali menej šťastia. Ich jednotky boli v dôsledku zlého počasia, silnej protilietadlovej paľby a celkových nepresností pri výsadku veľmi roztrúsené. Ich ciele sa podarilo splniť iba sčasti. Vojakom 82. výsadkovej sa však podarilo oslobodiť prvé francúzske mestečko Sainte-Mère-Église. Jednalo sa o prvú oslobodenú obec na francúzskom území.
Americké pláže.
Na pláži Utah pristáli americkí vojaci ako na prvej. Mali pri tom ohromné šťastie. Plán vylodenia sa totiž mierne narušil a väčšina jednotiek sa začala vyloďovať o niečo južnejšie, než sa pôvodne plánovalo a to im pravdepodobne veľmi pomohlo, pretože nemecké opevnenia na pôvodnom plánovanom mieste vylodenia boli omnoho silnejšie. Nemecká obrana bola otrasená silným bombardovaním a vojakom 4. pešej divízie sa ju podarilo rýchlo zdolať za malých strát na životoch. Americkí vojaci potom postúpili hlbšie do vnútrozemia, kde sa chvíľu po 11. hodine spojili s jednotkami 101. výsadkovej divízie a vytvorili predmostie, z ktorého v nasledujúcich dňoch podnikli ďalšie útoky.
Pláž Omaha bola jedným z miest v Normandii, ktoré mali veľmi vhodné pobrežie pre vylodenie. Mala pre to veľmi silné opevnenia, ktoré boli dobre situované na útesoch a výšinách nad plážou. Nemecké postavenia prežili spojenecké bombardovanie relatívne nedotknuté a vojaci 352. pechotnej divízie, jednej z mála skúsených jednotiek na pobrežnej čiare, spustili na prichádzajúcich Američanov z 1. a 29. pešej divízie zdrvujúcu paľbu. Vo východnej časti pláže prišli americkí vojaci navyše aj o podporu svojich plávajúcich tankov Sherman DD. 27 z pôvodných 32 nikdy nedorazilo na pláž, pretože sa potopili. V západnej časti sa síce Shermany dostali na pláž, ale boli postupne zničené presnou paľbou nemeckého delostrelectva. Vojakov kosila guľometná a mínometná paľba prakticky od momentu, kedy sa otvorili rampy na ich vyloďovacích člnoch. Družstvá ba aj celé roty z prvej a čiastočne aj druhej vlny prišli v boji o väčšinu dôstojníkov a poddôstojníkov a výsledok bitky bol na vážkach. Preživší bojaschopní muži na pláži sa najprv zachytili za vlnolamom. Z tohto miesta sa iniciatívni jednotlivci alebo provizórne zorganizované skupiny rozhodli zaútočiť. Bola to jediná alternatíva, ktorá im zostávala, pretože krytie medzi prekážkami na pláži sa so stúpajúcim prílivom stávalo čoraz nepoužiteľnejšie. Tí, ktorí opustili bezpečie vlnolamu, museli pod nepriateľskou paľbou prekonať niekoľko stoviek metrov otvoreného močaristého terénu na niektorých miestach i zátarasy a mínové polia a až potom sa mohli vyšplhať na útesy či zvlnený terén, v ktorom sa nachádzali nepriateľské postavenia. Po takmer šiestich hodinách boja sa nakoniec Američanom predsa len podarilo zdolať pobrežnú obranu a preniknúť do Colleville. Boje na Omahe boli najkrvavejšie spomedzi všetkých normandských pláží, zahynulo tu okolo 2400 amerických a 1200 nemeckých vojakov.
Spolu s útokom na pláž Omaha, ráno 6. júna 2. prápor amerických Rangers uskutočnil útok na opevnené pozície nemeckého delostrelectva na Pointe du Hoc. Batéria diel z tejto oblasti mohla svojou paľbou ohrozovať výsadky na Omahe aj Utahu. Americkej jednotke sa síce podarilo lokalizovať a zničiť nemecké delá, ktoré boli odtiahnuté do bezpečnejších pozícií mimo bunkrov, ale musela celý deň odolávať protiútokom nemeckého 916. pluku tankových granátnikov. Američania pri týchto bojoch utrpeli ťažké straty.
Britské a kanadské pláže.
Na pláži Gold sa začalo vyloďovanie o 7:35. Podstatnejšou prekážkou v postupe Britov bolo opevnené mestečko Le Hamel, ktoré držali vojaci 352. pešej divízie. Ich delá spustili presnú paľbu na vyloďujúce sa tanky a niekoľko z nich čoskoro zničili. Vďaka Hobartovým hračkám, si však postupujúci vojaci 50. pešej divízie a 8. obrnenej brigády rýchlo našli cestu cez zátarasy a Nemcov v Le Hamel zničili. Ďalší nemecký odpor už nebol tak sústredený a predmostie okolo pláže bolo do večera vyše 13 km hlboké.
Kanaďania na pláži Juno museli čeliť silnej nemeckej obrane, sústredenej hlavne okolo Courseulles-sur-Mer ale tiež Saint-Aubin-sur-Mer a Langrune-sur-Mer. Nemci tu mali vybudovanú sieť železobetónových bunkrov s ťažkým delostrelectvom. Aj preto utrpela prvá vlna z 3. kanadskej divízie také ťažké straty. Na rozdiel od Omahy však Kanaďania prešli vďaka hojnému nasadeniu tankov, ktoré im pomohli vyčistiť pláž od nepriateľa a vytvorili najväčšie spomedzi všetkých spojeneckých predmostí a to i napriek tomu, že vo vnútrozemí narazili na odpor 12. divízie SS Hitlerjugend.
Pláž Sword obsadili britské jednotky za pomerne malých strát. Bolo to najmä vďaka tomu, že delostrelectvo namierené pôvodne na pláž strieľalo po lodiach, alebo bolo zničené 6. výsadkovou divíziou. Do noci vylodili Briti vyše 20 000 svojich vojakov, ambiciózny cieľ: dobytie mesta Caen sa však nepodaril.
Nemecká obrana pláží bola relatívne slabá, postrádala motorizáciu, kvalitné vybavenie a navyše bola zasiahnutá silným spojeneckým bombardovaním. Výnimkou bola 352. divízia na pláži Omaha, premiestnená na Rommelov rozkaz zo Saint-Lô. Húževnatosť obrany zaskočila Spojencov i pre to, že v oblasti očakávali iba dva pluky 716. divízie. 21. tanková divízia sa ako jedna z mála prebila až k plážam v oblasti Juno a Sword, ale do konca 6. júna sa kvôli hroziacemu obkľúčeniu stiahla. Spojenecké plány počítajúce s obsadením Carentan, Saint-Lô, Caen a Bayeux hneď prvý deň sa však nesplnili, celkové straty Spojencov však neboli také ťažké ako sa pôvodne niektorí nazdávali. Útoky 12. divízie Hitlerjugend 7. a 8. júna spôsobili Kanaďanom ťažké straty, ale neznamenali žiadny prielom ani stratu predmostí. Posilňovanie anglo-amerických jednotiek zatiaľ prebiehalo v najvyšších obrátkach, zatiaľ čo pohyby nemeckých vojsk boli výrazne obmedzené v dôsledku leteckých útokov a činnosti francúzskeho hnutia odporu.
Pokračovanie bojových operácií.
Spojenci mali už večer 6. júna na francúzskej pevnine vyše 100 000 mužov. Po vytvorení predmostí začali Spojenci posilňovať svoje vojská. Do Normandie dotiahli svoje morušové prístavy. Jeden umiestnili 9. júna pri Arromanches-les-Bains Briti a druhý na pláži Omaha Američania. 19. júna však séria silných búrok poškodila americký prístav. V tej dobe už mali Angličania na pobreží 314 547 mužov, 54 000 vozidiel a okolo 102 000 ton zásob, Američania do tej doby priviezli na breh 314 504 mužov, 41 000 vozidiel a asi 116 000 ton zásob. Do prístavu v Arromanches bolo do augusta 1944 denne dovezených okolo 9000 ton zásob. V tej dobe však Spojenci sprevádzkovali zničený prístav v meste Cherbourg, ktorý sa stal na dlhú dobu ich hlavnou zásobovacou tepnou.
Útok na Cherbourg bol záležitosťou amerických vojsk, ktoré k nemu postupovali z juhu cez oblasť malých ohraničených políčok „bocage“. Starodávne hrádze a vyvýšené cesty dookola porastené stromami poskytovali nemeckým obrancom ideálne miesto na vedenie zdržiavacej vojny. 18. júna Američania konečne odrezali obranu polostrova a do 26. júna prístav obsadili. Veliteľ nemeckých vojsk generál von Schlieben však dovtedy prikázal zničiť väčšinu príslušenstva prístavu a tak mohli Spojenci používať tento prvý hlbokovodný prístav, ktorý sa im dostal v Normandii do rúk až od polovice augusta.
13. júna ráno kolóna britských tankových a mechanizovaných jednotiek 7. obrnenej divízie pri mestečku Villers-Bocage narazila na 6 tankov 101. ťažkého tankového pluku SS pod vedením tankového esa Michaela Wittmanna. V následnom nečakanom útoku vyrazili nemecké vozidlá do zostavy postupujúcich Britov, spustiac na nich paľbu z krátkej vzdialenosti a spôsobiac im veľmi ťažké straty. Napriek tomu, že sa Briti čoskoro spamätali a odrazili nemecký útok, prišli o najmenej 30 tankov, 30 obrnených vozidiel a asi 500 mužov. Nemci prišli o dovedna 11 tankov, z ktorých 3 stihli odtiahnuť z bojiska a neskôr opraviť. Krátka bitka spečatila šancu britských vojsk obsadiť Caen z chodu a podstatne znevýhodnila celkové postavenie ich vojsk. Ďalšie pokusy obsadiť Caen vyšli anglické a kanadské jednotky veľmi draho. Operácia Charnwood uskutočnená medzi 7. a 9. júlom sa začala veľkým náletom vyše 450 spojeneckých bombardérov na mesto, ktoré v priebehu trištvrte hodiny zmenili na spálenisko. Napriek tomu sa im nepodarilo obsadiť väčšiu juhovýchodnú časť mesta. Generál Miles Dempsey bol pre to poverený uskutočnením ďalšieho útoku, ten sa pod označením operácia Goodwood, odohral medzi 18. a 21. júlom. V dôsledku porazeneckých nálad v tomto období Hitler odvolal maršala von Rundstedta z funkcie a nahradil ho von Klugem. 17. júna 1944 bol Rommel pri presune automobilom napadnutý spojeneckou stíhačkou a ťažko ranený.
Prielom z pláží a boje pri Falaise.
V období, kedy končili boje operácie Goodwood, viazali na seba britské a kanadské vojská na východe väčšiu časť nemeckých tankových jednotiek, v porovnaní s Američanmi, ktorým vzdoroval menší, asi iba tretinový počet nemeckých tankov. Nemci v tej dobe nasadili svoje posledné rezervy, ktoré mali v oblasti a márne dúfali, že sa im podarí zastaviť Spojencov tam, kde sú. Hitler pri tom ešte stále držal silné rezervy pri Calais a veril, že vylodenie príde práve sem. Američania však 24. júla začali rozsiahlu útočnú operáciu Cobra, ktorej úlohou bolo preraziť z Normandie von. Významnú úlohu v nej zohral príchod 3. armády generálporučíka Georga Pattona a obchvatný úder vojsk Bernarda Montgomeryho západne od Caen - operácia Bluecoat. Pre útok na Bretaň bol určený iba jeden armádny zbor. Americké sily začali operáciu Cobra silnými náletmi na nemecké pozície. Pre bezpečnosť mali byť nálety bombardérov vedené rovnobežne s frontovou líniou, ale v dôsledku nepresností bol zasiahnutý aj predný okraj americkej línie, padlo vyše 100 vojakov, vrátane jedného generála. Nálety spolu so silnou ofenzívou čoskoro spôsobili, že sa západná časť nemeckej obrany zrútila. Američania počas operácie Totalize najprv prerazili nemeckú obranu južne od Saint-Lô smerovali západne k Coutances a Avranches pri západnom pobreží a Vire viac na východe. Nemci dúfali, že sa im podarí zastaviť postup Američanov pri Avaranches, pretože v oblasti južne od mesta sa končila oblasť bocage a možnosti obrany v týchto priestoroch sa veľmi znižovali. Pattonove jednotky postupovali po obsadení oblasti na Rennes, Mayenne a odkiaľ ďalej na východ k Le Mans. 
Až na začiatku augusta konečne Hitler pochopil, že žiadne ďalšie vylodenie spojencov pri Calais nehrozí a povolil nasadenie záloh, ktoré žiadali nemeckí dôstojníci v Normandii, aby mohli usporiadane ustúpiť k Seine. To im však nemecký diktátor nedovolil, ale naopak nariadil útok na Mortain, v západnej časti vznikajúceho kotla nemeckých vojsk. Spojenci sa o pripravovanom útoku dozvedeli vďaka systému Ultra a boli ho schopní zastaviť. Nemci sa ocitli v pasci po tom, čo na nich z juhu začali útočiť francúzske vojská generála Leclerca súčasne s Pattonovou 3. armádou. Tieto postupne získali Eccouché a Argentan na rieke Orne. Zatiaľ sa na nemeckú 7. a 5. tankovú armádu zo severu tlačili britské a kanadské jednotky, kanadská 2. pešia divízia po ťažkom boji 17. augusta obsadila Falaise. Poľská exilová 1. obrnená divízia nasledujúci deň obsadila strategické výšiny východne od Falaise, odkiaľ kontrolovala jedinú cestu z kotla. O hrdlo sa rozpútali ťažké boje, v ktorých Poliaci stratili skoro 1500 mužov (z toho 1000 ranených). 19. augusta bola jediná úniková cesta široká iba 3 km. Nemci oblasť medzi Saint-Lambert a Chambois nazvali „koridor smrti“. Mnohým nemeckým jednotkám sa podarilo z obkľúčenia uniknúť najmä na začiatku, avšak po tom, čo boli Pattonove jednotky presmerované na Falaise, sa osud asi 50 000 nemeckých vojakov, ktorí zostali v obkľúčení, spečatil. Mnohým iným, vrátane Heinza Guderiana sa síce podarilo uniknúť v malých skupinkách či ako jednotlivcom, no zachránilo sa len asi 20 až 40 000 vojakov. Prišli pri tom o všetku ťažkú výzbroj. Nad cestou z kotla si beztrestne poletovali spojenecké stíhacie bombardéry a útočili na ustupujúce nemecké vojská, po skončení bojov bola cesta medzi Falaise a Argentan posiata tisíckami mŕtvol vojakov, koní a zničenou technikou. Vojaci na západnom fronte sa dovtedy s niečím podobným nikdy nestretli.
Dohra.
Čoskoro po zničení zvyšku vojsk v oblasti Falaise sa americké a francúzske vojská obrátili na juhozápad a oslobodili 25. augusta 1944 Paríž. Spojenci, ktorých v tej dobe zasiahla krátka zásobovacia kríza, museli na čas spomaliť svoj postup. Vylodenie v Normandii ich stálo celkovo 209 972 mužov, 39 976 z nich padlo. Nemci stratili 450 000 vojakov, asi polovica z nich boli mŕtvi a zajatí. Prišli tiež o 3 500 diel a 20 000 vozidiel. Z 1 500 nemeckých tankov nasadených v Normandii sa cez Seinu dostalo iba 24.
15. augusta 1944 sa Spojenci vylodili na nechránenom juhu Francúzska pri Cannes a Toulone (operácia Dragoon). 3. septembra sa im podarilo oslobodiť Lyon a neskôr sa pri Dijone spojili so Spojeneckými vojskami postupujúcimi zo severu.
Neúspechy nemeckých armád vyústili v prepustenie Gerda von Rundstedta z funkcie a jeho nahradenie Walterom Modelom. Pre nacistické Nemecko bolo úspešné otvorenie západného frontu veľmi nebezpečné. Adolf Hitler musel čeliť skrytej kritike, ktorá vyústila v neúspešný atentát 20. júla 1944. Ten bol počiatkom likvidácie mnohých schopných, avšak Hitlerovi vzdorujúcich dôstojníkov vrátane Rommela. V kritickej situácii v auguste počas vrcholiacich bojov pri Falaise spáchal samovraždu aj von Kluge, ktorý sa obával zatknutia.
Napriek tomu, že západní Spojenci viazali na západnom fronte iba okolo 20% nemeckých vojsk a do konca vojny tam zničili okolo 7% nemeckých síl, bolo vylodenie prirodzeným a dlho očakávaným krokom, ktorým ukázali, že spojenectvo so ZSSR neznamená iba dodávky zbraní, ale aj rozhodnutie niesť tiaž bojov proti nacizmu na veľkom fronte (v porovnaní s pomalým postupom v Taliansku či obmedzenej džentlmenskej vojne v severnej Afrike).

</doc>
<doc id="33581" url="https://sk.wikipedia.org/wiki?curid=33581" title="Vylodenie v Normandii">
Vylodenie v Normandii



</doc>
<doc id="33582" url="https://sk.wikipedia.org/wiki?curid=33582" title="Operácia Market Garden">
Operácia Market Garden

Operácia Market Garden bola spojenecká výsadková operácia počas druhej svetovej vojny, ktorej cieľom bolo zaistenie viacerých mostov v okupovanom Holandsku, tak aby bol vytvorený koridor pre postupujúce spojenecké vojská, čo by umožnilo západným Spojencom prekročiť za chodu Rýn a napadnúť nacistické Nemecko bez ďalších prekážok. Išlo o najväčšiu výsadkovú operáciu v druhej svetovej vojne a v dejinách vôbec. Uskutočnila sa medzi 17. septembrom a 25. septembrom 1944, pričom boje pokračovali až do novembra 1944.
Operácia sa spočiatku vyvíjala úspešne, obsadením mostov cez rieku Waal pri Nijmegene 20. septembra, ale hlavný cieľ – most cez Rýn v Arnheme – sa Spojencom získať nepodarilo. V ťažkých bojoch v meste a jeho okolí bola stratená prakticky celá britská 1. výsadková divízia. Rýn sa Spojencom nepodarilo prekročiť až do marca 1945.
Situácia koncom leta 1944.
Po ťažkých porážkach v Normandii v júli a auguste 1944, ustupovali zvyšky nemeckých vojsk z Francúzska cez Benelux k nemeckým hraniciam. Na severe spojeneckého vojska sa nachádzala 21. armádna skupina Bernarda Montgomeryho, ktorá postupovala smerom na Antverpy k severným hraniciam Belgicka. 25. až 27. augusta sa jeho vojskám podarilo prekročiť Seinu. Južnejšie 12. armádna skupina generála Omara Bradleyho už takmer dosiahla nemeckú hranicu pri meste Aachen. Medzi nimi postupovala americká 1. armáda. 6. armádna skupina generála Jacoba Deversa postupovala v južnom Francúzsku po vylodení počas operácie Dragoon. Tento rýchly postup západných spojencov však spôsoboval čoraz väčšie ťažkosti so zásobovaním, keďže miesta bojov boli čoraz ďalej od normandských pláží. Celé spojenecké vojsko bolo zásobované cez normandské pláže a z prístavu Cherbourg. Nemci o spojeneckých problémoch vedeli a snažili sa držať prístavy čo najdlhšie. Prístavy ako Dunkerque, Calais a Le Havre boli stále v rukách nacistov. Prístavné zariadenie v Breste bolo pred nemeckou kapituláciou zničené a jeho obnova trvala niekoľko mesiacov. Prístav Boulogne-sur-Mer bránilo vyše 10-tisíc nemeckých vojakov, ktorí dokonca prečíslili kanadské vojská, ktoré mali prístav obsadiť. Okrem toho 1400 britských trojtonových nákladných automobilov v tomto období muselo byť odstavených mimo službu pre problémy s motormi. Zatiaľ čo sa loďami darilo Cherbourg zásobovať pomerne úspešne, Spojenci mali problém dopraviť zásoby z prístavu k postupujúcim jednotkám. Vytvorili tzv. Red Ball Express – zásobovací systém podporovaný 5900 nákladnými automobilmi. Jeho chybou však bolo, že sám spotrebovával veľa paliva. V tomto období bol Dwight D. Eisenhower postavený pred problém, ktorej zo spojeneckých armád poskytnúť zásoby, pretože prednostné zásobovanie požadoval Montgomery aj Bradley.
Eisenhower však uprednostňoval postup Montgomeryho skupiny od Seiny k Rýnu, pretože jej cesta viedla pozdĺž pobrežia a viedla k oslobodeniu viacerých prístavov, ktoré boli pre udržanie rýchleho postupu Spojencov životne dôležité. Pri postupe na Antverpy bola prekročená rieka Somme, s ktorou maršal Model počítal ako s významnou oporou nemeckej obrany. Hrot britského útoku, XXX. zbor, postupoval koncom augusta 50 kilometrov denne. Takýto postup si však vyžadoval veľké množstvo paliva, čo nebolo z logistických príčin udržateľné. 4. septembra 1944 britská 11. obrnená divízia 2. armády prenikla k Antverpám. Aj vďaka holandskému hnutiu odporu padli prístavné zariadenia do rúk Spojencov v nasledujúcich dňoch nepoškodené. Či už pre chybu velenia alebo pre nedostatok pohonných hmôt, britské jednotky ďalej nepostupovali a severné predmestia Antverp na polostrove Zuid-Beveland zostali v rukách Nemcov. Prístav v Antverpách tak nebol použiteľný, pretože by doň žiadne zásobovacie lode cez deltu rieky Šeldy bezpečne neprešli.
3. septembra sa Spojencom podarilo oslobodiť Brusel aj Paríž. Ale boje o mestá na pobreží pokračovali ďalej. 22. septembra bol oslobodený Boulogne-sur-Mer. 30. septembra nakoniec aj Calais. Kanaďania ďalej útočili aj na Dunkerque, ktorý sa vydržal brániť podstatne dlhšie do jari 1945.
Spojenecké sily a ciele.
Poľný maršal Bernard Montgomery v tomto období vypracoval plán novej operácie, ktorá by zahŕňala použitie 1. výsadkovej armády (generálporučík Lewis H. Brereton), resp. I. výsadkového zboru (generálporučík Frederick Browning). Výsadkové jednotky sa v Británii zotavovali po bojoch v Normandii. Armádu, resp. zbor, tvorili americká 82. a 101. a britská 1. výsadková divízia a 1. poľská výsadková brigáda. Tieto jednotky mali byť vysadené pozdĺž cesty do Nemecka, tak aby obsadili dôležité mosty. Táto časť operácie niesla krycie meno Market (trh). Britský XXX. zbor mal postupovať na sever, využiť výsadkármi obsadené mosty. Táto časť niesla krycie označenie Garden (záhrada). Po prípadnom úspechu by Briti mohli rozdeliť a obkľúčiť nemecké sily v Holandsku alebo vpadnúť do Porúria, významného nemeckého priemyselného centra. Na Porúrie mohla postupovať aj armáda generála Hodgesa z Arden. 4. septembra Montgomery o svojom pláne informoval Eisenhowera. Konkrétnymi cieľmi bolo:
Keby sa táto operácia podarila, výrazne by to zhoršilo situáciu nacistov na západnom fronte, v obkľúčení v Porúrí a Holandsku by boli zničené silné nemecké zoskupenia a spojencom by nestálo nič v ceste na Berlín. 10. septembra Eisenhower plán s určitými zmenami schválil. Problematickými však naďalej zostávalo viacero okolností. Hlavným problémom bolo, že Spojenci podcenili silu a stav nemeckých vojsk. Všeobecne predpokladali, že nemecké sily sú na kraji svojich síl a stačí ich prenasledovať, aby nestíhali vybudovať obranu. Briti pritom vedeli, že pri Arnheme oddychujú jednotky II. tankového zboru SS o sile najmenej dvoch tankových divízii. Ďalším, nemenej dôležitým faktom bolo, že miesta zoskokov niektorých jednotiek boli veľmi ďaleko od ich cieľov. Napr. výsadok smerujúci do Arnhemu mal zónu zoskoku severozápadne od Oosnarbeeku, asi od mosta, ktorý mali obsadiť. Montgomery navyše operoval s predstavou, že do Arnhemu, ktorý bol najvzdialenejším cieľom dorazia jeho jednotky už za dva dni. Veliteľ výsadkového zboru považoval za reálne udržať ciele bez pomoci po dobu 4 dní. V neposlednom rade vystupoval ako problém fakt, že na dopravu 34 600 mužov výsadkových a klzákových jednotiek nebol dostatok lietadiel. Museli byť preto presunutí vo viacerých vlnách. Prednosť pri výsadku dostali americké divízie, ktoré boli vysadené bližšie pri fronte. Výsadkové aj pozemné jednotky mali na prípravu 6 dní. Ich výsadky sa mali uskutočniť za denného svetla v blízkosti cieľov. Celá operácia, ktorá bola veľkým hazardom, sa mala začať 17. septembra 1944.
Holandská exilová vláda v Londýne po dohode so Spojencami v rádiovom vysielaní žiadala, aby holandskí železničiari, ktorí obsluhovali železnice v Nemcami kontrolovanej krajine, zorganizovali štrajk a zamedzili alebo spomalili nemeckú železničnú prepravu na bojisko. Táto činnosť skutočne prerušila nemecké zásobovanie po železnici, ale vyvolala represálie. Nemci zastavili civilnú námornú a riečnu dopravu po celej krajine, čo neskôr viedlo k zimnému hladomoru.
Nemecké sily.
Po neúspechoch v obrane normandského pobrežia sa nemecké sily chvatne sťahovali za Seinu. Mnoho nemeckých jednotiek buď utrpelo ťažké straty, alebo bolo v predchádzajúcich bojoch úplne zničených. Zvyšné predstavovali často už len torzá pôvodných jednotiek. Veliteľ nemeckej skupiny armád B, Walter Model, známy svojimi úspechmi pri obranných operáciách, bol poverený vybudovaním novej obrannej línie. Musel pri tom použiť silne opotrebované alebo sa len formujúce jednotky generálplukovníka Kurta Studenta, ktoré boli eufemisticky označované ako 1. výsadková armáda napriek tomu, že silu armády nikdy nedosiahli. Druhým nemeckým zoskupením bola 15. armáda generála Gustava-Adolfa von Zangena. Priamo do oblasti Arnhemu boli na odpočinok vyslané jednotky II. tankového zboru SS generála Wilhelma Bittricha. Jeho jednotky boli tiež silne oslabené predošlými bojmi. 9. a 10. tanková divízia SS, ktoré tvorili tento zbor, mali každá len okolo 3000 mužov a približne 12 tankov. Boli preto rozdelené na SS-Kampfgruppe Hohenstauffen a SS-Kampfgruppe Frundsberg. (Kampfgruppe alebo bojová skupina boli nemecké improvizované vojenské jednotky menšie ako divízia, väčšinou zodpovedajúca pluku alebo práporu, nezriedka aj rote). Nemecké velenie so spojeneckou výsadkovou operáciou nepočítalo a výsadkami síce bolo dosť zaskočené, ale v nasledujúcich bojoch konalo veľmi flexibilne.
Výsadky.
Nedeľa 17. septembra 1944 bol v južnom Holandsku teplý, suchý a jasný deň. V noci a ranných hodinách spojenecké letectvo uskutočnilo asi 1400 strojmi silné letecké útoky na batérie protilietadlového delostrelectva, ktoré by mohli ohrozovať dopravné lietadlá pri preprave do oblasti. Lietadlá určené na dopravu výsadkov vzlietli z anglických letísk okolo poludnia. Flotilu asi 2000 dopravných a ťažných strojov sprevádzalo 1500 stíhačiek. Spolu s klzákmi to bolo viac ako 5000 strojov. Prvé výsadky boli skutočne veľmi úspešné. Prvých 16 500 výsadkárov a 3500 príslušníkov klzákovej pechoty pristálo s veľkou presnosťou vo vytýčených zónach. Dve americké divízie pristáli blízko svojich cieľov. V porovnaní s predošlými nočnými výsadkami, keď boli niektoré jednotky zhodené až od určených zón zoskoku, bol takýto zoskok veľmi uspokojivý. Aj straty v dôsledku nepriateľskej protilietadlovej paľby boli nízke. Nemecká protilietadlová paľba nebola efektívna.
Pozemné boje.
Prvý deň: nedeľa 17. september.
V južnej časti výsadku sa jednotky 101. výsadkovej divízie stretli iba so slabým odporom. Podarilo sa im obsadiť 4 mosty. 502. a 506. pluk boli v meste Son privítané miestnym obyvateľstvom, ale pri moste cez Wilhelminin kanál sa dostali pod paľbu batérie 88-mm kanónov a guľometov. Kým si Američania s týmto odporom poradili, Nemci most vyhodili do vzduchu. Neskôr na Američanov podnikli útoky jednotky nemeckej 59. divízie, ale tieto boli odrazené.
Severnejšie jednotky 82. výsadkovej divízie po výsadku rýchlo obsadili most pri Grave a tiež dôležitý most cez kanál Maasa-Waala pri Heumene. Hlavnou úlohou 82. divízie bolo získať výšiny Groesbeek a vybudovať obranné pozície, ktoré by zamedzili útokom z blízkeho Reichswaldu. 508. výsadkový pluk 82. divízie sa v podvečer pokúsil získať most cez Waalu pri Nijmegene, práve vo chvíli keď k nemu dorazili jednotky 9. prieskumného práporu SS. Americký útok nebol úspešný a most zostal v nemeckých rukách.
Britské výsadky mali väčšie problémy. Vysadené príliš ďaleko od Arnhemu – západne od Oosterbeeku, im trvalo 4 hodiny, kým sa dostali k mostom v Arnheme. V ceste im pri tom stáli nemecké jednotky. 1. výsadkový prápor narazil pri postupe zo severu na nemecké jednotky a bol zastavený. 2. prápor, ktorému velil generálplukovník John Frost, postupoval stredom okolo železnice, a napriek bojom južne a severne od železnice sa mu podarilo preniknúť do mesta. 3. prápor postupoval do mesta juhom pozdĺž Rýna. Nemci však po príchode výsadkárov pri Oosterbeeku zničili železničný most, a zabránili tak Britom preniknúť na druhú stranu rieky a sťažili im tak výrazne možnosť dobyť cestný most. 2. práporu sa prvým útokom cestný most obsadiť nepodarilo. Frostovi muži sa preto opevnili v domoch okolo severného vstupu na most. Práporu sa pri bojoch podarilo prepadnúť jedno z nemeckých štábnych vozidiel a v boji zlikvidovať generálmajora Friedricha Kussina aj s pobočníkom. Situácia britských jednotiek sa ešte skomplikovala po tom, čo sa im nepodarilo nadviazať spojenie s veliteľstvom. Mnohé ich vysielačky vôbec nefungovali, iné neboli v dosahu signálu. Nepodarilo sa im ani spojiť s podpornými jednotkami letectva..
Nemci sa z prvotného prekvapenia spamätali pomerne rýchlo. Maršal Walter Model sa počas začiatku výsadku nachádzal v Hoteli Tafelberg v Oosterbeeku, veľmi blízko britskej zóny výsadku. Rýchlo zorganizoval obranu a evakuoval veliteľstvo na bezpečnejšie miesto. Wilhelm Bittrich medzitým vyslal prieskumný oddiel 9. tankovej divízie SS, aby posilnil obranu mostu pri Nijmegene. Výsadok pri Oosterbeeku sledovali zblízka aj jednotky SS majora Seppa Kraffta. Títo zastavili aj spojeneckú rýchlu skupinu s jeepmi, ktorá mala ako prvá náhlym výpadom získať mosty. Okolo polnoci už mal Model jasné predstavy o celej operácii a pripravil obranu Arnhemu. Faktor prekvapenia, ktorý obvykle býva na strane útočiacich vojsk pri výsadkových operáciách, sa tak minimalizoval. Nemcom sa zároveň podarilo získať kompletné plány spojeneckej operácie z havarovaného klzáku. Plány napriek zákazu so sebou niesol jeden z amerických dôstojníkov, ktorý zahynul pri havárii klzáku s celou posádkou.
Druhý deň: pondelok 18. september.
Ráno nedovolilo nepriaznivé počasie s nízkou hmlou odštartovať britským dopravným lietadlám s posilami. O 09:30 sa z Nijmegenu začali vracať prieskumné jednotky 9. práporu SS, aby podporil vojakov bojujúcich v Arnheme. Frostovi vojaci na severnom konci mostu opevnení okolo nemocnice svätej Alžbety na nich spustili silnú paľbu a kolónu vozidiel zlikvidovali. Padol aj veliteľ práporu SS-Hauptsturmführer Gräbner. Severný koniec mosta tak zablokovali zničené vozidlá. Posily 1. výsadkovej divízie pri Arnheme sa začali vysadzovať okolo 15:00. Generál Urquart sa osobne vydal s 2. južnostaffordshireským plukom a 11. práporom na pomoc za 1. a 3. práporom bojujúcimi na západe mesta, aby mohol efektívnejšie riadiť postup. Auto s Urquartom a jeho pobočníkom však bolo pri pouličnom boji napadnuté Nemcami, čo ho prinútilo skrývať sa v jednom z domov na okraji Arnhemu bez spojenia s ostatnými jednotkami. 4. prápor, ktorý bol vysadený ako posila divízie, sa čoskoro po výsadku dostal pod nepriateľskú paľbu a bol nútený ustúpiť z oblasti výsadku.
Večer sa podarilo jednotkám XXX. zboru dosiahnuť pozície 101. výsadkovej divízie. Keďže bol most pri meste Son zničený, začala urýchlená stavba tzv. Baileyho mostu. 82. divízia sa pokúšala celý deň obsadiť železničný most pri Nijmegene, ale nebola úspešná.
Tretí deň: utorok 19. september.
Situácia britskej výsadkovej divízie bola čoraz beznádejnejšia. Časť jej vojsk bola obkľúčená Nemcami medzi Oosterbreekom a okrajom Arnhemu. Časť 1. a 3. brigády spolu s 2. južnostaffordshireským plukom a 11. práporom sa pokúsili prelomiť nemeckú obranu a spojiť sa s jednotkami 2. práporu pri moste. Po rozvidnení sa však Briti dostali do ťažkej paľby. 1. prápor bol zastavený a jeho pozície sa rozpadli, zvyšky jednotky spolu s pozostatkami 3. práporu ustúpili. 2. južnostaffordshireský pluk bol zničený. 11. prápor, ktorý dovtedy utrpel len ľahké straty, bol zničený pri pokuse o obsadenie výšin severne od mesta. Asi 500 mužov, ktorí z týchto útočiacich jednotiek prežilo, sa stiahlo späť na západ do Oosterbeeku. Po strate pristávacích plôch a zlému počasiu v Anglicku sa nepodarilo prepraviť poľskú brigádu. Komplikované bolo aj zásobovanie, pretože viaceré vytýčené zóny zhodenia zásob obsadili Nemci. Zásoby sa k výsadkárom darilo dopravovať iba za cenu veľkých obetí a hazardu posádok dopravných strojov. Druhý prápor, ktorý sa držal v pozíciách v Arnheme na sever mostu, mal v utorok asi 600 bojaschopných mužov. Nemci postavenia práporu silne ostreľovali mínometnou a delostreleckou paľbou. Na likvidáciu jednotlivých domov používali aj tanky. Britom sa podarilo udržať obranný perimeter iba za cenu ťažkých strát.
Ráno sa podarilo spojiť vojakom XXX. zboru s 82. výsadkovou divíziou. V priebehu dňa sa britské a americké jednotky zmocnili mosta pri Wijchene.
Štvrtý deň: streda 20. september.
Po spojení s Britmi sa 20. septembra Američania odhodlali k odvážnemu útoku na most pri Nijmegene. Na plátenných člnoch časť 504. pluku majora Juliana Cooka prekročila s podporou britského delostrelectva Waalu západne od mostov a podporila tak britské jednotky pri prieniku na mosty. Napriek obsadeniu oboch mostov pri Nijmegene sa čelo XXX. zboru tvorené gardovou tankovou divíziou neodhodlalo k pokračovaniu útoku smerom k Arnhemu a zastavilo postup, aby doplnilo sily.
Urquart sa pri Oosterbeeku rozhodol držať obranu s chrbtom otočeným k rieke. V tej dobe mu už zostávalo menej než 4000 mužov z pôvodných 12 000. Pri obranných bojoch sa vyznamenal seržant John Baskeyfield, ktorý napriek zraneniu paľbou svojho 6-librového protitankového kanónu, predtým ako padol, zničil niekoľko nemeckých obrnených vozidiel. Sitácia Frostových mužov v Arnheme bola kritická. Sám Frost bol ranený črepinou granátu do nohy a vyradený z boja. Jeho miesto zaujal major Frederick Gough. Tomu sa podarilo vyjednať s Nemcami možnosť odsunu britských ranených do nemeckej opatery. Výsadkárom chýbala munícia, potraviny aj lekársky materiál.
Piaty deň: štvrtok 21. september.
Boje v Arnheme pokračovali aj ráno, ale doobeda sa Nemcom podarilo vyčerpané britské výsadkové jednotky zlikvidovať. Otvorenou cestou po moste prenikli nemecké jednotky na juh mesta a rýchlo podporili svoje jednotky, ktoré sa bránili pred útokmi XXX. zboru. Ako prvá prenikla bojová skupina SS Knaust, ktorá napadla XXX. zbor pri Elste.
Aj zvyšky britskej výsadkovej divízie pri Oosterbeeku sa držali z posledných síl. Po nemeckých útokoch bojovej skupiny von Tettau museli nasadiť posledné rezervy, ktorými bol 1. pohraničný pluk. Pluk podnikol útok na Westerbouwingské výšiny, ktoré kontrolovali celú oblasť a vypínali sa priamo nad Heveadorpskou kompou a obcou Driel na druhej strane Rýna. V prípade straty tejto pozície by Nemci mohli kontrolovať celý okolitý terén a zabránili by aj prísunu zásob.
Kvôli problémom s počasím v Británii sa začal výsadok 1. samostatnej poľskej výsadkovej brigády až v poobedňajších hodinách 21. septembra. Dva z troch práporov brigády boli zhodené do zóny južne od Rýna, južne od postavení britskej 1. výsadkovej divízie pri obci Driel. Jednotky sa ešte počas zoskoku dostali do silnej nepriateľskej paľby. Navyše kvôli zlej koordinácii RAF a útokom nemeckých stíhacích lietadiel boli zvyšné zásoby pre brigádu zhodené celkom mimo zóny asi 15 km ďaleko na druhej strane Rýna. Poľská brigáda sama vo veľmi zlej situácii bola jediná jednotka, ktorá mohla pomôcť Britom z 1. výsadkovej divízie. Pri Drieli sa totiž nachádzala kompa, ktorou sa mohli prepraviť na druhú stranu. Tú už však v tej dobe držali Nemci. Poliaci preto museli čakať na príchod člnov.
Šiesty deň: piatok 22. septembra 1944.
Nemci intenzívne ostreľovali pozície britských výsadkárov, ale prítomnosť poľskej brigády ich prinútila stiahnuť časť vojsk z útoku proti Urquartovým mužom, v obave pred možnosťou útoku na most v Arnheme z juhu. Medzitým sa podarilo britskej 43. (Wessexskej) divízii spojiť s Poliakmi pri Drieli. Toho istého dňa sa podarilo 35 mužom poľskej brigády prejsť na člnoch pri Heveadorpskej kompe. No ich počet bol príliš malý, aby zmenili situáciu na druhej strane rieky. Pokračovali aj boje s nemeckými jednotkami pozdĺž cesty 69, ktorú Američania začali prezývať „Hell’s Highway“.
Koniec operácie: 23. až 26. september.
V nasledujúcich dňoch sa Nemci rozhodli skoncovať s predmostím tvoreným zvyškami britských výsadkových jednotiek. Ich útoky sa však podarilo odraziť s pomocou delostrelectva XXX. zboru. Nemci zároveň pokračovali v útokoch na cestu č. 69 a pri Grave a Voghele na čas prerušili spojenie s čelom XXX. zboru. V noci 23. septembra sa podarilo ďalším 200 mužom poľskej brigády preniknúť na severný breh Rýna, aby posilnili vyčerpaných Britov. Boje o predmostie sa v tomto období zmenili na mínometné prepady a paľbu ostreľovačov.
24. septembra bolo 1400 raneným, ktorým hrozilo, že budú zaživa pochovaní v pivniciach domov, kde sa skrývali, umožnené vzdať sa Nemcom. Vo večerných hodinách Nemci nasadili proti východnej strane Urquartovho predmostia 15 ťažkých tankov Königstiger. Situácia predmostia sa stávala kritickou. Britských výsadkárov mal posilniť prechod 4. práporu dorsetshireského pluku, ale jednotka sa z člnov vylodila na nesprávnom mieste v postaveniach nemeckých jednotiek. Z 315 mužov sa nakoniec podarilo k obkľúčeným výsadkárom dostať iba 75 mužom. Zvyšok jednotky bol Nemcami zajatý. Po tomto neúspechu vydalo 25. septembra ráno velenie XXX. zboru rozkaz k opusteniu predmostia.
Ústupovú operáciu bolo možné uskutočniť iba v nočných hodinách. Jej krycí názov znel operácia Berlin. V priebehu dňa však Nemci napadli Britov na predmostí dvomi bojovými skupinami jednotiek Waffen SS a výrazne zhoršili ich postavenie. V noci o 22. hodine začali britskí a kanadskí ženisti s pomocou krytia poľskej brigády evakuáciu zostatku 1. výsadkovej divízie. Do nasledujúceho rána sa im podarilo evakuovať 2398 preživších. Tma a dážď ochránili ustupujúce jednotky pred nemeckými pozorovateľmi. Nemecká paľba, ktorá prerušila možnosť pohybu člnov po rieke, napokon ráno prinútila zvyšných 300 mužov na severnom brehu kapitulovať. Z približne 10 600 mužov 1. výsadkovej divízie, ktorí bojovali na severnom brehu Rýna, 1485 zahynulo a 6414 padlo do zajatia.
Dohra.
Počas operácie Market Garden Spojenci vysadili viac než 20 000 výsadkárov a 13 500 mužov klzákovej pechoty. Na miesta bojov dopravili 5 200 ton zásob, 1 900 vozidiel a 560 diel. Operácie boli poznačené zlým počasím v Anglicku, ktoré zbrzdilo príchod poľských jednotiek, ale aj viacerými technickými problémami. Pri svojom postupe k výsadkovým jednotkám v Arnheme prišiel XXX. zbor o asi 1 500 mužov. Len 1. výsadková divízia pri tom stratila asi 7 200 – 7 800 mužov. 82. výsadková divízia stratila ďalších 1 400 a 101. 2 100 mužov. Zahynulo asi 500 holandských civilistov. Neúspech tejto operácie spôsobil, že Spojenci stratili nádej na rýchly prechod Rýna a skoré ukončenie bojov na západnom fronte.
Výška nemeckých strát sa ťažko odhaduje a je pravdepodobne neúplná. Odhady hovoria o 6 400 až 8 000, resp. 9 800 – 13 300 padlých. Niektoré zdroje tiež naznačujú, že Briti mohli počas operácie zajať asi 16 000 Nemcov, no tieto čísla sú rovnako veľmi diskutabilné.
Po neúspechu operácie Spojenci rozhodli o dvoch osiach postupu. Pre sprístupnenie prístavu v Antverpách zaútočili na estuárium rieky Šeldy a zaútočili tiež na východ, aby zaistili brehy rieky Maasy. Tento útok na nemecké pozície západne od Maasy pri meste Venlo bol pre Spojencov nečakane nákladný. Prebehla tu bitka o Overloon.
Až vo februári 1945 Spojenci počas operácie Veritable postúpili z Groesbeeckých výšin, ktoré obsadili počas operácie Market Garden, do Nemecka. V marci sa im podarilo preniknúť cez Rýn počas operácie Plunder. Pri tejto operácii sa I. kanadskému zboru podarilo Arnhem 14. apríla 1945 po dvoch dňoch bojov oslobodiť. Zvyšky nemeckých síl v západnom Holandsku sa vzdali 5. mája 1945.

</doc>
<doc id="33585" url="https://sk.wikipedia.org/wiki?curid=33585" title="ESET">
ESET

ESET, spol. s r. o. je slovenská softvérová firma. Hlavné sídlo má v Bratislave v Aupark Tower, pobočky má v Buenos Aires, San Diegu, São Paule, Montreale, Singapure, Prahe, Brne, Jablonci nad Nisou, Krakove, Košiciach, Jasy, Tokiu, Miláne. Je zastúpená v 24 pobočkách vo viac ako 200 krajinách sveta. Vznikla v roku 1992 zlúčením dvoch spoločností, pričom jej počiatky sa datujú od roku 1987. Názov spoločnosti je odvodený od mena staroegyptskej bohyne Eset. Eset je bohyňa plodnosti, známa ako liečiteľka chorých a ochrankyňa mŕtvych. V rokoch 2008, 2009 a 2010 sa ako prvá slovenská spoločnosť vôbec stala trikrát po sebe firmou roka. Svoje víťazstvá zopakovala aj v rokoch 2016, 2017 a 2018 a tak si z ankety TREND TOP Firma roka odniesla už šesť titulov.
Produkty.
Prvým produktom spoločnosti ESET bol antivírusový softvér NOD bežiaci pod operačným systémom MS-DOS. V 1998 bol vydaný NOD32 1.0 pre Microsoft Windows. V novembri 2007 uverejnili ESET Smart Security 3 kombinujúci ESET NOD32 antivírus s funkciou firewallu a antispamu.
V roku 2010 ESET vydal antivírusové riešenie pre Mac OS X s názvom ESET Cybersecurity, o rok neskôr pre operačný systém Linux.
Pre mobilné zariadenia využívajúce Windows Mobile, Symbian či Android existuje antivírusový produkt ESET Mobile Security.
Vedenie.
K 1. januáru 2011 odstúpilo pôvodné vedenie zložené z majiteľov na čele s Miroslavom Trnkom a prenechalo pozície novému vedeniu, ktoré pozostáva z dlhoročných vrcholových zamestnancov spoločnosti ESET. Generálnym riaditeľom sa stal Richard Marko, ktorý zastával post technického riaditeľa. Pôvodní majitelia prenechaním riadiacich pozícií však neodišli úplne, naďalej sú vo firme aktívni.
Vedenie spoločnosti:
Firemné aktivity.
Od roku 2019 Nadácia ESET organizuje ESET Science Award - ocenenie pre výnimočné osobnosti vedy na Slovensku v troch kategóriách.

</doc>
<doc id="33586" url="https://sk.wikipedia.org/wiki?curid=33586" title="Harald III.">
Harald III.



</doc>
<doc id="33589" url="https://sk.wikipedia.org/wiki?curid=33589" title="Slnečný štát">
Slnečný štát

Slnečný štát (známy tiež pod názvom Slnečný štát alebo hrdinovia robotníckej triedy) je slovensko-český film o štyroch kamarátoch v multietnickom ostravskom regióne.
Dej filmu.
Štyria robotníci z Ostravy sa jedného dňa ocitnú bez práce. Situáciu sa rozhodnú riešiť kúpou nákladného auta a rozbiehajú tvrdý biznis sťahovacej firmy. Keď to už-už vyzerá, že z najhoršieho sú preč, auto im ukradnú a podnikanie končí fiaskom. Kamaráti sú zadlžení kade-tade až po uši, ženatým sa rozpadávajú manželstvá, prípadne manželky. Slobodným aj ich pričinením troskotajú vzťahy. Niektorí a niektoré nemajú problém podviesť priateľa s jeho kamarátom… Napriek neustále pokračujúcej sérií neúspechov si vždy dokážu nájsť cestu späť.
Ocenenia.
Film získal dve ceny Český lev v kategóriách najlepší strih (Jiří Brožek) a najlepšia hudba (Vladimír Godár).

</doc>
<doc id="33592" url="https://sk.wikipedia.org/wiki?curid=33592" title="Zostane to medzi nami">
Zostane to medzi nami

Zostane to medzi nami (angl. "It Will Stay Between Us") je slovensko-český film režiséra Mira Šindelku. 

</doc>
<doc id="33593" url="https://sk.wikipedia.org/wiki?curid=33593" title="Zuzana Belohorcová">
Zuzana Belohorcová

Zuzana Belohorcová (* 24. február 1976, Žilina) je slovenská moderátorka.
Životopis.
Absolvovala bratislavské Konzervatórium v odbore operný spev a klavír. Opere sa však nevenovala, v dvadsiatich rokoch ju opustila a dva roky pôsobila v STV ako programová hlásateľka, moderátorka "Počasia" a moderátorka súťažnej hry "KENO 10". Neskôr sa zamestnala v televízii Markíza, kde v začiatkoch uvádzala správy o počasí, potom tri roky uvádzala erotickú reláciu "Láskanie".
V lete 2003 sa stala moderátorkou erotickej relácie "Peříčko" televízie Nova. V rovnakom čase začala študovať Fakultu masmediálnej komunikácie a reklamy na Univerzite Konštantína Filozofa v Nitre. V roku 2005 uvádzala v televízii Markíza reality show "Big Brother".
Vo filme Mira Šindelku "Zostane to medzi nami" stvárnila postavu dievčaťa na telefóne a v divadle Aréna účinkovala v predstavení "Totálne mimo". Taktiež účinkovala v českom seriáli "Ošklivka Katka", kde stvárnila samu seba ako modelku pre firmu KM Štýl v Prahe.
Dňa 3. februára 2010 sa narodila Zuzane a jej priateľovi Vlastimilovi Hájekovi dcéra Salma.

</doc>
<doc id="33594" url="https://sk.wikipedia.org/wiki?curid=33594" title="STV">
STV



</doc>
<doc id="33596" url="https://sk.wikipedia.org/wiki?curid=33596" title="Rivers of Babylon (film)">
Rivers of Babylon (film)

Rivers of Babylon je celovečerný film Vladimíra Balca z roku 1998.
Pozadie filmu.
Slovenská kinematografia prešla od svojho vzniku značnou premenou. Tú najviac ovplyvňovalo postavenie krajiny v rámci zahraničných vzťahov. Po zrušení vedúcej pozície komunistickej strany z roku 1989 sa oblasť filmovej výroby nemusela orientovať len na štátne financie či ideologicky vyhovujúce témy. Témou veľmi príťažlivou sa stala nedávna minulosť – život v socializme a jeho koniec. Podobnou cestou sa vydala aj kniha, neskorší bestseller Petra Pišťanka s názvom Rivers of Babylon. Popularita podnietila vznik filmového scenára, ktorému komisia a rada štátneho fondu Pro Slovakia schválila podporu osem miliónov korún. Vtedajší minister kultúry Dušan Slobodník však odmietol podpísať zmluvu o poskytnutí schválených financií, a tak nakrúcanie oddialil do roku 1994, keď post ministra vystriedal Ľubo Roman. Film napokon vstúpil na plátna až šesť rokov od zakúpenia práv na sfilmovanie románu, teda v roku 1998 a zároveň sa stal najnavštevovanejším titulom v bratislavských kinách, čomu nesporne pomohla aj práve neľahká „cesta na svet“.
Režisér a nakrúcanie.
Dĺžka procesu ovplyvnila aj zloženie filmového štábu a to vo vedúcej zložke. Pôvodne bol oslovený režisér Miloslav Luther, ktorý však dostal ponuku nakrúcať rozsiahly televízny projekt Koniec veľkých prázdnin. Namiesto Luthera nastúpil Vladimír Balco. Snímka preň rozhodne nebola debutom. Ten sa radí do obdobia 1981 - 1985, keď mnohí scenáristi a režiséri realizovali svoje prvotiny. Diela napriek podobným podmienkam vzniku nespája nič zásadné, a teda autorov nemožno považovať za generáciu s charakteristickými rysmi tvorby, ako tomu dávnejšie bývalo. Balco pracoval v oblasti filmu už v sedemdesiatych rokoch, no réžiu dokumentárnych filmov dokončil až v roku 1982. Štúdium odboru ho však neodlúčilo od žánrov hraného filmu či krátkometrážnej tvorby (napr. Quo vadis?). V roku 1984 nakrútil hraný debut Uhol pohľadu. Práve v tejto snímke je viditeľných niekoľko aspektov tvorby, ktorou sa neskôr ešte výraznejšie prikláňa k postupom Dušana Trančíka. Prevládajú exteriéry, herca vytláča neherec. Témy sú sociálne angažované, dotýkajú sa eticko-morálnych problémov súčasníkov, pokúšajú sa demaskovať režim, jeho zvrátenosti. V rozhovore o svojom treťom celovečernom hranom filme Postoj sa režisér vyjadruje: „Pri výpovediach o veciach života, myslím tým na svoje filmy, mi herci vadia. Každým svojim filmom sa snažím povedať niečo nové, ojedinelé, prvé. Tak ako každý život človeka je jedinečný, snažím sa o to, aby boli jedinečné aj moje filmy - výpovede o ľuďoch okolo nás.“ Po hranom filme Let asfaltového holuba nastala u Balca osemročná pauza, ktorú ukončil až Rivers of Babylon z roku 1998.
Dej.
Rácz je obyčajný chlap z dediny. Chce sa oženiť a založiť si rodinu. Ak však chce splniť základné normy nastavené spoločnosťou musí sa niečoho vzdať. Odchádza preto do mesta na zárobky. Práca v kotolni je vyčerpávajúca, no dobre ohodnotená, dokonca viac, než si kto mohol myslieť. Blíži sa zima, a tak v primárnych potrebách každého človeka sa na prvé miesto tlačí „teplo“. Túto slabinu Rácz objaví, a z poctivej práce sa tak stáva biznis. Ak nemáš a nedáš, nepomôžem. Znie motto kotolníka. Na prvý pohľad bizarná situácia však postupne prerastá do obrovských rozmerov a Rácz ďalej stúpa v hierarchii spoločnosti. Už niet koho by sa bál. Z naivnej frašky vznikne mafia, ovláda všetkých. Vidíme tak už známy obraz – obraz moci v demokratickej krajine. „Možno ste to už zaregistrovali – veľmi rýchlo sa z filmovej postavy mociblaženého a ničoho sa neštítiaceho Rácza stal symbol, ktorý akoby automaticky vhupol do nášho každodenného slovníka.“ Happyend sa teda nekoná, nemôže. Potrestaných by bolo omnoho viac. A práve filmová zložka postáv je diele pomerne netradičná, čím sa vytvára isté ozvláštnenie. 
Postavy.
Ako už rovnomenná filmová predloha predznačuje, príbeh zachytáva nemálo postáv. Ťažko však označiť niektorú z nich za menej či viac cennú. Hýbateľom deja je jednoznačne Rácz. Ostatné postavy nepotrebuje, je nad nimi, no zároveň nemôže „diktátor“ existovať bez tých, ktorým „diktuje“. Prišiel do mesta, a zmenil tak chod a osud celej spoločnosti. Jeho prítomnosť sa dotkla riaditeľa a zamestnancov hotelu, prostitútky Silvie, veksláka Video-Urbana a všetkých, ktorí s ním ďalej prídu do kontaktu. Nevyhnutnou súčasťou je vo filmovom prípade aj Urban. Rozprávač príbeh otvára aj zatvára. Mysleli by sme si tak, že je divák od jeho postavy a vnútorných monológov závislý. Babylon ponúkne aj niekoľko momentov, v ktorých postava absentuje. Je správne označiť jej informácie za kľúčové? Obsah prehovorov k divákovi dotvára atmosféru, komentuje vzťahy, situácie, ktoré by sme možno dokázali odpozorovať aj sami. Mnohé scény však končia záberom na pozorujúceho Urbana, čo v tom prípade naznačuje, že ide o jeho spomienky, ktoré nám retrospektívne odhaľuje. Zaujímavé je vykreslenie ostatných postáv. Deje sa tak prevažne cez situácie. Aj keď im z pochopiteľných dôvodov nie je venovaný priestor obdobný knižnému vydaniu, jedno je zachované – absencia kladného hrdinu. Nikto nie je „nevinný“. Nikto nemoralizuje, nesnaží sa nezištne zachrániť situáciu. Autori nám to podávajú ako fakt, ktorý nepôsobí ako konštrukt. Obsadenie filmu je čisto herecké. Vzhľadom na Balcovu predchádzajúcu tvorbu sa ponúka odôvodnenie. Potrebný psychologický rozmer dokážu herci zrejme vypracovať oveľa dôslednejšie a presvedčivejšie ako neherci. 
Z dnešného pohľadu.
Mnohé filmu dala už predloha. Transformácia literatúry na film však vôbec nie je jednoduchá. Hrozí, že film si z nej ponechá mnoho a vytvorí tým nepresvedčivý dojem, alebo naopak z nej upustí natoľko, že ju možno považovať len za inšpiráciu. Prvý variant sa prejavil najmä v dialógoch, konkrétne v Ráczových replikách, ktoré sú často totožné s románovými. Vety ako „Ja ti ukážem.“ patria s určitosťou do knihy. Naopak to, čomu sa kniha dokázala vyhnúť bol referenčný význam diela. Zatiaľ čo medzititulok vo filme hovorí o jeseni 1989 niekde v strednej Európe, Bratislavu prezrádzajú nezameniteľné budovy akou je napríklad hrad. Čo je zaujímavé na pohľade dnešného diváka? Predstava, že by vznikol podľa plánu, alebo ešte skôr. Stretávame sa v ňom totiž s mnohými dlho filmom skrývanými javmi akými sú prostitúcia, časté vulgarizmy, sex, homosexualita, mrzačenie a pod. Dnešná podoba filmu bola ovplyvnená dobou vzniku. Viditeľná je snaha zobraziť súčasnosť, ako napríklad zapojením popkultúry cez piesne Richarda Müllera. „Navyše divák je pre námet najlepšie fundovaný, je k nemu najcitlivejší a najnemilosrdnejší. Nedá sa mu diviť, pretože dobre pozná život okolo seba, problémy, v ktorých žije. A keď mu chceme ponúknuť film, ktorý skutočnosť ukazuje skreslene a nevierohodne, urazí ho to, zanevrie na film, na tvorcov.“ Mnohé (z vtedajšej súčasnosti) dnes pôsobí veľmi humorne. Vytvára silný dojem fikcie podporovaný tiež častými hyperbolami, ktorý záverečná časť filmu vyvráti. Téma je stále aktuálna a ľahko aplikovateľná v mnohých prípadoch, čo filmu zaručuje serióznosť a atraktívnosť aj pre ďalšie generácie divákov.

</doc>
<doc id="33597" url="https://sk.wikipedia.org/wiki?curid=33597" title="Markíza">
Markíza

Markíza môže byť:

</doc>
<doc id="33603" url="https://sk.wikipedia.org/wiki?curid=33603" title="Korunné územie">
Korunné územie



</doc>
<doc id="33604" url="https://sk.wikipedia.org/wiki?curid=33604" title="Pál Keszegh">
Pál Keszegh

Ing. Pál Keszegh (* 29. august 1948, Komárno† apríl 2018) bol slovenský politik.
Komunálna politika.
Pál Keszegh bol zvolený vo volebnom období 20012005 za poslanca Trnavského samosprávneho kraja. 
Národná rada.
Pál Keszegh nastúpil 21. septembra 2005 ako náhradník na neuplatňovaný mandát poslanca Lászlóa Miklósa za Stranu maďarskej koalície. Bol členom Výboru NR SR pre financie, rozpočet a menu a Osobitného kontrolného výboru NR SR na kontrolu činnosti Vojenského spravodajstva.

</doc>
<doc id="33605" url="https://sk.wikipedia.org/wiki?curid=33605" title="Jana Štefanková">
Jana Štefanková

JUDr. Jana Štefanková (* 23. jún 1953) bola poslankyňa Národnej rady Slovenskej republiky.
Jana Štefanková nastúpila 27. septembra 2005 na zaniknutý mandát poslanca Ivana Kiňa za ĽS-HZDS. Bola členkou Výboru NR SR pre sociálne veci a bývanie.

</doc>
<doc id="33607" url="https://sk.wikipedia.org/wiki?curid=33607" title="CHK Ak Bars">
CHK Ak Bars

Ak Bars Kazaň (po rusky: Ак Барс Казань) je ruský hokejový klub, účastník Charlamovovej divízie v Kontinentálnej hokejovej lige, ktorý pôsobí v meste Kazaň. Svoje domáce zápasy hrá na štadióne TatNeft Arena s kapacitou 10 000 divákov.
História.
Ak Bars Kazaň bol založený v roku 1956 pod názvom "Машстрой" (Mašstroj). V rokoch 1958-1990 sa volal "СК имени Урицкого"(SK imeni Urickogo) a v období 1990-1995 "Итиль" (Itiľ). Pod súčasným názvom vystupuje od roku 1995. 
V roku 1997 vyhrali Superligu (západ) a v roku 1998 vyhrali Superligu na západe. Tri sezóny po sebe od roku 2000 do 2002 skončili na druhom mieste v lige.
Sezóna 2004/05.
Počas lockoutu Kazaň podpísal zmluvy s 11 hráčmi NHL, vrátene superhviezdy Atlanty Iliu Kovaľčuka. Snažili sa získať titul pri príležitosti 1000 osláv založenia mesta Kazaň. Túto sezónu skončili na 4. mieste a cieľ sa im nepodarilo naplniť, keďže prehrali už v prvom kole play-off s Lokomotivom Jaroslavľ. 
2006.
V roku 2006 sa klubu podarilo vyhrať Ruskú superligu. Vo finále vyhrali nad Omskom. K dôležitým hráčom v klube patril počas tohto úspechu bývalý útočník Pittsburghu Alexej Morozov.
Sezóna 2008/09.
Vyhrali vo finále KHL kde porazili Lokomotiv Jaroslavľ 4:3 na zápasy.
Slávni hráči.
V súčasnosti v tíme pôsobí fínsky brankár Mika Noronen a trojica hráčov so skúsenosťami z majstrovstiev sveta, obranca Ilia Nikulin, ukrajinský reprezentačný útočník Andrij Michnov a ruský útočník Alexej Morozov. V klube hrá aj bývalý center Bostonu Bruins Sergej Zinoviev a kanadský obranca so skúsenosťami z NHL Ray Giroux.

</doc>
<doc id="33609" url="https://sk.wikipedia.org/wiki?curid=33609" title="NOD32">
NOD32

NOD32 je antivírusový softvér od slovenskej firmy ESET. Serverové verzie sú pre systémy Windows, Linux, FreeBSD, ako aj pre iné platformy. Nástroje na vzdialený prístup na mnohoužívateľské inštalácie sú k dispozícii za príplatok.
NOD32 bol ocenený ako jeden z najlepších antivírusov v magazíne Virus Bulletin, kde súčasne dosiahol najnižšiu chybovosť. Používa heuristickú analýzu v kombinácii s pravidelne aktualizovanou vírusovou databázou. NOD32 vyniká v tzv. In-The-Wild vírusoch. Štvrtá generácia umožňuje detekciu malware produktov, červov a trójskych koňov.
Pôvod názvu.
Názov NOD je akronym z "Nemocnica na okraji disku", čo bola v čase vzniku parafráza na názov televízneho seriálu "Nemocnica na okraji mesta".

</doc>
<doc id="33610" url="https://sk.wikipedia.org/wiki?curid=33610" title="VŠMU">
VŠMU



</doc>
<doc id="33613" url="https://sk.wikipedia.org/wiki?curid=33613" title="Messier 110">
Messier 110

Messier 110 alebo M 110 alebo NGC 205 je trpasličia eliptická galaxia v súhvezdí Andromeda, ktorú objavil francúzsky astronóm Charles Messier 10. augusta 1773.
Pribudla do Messierovho katalógu až neskôr a často sa používa jej NGC označenie. Jej zdanlivá hviezdna veľkosť je 7,9. Je sprievodcom galaxie Andromeda. Má priemer 17 000 svetelných rokov, ale menšiu jasnosť ako NGC 221. 

</doc>
<doc id="33614" url="https://sk.wikipedia.org/wiki?curid=33614" title="Messier 103">
Messier 103

Messier 103 alebo M 103 alebo NGC 581 je otvorená hviezdokopa v súhvezdí Kasiopeja, ktorú objavil francúzsky astronóm Pierre Méchain 22. apríla 1781. Jej zdanlivá hviezdna veľkosť je 7,4.
Má zdanlivý uhlový priemer 6´, skutočný priemer 14 svetelných rokov a obsahuje asi 60 hviezd. Je vzdialená 8150 svetelných rokov.

</doc>
<doc id="33615" url="https://sk.wikipedia.org/wiki?curid=33615" title="Messier 46">
Messier 46

Messier 46 alebo M 46 alebo NGC 2437 je otvorená hviezdokopa v súhvezdí Korma. Objavil ju Charles Messier v roku 1771. Nachádza sa asi 5400 svetelných rokov od Slnka a jej vek sa odhaduje na 300 miliónov rokov.
V menšom ďalekohľade sa zobrazí ako takmer kruhový zhluk hviezd s priemerom do pol uhlového stupňa. Asi 150 hviezd tejto hviezdokopy má jasnosť 10 magnitúd a slabšiu. V tejto hviezdokope sa nachádza aj planetárna hmlovina NGC 2438. V skutočnosti nepatrí do hviezdokopy, ale leží pred ňou. 

</doc>
<doc id="33616" url="https://sk.wikipedia.org/wiki?curid=33616" title="Zatmenie Slnka">
Zatmenie Slnka

Zatmenie Slnka je prírodný úkaz, ktorý nastane, ak sa Slnko, Mesiac a Zem dostanú do jednej priamky. Na Zemi sa to prejavuje tak, že z pohľadu zo Zeme Mesiac úplne alebo čiastočne prekryje Slnko. Dôvod, že zatmenia Slnka je na Zemi možné pozorovať, je ten, že pomer veľkostí Slnka a Mesiaca je takmer presne rovnaký ako pomer ich vzdialeností od Zeme, t. j. okolo 1:400, teda ich zdanlivá veľkosť na oblohe je rovnaká, približne 30'.
Druhy zatmení Slnka.
Úplné zatmenie Slnka.
Úplné zatmenie Slnka nastáva, ak Mesiac zatieni celú viditeľnú plochu Slnka. Tieto zatmenia majú pre astronómov najväčší význam a sú neprehliadnuteľné aj laikmi a zvieratami.
Čiastočné zatmenie Slnka.
Čiastočné zatmenie Slnka nastáva, ak Mesiac zatieni Slnko len čiastočne, t. j. menej ako 100 % plochy Slnka. Ak Mesiac zatieni iba malé percento Slnka, nie je pokles jasnosti voľným okom postrehnuteľný. Bežní ľudia a živočíchy si preto takéto zatmenie nemusia vôbec všimnúť. 
Prstencové zatmenie Slnka.
Prstencové zatmenie Slnka je špeciálny druh zatmenia, pri ktorom sa stred Mesiaca dostane pred stred Slnka, ale svojou plochou nezatieni celý povrch Slnka. Slnečný kotúč je viditeľný na okrajoch. Toto nastáva
Zem sa k Slnku pravidelne približuje v zime a vzďaľuje sa od neho v lete. Z toho vyplýva, že v zimnom období sú častejšie prstencové zatmenia Slnka a v letnom úplné.
Periodicita.
Zatmenie Slnka nastáva každý rok. Je vždy viditeľné len v určitých zemepisných šírkach a len z časti povrchu Zeme. Úplné zatmenia Slnka poznali staré vyspelé kultúry už pred tisícročiami. Zistili, že zatmenia Slnka sa periodicky opakujú. Táto periodicita sa nazýva saros. V priemere nastáva úplné zatmenie Slnka v rovnakom mieste každých 375 rokov, a ak počítame aj čiastočné zatmenia, tak každých 140 rokov. Napríklad na území dnešného Švajčiarska sa posledné úplné zatmenie Slnka uskutočnilo v roku 1724. Odlišne od niektorých vyššie popísaných priemerných hodnôt sa na niektorých miestach vyskytuje zatmenie Slnka opakovane. Napríklad v časti Turecka východne od Ankary sa v priebehu siedmich rokov uskutočnili dve úplné zatmenia Slnka 11. augusta 1999 a 29. marca 2006 alebo v Angole úplné zatmenia Slnka v ešte kratšom intervale 18 mesiacov 21. júna 2001 a 4. decembra 2002. Posledné pozorovanie zatmenia Slnka v druhom tisícročí 11. augusta 1999 bolo zároveň najpozorovanejším zatmením v doterajších dejinách.
Posledné zatmenia pozorovateľné z Prešova.
Údaje sú platné pre mesto Prešov.
Zoznam vybraných minulých zatmení Slnka.
Aj keď zatmenia Slnka sú často pozorovateľné javy, niektoré vzbudia väčší záujem pre svoj priebeh nad husto osídlenými oblasťami. 
Vybrané zatmenia v minulosti:
Zatmenia Slnka na iných telesách slnečnej sústavy.
Zatmenie Slnka je možné pozorovať z každého telesa s mesiacmi, a rovnako aj z mesiacov, ktorým Slnko zakryje teleso, okolo ktorého obiehajú (planéta, trpasličia planéta alebo asteroid), za predpokladu, že sa obe telesá so Slnkom dokážu dostať do jednej línie. Závisí však od veľkosti zakrývajúceho telesa a jeho vzdialenosti od telesa, z ktorého pozorovateľ zatmenie sleduje, a tiež od vzdialenosti Zeme od Slnka, či je možné pozorovať niekedy aj úplné zatmenia Slnka, alebo sú vždy iba čiastočné. Napríklad planéta Mars má oba svoje mesiace také malé, že pri pohľade z Marsu nikdy slnečný disk neprekryjú. "Zatmenia" týmito telesami sú preto skôr analogické astronomickým prechodom.
Prvé úplné zatmenie Slnka z povrchu iného vesmírneho telesa pozoroval americký súkromný pristávací modul Blue Ghost, ktorý v marci 2025 nasnímal, ako Zem prekryla Slnko. Pre pozorovateľov zo Zeme išlo o zatmenie Mesiaca. 

</doc>
<doc id="33617" url="https://sk.wikipedia.org/wiki?curid=33617" title="Operácia Dynamo">
Operácia Dynamo

Operácia Dynamo bola úspešná evakuácia britského expedičného zboru (BEF) a časti Spojencov z dunkerquského obkľúčenia, ktorá prebiehala od 27. mája do 4. júna 1940. Aj keď to bola pre spojencov zdrvujúca porážka, za daných okolností to bol ich veľký úspech.
Začiatok.
Dňa 10. mája 1940 zahájili Nemci prekvapivú ofenzívu na západnom fronte, tzv. Fall Gelb (z nemeckého: Prípad Žltá). Cieľom tejto ofenzívy bolo vraziť medzi Spojencov klin, ktorý by ich rozdelil na 2 časti:
V severnom úseku bola predtým vedená klamná ofenzíva s cieľom nalákať hlavné spojenecké sily práve tam, čo sa Nemcom aj podarilo. Lebo po dobytí silnej pevnosti Eben-Emael nemeckými výsadkármi už stihli Nemci prevalcovať polovicu Belgicka. Do tohto dňa Briti úspešne odrážali všetky pokusy Nemcov o prielom a nečakaná paľba z boku bola pre nich šokom. Viscount Gort, veliteľ BEF, na rozdiel od jeho francúzskych spojencov nespanikáril a okamžite prijal obranné opatrenia. Prikázal vytvoriť obrannú líniu na juhu, t. j. na pravom krídle vojsk a nechránené úseky narýchlo obsadil inak nebojovými tylovými jednotkami. Nezabránil ale odrezaniu BEF (a časti Francúzov) od hlavných síl. No zhruba po týždni zistil, že situácia je taká zlá, že bude treba BEF evakuovať. O tom ale ani Churchil, ani francúzsky premiér Reynaud nechceli ani počuť. Dostal rozkaz, aby uskutočnil útok s cieľom prelomiť Nemcov a spojiť sa so spojeneckými hlavnými silami. Tento pokus sa začal 21. mája 1940 a vošiel do dejín ako tankový výpad pri Arrase. Briti postúpili v deväťhodinovom boji 16 km a stratili pri tom 46 tankov. Aj keď sa spočiatku 74 spojeneckým tankom podarilo Nemcov prekvapiť, tí ich v priebehu nasledujúcich dvoch dní s prehľadom zastavili. 
Po zlyhaní tohoto pokusu už aj Churchill dospel k názoru, že evakuácia vojsk z oblasti bude najvhodnejším riešením kritickej situácie. Preto vydal rozkaz na evakuáciu a francúzska vláda premiéra Reynauda mu to schválila. Gort sa na toto rozhodnutie pripravil už dopredu - vytvoril 60 km dlhý a zhruba 10 km široký, sprava i zľava bránený koridor smerom zhruba na severovýchod, ktorým sa jeho vojská presúvali k evakuačnému bodu. Za ten zvolil prístav Dunkerque, ktorý bol vtedy známym a vychyteným letoviskom, no aj veľkým prístavom. Jedným z neistých faktov však stále bolo to, či dosiahnu Spojenecké vojská Dunkerque skôr ako ich protivníci. Tu, ako povedal Gort, pomôže už len zázrak. A ten aj nastal - Hitler vydal svoj známy "Haltbefehl", čiže rozkaz všetkým nemeckým jednotkám postupujúcim na Dunkerque, aby zastavili. Niektoré pramene tento rozkaz odôvodňujú Hitlerovým prianím, aby likvidáciu Spojeneckých vojsk pri Dunkuerqe dovŕšila Luftwaffe. Tá však nedokázala vyvinúť dostatočné úsilie na ich likvidáciu. Vďaka tomuto stihol Gort krycí koridor predĺžiť až po Dunkerque. Keby sa tak nestalo, bolo by BEF obkľúčené ešte vo vnútrozemí, mimo dosahu britského námorníctva. Teraz ostávalo jeho vojakov už len nalodiť.
Evakuácia.
Problémy.
Nalodenie vojakov ale nebolo také ľahké, ako si myslel. Hlavné problémy boli:
Lode.
Problém s loďami dostal na starosť admirál Bertram Ramsay, ktorý celej operácii velil z Doveru, presnejšie z dynamovej miestnosti Doverského hradu, a preto aj dostala celá operácia názov "operácia Dynamo". Vzhľadom na to, že ani flotila jej veličenstva nedisponovala v tom momente v oblasti dostatkom lodí, boli o pomoc požiadané všetky organizácie evidujúce lode. To chvíľu trvalo. Museli byť ešte pozbieraní námorníci, okrem profesionálov boli vyzvaní aj dobrovoľníci. Celkovo sa lode zbierali len pomaly. Ale stalo sa čo nikto nečakal - po celom Anglicku sa rýchlo roznieslo, čo sa deje a k Doveru a Ramsgatu sa začalo dobrovoľne schádzať množstvo lodí všetkého druhu. Za dátum začiatku evakuácie sa považuje noc z 26. na 27. máj 1940.
Prístavisko.
Ale problém bol aj s naloďovacím prístaviskom, ktorý stihlo nemecké letectvo poškodiť natoľko, že ho už viac nebolo možné použiť ako kotvisko. Našťastie boli v Dunkerque dva obrovské vlnolamy, severný a južný, ktoré vyčnievali ďaleko do mora. A dali sa použiť aj ako móla. Neskôr sa ako náhradné móla použili nákladné autá, ktoré boli zaparkované v dlhom rade v mori, mali prestrelené duše kvôli stabilite, odstránené kabíny a naloďovanie sa tak postupne zdesaťnásobilo. Problém s mínami sa vyriešil neskôr a plavba sa tak nakoniec skrátila.
Útoky zo vzduchu.
Riziko útokov zo vzduchu, bol nebezpečný problém, ale našťastie pre Britov tu bola horiaca rafinéria a jej dym zacláňal nemeckým prieskumným lietadlám výhľad, keďže vietor vial od súše do mora a otočil sa až neskôr. Avšak v období, kedy vial od súše, sa naloďovanie rozbiehalo ešte pomaly. Podarilo sa nalodiť len 5000 vojakov za deň, namiesto požadovaných minimálne 15000. Až posledný výhodný deň sa organizácia aj realizácia naloďovania rozbehla naplno a podarilo sa evakuovať až zhruba 30000 ľudí. No vietor sa čoskoro otočil a Nemci mohli naloďovanie pokojne sledovať, čo spôsobilo, že ho okamžite začali bombardovať. Briti proti týmto útokom nemohli skoro nič robiť, pretože pre nepochopenie rozkazu boli ešte pred tým zničené skoro všetky protilietadlové delá. Navyše sa veliteľ RAF rozhodol lietadlá šetriť pre nastávajúcu bitku o Britániu a nemrhať nimi zbytočne (čo sa neskôr ukázalo ako múdre). Neskôr britské lietadlá úspešne vzlietali a zasahovali, ale nemohli si dovoliť celodenné krytie svojich jednotiek, v dôsledku toho že operovali z Britských ostrovov.
Napriek tomu bolo veľa britských i francúzskych lodí potopených, v britskom loďstve dokonca začali prepukať vzbury a aj najodvážnejší námorníci odmietali ísť na istú smrť. Nakoniec bolo potrebné protestujúce civilné posádky nahradiť skúsenými vojakmi.
Výnimkou bol napr. kapitán "Lightoller" s jachtou "Sundowner", ktorého vďaka námorníckej šikovnosti a trikom netrafila žiadna bomba a zakaždým dokázal doslova napchať do svojej jachty asi 100 vojakov. Jeho trik bol založený na tom, že prudko stočil svoju loď, až keď nepriateľský bombardér začal vyberať strmhlavý let a v tomto bode už fakticky vypustil bomby. Vtedy ho bolo možné aj najľahšie trafiť a to strelci na jeho jachte aj hojne využívali.
Nakoniec sa problém vyriešil tak, že sa naloďovalo len cez noc. Cez deň sa vojaci poschovávali, kde sa dalo a cez noc zasa vyliezli. Naloďovanie sa zasa rozbehlo na plné obrátky.
Zadné krytie.
Zadné krytie evakuovaných vojsk zabezpečovali jednotky, ktoré si zatiaľ udržali najvyššiu bojaschopnosť, ako napr. oddiely Coldstream Guard alebo Francúzi, ktorí udržiavali podstatnú časť perimetra okolo mesta. Napriek počiatočným predsudkom sa Francúzi ukázali ako skvelí a úplne spoľahliví vojaci. Hanbou však bol ich neschopný najvyšší veliteľ, generál Blanchard. Ďalšia kríza nastala, keď kapitulovalo Belgicko. Po tom čo prestali zvyšky belgických jednotiek klásť organizovaný odpor, vznikla na ľavom krídle dunkerqueskej obrany diera. Zaplniť túto medzeru však bolo potrebné tú noc. Úlohu úspešne splnila divízia, ktorej velil Bernard Montgomery, keďže bola trénovaná na nočné presuny a úlohu i vďaka tomu zvládla splniť včas. Spojencom pomohlo aj to, že Nemci si prestali Dunkerque všímať a všetky tankové jednotky presunuli na juh do bitky o Francúzsko a pri Dunkerque ostali len pešie jednotky. Nešlo však o žiadne podradné druhosledové vojská, ale skúsené oddiely pod velením generála Küchlera.
Koniec.
Boje pokračovali do rána 4. júna 1940, kedy sa o 2:23 nemeckým vojskám podarilo prelomiť francúzsku obranu. Dovtedy bolo evakuovaných asi 338 200 britských a francúzskych vojakov. Nepodarilo sa evakuovať posledných 40 000 francúzskych vojakov, ktorí kryli ústup. Ich osud spečatili ich vlastní velitelia, ktorí oznámili, že ich evakuácia je zbytočná. Je veľmi pravdepodobné, že ich evakuácia by si vyžiadala nadmerné úsilie a veľké obete.
Následky.
Britský expedičný zbor zanechal na francúzskom pobreží všetku svoju ťažkú výzbroj. Ani zďaleka nie všetkým evakuovaným vojakom sa podarilo zachrániť aspoň osobné zbrane. Napriek porážke to však bol pre Britov úspech, pretože keby boli prepadli beznádeji, tak by svojou nečinnosťou prišli o jediných vycvičených vojakov a tých by nahradzovali roky. Boje ukázali vysokú nepripravenosť britskej armády v kombinovaných a obojživelných operáciách. Skúsenosti sa neskôr použili pri vylodení v Normandii (napr. plávajúce prístavy). Nemecko naproti tomu ukončilo likvidáciu Francúzska a začalo sa sústreďovať na boj s Veľkou Britániou. Prechod Lamanšským kanálom, však nebol ešte možný. Ešte stále bolo potrebné zlikvidovať britské námorníctvo a letectvo. Bitka o Britániu sa práve začínala.

</doc>
<doc id="33618" url="https://sk.wikipedia.org/wiki?curid=33618" title="Zatmenie Mesiaca">
Zatmenie Mesiaca

Zatmenie Mesiaca je prírodný úkaz, ktorý nastáva vtedy, ak sa Slnko, Zem a Mesiac dostanú do jednej priamky a zemský tieň dopadne na Mesiac. Dochádza k nemu vždy, keď je Mesiac v splne a zároveň je v blízkosti ekliptiky.
Aj pri úplnom zatmení Mesiaca sa často stáva, že Mesiac nie je celkom neviditeľný, ale je čiastočne osvetlený svetlom, ktoré sa láme v zemskej atmosfére. Svetlo je po prechode atmosférou Zeme v dôsledku rozptylu ochudobnené o modrú zložku a dodáva Mesiacu červenú až tmavočervenú farbu. Jasnosť Mesiaca pri úplnom zatmení je dôležitým faktorom pri určovaní momentálneho charakteru a čistoty zemskej atmosféry.
Zatmenie Mesiaca možno pozorovať z oveľa väčšieho územia Zeme ako zatmenie Slnka, pretože tieň Zeme, do ktorého Mesiac vstupuje, má oveľa väčšiu šírku než tieň, ktorý Mesiac vrhá na Zem. Je to dané väčšími rozmermi Zeme než sú rozmery Mesiaca.

</doc>
<doc id="33620" url="https://sk.wikipedia.org/wiki?curid=33620" title="Žobravý študent">
Žobravý študent

Žobravý študent ("Der Bettelstudent") je opereta, ktorú skomponoval Karl Millöcker . Je to jeho naslávnejšie dielo. Premiéra sa konala 6. decembra 1882 v divadle Theater an der Wien. Libreto napísali F. Zell a Richard Genée. Je to nalepšie libreto týchto autorov. Pôvodný námet z drámy od lorda Bulwer-Lyttona "The Lady of Lyons" bol prenesený do Poľska v 17. storočí. Skvelé libreto, skvelá hudobná charakteristika postáv a aj využitie poľských tanečných rytmov sa spoločne zaslúžili o obrovský úspech tejto operety.
Obsah.
I. dejstvo.
Saský dôstojník Ollendorf, guvernér okupovaného Krakova, sa chce zblížiť na bále s grófkou Laurou Nowalskou, ktorá jeho snahu „odmení“ fackou. Jej rodina sa ohradí, že nápadník Laury môže byť len poľský šľachtic. Zahanbený Ollendorf sa rozhodne pomstiť tak, že vytiahne z väzenia študenta Symona a prezlečie ho sa bohatého šľachtica – Wladimira Wibickeho. Symon s rolou súhlasí za podmienky, že jeho priateľ Jan Janicki bude jeho sekretárom.
II. dejstvo.
Laura a Symon sa do seba zaľúbia. Jan sa zaľúbi do Laurinej sestry Bronislavy. Keďže rodina Nowalských je veľmi chudobná, snaží sa vydať Lauru za bohatého ženícha čo možno najskôr. Pred svadbou sa Symon snaží naznačiť Laure pravdu. Laura vyhlasuje, že ho chce len z lásky a nie pre peniaze. Keď jej to nevie povedať, napíše list, jeho doručeniu však Ollendorf zabráni. Po svadbe Ollendorf prezradí pravdu, a vypukne škandál.
III. dejstvo.
Symonov priateľ Jan, je v skutočnosti veliteľ poľského kráľovského vojska, Lesczinsky. Symon mu pomože uniknúť pozornosti Ollendorfa (vzbudzujúc v ňom klamlivé podozrenie, že on je Lesczinsky a nie Jan). To umožní Janovi zorganizovať poľské vojsko a vyhnať Sasov z Krakova. Za svoje zásluhy je Symon povýšený za šľachtica a padnú si s Laurou (ktorá ho napriek všetkému miluje) do náručia. Jan si zase pokojne môže vziať Bronislavu.

</doc>
<doc id="33621" url="https://sk.wikipedia.org/wiki?curid=33621" title="Patriarcha (cirkev)">
Patriarcha (cirkev)

Patriarcha (z lat. patriarcha &lt; gr. πατριάρχης - patriarchés &lt; gr. patér-otec + archein - byť prvý, vládnuť, byť vodca) je čestný titul niektorých najvyšších hodnostárov v katolíckej cirkvi a najvyššia hodnosť v niektorých nekatolíckych cirkvách. Úrad, hodnosť a územie patriarchu sa nazýva patriarchát.
Patriarcha bol na základe pôvodnej definície (patriarcha je mužský člen rodiny či klanu, ktorý má najvyššiu autoritu) v židovstve, kresťanstve a islame jeden z biblických praotcov (Abrahám, Izák, Jákob). Neskôr sa začal v kresťanstve pojem patriarchát používať pre významné partikulárne cirkvi založené apoštolom: Rím, Konštantínopol, Alexandria, Antiochia a Jeruzalem.
Neskôr bol titul patriarcha udeľovaný aj biskupom iných významných cirkví. V cirkvách zjednotených s Rímom je to titul súčasného hlavného predstaviteľa tejto cirkvi (napr. Arménska katolícka cirkev). V pravosláví získali titul patriarcha predstavitelia najvýznamnejších národných cirkví (bulharskej, srbskej, ukrajinskej...). Platí to aj pre niektoré iné cirkvi, napr. najvyšší predstaviteľ Cirkvi československej husitskej je patriarcha.
Historické patriarcháty.
Od 2. storočia si v cirkvách začali získavať zvláštnu autoritu ("auctoritas") isté cirkevné obce, ktoré odvodzovali svoj pôvod od apoštolov (apoštolská postupnosť), od ktorých odvodzovali tiež svoju dôstojnosť ("dignitas"). Biskupi týchto cirkevných obcí boli považovaní vkladaním rúk za priamych následníkov apoštolov.
1. nicejský koncil roku 325 stanovil, že tri biskupské sídla - Alexandria, Rím a Antiochia - majú zvláštnu právnu i učiteľskú právomoc nad ostatnými cirkvami (Alexandria nad Egyptom, Rím nad Západom a Antiochia nad Sýriou). Prvý konštantínopolský koncil priradil túto pozíciu aj Konštantínopolu a zaradil ho v dôstojnosti hneď za Rím. Od čias Justiniána I. sa tieto obce začali nazývať patriarcháty. Ich poradie bolo koncilami pevne určené:
Prostredníctvom cirkevného spoločenstva ("communio") si navzájom tieto biskupstvá udeľovali jurisdikciu nad všetkými miestnymi cirkevnými obcami. Boli považované za garantov jednoty cirkvi. K riešeniu vzájomných konfliktov slúžili ekumenické koncily. Táto spoločná autorita patriarchátov (tzv. "pentarchia") bola narušená veľkou schizmou medzi západnou a východnou cirkvou roku 1054.
Pravoslávne patriarcháty.
Pravoslávna cirkev má patriarchov v štyroch z piatich starovekých patriarchátov (okrem Ríma).
Neskôr boli založené:
Hlavou všetkých autokefálnych cirkví je patriarchát konštantínopolský na čele s ekumenickým patriarchom, označovaným titulom "prvý medzi rovnými". Od. roku 1991 zastáva tento úrad Bartholomeos I.
Patriarcháty východných katolíckych cirkví.
Vo východných katolíckych cirkvách sú tieto patriarcháty:
Tieto cirkvi sa označujú ako patriarchálne cirkvi.
Rímskokatolícke patriarcháty.
V rímskokatolíckej cirkvi existujú dodnes biskupstvá, ktoré sú označované ako patriarcháty, ktoré však právne nemajú zvláštnu učiteľskú alebo právnu autoritu a ani ich štruktúra sa nepodobá štruktúre piatich historických patriarchátov. Viaceré z nich vznikli v snahe o podrobenie si východných kresťanov na dobytých či kolonizovaných územiach.

</doc>
<doc id="33622" url="https://sk.wikipedia.org/wiki?curid=33622" title="Olaf II. (Nórsko)">
Olaf II. (Nórsko)

Svätý Olaf II. Tučný ("Olav II Digre") alebo Olaf Svätý (Haraldsson) alebo svätý Olaf (* 995, Ringerike – † 29. júl 1030, Bitka pri Stiklestade) bol nórsky kráľ z dynastie Hårfagre, vládnuci v rokoch 1015 – 1028. Do nórskych dejín vstúpil aj pod menom "Olaf Svätý".
Oslobodil Nórsko spod nadvlády Dánska. Veľmi sa zaslúžil o pokresťančovanie Nórska a Islandu. Keď sa pokúšal zvýšiť kráľovskú moc, došlo v krajine k vzburám a Olaf musel utiecť do Ruska. Dánsko to využilo a krajinu opäť obsadilo.
Uctievanie.
Rímske martyrológium uvádza spomienku na tohto panovníka na 29. júl.

</doc>
<doc id="33623" url="https://sk.wikipedia.org/wiki?curid=33623" title="Olav Haraldsson">
Olav Haraldsson



</doc>
<doc id="33625" url="https://sk.wikipedia.org/wiki?curid=33625" title="Juliusz Słowacki">
Juliusz Słowacki

Juliusz Słowacki (* 4. september 1809, Krzemieniec, Ukrajina - † 3. apríl 1849, Paríž, Francúzsko) bol poľský romantický básnik a dramatik.
Po prvých lyrickoepických básňach a intímnej lyrike sa stal básnikom revolučného hnutia za národné oslobodenie Poľska (dramatická báseň Kordian). Utrpeniu poľských emigrantov, ku ktorým sám patril, venoval biblicky ladenú básnickú prózu: Anhelli. Námety z poľských dejín a mytológie spracoval v drámach: "Balladyna", "Lilla Weneda" a eposoch: "Beniowski", "Kráľ Duch".

</doc>
<doc id="33626" url="https://sk.wikipedia.org/wiki?curid=33626" title="Juraj Herz">
Juraj Herz

Juraj Herz (* 4. september 1934, Kežmarok – † 8. apríl 2018, Praha) bol slovenský režisér a herec žijúci v Česku.
Herz pochádzal zo židovskej rodiny, ktorá ako mnohé iné v Kežmarku počas 2. svetovej vojny formálne konvertovala a dala sa pokrstiť evanjelickým farárom, aby predišla deportáciám. Samotný Herz bol pokrstený roku 1943, neskôr bol ateista. 
Napriek tomu asi pol roka pred ukončením vojny bol spolu s rodičmi deportovaný do koncentračného tábora v Ravensbrücku, neskôr po rozdelení bol umiestnený do konca vojny v Sachsenhausene. 
Študoval fotografiu na Umelecko-priemyselnej škole v Bratislave a neskôr réžiu a bábkoherectvo na DAMU v Prahe. V rokoch 1960 – 1961 pôsobil ako herec a režisér v pražskom divadle Semafor. Od roku 1961 bol asistentom réžie a neskôr režisérom na Barrandove v Prahe. Po odchode do Nemecka v roku 1987 nakrúcal najmä pre televíziu. Za televízny film "Sladké hry minulého leta" podľa poviedky G. de Maupassanta získal Zlatú nymfu v Monte Carle. V roku 2013 ho Medzinárodný filmový festival ART FILM FEST v Trenčianskych Tepliciach a Trenčíne ocenil cenou Zlatá kamera. 
Bol členom Európskej filmovej akadémie. 20. októbra 2009 mu pri príležitosti 740. výročia udelenia mestských práv a pri príležitosti životného jubilea bolo udelené čestné občianstvo mesta Kežmarok. 
Na filmoch spolupracoval s kameramanmi ako Stanislav Milota, Jozef Šimončič alebo Jiří Macháně. Dobre sa pozná a spolupracoval aj s výtvarníkom a režisérom Janom Švankmajerom.
Jeho dielo bolo ovplyvnené predovšetkým De Sicovym filmom "Zlodeji bicyklov" a Felliniho "8 a pol". Radí sa k českej novej vlne a vyznačuje sa prvkami hororu, špecifického humoru a erotiky. Medzi jeho najznámejšie filmy patrí na Oscara navrhnutá hororová komédia "Spalovač mrtvol", televízny film "Sladké hry minulého leta", za ktorý získal Zlatú nymfu a Grand Prix na MTF Monte Carlo, dráma "Petrolejové lampy", ktorá bola uvedená na FF v Cannes, rozprávka "Panna a netvor" alebo prvý český horor "Upír z Feratu". Za svoje celoživotné dielo si prevzal v roku 2009 Českého leva. V roku 2010 dostal na festivale v Karlových Varoch Kryštálový glóbus za dlhoročný umelecký prínos k svetovej kinematografii. V roku 2017 ho prezident Slovenskej republiky Andrej Kiska vyznamenal Radom Bieleho dvojkríža II. triedy za dlhoročné mimoriadne zásluhy v oblasti kultúry, filmového umenia a za mimoriadne šírenie dobrého mena Slovenskej republiky v zahraničí.
Zomrel 8. apríla 2018 v Prahe.
Životopis.
Detstvo na Slovensku a koncentračný tábor.
Jeho rodičia boli židovského pôvodu, ale v roku 1943 sa nechali zo strachu pred transportom pokrstiť. Rodina sa pred transportom skrývala v nemeckej dedine Eisdorf (teraz Žakovce), nezištne ich u seba nechali nemeckí sedliaci. Potom sa k Herzovcom dostala správa, že už sa nemajú čoho obávať a tak sa vrátili domov, do Kežmarku. Tam ich okamžite zatkli Hlinkovi gardisti a nasledoval transport do koncentračného tábora. Pôvodne bola celá rodina v Ravensbrücku, neskôr ich rozdelili. Celá rodina prežila, matku oslobodili Briti, otca Američania a Juraja, ktorý bol medzitým presunutý do Sachsenhausenu, Rusi. Keď sa Herzovci po vojne vrátili, Eisdorf už neexistoval a všetci Nemci boli presunutí.
Zážitky z koncentračného tábora pre neho znamenali akýsi predel, ktorý prehlušil všetky jeho spomienky z detstva. On sám hovorí, že potom už nebol dieťa. „V Kežmarku bolo jediné kino a mňa do neho púšťali pokojne na mládeži neprístupné filmy. Ako jediného. Pred vchodom stál policajt a keď sa ho ostatné deti pýtali, ako to, že mňa pustia a ich nie, povedal: Herz môže, ten už všetko prežil.“
Vzdelanie.
Vyštudoval umelecko-priemyslovú školu v Bratislave v odbore fotografia. Úspešne zložil v roku 1954 skúšky na herectvo na VŠMU, ale rektor Janko Borodáč mu oznámil, že ho nemôžu prijať kvôli jeho zovňajšku, vďaka ktorému by vo vtedajšom hereckom repertoáre nemal čo hrať. Potom sa prihlásil do Prahy na DAMU na odbor réžie a bábkoherectva, kde ho prijali do ročníka s Janom Švankmajerom, s ktorým po vojne krátko robil experimentálne divadlo v Semafore. Herecky debutoval vo filmu Zbyňka Brynycha "Každá koruna dobrá;" režisér si pri natáčaní všimol jeho záujem a ponúkol mu miesto asistenta réžie, kde Herz strávil dva roky prácou na filmoch "Transport z raja" a "Neschovávajte sa, keď prší". Ďalšie dva roky pracoval ako pomocný režisér pre Kadára na filmoch "Obžalovaný" a "Obchod na korze". Taktiež Kadárov príhovor na Barrandove mu pomohol natočiť jeho prvý film "Zberné surovosti".
60. roky.
Prvú ponuku na samostatnú réžiu dostal v polovici 60. rokov od Jaromila Jireša, ktorý ho prizval k nakrúcaniu poviedkového filmu "Perličky na dne" podľa poviedok pre film novo-objaveného Bohumila Hrabala, na ktorom sa mali podieľať jednotlivými krátkymi filmami režiséri tzv. českej novej vlny, absolventi FAMU. Už od počiatku sa potýkal s problémami; okrem Jireša a Schorma ho všetci absolventi prestížnej FAMU prehliadali, Kadár sa za neho musel zaručiť a Herz si musel zohnať svojho kameramana, kým mohol začať natáčať vlastnú poviedku, ktorú nazval Zberné surovosti. Vzhľadom na to, že spolupráca s ním i s Bohumilom Hrabalom bola považovaná za prínosnú, začal rokovať o natočení filmu podľa novely Ostře sledované vlaky, ale z toho nakoniec zišlo.
Zberné surovosti prekročili stopáž 30 minút, preto boli, podobne ako poviedka Ivana Passera, premietané samostatne (pred nemeckou detektívkou). Paradoxne ju tak videlo zrejme viac divákov, pretože "Perličky na dne" nemali vysokú návštevnosť.
Svoj prvý celovečerný film "Znamenie raka" natočil na motívy knihy "Posledná večera" (1966) zdravotnej sestry a spisovateľky Hany Bělohradskej. Kniha z prostredia nemocnice rozpráva okrem iného o lekároch alkoholikoch, protekčne dosadených komunistami do nadriadených funkcií a senilných profesoroch, ktorí určujú politiku kliniky. Natáčanie filmu takmer skončilo katastrofou. Predstaviteľ hlavnej role skončil pred postprodukciou na protialkoholickej liečebni a postsynchrónny dabing robil Jiří Sovák. Lekári boli rozhorčení postavou nekvalifikovaného lekára komunistu (Ilja Prachař) a proti filmu protestovali. Zákazu filmu zabránil Dr. Charvát, vplyvný riaditeľ zariadenia, kde sa natáčalo, ktorý aj napriek svojim výhradám, že film ukazuje veci, ktoré by pacienti nemali vidieť, film podporil ako podarené umelecké dielo. Na výslednom zostrihu filmu sa tiež nepriaznivo podpísala schvaľovacia komisia, ktorá vyžadovala vystrihnúť väčšinu scén so sexuálnym podtextom. V roku 1968 natočil v Taliansku vystrihnuté scény znova za peniaze talianskeho producenta, ale nedostal príležitosť konečný strih dokončiť. Finálnu verziu filmu nikdy nevidel.
Na "Znamenie raka" naviazal hudobnou komédiou "Kulhavý ďábel" o rok neskôr, kde si napísal titulnú rolu diabla Asmodeja. Film opäť poznamenala schvaľovacia komisia. Scenár bol tak pozmenený, že ho ani nechcel natočiť, ale produkcia ho k tomu prinútila.
"Spalovač mrtvol".
Svoj asi najznámejší film, "Spalovač mrtvol", natočil podľa rovnomennej novely Ladislava Fuksa, na ktorej ho zaujal hlavne názov, menej potom obsah. Preto dva roky s Fuksom pracoval na pozmenenom scenári. Počas príprav, natáčania i dokončovania filmu mal po prvýkrát za svoju kariéru úplne voľné ruky a film tak natočil podľa svojich predstáv ako hororovú komédiu.
„Jediný film, ktorý je taký, aký som ho chcel, je "Spalovač mrtvol", s výnimkou jednej scény. Film pôvodne končí záberom na hlavnú postavu, ktorá sa stáva spaľovačom pre Stranu – nikdy som sa nezmienil, že ide o nacistickú stranu, vždy to bola proste iba Strana. Potom prišla ruská okupácia a my sme spravili ďalší koniec: dvaja zamestnanci krematória sedia v kaviarni v Reprezentačnom dome a za oknom prechádzajú ruské okupačné tanky. Zamestnanci hovoria o pánovi Kopfrkinglovi, bol to tak milý pán, čo sa s ním stalo? Ďalší záber ukazuje Múzeum v troskách. Veľké okno odráža smutné tváre ľudí po zničení Múzea a medzi nimi je späť pán Kopfrkingl a usmieva sa. Natočili sme to a premietli riaditeľovi Barrandova v roku 1969, ktorý bol proti a nariadil vystrihnutie. Netuším, kam sa sekvencia podela; možno ju riaditeľ spálil, pretože sa bál následkov.“
Film putoval pár týždňov po svojom uvedení do trezoru. „A zrazu získal na strašidelnej aktuálnosti, pretože bol o konformistovi. Po auguste sa najžiadanejšími typmi stali práve konformisti. Zrazu bol zúfalo aktuálny: o ľuďoch, ktorí sa otáčali. Preto ho zakázali.“
S Fuksom pripravili ďalšie dva scenáre podľa kníh, "Příběh kriminálního rady", pre ktorý plánoval obsadiť do rolí otca a syna opäť Rudolfa Hrušínskeho a jeho syna Jana. Ďalší scenár bol založený na novele "Myši Natálie Mooshabrovej". Komunisti ale ďalšiu spoluprácu Herza so spisovateľom zakázali.
Normalizácia.
Po "Spaľovačovi", v dobe nastupujúcej normalizácie, bol v zlej situácii. Dostal ponuku natáčať na Slovensku televízny film "Sladké hry minulého leta". Opäť prišli problémy. Pri natáčaní sa stretával s faktom, že väčšina obsadených hercov boli alkoholici. Potom film vyhral v Monte Carle cenu Grand Prix pre najlepšieho režiséra a kameramana Doda Šimončiča, čo priamo pre neho osobne znamenalo odmenu 10 000 švajčiarskych frankov. Lenže Československá televízia od neho túto peňažnú odmenu vysúdila.
Potom mu bolo na Barrandove umožnené natočiť apolitický film "Petrolejové lampy" podľa rovnomenného románu Jaroslava Havlíčka. Napriek tomu sa pri schvaľovaní hotového filmu vystrihla scéna, kde Štěpa ťahá na chrbte svojho ťažko chorého otca potom, čo nedokázal spáchať samovraždu. Ústrednému dramaturgovi Ludvíkovi Tomanovi sa totiž zdalo, že postavy spolu súložia. Do titulnej role obsadil Ivu Janžurovú, ktorú považoval za najlepšiu českú herečku a poznal ju zo "Znamenia raka".
Po "Petrolejových lampách" sa rozhodol natočiť film na motívy románu "Jessie a Morgiana" Alexandra Grina. Grinov príbeh hovorí o dvoch sestrách, jednej dobrej a druhej zlej, ale on sám rozšíril dej tak, že sa jedna zo sestier uprostred filmu prebudí a zistí, že žiadnu sestru nemá a nikdy nemala. Schvaľovacia komisia proti tejto verzii jednej schizofrénnej osoby zakročila a scenár k filmu "Morgiana" musel dejovo zodpovedať predlohe. Natáčanie bolo obtiažne a jemu sa výsledný film nepáčil. Využil ho hlavne ako príležitosť skúšať filmové triky v scénach, kde sa stretávajú obe sestry. Za film bol však odmenený cenou Zlatý Hugo v Chicagu a od režimu neumožnením ďalšieho natáčania filmov, pretože sa kritikom zdal príliš sadomasochistický, morbídny a strašidelný. Dva roky pracoval v Československej televízii a znovu mohol začať točiť film až potom, čo sa ruská delegácia v Prahe po premietaní "Morgiany" o nej vyjadrila pochvalne.
Zrušenie zákazu filmovania pre neho znamenalo podmienku – môže ako režisér pracovať, pokiaľ natočí film z prostredia robotníckej triedy. V roku 1974 tento problém vyriešil sfilmovaním knihy "Inventura u Svetlušiek" autorky Jaromíry Kolárovej pod názvom "Holky z porcelánu". Ani tento film nebol bez problémov. Pri schvaľovacom procese mu komisia vynadala, že z príslušníčok robotníckej triedy urobil prostitútky a ďalšiu spoluprácu s Kolárovou mu komunisti zakázali. Návštevnosť "Holek z porcelánu" však bola výborná a tak bol vzatý na milosť a smel opäť točiť bezkonfliktné filmy: rozprávky, komédie.
Predchádzajúcim filmom objavil mladú herečku Dagmar Veškrnovú. Obľúbil si ju a obsadil ju do svojej novej kriminálnej komédie "Holka na zabití". Ich ďalšia spolupráca, pripravovaný projekt „Automatická holka“, už ale nevyšiel, pretože prišiel ďalší zákaz filmovať.
K ďalšej práci sa dostal, keď v roku 1976 prijal ponúknutý scenár pre film "Den pro mou lásku", ktorý už šesť režisérov odmietlo, pretože bol zlý.
Aby sa vyhol filmovaniu politicky motivovaných filmov, natočil dve rozprávky. Ponúkli mu scenár k novej verzii filmu "Kráska a zvíře", ktorý chcel robiť kvôli príležitosti využiť hororové scény. Film si premenoval na "Panna a netvor", aby tým zdôraznil odklon od nevinne rozprávkovej predlohy. Rozpočet bol vysoký, preto ďalšiu rozprávku "Deviate srdce" natočil v rovnakých kulisách. Obidva filmy sa točili striedavo, natáčanie oboch trvalo 90 dní medzi rokmi 1978 a 1979.
Komédiu "Buldoci a čerešne" natočil z existenčných dôvodov, plat radového režiséra tretej kategórie na Barrandove totiž nepostačoval na obživu rodiny. Mal síce pravidelný plat, aj keď netočil, ale pre rodinu to nestačilo. O nafilmovanie ho požiadal bývalý minister vnútra. Minister umožnil natáčať v Holandsku, Rakúsku a Taliansku. Hrala v ňom väčšina českých komediálnych hercov, ako bol Šimek, Sobota alebo Bohdalová. Na druhej strane pri natáčaní tragicky zomrel herec Jiří Hrzán. Na vyznení filmu sa podpísal zlý scenár.
Spisovateľ Josef Nesvadba mu ponúkol na sfilmovanie svoju poviedku „Upír LTD“, podľa ktorej v roku 1981 vznikol prvý hororový film "Upír z Feratu". Názov odkazoval k slávnemu expresionistickému filmu "Upír Nosferatu". Na výsledku sa opäť podpísalo vystrihnutie radu drastických scén komunistickou cenzúrou.
V roku 1984 natočil film "Straka v hrsti". Pôvodne scenár napísal vtedy zakázaný autor Antonín Přidal. Schválenie scenára i následné filmovanie šlo hladko, dokonca mohol režisér operovať s rozpočtom okolo 20 miliónov, pričom potreboval 4. Potom, čo vyšlo najavo, že nejde o ďalšiu stredovekú rozprávku, ale o veľmi ťažko stráviteľnú štylizovanú stredovekú satiru, film mal problémy už pri postprodukcii. Potom bol okamžite umiestnený na 13 rokov do trezoru. 
Zákaz filmu bol pre neho poslednou kvapkou. Rozhodol sa, že odíde z krajiny. Opäť ho postihol zákaz natáčať filmy, ale medzitým dostal zo Slovenska ponuku natočiť komédiu "Sladké starosti". Tá sa následne stala vôbec najznámejšou slovenskou komédiou.
Zastihla ma noc.
Herz narazil na scenár Jaromíry Kolárovej, s ktorou mal zakázané spolupracovať. Zaujalo ho jedno slovo – Ravensbrück. Tam bol nacistický koncentračný tábor, v ktorom bol on sám v detskom veku internovaný, preto začal vyvíjať snahu o natočenie filmu práve o tejto tematike. Musel presvedčiť riaditeľa Barrandova a režisérov, ktorí už boli pre film vybraní – Jireša a Balíka. Scenár opisoval osud komunistky Jožky Jabůrkovej, ale on sám scenár prepísal tak, že skôr než osud Jabůrkovej pripomínal osud Mileny Jesenskej a podľa tohoto scenára film "Zastihla ma noc" tiež natočil. Film si vydobyl značný úspech dokonca i na Západe. Tiež z neho o desať rokov neskôr okopíroval Steven Spielberg scénu do svojho "Schindlerovho zoznamu" s ženami idúcimi do spŕch a obávajúcimi sa, že ide o plynovú komoru.
V tejto dobe sa už začal pripravovať na emigráciu do Západného Nemecka. Musel ešte natočiť koprodukčnú rozprávku "Galoše šťastia". Pri natáčaní sa zoznámil so svojou druhou ženou Terezou Pokornou. Povedal jej, že chce emigrovať. Pre peniaze natočil televízny seriál, pretože nevedel, aké to bude v Nemecku.
Kariéra v Nemecku.
S Nemcami už pred emigráciou spolupracoval. Začali robiť v slovenskej koprodukcii na rozprávkach a na neho sa obrátili, aby natočil Andersenove Galoše šťastia. Emigroval v roku 1987. Jeho pôsobenie na Západe, na rozdiel od jeho československých diel, už nijak vody nerozvírilo. Natočil tu napr. dve epizódy zo seriálu o Maigretovi ("Maigret a hlava muža" – 1994, "Maigret stavia pascu" – 1995), niekoľko ďalších televíznych filmov, rozprávky "Hlúpa Augustína", "Žabí kráľ" (na ktorej spolupracoval s Janom Švankmajerom) a koprodukčnú rozprávku s Českom "Cisárove nové šaty".
Návrat do Česka.
Po "Cisárových nových šatách" mu v Nemecku ponúkol český producent Karel Dirka adaptáciu knihy "Pasáž" autora Karla Pecka. Problém bol nájsť dobrý scenár; najskôr sa príbeh pokúšal adaptovať nemecký scenárista, ale výsledok sa mu nepozdával, tak sa scenár pokúsil napísať Lubor Dohnal, ale ani tomu sa nedarilo. Celý tento proces trval dva roky a producent to vzdal. Potom stretol francúzskeho producenta, pre ktorého režíroval epizódy zo seriálu Maigret. A ten mu ponúkol na sfilmovanie tú istú knihu. Najskôr ju odmietol, ale nakoniec sa nechal presvedčiť. Pokúšal sa pracovať s francúzskym scenáristom a zobrať film ako príbeh v kafkovskom štýle bez politického vyznenia knihy. Nakoniec sa rozhodol napísať scenár sám, čo bol jeho prvý vlastný scenár. Sám označuje "Pasáž" a "Spaľovača mŕtvol" ako jediné dva filmy v kariére, pri ktorých mu do natáčania a postprodukcie nikto nezasahoval.
V Česku bol ohlas negatívny, film bol uvádzaný, navyše vďaka zlému distribútorovi v kinách len týždeň. Inde vo svete zaznamenal pozitívne ohlasy. Preto dostával ponuky na ďalšie projekty vo Francúzsku a Litve. Premiéra "Pasáže" viedla k usporiadaniu retrospektív jeho kariéry. Spätný záujem o jeho staršie filmy viedli k nárastu medzinárodnej obľúbenosti "Spalovača mrtvol", ktorý sa stal vo Francúzsku dokonca druhým najnavštevovanejším filmom roku.
Aj napriek tomu sa odmlčal a ďalšiu ponuku na film prijal až v roku 2008. Išlo o horor podľa scenára Martina Němca pôvodne nazvaný "Tma", ale počas natáčania premenovaný na "T. M. A.". Zameriava sa na dvojicu, ktorá sa presťahovala do opusteného domu, a hrá v ňom dôležitú rolu vysporiadanie sa so zločinmi spáchanými Nemcami počas druhej svetovej vojny. Po jeho dokončení plynule prešiel na dotočenie filmu "Habermannův mlyn", ktorý zachytáva Nemcov pred, počas a po druhej svetovej vojne.

</doc>
<doc id="33628" url="https://sk.wikipedia.org/wiki?curid=33628" title="Olaf II. Svätý">
Olaf II. Svätý



</doc>
<doc id="33629" url="https://sk.wikipedia.org/wiki?curid=33629" title="Olav II Digre">
Olav II Digre



</doc>
<doc id="33630" url="https://sk.wikipedia.org/wiki?curid=33630" title="Stanisław Sosabowski">
Stanisław Sosabowski

Generálmajor Stanisław Franciszek Sosabowski (* 8. máj 1892, Stanisławów, Halič, dnešná Ukrajina – † 25. september 1967, Hillingdon, Spojené kráľovstvo) bol poľský generál z 2. svetovej vojny a veliteľ 1. poľskej slobodnej výsadkovej brigády.
Život.
Detstvo a mladosť.
Narodil sa 8. mája 1892 v meste Stanisławów v rodine železničiara. Študoval na gymnáziu a roku 1910 bol prijatý na štúdium ekonómie na Univerzite v Krakove. Po smrti otca sa však jeho rodina dostala do finančnej tiesne a tak bol nútený zanechať štúdium a vrátiť sa do Stanisławówa. Tam sa stal členom polovojenskej skautskej organizácie a čoskoro sa vypracoval na jej popredné posty v oblasti.
Raná kariéra v armáde.
V roku 1913 bol povolaný do rakúsko-uhorskej armády, kde bol v hodnosti desiatnika zaradený do 58. pešieho pluku. Počas prvej svetovej vojny bojoval na východnom fronte proti ruským vojskám v bitkách o Rzeszów, Dukelský priesmyk a Gorlice. Za svoje činy bol odmenený viacerými medailami a bol povýšený na poručíka. V roku 1915 bol v bojoch ťažko zranený a stiahnutý z frontu.
V novembri 1918, po obnovení poľskej samostatnosti sa Sosabowski dobrovoľne prihlásil do novej poľskej armády, avšak jeho zranenia ešte neboli doliečené a vylučovali jeho frontovú službu, preto pracoval v štábe na ministerstve vojny vo Varšave. Počas Poľsko-sovietskej vojny bol Sosabowski povýšený na majora a roku 1922 začal študovať na vyššej vojenskej škole vo Varšave. Po jej skončení pracoval v poľskom generálnom štábe a neskôr od roku 1928 velil 75. pešiemu, neskôr 3. podhalanskému streleckému pluku. Od roku 1930 bol profesorom logistiky na jeho alma mater. V roku 1937 bol povýšený na plukovníka a poverený velením 9. legionárskemu pluku v meste Zamość v juhovýchodnom Poľsku. V januári 1939 sa stal veliteľom prestížneho Varšavského 21. pešieho „pluku detí Varšavy“.
Druhá svetová vojna.
V dôsledku mobilizácie v roku 1939 sa táto jednotka stala súčasťou 8. pešej divízie Teodora Furgalského a premiestnila sa z Varšavy do Ciechanówa, kde mala tvoriť zálohu Modlinskej armády. 21. pluk sa od 2. septembra účastnil bojov o Mławu a ako jedinému z divízie sa podarilo prežiť nemecký útok a organizovane sa stiahnuť k Varšave, kde bol v nasledujúcich bojoch pomerne úspešný a spôsobil Nemcom ťažké straty. Následne bola jednotka pod Sosabowského velením poverená obranou Grochówa, ktorú úspešne realizovala až do kapitulácie Varšavy. Počas týchto bojov bol Sosabowski vyznamenaný najvyšším poľským vyznamenaním Virtuti Militari. Po porážke Poľska bol nakrátko vojnovým zajatcom, no z tábora v Żyrardówe utiekol a cez Maďarsko a Rumunsko sa dostal do Francúzska, kde bol odhodlaný ďalej pokračovať v boji proti fašizmu. Poľské vojsko vo Francúzsku však nedostalo potrebnú podporu a väčšina jeho príslušníkov nebola vôbec ozbrojená, bolo pre to nútené ustupovať až na pobrežie Atlantického oceánu, odkiaľ sa aspoň jeho časť dostala do Británie.
Vo Veľkej Británii sa tiež formovalo Poľské vojsko. Sosabowski prišiel po krátkom čase s nápadom zorganizovať výsadkovú brigádu a v 49 rokoch absolvoval v plnej miere ťažký výsadkársky výcvik. V októbri 1942 bola 1. poľská slobodná výsadková brigáda pripravená k boju. V septembri 1943 ho generál Frederick Browning vyzval aby jednotku doplnil ďalšími poľskými a britskými vojakmi a vytvoril tak divíziu. Sosabowski však odmietol. Napriek tomu bol 15. júna 1944 povýšený na brigádneho generála. Pri vytváraní jednotky však niekedy jednal s tými, ktorí s ním nesúhlasili, veľmi impulzívne a hrubo, čím si medzi ostatnými dôstojníkmi nezískal veľa sympatií. Toto jeho správanie sa mu síce pri vedení bojových akcií či vytváraní brigády mohlo hodiť, no v neskoršom období len zhoršovalo jeho vzťahy s nadriadenými a viedlo k ďalším problémom.
Keď sa v auguste 1944 začalo Varšavské povstanie bola jednotka plne pripravená na výsadok do oblasti aby pomohla ťažko skúšanej Armii Krajowej. To však nebolo možné, pretože západní spojenci nedisponovali lietadlami s dostatočným doletom, ktoré by boli schopné jednotku prepraviť do Varšavy a Sovietsky zväz odmietol použitie svojich letísk pre pristátie britských lietadiel. V poľskom exilovom vojsku vtedy nakrátko zavládla veľká dezilúzia a úpadok morálky. 1. poľská slobodná výsadková brigáda sa však mala čoskoro účastniť iných bojov. Počas bojov vo Varšave bol jeho syn Stanisław ranený a prišiel o zrak.
17. septembra 1944 sa v Holandsku začala operácia Market Garden. Poľská brigáda nasledovala svojich britských a amerických kolegov a 19. septembra bola vysadená menšia časť jednotky spolu so Sosabowským. Zvyšok ju mal kvôli zlému počasiu nasledovať až 21. septembra. Výsadok pri Drieli však nedopadol podľa predstáv veliteľov. Jednotka sa dostala pod paľbu nemeckého protilietadlového delostrelectva a navyše bola v dôsledku chýb R.A.F. vysadená príliš ďaleko od Britov, ktorých mala podporovať a prišla o väčšinu zásob. Sosabowského vojaci podnikli niekoľko pokusov prekročiť Rýn a pomôcť ťažko skúšanej 1. výsadkovej divízii, ale celkovo sa to podarilo iba asi 230 mužom (pri dvoch pokusoch). V neskoršej fáze bitky kryli poľskí výsadkári ústup zvyškov britského výsadku. Sosabowski v ťažkých bojoch stratil asi 40% svojich mužov. Po skončení bojov, ho kvôli nezhodám s britskými nadriadenými, bol poľský generálny štáb nútený na nátlak spojencov odvolať z funkcie. Stal sa akýsi obetný baránok, napriek tomu, že počas bojov neurobil žiadnu chybu a samotná jednotka ukázala veľké odhodlanie a statočnosť.
Povojnové obdobie.
Čoskoro po vojne presťahoval svoju manželku a syna z Poľska do Británie. Onedlho na to v septembri 1946 ho poľskí komunisti pozbavili štátneho občianstva a už sa nikdy do svojej vlasti nevrátil. Usadil sa v západnom Londýne a až do svojej smrti 25. september 1967 pracoval ako robotník. V roku 1969 boli jeho telesné pozostatky prevezené do Varšavy, kde bol pochovaný na vojenskom cintoríne.
Externé odkazy.
Stručne o Stanisławovi Sosabowskom

</doc>
<doc id="33631" url="https://sk.wikipedia.org/wiki?curid=33631" title="Laco Novomeský">
Laco Novomeský

Laco Novomeský (vlastným menom Ladislav Novomeský) (* 27. december 1904, Budapešť – † 4. september 1976, Bratislava) bol slovenský komunistický politik, ľavicový intelektuál. Bol členom redakcie časopisu DAV, v ktorom pôsobil od jeho počiatkov ako básnik, redaktor, novinár, publicista. Písal aj pod pseudonymami: A. Krištof, Andrej Ogrod, Pavel Havran, Brkoslav, Gama, Gamma, n.gorod, N.Gorod, Pavel Hronec, Vacek, Xenon.
Život.
Pochádzal z rodiny krajčíra Samuela Novomeského a Irmy rod. Príkopovej. Rodičia sa presťahovali zo Senice do Budapešti, kde sa narodil aj začal chodiť školy. Po roku 1919 sa presťahovali nazad a v štúdiu pokračoval v Senici a na učiteľskom ústave v Modre, kde v roku 1923 zmaturoval. Začal pôsobiť ako učiteľ a zároveň sa ako externý poslucháč zapísal na Filozofickú fakultu Univerzity Komenského, kde ho zaujala literárna a politická činnosť. V roku 1925 vstúpil do Komunistickej strany, zanechal štúdium aj učiteľstvo, odišiel do Ostravy, kde sa stal redaktorom komunistických novín Pravda. Do roku 1924 to bola Pravda chudoby a bola vydávaná vo Vrútkach. V roku 1924 bola redakcia presťahovaná do Ostravy a riadil ju Klement Gottwald. S príchodom Novomeského v roku 1925 získala Pravda status ústredného tlačového orgánu KSČ sa Slovensku. Je uvádzaný ako zakladateľ DAV, čo bola prvá skupina slovenských ľavicovo orientovaných vzdelancov (voľné združenie študentov-socialistov zo Slovenska) založená v Prahe v roku 1922. Novomeský s týmito pražskými intelektuálmi začal spolupracovať prostredníctvom vtedajšieho redaktora komunistickej tlače Klementa Gottwalda začiatkom roku 1924.
Od roku 1929 pracoval v redakcii Rudého práva v Prahe. Zároveň prispieval do ďalších českých a slovenských komunisticky orientovaných periodík. Počas občianskej vojny v Španielsku urobil reportáž z Valencie, Barcelony a Madridu.
Pokiaľ Gottwaldovi prischol prívlastok „"profesionálny revolucionár"“, ktorý sa uvádzal aj v jeho oficiálnych životopisoch, Novomeskému napriek tomu, že sa podobne od svojich 21 rokov živil „revolúciou“ prischol v pražskom prostredí imidž podľa Petra Bílého „kaviarenského komunistu“ alebo podľa Zola Mikeša „salónneho komunistu“.
V Prahe sa hlásil k slovenskej avantgardnej ľavicovej skupine davistov, združených okolo DAV, ktorý vychádzal do roku 1937. V roku 1939 sa presťahoval na Slovensko – do Bratislavy, kde napriek zákazu pokračoval v komunistickej činnosti. V auguste 1943 sa spolu so svojim mladším priateľom Gustávom Husákom stal členom V. ilegálneho vedenia KSS, ktoré viedol Karol Šmidke. Bol jedným z popredných organizátorov SNP. Bol spoluzakladateľ a podpredseda povstaleckej SNR v Banskej Bystrici (1944). Po vojne bol členom predsedníctva ÚV KSS, povereník pre školstvo a osvetu (19451950).
Na zjazde KSS v roku 1950 obvinený z tzv. buržoázneho nacionalizmu a 6. februára 1951 bol spolu s Husákom zatknutý. V roku 1954 bol odsúdený na 10 rokov väzenia v inscenovanom procese s rozvratnou skupinou buržoáznych nacionalistov. „Priznal sa“, pretože podľa vlastných slov, neznášal fackovanie. V tomto čase nemohol publikovať. Vo väzení napísal 4 000 básni na tabakové papieriky ale väčšinu z nich vyfajčil. 22. decembra 1955 bol prepustený na podmienku.
Zolo Mikeš (Aktuality.sk) Novomeského obviňuje, že osobne svedčil v inom procese (proces s vedením protištátneho sprisahaneckého centra na čele s Rudolfom Slánským) proti svojmu priateľovi Clementisovi a tým prispel k jeho odsúdeniu na trest smrti. Mikeš uvádza, že zo svojej zbabelosti sa dokonca potom snažil urobiť ešte aj cnosť.
Do roku 1962 pracoval v Památníku národního písemnictví v Prahe. V roku 1963 ho plne rehabilitovali na základe rozhodnutia Barnabitskej komisie. Presťahoval sa do Bratislavy, kde pracoval v Ústave slovenskej literatúry SAV. Po sovietskej okupácii 21. augusta 1968 sa stal opäť členom Predsedníctva Ústredného výboru KSS, v tom istom roku aj predsedom Matice slovenskej. V roku 1970 sa vzdal funkcie v ÚV KSS a krátko na to vážne ochorel. V júli 1970 ho mozgová mŕtvica úplné vyradila zo spoločenského života. Názory sa preto rôznia, či aspoň spočiatku prispel k tzv. husákovskej „normalizácii“ na kultúrnom aj politickom poli alebo sa vôbec nestal „normalizačným politikom“.
Po dlhšej chorobe L. Novomeský zomrel 4. septembra 1976 v Bratislave. Po jeho smrti bol vyhlásený štátny smútok a jeho štátny pohreb bol odvysielaný v televízii. Bol spoplnený a jeho urna je umiestnená na cintoríne Bratislava – Lamač 5 sektor, chodník 2, číslo 845.
Bol ženatý s Karlou Marešovou a ich dcérou je Ing. Elena Bútorová-Novomeská, ktorá v 50. rokoch vyrastala ako „dcéra zradcu“ a jej možnosti štúdia boli obmedzené, napriek tomu vyštudovala chémiu.
Tvorba.
Prvé básne publikoval časopisecky (Vatra, Svojeť, Nový rod a i.). V tvorbe sa od začiatku stotožnil s proletárskou literatúrou. Svojim dielom ovplyvnil medzivojnový a povojnový vývin poézie na Slovensku. V 30. a 40. rokoch obohatil svoje básnické dielo o prvky poetizmu a symbolizmu. Okrem vlastnej básnickej tvorby sa venoval aj prekladom z ruskej literatúry (Boris Pasternak) a publicistike.
Ukážka z tvorby (Nedeľa).
Dobré je niekedy navštíviť minulosť,
čo tvár má mŕtvu a nemú,
a pri tej mŕtvote riecť si:
i to bola, to bola krása.
Pamiatky.
Sú po ňom pomenované školy (Senica, Košice, Bratislava), ulice, časopisy, ceny či občianske združenia.
V Senici bolo Múzeum L. Novomeského. V roku 2003 budova stratila charakter múzea, zostala v nej vo vstupných priestoroch len expozícia venovaná Novomeského. V roku 2008 kúpilo mesto Senica budovu od Trnavského samosprávneho kraja a od apríla 2011 ju prenajalo Centru voľného času.
V roku 2024 odhalili bustu Ladislava Novomeského v Aleji národných dejateľov pri budove Matice slovenskej v Martine predstavitelia Matice slovenskej, Inštitútu ASA, Spoločnosti Ladislava Novomeského, Spolku slovenských spisovateľov, Klubu Nového Slova a Slovenského zväzu protifašistických bojovníkov. Podujatia sa zúčastnil minister zahraničných vecí Juraj Blanár, europoslanci a predstavitelia kultúrnych inštitúcií. Autorom busty je Peter Valach. V roku 2025 vyšla z akcií kniha "Novomeský &amp; Horváth": "Velikáni literatúry a politiky, zo Senice do sveta."""

</doc>
<doc id="33632" url="https://sk.wikipedia.org/wiki?curid=33632" title="Stanislaw Sosabowski">
Stanislaw Sosabowski



</doc>
<doc id="33633" url="https://sk.wikipedia.org/wiki?curid=33633" title="Ondrej Lenárd">
Ondrej Lenárd

Ondrej Lenárd (* 9. september 1942, Krompachy) je slovenský dirigent. 
V roku 1964 absolvoval štúdium dirigovania na VŠMU v Bratislave. V rokoch 1962 – 1969 bol zbormajstrom opery SND v Bratislave, od roku 1970 dirigentom (od 1977 šéfdirigentom) Symfonického orchestra Čs. rozhlasu v Bratislave, v rokoch 1984 – 1986 aj orchestra opery SND.
V rokoch 19912001 bol šéfdirigentom Slovenskej filharmónie, od roku 1995 jej hudobným riaditeľom.
Vyniká predovšetkým ako interpret hudby 19. a 20. storočia.
Ocenenia.
V októbri 1998 mu Vladimír Mečiar (vykonávajúci prezidentské právomoci) prepožičal štátne vyznamenanie Rad Ľudovíta Štúra I. triedy. V roku 1999 získal Krištáľové krídlo.

</doc>
<doc id="33634" url="https://sk.wikipedia.org/wiki?curid=33634" title="Olav II. Svätý">
Olav II. Svätý



</doc>
<doc id="33635" url="https://sk.wikipedia.org/wiki?curid=33635" title="Svätý Olaf">
Svätý Olaf



</doc>
<doc id="33636" url="https://sk.wikipedia.org/wiki?curid=33636" title="Stanisław Lem">
Stanisław Lem

Stanisław Herman Lem (* 12. september 1921 – † 27. marec 2006) bol poľský filozof a spisovateľ sci-fi literatúry, futurológ, prekladaný do 41 jazykov. 
Od lyrickej poézie a realistickej prózy sa jeho dielo prenieslo k filozoficky a vedecky orientovanej fantastike, zameranej na problematiku poznania a komunikácie a na základné otázky ľudskej existencie. 
Písal aj televízne a divadelné hry, eseje, odborné štúdie a publicistiku. Psychologické romány: Astronauti, K mrakom Magellanovým, Invázia z Aldebaranu, Solaris, Príbehy pilota Pirxa, Lov, Pánov hlas a i. Teoretické práce: Summa technologiae, Fantastyka i futurologia.
Životopis.
Stanislaw Lem sa narodil v roku 1921 v poľskom Ľvove (dnešná Ukrajina). Bol synom Sabiny Wollerovej a Samuela Lema, zámožného otorinolaryngológa, bývalého lekára rakúsko-uhorskej armády. Hoci bol jeho otec židovského pôvodu, Lem bol vychovaný ako katolík. Neskôr sa však sám považoval za ateistu. Po sovietskej okupácii východného Poľska nemohol kvôli svojmu „buržoáznemu pôvodu“ študovať na Polytechnickej univerzite, tak ako pôvodne chcel, a len vďaka otcovým konexiám bol roku 1940 prijatý na štúdium medicíny na Ľvovskú univerzitu. Druhú svetovú vojnu a nacistickú okupáciu prežil vďaka falošným dokumentom, živil sa ako zvárač a automobilový mechanik. V roku 1946 bolo vtedajšie východné Poľsko zabraté Sovietskym zväzom a rodina bola presídlená do Krakova kde na otcovo naliehanie Lem začal študovať na Jagelovskej univerzite. Štúdiá zámerne nezavŕšil skúškami, aby nebol nútený stať sa vojenským lekárom. Začal pracovať ako výskumný asistent v akademickej inštitúcii Konwersatorium naukoznawcze a vo voľnom čase písať poviedky.
Lem debutoval v roku 1946 ako básnik. V tom istom roku vyšiel jeho prvý vedecko-fantastický román "Człowiek z Marsa" (Človek z Marsu) na pokračovanie v časopise Nowy Świat Przygód. Medzi rokmi 1947 a 1950, kým pokračoval v práci vedeckého asistenta, publikoval básne, poviedky a vedecké eseje. V ére stalinizmu však všetky publikované práce museli byť schválené komunistickým režimom. V roku 1948 Lem dokončil čiastočne autobiografický román "Szpital przemienienia", ktorý však nebol vydaný až do roku 1955, dokedy doplnil ďalšie kapitoly v duchu socialistického realizmu. V roku 1951 mu vyšla prvá kniha, "Astronauci" (slov. "Astronauti"), ktorá mala mať podobu SF románu pre mládež a Lem v nej bol nútený odkazovať na ‚veľkolepú komunistickú budúcnosť‘. Neskôr tento román sám kritizoval (ako aj rad ďalších svojich raných, ideologicky ovplyvnených prác, ako napr. "Obłok Magellana" (slov. "Denník z vesmíru")) ako simplistický, jeho vydanie ho však presvedčilo, aby sa stal profesionálnym spisovateľom.
Obdobie destalinizácie prinieslo do Poľska so sebou väčšiu slobodu slova. Lem sa presadil ako vážený a uznávaný autor science-fiction a v nasledujúcich 12 rokoch napísal 17 kníh vysokej kvality. Jeho knihy sa hojne prekladali. V roku 1957 vydal prvú nebeletristickú, filozofickú knihu "Dialogi" ("Dialógy"). "Dialogi" a "Summa Technologiae" (1964) sú dva jeho najslávnejšie filozofické texty. Summa je pozoruhodná ako jedinečná analýza nadchádzajúceho sociálneho, kybernetického a biologického pokroku. Lem tu diskutuje o dôsledkoch technológií, ktoré boli v tom čase úplnou fantastikou, ale časom nadobúdajú dôležitosť – ako napr. virtuálna realita a nanotechnológia. V ďalších desaťročiach publikoval veľa kníh, ako vedecko-fantastických tak aj filozoficko-futurologických, hoci od osemdesiatych rokov sa venoval viac filozofickým prácam a esejam.
Medzinárodne (mimo krajín východného bloku) ho po prvý raz preslávila "Kyberiáda" ("Cyberiada", 1965), séria humorných poviedok z mechanického vesmíru ovládaného robotmi. Medzi jeho najznámejšie romány patria "Solaris" (1961), "Pánov hlas" ("Głos Pana", 1983) a neskoršie "Fiasko" (1987), ktoré najsilnejšie vyjadrujú hlavnú tému jeho diela, nemožnosť pochopiť čosi skutočne cudzie, mimozemské. "Solaris" bol sfilmovaný v 1972 ruským režisérom Andrejom Tarkovským a získal Zvláštnu cenu poroty na Filmovom festivale v Cannes v 1972. V roku 2002 Steven Soderbergh režíroval hollywoodsky remake v hlavnej úlohe s Georgeom Clooneym.
Jeho diela mu priniesli uznanie aj na Západe a v roku 1973 mu bolo udelené čestné členstvo Science Fiction Writers of America (SFWA). Lem spočiatku tvoril v izolácii od anglo-americkej SF a keď sa s ňou neskôr zoznámil, sklamalo ho, že bola podľa jeho názoru povrchná, nedomyslená, zle napísaná a zameraná na zábavu a zarábanie peňazí, a nevenovala sa skúmaniu nových myšlienok a nových literárnych foriem. Toto viedlo k jeho roztržke s SFWA a keď mu bolo ponúknuté riadne členstvo, odmietol.
Neskôr sa stal veľmi kritickým k vedeckej fantastike všeobecne a sám sa vydelil zo žánru, tvrdiac, že jeho rané diela mohli byť SF, ale tie neskoršie patria skôr k mainstreamu.
V roku 1982, po vyhlásení výnimočného stavu v Poľsku, sa Lem presťahoval do Západného Berlína, kde sa stal členom Ústavu pre pokročilý výskum (Wissenschaftskolleg zu Berlin). Neskôr sa usadil vo Viedni. Do Poľska sa vrátil v roku 1988.
Stanisław Lem zomrel v Krakove 27 marca 2006 vo veku 84 rokov na chorobu srdca.
Témy.
V Lemovej tvorbe sa opakuje niekoľko hlavných špecifických tém, ale jeho beletristické dielo sa často delí na dve hlavné skupiny. Do prvej patrí tradičnejšia vedecká fantastika s jej špekuláciami o technickom pokroku, cestách do kozmu a cudzích svetoch, ako Eden (1959), Návrat z hviezd (1961), Solaris (1961), Nepremožiteľný (1964), Pánov hlas (1968), Príbehy pilota Pirxa (1968). Druhú skupinu tvoria jeho alegorické príbehy, bájky a rozprávky, a bizarné príbehy, ako napr. príbehy Ijona Tichého, Denník nájdený vo vani (1961) a Kyberiáda (1965).
Jednou z jeho primárnych tém bolo jeho presvedčenie o nemožnosti komunikácie medzi ľuďmi a zásadne cudzími mimozemskými civilizáciami. Jeho mimozemšťania sú často pre ľudskú myseľ nepochopiteľní, nech už je to roj mechanického hmyzu (v "Nepremožiteľnom") a živý oceán (v "Solarise"), alebo nepochopiteľne organizované spoločnosti ľuďom podobnejších bytostí vo Fiasku a Edene, ktoré popisujú neúspešné pokusy o nadviazanie kontaktu. V knihe "Návrat z hviezd" sleduje autor bolestné prispôsobovanie sa astronauta radikálne zmenenej ľudskej spoločnosti potom, čo strávil 100 rokov vo vesmíre. V novele Pánov hlas sa naplno prejavuje Lemov skepticizmus vo vzťahu k schopnosti ľudskej inteligencie dešifrovať a pochopiť údajnú správu z vesmíru.
Lem často používa ostrú satiru a prenikavý zmysel pre humor ako napríklad vo "Futurologickom kongrese" a "Denníku nájdenom vo vani", ako aj v alegorických cykloch o neohrozenom cestovateľovi, kozmickom barónovi Prášilovi, Ijonovi Tichom a o robotických konštruktoroch Trurlovi a Klapauciusovi, hrdinoch Kyberiády. Jeho štýl sa tu prirovnáva ku Kurtovi Vonnegutovi alebo Franzovi Kafkovi.
Jeho humoristické texty prekypujú mnohovýznamovou komikou, neuveriteľne vynaliezavými slovnými hračkami, pod hravým povrchom však ukrývajú hlboké myšlienky.
Populárnou postavou je aj jeho kozmický pilot Pirx, ne-hrdina cyklu poviedok a noviel s konvenčnejším SF základom. Pirx nie je žiadny fyzický ani mentálny superman, práve naopak, je to normálny človek, ktorý sa z rôznych problémov najčastejšie dostáva použitím zdravého rozumu a vlastnej ľudskosti aj so všetkými jej nedostatkami, ako napríklad v novele Pojednávanie, ktorá bola sfilmovaná v poľsko-sovietskej koprodukcii ako Skúška pilota Pirxa v réžii Mareka Piestraka.
Filmové and televízne adaptácie.
Lem bol známy kritickým prístupom k filmom natočeným podľa jeho kníh, vrátane slávneho Tarkovského "Solarisu".

</doc>
<doc id="33637" url="https://sk.wikipedia.org/wiki?curid=33637" title="Oľga Borodáčová">
Oľga Borodáčová

Oľga Borodáčová, rod. Országhová (* 16. december 1899, Martin-Záturčie – † 13. september 1986, Bratislava) bola slovenská herečka, manželka režiséra Janka Borodáča.
Herectvo študovala v Prahe (1920 - 1921) a takmer celý život, s výnimkou dvoch rokov začiatkom 20. rokov a 8-ročného pobytu v Košiciach (1945 - 1953), bola až do dôchodku (1978) členkou činohry SND v Bratislave. Vytvorila veľké postavy slovenskej a ruskej klasickej tvorby: Maru v Tajovského Ženskom zákone, Máliku v Stodolovej Maríne Havranovej, Evu v Stodolovej Bačovej žene o kráľovnú Tamaru vo Hviezdoslavovej tragédii Herodes a Herodias. V rokoch 1928 - 1942 vyučovala na Hudobnej a dramatickej akadémii v Bratislave. Hrala v 7 dlhometrážnych filmoch.
V roku 1955 dostala titul zaslúžilá umelkyňa a v roku 1961 titul národná umelkyňa.

</doc>
<doc id="33638" url="https://sk.wikipedia.org/wiki?curid=33638" title="Emil Boleslav Lukáč">
Emil Boleslav Lukáč

Emil Boleslav Lukáč (* 1. november 1900, Hodruša-Hámre – † 14. september 1979, Bratislava) bol slovenský básnik, prekladateľ, evanjelický kňaz a učiteľ; výrazný predstaviteľ básnického neosymbolizmu.
Životopis.
Študoval v Strhároch, v rokoch 1906 – 1910 v Hodruši, v rokoch 1910 – 1918 na lýceu v Banskej Štiavnici, neskôr pokračoval v rokoch 1918 – 1922 na Evanjelickej bohosloveckej fakulte a Filozofickej fakulte Univerzity Komenského v Bratislave a v rokoch 1922 – 1924 študoval protestantské bohoslovie a filozofickú fakultu v Paríži. V roku 1928 sa venoval štúdiu evanjelickej teológie na fakulte v Lipsku, až napokon v roku 1934 získal doktorát z filozofie.
Ako kňaz pôsobil len krátko, keď bol v rokoch 1922 – 1924 kaplánom vo viacerých slovenských mestách (Martin, Modra, Brezno). V roku 1924 pôsobil ako generálny tajomník evanjelickej a. v. cirkvi na Slovensku pre odbor mládeže, v rokoch 1926 – 1933 bol učiteľom slovenského jazyka na Hudobnej a dramatickej akadémii, v rokoch 1933 – 1947 bol profesorom na Dievčenskom reformovanom gymnáziu. V predvojnovom období začal byť tiež politicky činný. V rokoch 1936 – 1939 bol poslancom Národného zhromaždenia v Prahe, v období Slovenského štátu bol poslancom Slovenského snemu, v rokoch 1947 – 1950 pracoval na Povereníctve školstva a osvety. V rokoch 1950 – 1955 pôsobil v Literárnom múzeu Janka Jesenského a v rokoch 1955 – 1966 bol korektorom v Západoslovenských tlačiarňach. Potom sa venoval výhradne literárnej činnosti.
Okrem bežných povolaní bol celý život činný tiež v oblasti literatúry. V roku 1924 sa stal zakladateľom Spolku slovenských spisovateľov, kde bol neskôr v rokoch 1933 – 1938 tiež tajomníkom. V roku 1940 založil časopis Tvorba, ktorý aj do roku 1944 viedol. K časopisu sa vrátil v rokoch 1948 – 1950, kedy preň pracoval ako redaktor, no nebolo to jeho jediné pôsobenie v literárnej redakcii. Ako redaktor pracoval vo viacerých časopisoch: v roku 1920 to boli Národné noviny, v rokoch 1924 – 1934 redigoval časopis Nový rod, v roku 1928 redigoval časopis Mladé Slovensko, neskôr to boli časopisy LUK, Slovenské smery a iné. 
Tvorba.
Prvé verše začal písať už počas štúdií v Bratislave. V tomto období napísal prvé verše, ale tiež prekladal z francúzskej moderny (Charles Baudelaire) a maďarskej (Endre Ady) poézie, neskôr sa venoval tiež prekladom z nemeckej, orientálnej, ruskej a anglickej literatúry. Okrem prekladom a vlastnej tvorby sa tiež venoval posudzovaniu, opravovaniu a korigovaniu tvorby mladších slovenských spisovateľov, pričom často publikoval mnohé ich prvotiny.
Okrem písania poézie sa venoval i publicistike, kde uverejňoval svoje drobné články, komentáre, recenzie, ale i rozsiahlejšie state a štúdie z oblasti literatúry, sociálnej sféry, či k filozoficko-náboženskej a politickej problematike. 
Neosymbolizmus
Ako nemanželské dieťa sa vedel vciťovať do bôľov a smútkov iných ľudí, preto mu ostal najbližší symbolizmus a najbezpečnejšou istotou mu bol domov. Svojou tvorbou sa stal vedúcim predstaviteľom neosymbolizmu v slovenskej medzivojnovej poézii. Nadväzuje na tradície symbolizmu a sprostredkúva tak skôr pesimizmus, smútok, melanchóliu a tragiku. Autor sa vyznačuje prvkami relfexie, hĺbavosti, meditácie a uvažovania. Bol ovplyvnený hlbokým kresťanským presvedčením. Využíva paradoxy, kontrast a protiklasy. Vplyv na jeho tvorbu malo aj priateľstvo so slovenským spisovateľom Vladimírom Royom; zo starších autorov ho ovplyvnila tvorba najmä Pavla O. Hviezdoslava či Martina Rázusa.
___________________
V roku 1936 sa stal organizátorom I. kongresu slovenských spisovateľov v Trenčianskych Tepliciach. Po roku 1948 padol do nemilosti a do poézie sa vrátil až v polovici 60. rokov. Napriek tomu mu bol v roku 1976 udelený titul zaslúžilý umelec.
Tri obelisky /Rázus, Lukáč, Rúfus/je názov dokumentárneho filmu STV Bratislava o tvorbe troch významných slovenských spisovateľov /scenár Miloš Kovačka, réžia Fedor Bartko, 1999/.

</doc>
<doc id="33639" url="https://sk.wikipedia.org/wiki?curid=33639" title="Wilhelm Steinitz">
Wilhelm Steinitz

Wilhelm Steinitz (* 17. máj 1836, Praha – † 12. august 1900, New York, New York, USA) bol rakúsky šachista židovského pôvodu, zakladateľ moderného šachu a prvý majster sveta v šachu (1886 - 1894).
Životopis.
Narodil sa v Prahe do rodiny chudobného obchodníka. Počas života žil postupne v Čechách, v Rakúsku, v Anglicku, v USA, krátko aj v Rusku.
V roku 1866 porazil v zápase hranom na 8 výhier nemeckého majstra Adolfa Anderssena 8:6 (=0) a odvtedy bol považovaný za najsilnejšieho šachistu sveta. Svoje postavenie potvrdil víťazstvami na turnajoch v Londýne 1872, vo Viedni 1873 a výhrami v zápasoch s viacerými silnými hráčmi tej doby. Okrem toho bol ešte 2. v Baden-Badene 1870 a 3. v Paríži 1867.
V roku 1874 sa na niekoľko rokov vytratil zo šachových turnajov a venoval sa publicistickej činnosti. Vo svojich novinových článkoch kritizoval vtedajšie "romantické" poňatie šachu, ktoré sa vyznačovalo ostrou a útočnou hrou, bez ohľadu na materiálne straty a bezpečnosť. Postupne vypracoval zásady pozičného manévrovania, hry v obrane a útočenia, až po dôkladnej príprave. V tom čase však Steinitzov „ťažkopádny“ šach nezískal veľkú popularitu a výrazne sa začal presadzovať až koncom 19. storočia.
Na turnaje sa Steinitz vracia v roku 1882. Vo Viedni sa delil o 1. miesto s Poliakom Szymonom Winawerom. Jeho postavenie najlepšieho šachistu sveta sa otriaslo na turnaji v Londýne 1883. Skončil tam druhý, ale za víťazom Johannesom Zukertortom – veľkým prívržencom "romantického" šachu – zaostal až o 3 body. Steinitz vyzval Zukertorta na zápas a navrhol, aby to bol zápas o titul "majstra sveta v šachu".
Prvý zápas o titul majstra sveta sa hral v USA v roku 1886. Podľa pravidiel zápas vyhral ten hráč, ktorý vyhrá 10 partii (remízy sa nepočítali). Ak by však zápas dospel do stavu 8:8, bol by vyhlásený za nerozhodný a hral by sa nový zápas.
Zápas sa začal výhrou Steinitza, ale potom vyhral Zukertort štyri partie za sebou a získal náskok. Výhrou v 11. partii sa však znovu ujal vedenia Steinitz a už oň neprišiel. Ešte po 15. partii viedol Steinitz iba o bod, v závere zápasu však nasadil mohutný finiš a z posledných piatich partií štyri vyhral. Celkovým výsledkom 10:5 (5 partií sa skončilo nerozhodne) sa stal Wilhelm Steinitz prvým majstrom sveta v šachu.
Po prvýkrát Steinitz obhajoval svoj titul v roku 1889 v Havane. Jeho súperom bol ruský veľmajster Michail Čigorin. Hralo sa na 20 partii. Steinitz zvíťazil v pomere 10½:6½(10:6, =1), keď sa znovu presadil výborným finišom.
Na prelome rokov 1890 a 1891 bol Steinitzovým súperom Angličan maďarského pôvodu Isidor Gunsberg. Bol to hráč, ktorý sa už vo svojej hre snažil uplatňovať Steinitzove princípy. Zápas, ktorý sa hral v New Yorku vyhral Steinitz 10½:8½(6:4, =9).
V roku 1892 obhajoval majster sveta svoj titul opäť proti Čigorinovi. Hralo sa v Havane na 10 vyhratých partií. Ak by sa zápas dostal do stavu 9:9, bol by vyhlásený za nerozhodný a hralo by sa „predĺženie“ na tri vyhraté partie, čo sa aj takmer stalo.
Zápas bol veľmi dramatický, obaja súperi sa niekoľkokrát vystriedali vo vedení. Po 22. partii viedol Steinitz 9:8(=5). V 23. partii mal Čigorin biele a pustil sa ostro do útoku. Steinitz chybne zakombinoval a stratil figúru. Rozhodujúce postavenie tejto partie zachytáva diagram.
Biely má rozhodujúcu prevahu. Po správnom ťahu 32. Vxb7 by biely zrejme vyhral a vyrovnal by na 9:9. Čigorin však zahral 32. Sb4?? a po 32. ... Vxh2+ sa vzdal(33. Kg1 Vdg2#). Steinitz vyhral 10. partiu a zápas sa skončil výsledkom 10:8(=5).
V roku 1894 bol súperom majstra sveta Emanuel Lasker. Hralo sa v USA a v Kanade na 10 vyhratých partií. Steinitz, ktorý mal už 58 rokov zápas prehral v pomere 5:10(=4). Podľa pravidiel mal v prípade prehry Steinitz právo na odvetný zápas. Tento zápas sa hral v Moskve na prelome rokov 1896 a 1897. Lasker zápas suverénne vyhral 10:2(=5).
V posledných rokoch života trpel Steinitz vážnymi zdravotnými problémami. Napriek tomu stále štartoval na turnajoch a dosahoval solídne výsledky. V Hastingse 1895 skončil v najsilnejšej konkurencii 5, v Petrohrade 1895/1896 bol 2., v Norimbergu 1896 bol 6., vo Viedni 1898 bol 4 a v Kolíne nad Rýnom 1898 skončil 5. Posledný turnaj absolvoval v Londýne v roku 1899 a po prvýkrát vo svojej kariére nezískal nijakú cenu (skončil 11.).
Wilhelm Steinitz zomrel v New Yorku 12. augusta 1900.
Zrejme svoju najslávnejšiu partiu zohral Steinitz na turnaji v Hastingse v roku 1895.
Steinitz – Bardeleben
Čierny mohol vyrovnať hru ťahom Kf7!.
Zdalo by sa, že prehra bieleho je neodvratná. Teraz hrozí 23. ... Vc1+ s matom, aj 23. ... Dxg4. Steinitz to však spočítal dobre.
Ešte mohlo nasledovať 25. ... Kg8 26. Vg7+ Kh8 27. Dh4+ Kxg7 28. Dh7+ Kf8 29. Dh8+ Ke7 30. Dg7+ Ke8 31. Dg8+ Ke7 32. Df7+ Kd8 33. Df8+ De8 34. Jf7+ Kd7 35. Dd6#

</doc>
<doc id="33641" url="https://sk.wikipedia.org/wiki?curid=33641" title="Emanuel Lasker">
Emanuel Lasker

Emanuel Lasker (* 24. december 1868, Barlinek, Prusko (dnes Barlinek v Poľsku) – † 11. január 1941, New York, USA) bol nemecký šachista, matematik a filozof židovského pôvodu, 2. majster sveta v šachu (18941921). Bol najdlhším nositeľom tohto titulu.
Životopis.
Pochádzal z chudobnej rodiny. Šach sa naučil hrať, keď mal 12 rokov. V mladosti sa však oveľa viac, ako šachu, venoval matematike.
Po prvýkrát sa na významnejšom šachovom podujatí zúčastnil v roku 1889, na B-turnaji vo Wrocławi skončil 1. V tom istom roku obsadil 2. miesto na turnaji v Amsterdame. V roku 1893 pricestoval do USA s úmyslom zohrať zápas o titul majstra sveta s Wilhelmom Steinitzom. Na slabšie obsadenom turnaji v New Yorku suverénne zvíťazil (vyhral všetky partie) a vyzval Steinitza na zápas.
Zápas o majstra sveta sa uskutočnil v USA a Kanade v roku 1894. Hralo sa na 10 vyhratých partií a Steinitz mal v prípade prehry nárok na odvetný zápas. Začiatok zápasu bol vyrovnaný. Lasker sa dvakrát ujal vedenia, ale Steinitz hneď v ďalšej partii vyrovnal, dve partie sa skončili remízou. Už 7. partia pravdepodobne rozhodla o výsledku zápasu. Lasker hrajúci bielymi kameňmi sa dostal do prehratého postavenia, ale Steinitz túto partiu pokazil a prehral. Lasker vyhral aj ďalšie štyri partie a Steinitz sa už nedokázal zmobilizovať. Zápas sa skončil Laskerovým víťazstvom v pomere 10:5(=4).
V prvých rokoch po získaní titulu musel nový majster sveta dokazovať, že si titul zaslúži. Viacerí šachisti poukazovali na to, že Lasker ešte nedosiahol veľké úspechy na turnajoch a zápas so Steinitzom vyhral hlavne preto, lebo bol o 32 rokov mladší. Na turnaji v Hastingse 1895, na ktorom sa zišla kompletná svetová špička skončil majster sveta tretí, čo sa považovalo za neúspech. Potom však prišli výborné výsledky. Turnaj v Petrohrade 1895/96 vyhral s dvojbodovým náskokom pred Steinitzom a ďalšie víťazstvo dosiahol na turnaji v Norimbergu 1896.
Odvetný zápas medzi Laskerom a Steinitzom sa konal koncom roku 1896 v Moskve. Lenže starý a chorý Steinitz už pre majstra sveta nemohol znamenať ťažkú prekážku. Lasker zápas vyhral 10:2(=5). Týmito výsledkami si nový majster sveta upevnil prvenstvo vo svetovom šachu.
Po tomto zápase sa Lasker znovu začal venovať štúdiám matematiky a filozofie. V roku 1902 získal doktorát na univerzite v Erlangene, v roku 1907 vyšla jeho prvá filozofická kniha. Okrem toho pôsobil aj ako novinár - štyri roky vydával vlastný šachový časopis.
Na šachových turnajoch sa objavoval iba sporadicky. V roku 1899 vyhral turnaj v Londýne, keď získal priepastný 4½ bodový náskok. O rok neskôr presvedčivo vyhral turnaj v Paríži. Zápasu o titul Majstra sveta sa však vyhýbal, za čo si vyslúžil značnú kritiku. Väčšinou kládol na potenciálnych súperov ťažké - hlavne finančné - požiadavky.
Až v roku 1907 - 11 rokov od predchádzajúceho zápasu - sa o titul hralo znova. Laskerovým súperom bol Američan Frank James Marshall, ktorý na turnaji v Cambridge Springs v roku 1904 predstihol Laskera o dva body. Marshall bol úspešný na turnajoch, ale jeho výsledky v zápasoch boli obvykle slabé. Zápas sa hral v USA na osem výhier. Lasker vyhral Suverénne 8:0(=7).
V roku 1908 sa uskutočnil niekoľko rokov odkladaný zápas Lasker - Siegbert Tarrasch. Tarrasch bol na prelome 19. a 20. storočia jedným z najlepších šachistov, ale v roku 1908 už jeho výkonnosť značne poklesla. Zápas sa hral v Düsseldorfe a Mníchove opäť na osem výhier. Lasker zvíťazil 8:3(=5).
V roku 1909 hral Lasker po dlhšom čase na veľkom turnaji. V Petrohrade sa s ním delil o 1. miesto Poliak Akiba Rubinstein. Ich vzájomná partia sa skončila výhrou Rubinsteina a Lasker dostihol svojho súpera až výhrou v poslednom kole.
V tom istom roku majster sveta znovu obhajoval titul. Jeho súperom bol Francúz poľského pôvodu David Janowski. Janowski nebol pre Laskera príliš silný súper, ale oproti iným mal výhodu v tom, že mal za sebou bohatého mecenáša, ktorý dokázal zabezpečiť finančné prostriedky. Zápas sa hral v Paríži a niekedy sa ako zápas o titul MS spochybňuje. Hralo sa iba na 10 partii a Lasker vyhral jasne 8:2(7:1, =2). V roku 1910 to Janowski skúsil znovu - tentoraz v zápase na 8 výhier - a utrpel ešte ťažšiu prehru v pomere 0:8(=3). Hralo sa v Berlíne.
V roku 1910 sa hral ešte jeden - podstatne dramatickejší - zápas o titul majstra sveta. Laskerovým súperom bol Rakúšan Carl Schlechter. Bol to hráč, ktorý preferoval pozičný šach, hrajúci výborne v obrane. Pôvodne sa malo hrať na 30 partií, s tým, že nerozhodný výsledok stačí majstrovi sveta na udržanie titulu. Kvôli obligátnym finančným problémom sa nakoniec hralo iba na 10 partií. Polovica sa hrala vo Viedni, druhá polovica v Berlíne.
Prvé štyri partie sa skončili remízou (štvrtá po chybe majstra sveta, ktorý pokazil vyhraté postavenie). V piatej partii stál Lasker opäť na výhru. V koncovke ťažkých figúr musel Schlechter odovzdať dvoch pešiakov, Lasker však v časovej tiesni urobil chybu a dostal mat. Nasledovali štyri remízy. V 9. partii stál Lasker znovu jasne na výhru, po jeho hrubej chybe však Schlechter udržal remízu. Posledná partia bola najdramatickejšia v celom zápase. Najskôr získal prevahu Lasker, nepokračoval však presne a postupne sa karta obrátila a Schlechter sa dostal do vyhratého postavenia. V rozhodujúcej chvíli sa nechal Schlechter zlákať na chybnú kombináciu, vzápätí ešte nevyužil šancu na remízu a Lasker partiu po 71-ťahovom boji vyhral. Výsledkom 5:5(1:1, =8) si Lasker udržal titul.
Pred 1. svetovou vojnou Lasker vyhral ešte turnaj v Petrohrade 1914.
V roku 1911 vyzval majstra sveta na zápas o titul kubánsky šachista José Raúl Capablanca. Capablanca však musel veľmi dlho čakať. Zápas sa uskutočnil v Havane až v roku 1921. Hralo sa na 30 partií, ale po 14. partii za stavu 9:5(4:0, =10) pre Capablancu sa Lasker zo zdravotných dôvodov vzdal.
Po strate titulu majstra sveta dosiahol Lasker - napriek pokročilému veku - ešte niekoľko dobrých turnajových výsledkov. Vyhral turnaje v Moravskej Ostrave 1923 a v New Yorku 1924 (s 1½ bodovým náskokom pred Capablancom). V Moskve 1925 bol 2. znovu pred Capablancom. V Zurichu 1934 skončil piaty, V Moskve 1935 3.(bez prehry), v Moskve 1936 bol 6. a v Nottinghame 1936 sa v silnej konkurencii delil o 7.-8. miesto.
V roku 1933 emigroval z Nemecka. Od roku 1935 žil v Sovietskom zväze, v roku 1938 sa presťahoval do USA. Zomrel 11. januára 1941 v New Yorku.
Šachová štúdia.
Emanuel Lasker bol prvý šachista, ktorý kládol dôraz na psychologickú stránku šachu. Preňho bola šachová partia bojom dvoch osobností. U svojich súperov si všímal ich silné aj slabé stránky a ich štýl hry. Často sa stávalo, že sa v partii zámerne dostával do objektívne horšieho postavenia, ktoré však súperovi nemuselo vyhovovať. Keď takúto partiu potom vyhral, hovorilo sa o "veľkom šťastí". V tomto smere ďaleko predbehol dobu.
Jeho schopnosť odhadnúť stav súpera dokumentuje táto partia.
V tejto partii potreboval Lasker vyhrať, aby Capablancu dostihol. Jeho súperovi stačila remíza a obsadil by v turnaji 1. miesto. Laskerovi bolo jasné, že Capablanca, ktorý bol známy tým, že rád hral jednoduché pozície, bude hrať na remízu. Táto pozícia je pre čierneho značne zákerná. Má na c-stĺpci "dvojpešiaka", čo môže byť v koncovke nevýhoda. Náhradou pre čierneho je dvojica strelcov. Dvojica strelcov je útočný potenciál, čierny mohol získať remízu aktívnou hrou. Najčastejšie sa v tejto pozícii hráva Sd7 a O-O-O. Potom môže čierny postupom pešiakov na c5 a f5 získať priestor pre svoje figúry. Laskerova kalkulácia vyšla. Capablanca pokračoval v pasívnej hre, čo bolo v rozpore s charakterom tejto pozície a túto partiu prehral.

</doc>
<doc id="33643" url="https://sk.wikipedia.org/wiki?curid=33643" title="Jozef Kuchár (spevák)">
Jozef Kuchár (spevák)

Jozef Kuchár (* 15. september 1928, Bernolákovo – † 23. január 2009, Bratislava) bol slovenský spevák (barytonista) a herec.
V rokoch 1947 – 48 pôsobil v košickej opere, v rokoch 1948 – 1950 v opere SND v Bratislave, v rokoch 1950 – 1954 v českých činoherných divadlách (Hořovice, Teplice) a v r. 1955 – 1991 bol sólistom spevohry Novej scény v Bratislave. Uplatnil sa v klasických operetách, muzikáloch i hudobných komédiách: "Poľská krv", "Cigánsky barón", "My Fair Lady", "Loď komediantov" a i. V rokoch 1955 – 1965 interpret populárnych piesní (najmä Gejzu Dusíka) a piesní z operiet v slovenskom rozhlase. V Opuse vydal profilovú platňu "Moje najmilšie" (1982).
V roku 1979 dostal titul zaslúžilý umelec.

</doc>
<doc id="33646" url="https://sk.wikipedia.org/wiki?curid=33646" title="Kamil Peteraj">
Kamil Peteraj

Kamil Peteraj (* 18. september 1945, Bratislava) je slovenský básnik a textár, dramaturg a scenárista.
Životopis.
Kamil Peteraj v roku 1964 absolvoval štúdium hry na husliach na Konzervatóriu v Bratislave a v roku 1970 ukončil štúdium divadelnej dramaturgie na VŠMU. 
V rokoch 19701979 bol Kamil Peteraj dramaturgom spevohry Novej scény v Bratislave, od roku 1980 je v slobodnom povolaní. V rokoch 19911995 bol kreatívnym riaditeľom medzinárodnej reklamnej agentúry GGK, od roku 1995 do roku 2005 kreatívnym riaditeľom agentúry ROKO. 
Kamil Peteraj je ženatý a má dvoch synov, obaja žijú v Bratislave.
Tvorba.
Básnické diela.
Prvú báseň Kamil Peteraj uverejnil v roku 1964 v časopise "Slovenské pohľady". Hneď v roku 1965 debutoval zbierkou "Sad zimných vtákov" a jeho kniha vyvolala rozruch. V roku 1966 Kamil Peteraj vydal zbierku "Čas violy", v roku 1968 to bola kniha "Kráľovná noci". K niektorým posledným vydaným dielam Kamila Peteraja patria publikácie "Milujte sa s láskou" (2014), "S tebou a bez teba" (2015), či zbierka básní, textov, sentencií a bonmotov "Stále ťa mať", ktorá vyšla v roku 2019. Spolu s výtvarným umelcom, Martinom Augustínom, je Kamil Peteraj spoluautorom exkluzívnych publikácií: "Toto je moja reč", či "Texty v obrazoch, obrazy v textoch", ktoré sa stretli s mimoriadnym ohlasom verejnosti. 
Vo svojej literárnej tvorbe Kamil Peteraj prešiel veľkým vývojom od prírodnej k filozofickej a občianskej lyrike. Charakteristickým znakom jeho prvých zbierok je nepravidelný voľný verš a voľná strofická výstavba. Jeho neskoršie básne obsahujú nové tematické okruhy a zovretejší tvar. Zbierka "Lipohrádok" je jedinečná v slovenskej povojnovej poézii vďaka tomu, že originálnym spôsobom spracúva krásu a podnety prírodného sveta. V tvorbe, datovanej od konca 70. rokov, si viac než prírodu všíma človeka modernej civilizácie, mapuje najmä problematiku medziľudských vzťahov a pocity odcudzenosti súčasníka. Jeho poézia spája osobné a nadosobné, časové a nadčasové prvky (1991). 
Kamil Peteraj patrí medzi najpredávanejších slovenských básnikov. Jeho básne sú preložené do viacerých jazykov. 
Textár piesní.
Kamil Peteraj je tiež jedným z najpopulárnejších textárov slovenskej populárnej hudby a spolu s Borisom Filanom je považovaný za zakladateľa modernej slovenskej textovej tvorby. Jeho texty sa vyznačujú kultivovaným lyrizmom, hravosťou a komunikatívnosťou. Texty piesní začal písať na podnet Mariána Vargu, ktorý bol v tom čase členom skupiny Prúdy. Prvé dva texty napísal už v roku 1968. Sú na prvom albume skupiny Prúdy "Zvoňte, zvonky". Boli to skladby „Jesenné litánie“ a „Dám ti lampu“. 
Kamil Peteraj spolupracuje s úspešnými spevákmi a skladateľmi: Pavol Hammel, Marián Varga, Miroslav Žbirka, Marika Gombitová, Robo Grigorov, Laco Lučenič, Kristina Peláková a i.. Jeho texty piesní „Balada o poľných vtákoch“, „Biely kvet“, „Medulienka“, „Úsmev“, „V slepých uličkách“ a mnohých ďalších patria do zlatého fondu slovenskej populárnej hudby. 
Muzikálová tvorba.
Spolu s Jánom Štrasserom Kamil Peteraj napísal texty pre muzikál "Cyrano z predmestia", okrem toho je autorom textov úspešných slovenských muzikálov: "Adam Šangala","Tisícročná včela" a detského muzikálu "Šľahačková princezná." Kamil Peteraj preložil aj texty pôvodných muzikálov: "Loď komediantov", "Husári" a "Svadby z klobúka". 
Scenárista a dramaturg, tvorba pre deti.
Ako scenárista Kamil Peteraj napísal niekoľko rozhlasových a televíznych programov a bol dramaturgom niekoľkých ročníkov Bratislavskej lýry. Okrem poézie a textov piesní sa Kamil Peteraj sporadicky venoval tiež písaniu knižiek pre deti. 
Kultúrne ocenenia.
Kamil Peteraj získal viacero literárnych ocenení: medzinárodnú cenu Pen klubu, tri Zlaté a dve Platinové knihy a niekoľko ďalších ocenení za úspešné predaje kníh od vydavateľstva Ikar. 
Kamil Peteraj je od roku 2003 držiteľom Krištáľového krídla v kategórii hudba. Okrem toho má za textovú tvorbu päť zlatých, päť strieborných a tri bronzové Bratislavské lýry. V roku 2020 mal Kamil Peteraj na svojom konte celkom osemnásť Cien SOZA pre najhranejšieho autora (prvú získal v roku 1996). 

</doc>
<doc id="33648" url="https://sk.wikipedia.org/wiki?curid=33648" title="Girolamo Savonarola">
Girolamo Savonarola

Girolamo Savonarola alebo Hieronymus Savonarola, (* 21. september 1452, Ferrara, Taliansko – † 23. máj 1498, Florencia) bol taliansky náboženský a politický reformátor, dominikán. Bol známy notorickým asketizmom, ktorý sa prejavoval v spôsoboch jeho obliekania, stravovania aj v kontakte s ľuďmi. Vstúpil do dominikánskeho kláštora v Bologni a neskôr pôsobil vo Florencii, ktorá sa stala dejiskom jeho náboženskej reformy.
Začiatky pôsobenia vo Florencii.
Od roku 1481 pôsobil v dominikánskom kláštore San Marco vo Florencii a stal sa odporcom rodu Medici. Jeho kázne sa vyznačovali temperamentom, silou jazykových prostriedkov aj obrazotvornosťou. Svet aj cirkev prezentoval ako skazené, upozorňoval na nedostatky cirkevných hodnostárov a ich svetský spôsob života. Kritiku smeroval tiež k panovníckym dvorom a vládnucim predstaviteľom mesta, ktorých paláce označoval za útočisko pre kacírov a bezbožníkov. Výnimkou neboli ani predstavitelia učenej vrstvy spoločnosti, obviňovaní z napomáhania vladárom a šľachte a v potláčaní duchovného života. Florentskej spoločnosti vytýkal roztopašnosť, uvoľnené mravy, sodomiu, finančné machinácie aj prebytok nádhery a umenia. Nápravu uvoľnených mravov videl Savonarola v božom zásahu, ktorý by potrestal všetkých vyššie uvedených. Ekvivalentom božieho trestu predpovedaného dominikánskym kazateľom sa stal vpád francúzskeho vojska na Apeninský polostrov pod vedením kráľa Karola VIII., ktorého cieľom bolo získať neapolské dedičstvo.
Vytvorenie teokratického štátu.
Po vpáde Karola VIII. v roku 1494 sa vo Florencii zmocnil vlády a vytvoril teokratický štát. Prísnymi mravnostnými zákonmi chcel mesto premeniť na nový Rím. Zmena z oligarchie na teokraciu prebehla právnym spôsobom dodržiavajúc zavedenú florentskú ústavu. Nová republikánska vláda bola vytvorená na základe benátskeho vzoru. Vznikla Veľká rada ("Maggior Consiglio") pozostávajúca z niekoľkých stoviek členov so súdnou právomocou a právomocou voliť úradníkov. Z nej sa vyčlenila Malá rada ("Minor Consiglio", resp. "Ottanta") v počte asi osemdesiat členov. Signoria aj funkcia gonfaloniera ostali zachované, avšak s obmedzenou platnosťou a podliehajúc právomociam rád. Mesto označoval za Kristovu republiku, boli zničené mnohé „pohanské“ umelecké diela. Savonarolova reforma sa prejavovala vo viacerých smeroch zasahujúc nielen do cirkevných a politických otázok, ale aj do súkromia florentských občanov. Bol nariadený prísny pôst, zakázaný výstredný odev a pestré farby, šperky, peniaze a iné cennosti sa rozdávali chudobným, z kostolov a kláštorov prikázal odstrániť drahé ozdoby, svietniky, vzácne obrazy aj iluminované knihy. Za jeho pôsobenia sa vytvorili skupiny tzv. "Božích detí", ktoré prechádzali ulicami mesta spievajúc žalmy, vyberajúc almužny, ale aj vstupujúc do domovov, kde hľadali prepychové veci, zlato, obrazy, knihy, cennosti. Tieto deti boli podnecované k udávaniu všetkých nerestí, ktoré videli, alebo o ktorých počuli. Výsledkom tejto činnosti bolo zakladanie tzv. "hraníc márnosti", kde zhoreli všetky predmety považované za necudné, prepychové a z hľadiska náboženskej reformy za nepotrebné. Často išlo o vzácne obrazy súčasných maliarov, sochy, literárne diela aj predmety každodennej spotreby ako hry, kozmetika, módne doplnky, karnevalové masky a podobne.
Savonarola v tomto čase pôsobil na svojich súčasníkov príťažlivým, dokonca až inšpiratívnym dojmom. Mnoho významných osobností tej doby sa nechalo strhnúť jeho reformátorskou činnosťou a náboženským zápalom. Patrili k nim napríklad filozof a humanista Giovanni Pico della Mirandola, jeho synovec Gian Francesco, slávny lekár Antonio Benivieni a jeho bratia Dominik (teológ) a Girolamo (básnik), umelci Giovanni Della Robbia, Fra Bartolomeo aj Botticelli. Savonarolovo pôsobenie sa stalo tiež inšpiráciou a námetom pre vznik fresiek Luku Signorelliho v orvietskej katedrále. Napriek výraznému radikalizmu, náboženskému oduševneniu a plamennej inštinktívnej bezprostrednosti sa Savonarolova reforma skončila v máji 1494 neúspechom. Po odchode francúzskej armády stratil dominikánsky kazateľ svoju najvýraznejšiu podporu a musel čeliť silným nepriateľom, ktorých si vytvoril presadzovaním svojich radikálnych názorov a reformných zmien. Najvýznamnejším z jeho odporcov bol pápež Alexander VI. 
Obvinenie z kacírstva.
Počas svojho najvýznamnejšieho pôsobenia sa Savonarolova kritika často obracala k najvyššiemu cirkevnému predstaviteľovi na Petrovom stolci. Jadrom problému bol profrancúzsky postoj florentského kazateľa, ktorý v tomto postoji vytrval aj po neúspechu francúzskeho ťaženia v Itálii. Následne prejavil odpor aj voči pripojeniu sa Florencie k lige vytvorenej na polostrove, ktorej cieľom bolo bojovať proti francúzskym nárokom. Ligu tvorilo spojenectvo italských štátov s Anglickom, Španielskom a Nemeckom. Odmietnutie zo strany Florencie ligu oslabovalo a predstavovalo prekážku v pápežovej mocenskej politike. V snahe riešiť nastolenú situáciu povolal Alexander VI. Savonarolu do Ríma dekrétom vydaným dňa 21. júla 1495. Oficiálnym cieľom predvolania bolo, aby sa Savonarola zodpovedal za proroctvá, ktoré vyhlasoval za Božie zjavenia. S odvolaním na podlomené zdravie a strach z prenasledovania predvolanie odmietol, čo viedlo k ďalšiemu výnosu, ktorý mu zakazoval kázanie. Donucovacím prostriedkom sa stalo aj pápežove rozhodnutie o podriadení kláštora San Marco, kde Savonarola pôsobil, lombardskej kongregácii. Na niekoľko nasledujúcich mesiacov kázne utíchli, ale vo februári 1496 sa florentský mních v novej kázni zbavil poslušnosti voči pápežovi, s odôvodnením, že pôsobenie cirkvi je v rozpore s božími nariadeniami.
Otvorená kritika Alexandra VI., jeho vedenia cirkvi aj spôsobov v osobnom živote sa začali ostrejšie prejavovať v roku 1497. Svojimi kázňami v tom čase urazil aj tradičného podporovateľa a ochrancu dominikánskeho rádu, neapolského kardinála Carafu.
Ukážka zo Savonarolovej kázne zameranej na kritiku cirkvi:
"Pristúp hanebná cirkev, počuj, čo ti Pán hovorí: Dal som ti pekné rúcha, ale ty si s nimi konala modloslužobníctvo. Nádhernými nádobami si živila pýchu a sviatosti si znesvätila svätokupectvom. Zmyselnosť z teba urobila nehanebnú pobehlicu. Si horšia ako zviera, si odporný netvor. Kedysi si sa hanbila aspoň za svoje hriechy, ale teraz už ani to nie. Predtým nazývali kňazi svojich synov synovcami, teraz to už nie sú synovci, ale synovia, jednoducho synovia. Postavila si dom smilstva, na všetkých miestach si sa stala domom hanby. A čo robí pobehlica? Sedí na Šalamúnovom tróne a ponúka sa celému svetu. Kto má peniaze, je vítaný a môže robiť, čo sa mu páči, ale tí, čo konajú dobro, sú odohnaní. Tak si ty, predajná cirkev, pred celým svetom odhalila svoju hanbu a tvoj morový dych vystúpi k nebu. " 
7. novembra 1497 pápež definitívne zrušil samostatnosť kláštora San Marco vytvorením spoločnej kongregácie pre všetky dominikánske kláštory v oblasti Lombardie a Ríma. Kongregácia mala byť dva roky podriadená priamo neapolskému kardinálovi Carafovi. Savonarola toto rozhodnutie neuznal a otvorene hlásal, že žiadny z mníchov v kláštore nie je povinný autoritou voči Petrovmu stolcu. Alexander VI. pápežským breve z 12. mája 1497 Savonarolu exkomunikoval. 
Poprava a smrť.
25. februára nasledujúceho roku pápež pohrozil florentskému vyslancovi interdiktom, ak sa Savonarola nepodrobí jeho zákazom. Florentské úrady nakoniec zasiahli proti dominikánovi a 8. apríla 1498 ho na Kvetnú nedeľu zatkli. Pri mučení sa priznal k falošným proroctvám.
Jeho všeobecná popularita bola v tom čase oslabená viacerými faktormi. Patrili k nim napríklad neúspech znovuzískania Pisy, obavy florentských bankérov aj neúspešné a nenaplnené proroctvá. Prehnaným gestom "in extremis" sa poslednýkrát pokúsil získať späť mocenské postavenie a dôveryhodnosť. Išlo o skúšku ohňom, tzv. boží súd, na ktorú ho vyzval rád františkánov 25. marca 1498, pohoršený nenaplnenými proroctvami a kázňami. Deň skúšky bol určený na 7. apríl a Savonarolu podporovalo mnoho členov z rádu dominikánov. K najvýznamnejším patril Fra Domenico da Pescia. Na Piazza della Signoria sa zhromaždil veľký dav, avšak namiesto stredovekej skúšky sa stal svedkom verbálnych atakov medzi dvoma rádmi. Predmetom sporu bola napríklad otázka, či je možné vziať do plameňov kríž alebo hostiu ako náboženské relikvie. V závere to bol práve Savonarola, kto chcel od skúšky odstúpiť, kým františkáni boli pripravení ju naplniť. Tým v ľude prebudil nedôveru a spečatil svoj osud. 
Počas mučenia sa niekoľkokrát priznal k zločinom, z ktorých ho obviňovali a vzápätí svoje priznania odvolal. V závere bol uznaný vinným z kacírstva a odsúdený k smrti spolu so svojimi dvoma najoddanejšími žiakmi. Rím potvrdil rozsudok z Florencie, ale napriek tomu bol Savonarola po príchode vyslancov ešte raz podrobený mučeniu. Dňa 23. mája bol popravený na Piazza della Signoria za prítomnosti veľkého davu (ženám a dievčatám bol však vstup zakázaný) spolu so svojimi žiakmi Fra Domenicom a Fra Silvestrom. Troch mníchov najprv obesili a po usmrtení boli ich telá spálené na hranici. Popol následne vysypali z Ponte Vecchio do rieky Arno, aby sa nič nemohlo zachovať ako relikvia. 
Svoje vízie zanechal Savonarola v latinských spisoch: "Compendium logicum, Triumphus Crucis, De veritate prophetica".

</doc>
<doc id="33651" url="https://sk.wikipedia.org/wiki?curid=33651" title="Pavol Horov">
Pavol Horov

Pavol Horov (vl. menom Pavol Horovčák, pseudonymy Ján Onda, Pavol Horov, Peha, Péhá, PeKa, P. U. Horov, Urban Čák, Urban Horov a i.; * 25. máj 1914, Bánovce nad Ondavou – † 29. september 1975, Bratislava) bol slovenský básnik a prekladateľ.
Životopis.
Pochádzal z rodiny maloroľníka, o otca prišiel čoskoro po narodení. Vzdelanie získaval v Bánovciach nad Ondavou, v Moravanoch, v rokoch 1926 – 1934 navštevoval gymnázium v Michalovciach a napokon navštevoval v rokoch 1934 – 1935 učiteľskú akadémiu v Bratislave, kde získal kvalifikáciu na vyučovanie slovenčiny, dejepisu a geografie. Do roku 1944 pôsobil ako učiteľ, v rokoch 1945 – 1950 bol pracovníkom, neskôr v rokoch 1948 – 1950 riaditeľom Československého rozhlasu v Košiciach. Od roku 1951 žil v Bratislave, kde bol v rokoch 1951 – 1952 šéfredaktorom vydavateľstva Slovenský spisovateľ, v rokoch 1952 – 1954 tajomníkom Zväzu slovenských spisovateľov, v rokoch 1953 – 1964 riaditeľom vydavateľstva Slovenský spisovateľ a pracovníkom Slovenského ústredia knižnej kultúry (1963 – 1964). Od roku 1964 sa venoval len literárnej tvorbe. 
Tvorba.
Jeho tvorba bola blízka nadrealizmu. Debutoval zbierkou básní "Zradné vody spodné", v ktorej reagoval na vojnové udalosti. Tejto téme zostal verný i vo viacerých ďalších zbierkach. K jeho umeleckým vrcholom patrí skladba "Vysoké letné nebe", inšpirovaná matkinou smrťou. Okrem vlastnej tvorby sa venoval i prekladom z poľskej (Staff, Jastrun, Przyboś, Jachimowicz), perzskej (Omar Chajjám), ruskej a bulharskej (E. Bagrjana, B. Božilov) poézie.

</doc>
<doc id="33654" url="https://sk.wikipedia.org/wiki?curid=33654" title="Lucia Šoralová">
Lucia Šoralová

Lucia Šoralová (* 9. január 1977, Bratislava) je slovenská speváčka a herečka.
Zo života.
Lucia Šoralová od sedemnástich rokov spievala v Lúčnici. O tri roky neskôr úspešne absolvovala konkurz do českej verzie muzikálu "Vlasy" v Prahe v divadle Pyramída. Rok študovala na Vysokej škole pedagogickej – odbor špeciálna pedagogika a necelé tri roky študovala spev na Konzervatóriu J. Ježka v Prahe. Kvôli úlohe Lorraine v slovenskej verzii muzikálu "Dracula" sa presťahovala späť do Bratislavy. Tu si neskôr zahrala Rozi v "Krysařovi" a Oféliu v "Hamletovi". V Prahe, kde momentálne speváčka žije, má na konte ďalšie muzikálové roly v "Johanke z Arku" a "Miss Saigon". Stvárnila Anežku v muzikálovej dráme Daniela Landu "Tajemství".
Od 7. januára 2017 je vydatá za dlhoročného partnera, českého skladateľa a hudobníka Ondřeja Soukupa, s ktorým má dcéru Rebeku a syna Ondřeja.

</doc>
<doc id="33655" url="https://sk.wikipedia.org/wiki?curid=33655" title="Ivan Tásler">
Ivan Tásler

Ivan Tásler (* 16. júl 1979, Prešov) je slovenský hudobný skladateľ, gitarista, spevák a hudobný producent, známy najmä z pôsobenia v kapele IMT Smile. 
Ivan Tásler desať rokov navštevoval na ĽŠU hru na klavír. V rokoch 19931997 vyštudoval na Gymnáziu Jána Adama Raymana v Prešove. Po skončení gymnázia absolvoval dva semestre teológie na Pravoslávnej fakulte Prešovskej univerzity. Jeho otec, Miroslav Tásler st., je hudobníkom. Hrával v hudobných skupinách Beatmakers, Roams, Nálada a ďalších. Brat Miroslav Tásler je tiež hudobník. S ním založili hudobnú skupinu, ktorú nazvali IMT Smile. IMT Smile bolo voľným zoskupením ľudí okolo Ivana a jeho brata Mira, ktorých iniciálky tvoria názov skupiny. Začiatky Táslerovej tvorby siahajú k roku 1992, keď z formácie Ruka vznikla terajšia kapela. Vystriedali sa v nej známe mená ako Katka Knechtová, Oskar Rózsa, Marcel Buntaj alebo Martin Valihora. Vydali niekoľko hudobných albumov: "Klik-klak" (1997), "Valec" (1998), "Nech sa páči" (2000), "IMT Smile" (2003), "Exotica" (2004), či kompiláciu mapujúcu niektoré ich najväčšie hity "Diamant" (2005). Ivan Tásler nahral vlastný sólový album s jednoduchým názvom "T" (alebo aj "Tásler"). Z nahrávania albumu "IMT Smile" vznikol dokument s názvom „Letmý pohľad“.
V lete 2005 z kapely odišiel basgitarista Tomy Okres. V decembri ho nasledoval aj Viktor Špak. Tomi Okres a Viktor Špak si založili novú kapelu Cirkus. Ivan Tásler sa presťahoval z Prešova do Bratislavy. V roku 2006 vydal soundtrack k dokumentárnemu seriálu, ktorý natočil s Verou Wisterovou na potulkách v Austrálii a nazval ho "Ivan Tásler uvádza Karavan šou". Tento seriál sa objavil následne aj na DVD pod názvom "Karavan šou DVD". Nasledovali albumy "Niečo s nami je" (2006), "Live" (2007), "Hlava má sedem otvorov" (2008) + koncertné DVD. Ivan Tásler sa producentsky podieľal na vzniku albumu "Pocta Jarovi Filipovi – Jarove pesničky", sú to pesničky z autorského pera Jara Filipa spievané viacerými známymi interpretmi (Ivan Tásler, Katka Knechtová, Peter Lipa, Mário Kuly Kollár, Zuzana Smatanová, Samo Tomeček, Adam Ďurica, Janko Kuric, Lasky, Robert Roth a ďalší). V roku 2009 vyšla skupine IMT Smile kompilácia "Best Of", ktorá pozostáva z dvoch CD a jedného DVD.

</doc>
<doc id="33656" url="https://sk.wikipedia.org/wiki?curid=33656" title="Oskar Rózsa">
Oskar Rózsa

Oskar Rózsa (* 22. júl 1974, Bratislava) je slovenský multiinštrumentalista, hudobný skladateľ, dirigent, producent a pedagóg. 
Životopis.
Narodil sa v rodine speváčky Evy Biháryovej a hudobníka Juraja Rózsu. Absolvoval orchestrálne dirigovanie na bratislavskom konzervatóriu a rovnaký odbor na VŠMU v Bratislave u prof. Zdeňka Bílka. V rokoch 20002002 študoval ako štipendista kompozíciu filmovej hudby na Berklee College of Music v Bostone, kde tiež absolvoval súkromné štúdium kompozície u prof. Armanda Qualliotina.
Ako hudobník (basgitara, klávesy) a producent sa podieľal asi na 50 albumoch rôznych umelcov. Spolupracoval s Dežom Ursinym, Richardom Müllerom, Jarom Filipom, Mariánom Vargom, Janou Kirschner, Čistými Tvarmi, Ivanom Táslerom a ďalšími. V roku 1999 nahral album "Hrana" – poctu Marekovi Brezovskému. Niekoľko rokov vystupoval v triu Šeban – Rózsa – Buntaj (ASH Band). Bol zakladateľom skupín Free Faces a Barflies. Je iniciátorom rôznych projektov zameraných na improvizovanú hudbu (napríklad Oskar Rózsa Sextet, s ktorým nahral aj CD). Napísal hudbu k niekoľkým divadelným predstaveniam a filmom. Je príležitostným hosťujúcim dirigentom Komorných sólistov Bratislava. Oskar Rózsa je univerzálny hudobník, ktorý nemá problém prispôsobiť sa rôznym štýlom.
Osobný život.
V rokoch 20082011 bol ženatý s herečkou a moderátorkou Luciou Hurajovou. V októbri 2016 sa oženil so speváčkou Zdenkou Prednou. Žijú v Banskej Štiavnici a majú dvoch synov – Oskara (* 2015) a Eliáša (* 2017).
Jeho sestra Michaela Rózsa Růžičková je rovnako orchestrálna dirigentka.

</doc>
<doc id="33657" url="https://sk.wikipedia.org/wiki?curid=33657" title="Andrej Šeban">
Andrej Šeban

Andrej Šeban (* 23. jún 1962, Bratislava) je slovenský gitarista, hudobný skladateľ, hudobný producent a spevák.
Životopis.
Hru na klavír študoval už ako sedemročný, štúdium hry na klasickú gitaru absolvoval u Pavla Malovca v roku 1977. V rokoch 1980 – 1989 absolvoval súkromné štúdium kompozície, klavíra a hudobnej teórie u prof. Borisa Turzu. Roku 1986 absolvoval FFUK v odbore hudobná veda.
Koncom 70. rokov debutoval v popovej skupine Nervy (Marián Greksa – basová gitara, spev; J. Bodlák – gitara, spev; Martin Ďurinda – gitara, spev; Ján Fabrický – bicie nástroje; Andrej Šeban – gitara, klávesové nástroje, spev). S Jánom Fabrickým a s Jurajom Burianom hral aj v jazz rockovej formácii Míting.
V roku 1980 spolu s Mariánom Greksom založili hard rockovú kapelu Demikát, s ktorou nahral hudbu k filmu "Slané cukríky" (1986) režisérky Evy Štefankovičovej.
S Pavlom Haberom hral nakrátko aj v skupine Tristo hrmených.
Základnú vojenskú službu absolvoval vo Vojenskom umeleckom súbore. V 80. rokoch bol Šeban členom popovej skupiny Banket Richarda Müllera, zároveň v tomto období začal hrávať v skupine Combo Petra Lipu.
Ako mnohostranne zameraný gitarista, štúdiový hráč a koncertný hudobník spolupracuje s mnohými domácimi i zahraničnými osobnosťami z rôznych hudobných žánrov (Pavol Hammel, Gábor Presser, Dežo Ursiny, Richard Müller, Peter Lipa, Marika Gombitová, Robo Grigorov , Michal Pvlíček atď). V 90. rokoch viedol vlastnú inštrumentálnu skupinu Ash Band (známu aj pod názvami "Esh Band" a "Andrej Šeban Band"), v roku 1996 stál pri zrode sprievodnej skupiny Lipa-Šeban Band. Je spoluzakladateľom progresívnej rockovej skupiny Free Faces. 
Doposiaľ (2012) vydal dvanásť sólových albumov, skomponoval scénickú hudbu k niekoľkým filmom a rozhlasovým hrám. Predstavil sa aj ako herec vo filme Ivana Húšťavu "Odveta" (1980). 
V roku 2012 začal spoluprácu s mladými muzikantmi (Daniel Špiner, Peter Rusňák, Michal Fedor) a obnovil fungovanie "Andrej Šeban Band".
V roku 2020 mu na Štedrý deň vykradli nahrávacie štúdio, kde mu odcudzili gitary a aparatúru v hodnote 35 tisíc EUR.

</doc>
<doc id="33658" url="https://sk.wikipedia.org/wiki?curid=33658" title="Daniela Šinkorová">
Daniela Šinkorová

Daniela Šinkorová (* 28. december 1972, Nitra, Slovensko) je slovenská herečka a speváčka, žijúca v Česku.
Vyštudovala bratislavské konzervatórium a JAMU v Brne. V Česku sa uplatnila najmä ako muzikálová herečka. Získala už dokonca dve české divadelné Ceny Thálie – za postavu Zuzanky v muzikáli Kristián a za hlavnú úlohu v plzenskej inscenácii Kabaret. Hrala postavu mačky Demetry v pražskej verzii muzikálu Cats. Nedávno jej vyšlo aj nové cédečko. V roku 2003 hrala dr. Šulcovú v seriáli "Nemocnice na kraji města po dvaceti letech".
Zoznam piesní.
poz. – pieseň – duet – (autor textu piesne/autor hudby piesne)
(h:/t:) – doteraz nezistený autor hudby alebo textu

</doc>
<doc id="33659" url="https://sk.wikipedia.org/wiki?curid=33659" title="Kveta Stražanová">
Kveta Stražanová

Kveta Stražanová, tiež Lukošíková, rod. Michalcová (* 10. máj 1942, Zemianske Kostoľany) je slovenská herečka, manželka herca Jozefa Stražana.
Životopis.
Narodila sa v Novákoch, ale pokrstená bola v Zemianských Kostoľanoch, kde aj bývala so svojimi rodičmi. Otec bol dôstojník, matka žena v domácnosti.
Kveta Stražanová sa postavila na dosky Divadla Jonáša Záborského (DJZ) v Prešove ako 17-ročná. Aby sa mohla stať herečkou, presťahovala sa s ňou do Prešova celá rodina. Po ukončení 11 ročnej školy s maturitou sa v roku 1959 stala členkou spevohry Divadla Jonáša Záborského v Prešove, kde pôsobila do roku 1961, kedy sa stala členkou činohry DJZ v Prešove.
Je predstaviteľkou moderného psychologicko-realistického herectva. V prešovskom divadle postupne rástla na protagonistku súboru. Hereckú kreativitu osvedčila už v spevoherných rolách Zuzany ("Nech spieva Zuzana", 1960), Dolores ("Bozk Juanity", 1961) a Frufru ("Limonádový Joe", 1961). Vekom i nevšedne pôvabným javiskovým zjavom bola ideálnou predstaviteľkou lyrických i temperamentných dievčat - Zuzi ("Až čo povie Barcelona", 1961), Želmíra ("Šibal Geľo", 1961), Jasanka ("Medveď a víla", 1961), Ona ("Príbeh jednej dievčiny", 1961), Jana ("Mária Tudorová", 1962), Katka ("Don Juan", 1962), Helena ("Sen noci svätojánskej", 1963). Kľúčový význam pre jej ďalší herecký vývin mali dve postavy - Júlia ("Rómeo a Júlia", 1964) a Katarína ("Skrotenie zlej ženy", 1965). Svoje dramatické umenie potvrdila stvárnením množstva zložitých ženských hrdiniek: Hana Čajková ("Hájnikova žena", 1965), Mathilde de la Mole ("Červený a čierny", 1966), Roxana ("Cyrano z Bergeracu", 1977), Anna Kareninova ("Anna Kareninová", 1978) a mnohé iné. Komediálny talent preukázala na košickej scéne v komédii "Harold a Maude", v Prešove zase ako Rosemary Mortinorová v hre Raya Cooneyho "Lekárske tajomstvo". Prešovskí diváci ju mohli vidieť aj ako Goldu v muzikáli režiséra Jozefa Bednárika "Fidlikant na streche." Medzi jej výrazne úlohy patrí aj postava Mag Folanová v hre súčasného írskeho dramatika Martina McDonagha na Malej scéne Štátneho divadla v Košiciach, ktorú inscenoval Michal Vajdička. Posledná výrazná úloha ktorú si zahrala bola postava z rovnomenného filmu Rozália Lautmanová v hre Ladislava Grossmana Obchod na korze, ktorú režíroval Marián Pecko v roku 2014 v jej domovskom divadle (DJZ) 
Už v roku 1963 debutovala aj vo filme "Tvár v okne", neskôr hrala aj v desiatkach inscenácií.
Kveta Stražanová oslovila divákov aj vo viacerých televíznych projektoch. Medzi najúspešnejšie patria určite Sebechlebskí hudci aj päťdielny televízny film o lazníkovi Janovi Daňovi - Nepokojná láska, kde sa objavila po boku Júliusa Pántika. Hrala jeho chápavú a oddanú ženu. 
V roku 1989 dostala titul zaslúžilá umelkyňa. Prezident Slovenskej republiky jej udelil štátne vyznamenanie Pribinov kríž II. triedy za významné zásluhy v oblasti divadelnej, filmovej a rozhlasovej tvorby.
V divadelnej sezóne 2018/2019 spolu so svojím hereckým a životným partnerom Jozefom Stražanom ukončili trvalý pracovný pomer v Divadle Jonáša Záborského v Prešove, dokopy tam odohrali 120 rokov. Ako sami povedali je to dosť rokov a páčilo sa im to takto zaokrúhliť.
Z prvého manželstva s prešovským hádzanárom Karolom Lukošíkom (* 1937† 2017) má dcéru Dagmar (* 1964).
S druhým manželom tiež hercom Jozefom Stražanom (* 1943† 2021) sa vzali 25. januára 1979. Majú spolu dcéru Barbaru (* 1979).
V novembri 2013 dcéra Barbara porodila vnučku Margot. V októbri 2021 sa narodila druhá vnučka Marlen. Dcéra teraz žije spolu so svojím priateľom a dcérami v Španielsku.

</doc>
<doc id="33660" url="https://sk.wikipedia.org/wiki?curid=33660" title="Jozef Stražan">
Jozef Stražan

Jozef Stražan (* 11. máj 1943, Bratislava† 10. marec 2021, Prešov) bol slovenský herec. Manžel herečky Kvety Stražanovej.
Syn kočovného bábkára Jozefa Stražana st. (19121967) bol od roku 1960 člen činohry Divadla Jonáša Záborského v Prešove. Účinkoval aj v televíznych inscenáciách a rozhlasových humoristických reláciách.
Zomrel v marci 2021 po dlhom boji s rakovinou .

</doc>
<doc id="33663" url="https://sk.wikipedia.org/wiki?curid=33663" title="Unix">
Unix

Unix, alebo UNIX je operačný systém počítača pôvodne vyvíjaný v 60. a 70. rokoch skupinou zamestnancov firiem AT&amp;T a Bell Labs, vrátane Kena Thompsona, Dennisa Ritchieho a Douglasa McIlroya. Unix bol postavený tak, aby bol prenositeľný, viacúlohový a viacpoužívateľský.
Súčasným vlastníkom obchodnej známky UNIX je spoločnosť The Open Group, zatiaľ čo firmy Novell a The SCO Group si nárokujú vlastnícke práva k zdrojovému kódu UNIX-u. Systémy plne kompatibilné a certifikované podľa Single UNIX Specification môžu používať značku UNIX, kým ostatné sa označujú, ako Unix-like (Unixoidné) systémy.
Koncom 70. a začiatkom 80. rokov sa UNIX rozšíril do akademických kruhov, čo malo vplyv na jeho masívnu adopciu (hlavne jeho BSD variantu pochádzajúceho z Kalifornskej univerzity v Berkeley) začínajúcimi firmami, zvlášť firmou Sun Microsystems. 
Základnou filozofiou UNIXu je princíp stavebnice, v ktorej sú zložité úkony vykonávané postupnosťou zostavenou z jednoduchých príkazov pomocou užívateľského rozhrania. Užívateľským rozhraním je zvyčajne rovnako jednoduchý príkazový interpreter nazývaný shell. V súčasných verziách "unixoidných" operačných systémov sa však čoraz častejšie používajú grafické nadstavby ukrývajúce riadkové (terminálové) rozhranie shellu, robiac tak Unix prístupnejším širšiemu okruhu užívateľov.

</doc>
<doc id="33664" url="https://sk.wikipedia.org/wiki?curid=33664" title="Zoznam zakázaných kníh">
Zoznam zakázaných kníh

Zoznam zakázaných kníh () bol vypracovaný a uverejnený katolíckou cirkvou v roku 1559. Obsahoval zoznam kníh, ktoré mohli katolíci čítať výhradne len s biskupovým súhlasom a čítanie ktorých mohlo viesť k exkomunikácii.
Posledné vydanie.
Posledný zoznam bol uverejnený v roku 1948. Na 510 stranách obsahoval 6 000 zakázaných titulov. Zo známych autorov sa na ňom nachádzali Laurence Sterne, Voltaire, Daniel Defoe, Johann Wolfgang Goethe, Honoré de Balzac, Stendhal, Émile Zola, André Gide, Jean-Paul Sartre a holandský sexuológ Theodor Hendrik van de Velde.
Zrušenie zoznamu.
V roku 1966 pápež Pavol VI. po Druhom vatikánskom koncile, uznal "Index Librorum Prohibitorum" za historický dokument.

</doc>
<doc id="33665" url="https://sk.wikipedia.org/wiki?curid=33665" title="Enkláva">
Enkláva

Enkláva (z franc. "enclave" - enkláva, niečo obklopené a uzavreté niečím cudzím, uzavrenina &lt; z lat. "en" - v + "clavis" - misa) môže byť:

</doc>
<doc id="33667" url="https://sk.wikipedia.org/wiki?curid=33667" title="Degu čilský">
Degu čilský

Degu čilský () je juhoamerický hlodavec z čeľade osemzubovité "(Octodontidae)" ktorý pochádza z Čile.
Opis.
Degu čilský je andský hlodavec s dlhým chvostom, ktorý meria až 1/3 dĺžky tela, na jeho konci je výrazná štetinka chlpov. Je hnedočiernej farby, na bruchu a bokoch má krémovú alebo plavú farbu. Iné sfarbenia sú skôr výnimkou. Oči sú stredne veľké a má okolo nich svetlejšie krúžky. Uši sú pomerné veľké. Má dlhé fúzy a tmavooranžové zuby. Zadné nohy sú dlhšie ako predné a na každej je 5 osrstených prstov s malými pazúrikmi. Medzi našimi chovateľmi je zaužívaný český názov Osmák degu.
Starší názov „osmozub“ je odvodený z tvaru jeho zubov – stoličiek, ktoré majú tvar ležatej osmičky. Veľkosťou a váhou je ako menšie morča. Samčekovia sú obvykle väčší než samičky. Samičky pohlavne dospievajú vo veku 6 – 7 týždňov. Samce dospievajú o niečo neskôr. Pri párení degu vydáva čvrlikavé zvuky a trepe chvostom. Asi za 90 dní sa rodia mláďatá a sú úplne ochlpené a vidia. Ihneď prijímajú pevnú potravu ale pijú aj materské mlieko. Odstavujeme ich vo veku 5 – 6 týždňov.
Nikdy ich nechytáme za koniec chvosta – ako obranu pred prirodzenými nepriateľmi je totiž schopný pustiť koniec chvosta, ktorý už nikdy nedorastie. Aktívny je vo dne i v noci.
Chov.
Degu čilský je bylinožravec, ktorý nepotrebuje obohacovať stravu žiadnymi živočíšnymi bielkovinami. V prírode sa živí rôznymi cibuľkami a korienkami rastlín, hľúzami, úrodou na farmách, travinami, ohlodáva kôru stromov a kríkov, v zime hlavne suchými listami. Takúto stravu sa snažíme čo najviac napodobniť. Navyše berieme do úvahy, že degu by nemal mať v potrave veľa cukru, karbohydrátov a tukov, lebo má sklony k cukrovke. Potrava má byť pestrá a kvalitná. Kŕmime ich lúpaným ovsom, pšenicou, lesknicou, prosom, občas kukuricou, slnečnicou a konopným semenom, naklíčenou pohánkou, vetvičkami ovocných stromov, koreňovou zeleninou, čerstvým ovocím, púpavou, trávou, ďatelinou, lucernou, šalátom, granulovanými koncentrátmi a suchým chlebom. Občas im môžeme dať aj oriešky, no nie príliš často, lebo obsahujú veľa tukov. Nemalo by im chýbať seno či suché lístie. Napájanie nie je nutné ak podávame stále šťavnatú potravu. Stravu doplňujeme vápnikovými blokmi a pridávame aj prípravky Vitamix DH alebo Sera.
Chov týchto zaujímavých teráriových zvierat si vyžaduje pomerne veľké a dobre vetrané terárium plné halúzok, domčekov atď. Chovný pár by mal mať terárium aspoň 40x60x. Ako podstielku môžeme použiť hobliny alebo piesok miešaný s lignocelom. Úkryt pripravíme z pevného materiálu, ktorý degu nerozhryzie. Drevo je síce dobré, no má krátku životnosť. Chov je možný v pároch alebo v chovných skupinkách.
Okrem degu čilského patrí do rodu Degu aj degu andský ("Octodon bridgesi") a degu mesačný ("Octodon lunatus").
Degu čilský ako chovanec našich terárií je pre svoju nenáročnosť vhodný najmä pre mladých a začínajúcich teraristov.

</doc>
<doc id="33668" url="https://sk.wikipedia.org/wiki?curid=33668" title="SuSE">
SuSE



</doc>
<doc id="33669" url="https://sk.wikipedia.org/wiki?curid=33669" title="Messier 99">
Messier 99

Messier 99 alebo M 89 alebo NGC 4254 je špirálová galaxia v súhvezdí Vlasy Bereniky. Objavil ju Pierre Méchain v roku 1781. Bola jednou z prvých galaxií, v ktorých bola rozoznaná špirálová štruktúra, pričom je však veľmi asymetrická. 

</doc>
<doc id="33671" url="https://sk.wikipedia.org/wiki?curid=33671" title="Messier 100">
Messier 100

Messier 100 alebo M 100 alebo NGC 4321 je špirálová galaxia v súhvezdí Vlasy Bereniky. Objavil ju Pierre Méchain v roku 1781. Od Slnka je vzdialená 17,3 Mpc a jej priemer je 36 800 pc. 
Je to jedna z najväčších a najjasnejších galaxií v kope Virgo. Hoci sa uvádza v katalógoch jej zdanlivá jasnosť 9,4 magnitúdy, je ťažšie viditeľná ako dvakrát menej jasné susedné galaxie M98 a M99. Je to spôsobené tým, že svetlo je rozložené na väčšiu plochu. Galaxia je zaradená do kategórie Sc. Infračervené snímky ukazujú malú priečku v centre objektu, z ktorej vyrastajú dve krátke ramená, ktoré sa ohýbajú opačným smerom ako vonkajšie ramená. Na hrote týchto krátkych ramien sú oblasti, v ktorých sa rodia nové hviezdy. Fotografie ukazujú, že farba jadra a týchto špirálových ramien je veľmi podobná, čo naznačuje nedávnu hviezdnu tvorbu v tejto oblasti, ktorá môže byť výsledkom interakcie s blízkou trpasličou galaxiou.
Pozorovania a objavy.
Prvý, kto dokázal ďalekohľadom rozlíšiť jej špirálové ramená, bol Lord Rosse v roku 1850. Allan Sandage neskôr odhadol šírku ramien na 3 000 svetelných rokov, čo by znamenalo, že sú dvakrát tak široké ako ramená Mliečnej cesty. M100 je gravitačne rušená pôsobením susednej trpasličej galaxie NGC 4322, je to dobre vidieť z asymetrickosti jej špirálových ramien. V galaxii boli objavené 4 supernovy v rokoch 1901, 1914, 1959 a 1979. Najjasnejšia z nich, posledne spomínaná, dosahovala veľkosť až 11. magnitúdy a bola prvá mimogalaktická supernova, ktorej zvyšok bol detegovaný aj v rádiovej časti spektra. Na detekciu sa použil systém antén VLA v Novom Mexiku (USA) v roku 1980.
Určovanie vzdialenosti.
Pomocou pozorovaní cefeíd v špirálovej galaxii sa astronómovia snažili odhadnúť jej vzdialenosť, a kvôli jej prominentnosti v kope Virgo, aj vzdialenosť celej kopy. Pozorovania 20 cefeíd Hubblovým ďalekohľadom v roku 1994 viedli k odhadu 56 ± 6 miliónov svetelných rokov.

</doc>
<doc id="33672" url="https://sk.wikipedia.org/wiki?curid=33672" title="Messier 98">
Messier 98

Messier 98 alebo M 98 alebo NGC 4192 je špirálová galaxia v súhvezdí Vlasy Bereniky a je súčasťou kopy Virgo. Objavil ju Pierre Méchain v roku 1781.

</doc>
<doc id="33674" url="https://sk.wikipedia.org/wiki?curid=33674" title="Messier 53">
Messier 53

Messier 53 alebo M 53 alebo NGC 5024 je guľová hviezdokopa v súhvezdí Vlasy Bereniky. Objavil ju Johann Elert Bode v roku 1775.

</doc>
<doc id="33675" url="https://sk.wikipedia.org/wiki?curid=33675" title="Messier 52">
Messier 52

Messier 52 alebo M 52 alebo NGC 7654 je otvorená hviezdokopa nachádzajúca sa v západnej časti súhvezdia Kasiopeja.
História pozorovaní.
Hviezdokopu objavil francúzsky astronóm Charles Messier 7. septembra 1774 pri pátraní po kométach. William Parsons v nej v nasledujúcom storočí odhadol počet hviezd na 200. V roku 1959 Ake Wallenquist zistil, že k hviezdokope fyzicky patrí 193 hviezd.
Podľa novších meraní je to asi 130 hviezd do 14. magnitúdy. V roku 1998 v nej bola potvrdená prítomnosť premennej hviezdy typu Delta Scuti.
Charakteristika.
M52 sa nachádza vo vzdialenosti približne 4 630 ly. Zvykne sa udávať aj údaj 4 470 ly. Z tejto vzdialenosti vyplýva priemer objektu 22 ly. Odhad jej veku sa pohybuje v širokých medziach od 25 po 165 miliónov rokov. Môže to naznačovať, že objekt vznikol v dvoch na seba naviazaných fázach. Podľa starších zdrojov patrí do nej 193 hviezd vo vzdialenosti 9 uhlových minút od centra. Do 14. magnitúdy sa v nej nachádza 130 fyzických členov kopy a 30 ďalších náhodne sa premietajúcich hviezd. Hmotnosti týchto hviezd sa pohybujú v rozmedzí 2-5 hmotností Slnka. Do magnitúdy 19,5 obsahuje viac než 6 000 fyzických členov a rovnaký počet optických členov. Tieto hviezdy majú hmotnosť približne rovnakú ako má Slnko. M52 je po M11 najbohatšia otvorená hviezdokopa v Messierovom katalógu. Hustota hviezd v centre kopy je približne 1 hviezda 15. magnitúdy na jednu štvorcovú uhlovú sekundu, v absolútnych číslach je to 1,5 hviezdy na 1 kubický svetelný rok. Najjasnejšia hviezda hviezdokopy je žltý obor spektrálneho typu G8 so zdanlivou magnitúdou 8,2. Najjasnejšia hviezda hlavnej postupnosti je hviezda typu B7 s magnitúdou 11,0. Vo hviezdokope sa nachádza 5 premenných hviezd a jedna horúca hviezda typu Of, pre ktorú sú typické spektrálne emisné čiary ionizovaného dusíka a hélia. Medzi nami a hviezdokopou leží množstvo medzihviezdneho plynu a prachu, ktoré v minulosti zapríčinilo nepresnosti v odhade vzdialenosti komplexu a stále zapríčiňuje nejednoznačnosť určenia jeho veku. Táto medzihviezdna absorpcia taktiež zapríčiňuje, že svetlo hviezd hviezdokopy je v niektorých prípadoch až o jednu magnitúdu slabšie.
Poloha.
M52 leží v súhvezdí, ktoré je u nás cirkumpolárne, preto sa hviezdokopa dá pozorovať po celý rok. Jej jasnosť je 6,9 magnitúd a zdanlivý rozmer je 16 uhlových minút. Nachádza sa na raz predĺženej spojnici hviezd alfa (Schedar) a beta (Caph) Cassiopeiae a pol stupňa južne od 4 Cassiopeiae, hviezdy 5. magnitúdy. 5-cm ďalekohľad dokáže rozlíšiť najjasnejšie hviezdy zoskupenia. Do hviezdokopy sa premieta hviezda (TYC 4279-1076-1) s magnitúdou 8,3 a s oranžovým odtieňom. Ďalšia podobná hviezda (HD 220770) sa nachádza asi 10 uhlových minút juhovýchodne a má magnitúdu 7,9. 20 uhlových minút smerom na juhovýchod leží chudobná otvorená hviezdokopa Czernik 43 Asi 35 uhlových minút juhozápadne sa nachádza hmlovina Bublina, tenký pruh plynu (ionizovaného vodíka) s veľkosťou 5 uhlových minút sčasti obklopujúci hviezdu 8,5 magnitúdy. Asi 3° južne od tejto hviezdokopy sa nachádza aj intenzívny rádiový zdroj Cassiopeia A.

</doc>
<doc id="33676" url="https://sk.wikipedia.org/wiki?curid=33676" title="Messier 54">
Messier 54

Messier 54 alebo M 54 alebo NGC 6715 je guľová hviezdokopa v trpasličej eliptickej galaxii Strelec. Objavil ju Charles Messier v roku 1778.

</doc>
<doc id="33677" url="https://sk.wikipedia.org/wiki?curid=33677" title="Messier 56">
Messier 56

Messier 56 alebo M 56 alebo NGC 6779 je guľová hviezdokopa v súhvezdí Lýra. Objavil ju Charles Messier v roku 1779. Nachádza sa vo vzdialenosti asi 32 900 ly od Slnka.

</doc>
<doc id="33680" url="https://sk.wikipedia.org/wiki?curid=33680" title="Messier 47">
Messier 47

Messier 47 alebo M 47 alebo NGC 2422, je otvorená hviezdokopa v súhvezdí Korma.

</doc>
<doc id="33681" url="https://sk.wikipedia.org/wiki?curid=33681" title="Messier 48">
Messier 48

Messier 48 alebo M 48 alebo NGC 2548 je otvorená hviezdokopa v súhvezdí Hydra.

</doc>
<doc id="33682" url="https://sk.wikipedia.org/wiki?curid=33682" title="Messier 49">
Messier 49

Messier 49 alebo M 49 alebo NGC 4472 je eliptická galaxia v súhvezdí Panna.

</doc>
<doc id="33683" url="https://sk.wikipedia.org/wiki?curid=33683" title="Messier 50">
Messier 50

Messier 50 alebo M 50 alebo NGC 2323 je otvorená hviezdokopa v súhvezdí Jednorožec. Nachádza sa v južnej časti Jednorožca a možno ju pozorovať aj triédrom, v ktorom sa javí ako hmlistý obláčik. 
Ďalekohľadom nie je ťažké rozoznať jej jednotlivé hviezdy. Je jediným messierovským objektom v tomto súhvezdí. Charles Messier ju v roku 1772 opísal ako „kopu veľmi mladých hviezd viac či menej jasných, pod pravou labou Jednorožca“. Jej celková jasnosť je 5,9 mag. a na ploche okolo 10 oblúkových minút je nahustených asi 200 hviezd. Asi 7 oblúkových minút južne od stredu tejto hviezdokopy sa nachádza osamotená mimoriadne červená hviezda. Ostatné hviezdy tejto hviezdokopy majú naproti nej skôr modrastú až bielu farbu. Vzdialenosť hviezdokopy od Zeme je zhruba 2 900 svetelných rokov. 

</doc>
<doc id="33684" url="https://sk.wikipedia.org/wiki?curid=33684" title="Messier 74">
Messier 74

Messier 74 alebo M 74 alebo NGC 628 je špirálová galaxia v súhvezdí Ryby, ktorú objavil francúzsky astronóm Pierre Méchain 11. septembra 1780.
Hoci patrí do Messierovho katalógu, má magnitúdu len 9,19, čím sa zaraďuje medzi menej jasné Messierove objekty. Na jej rozoznanie potrebujeme ďalekohľad s aspoň 10 cm objektívom a aj v 10 cm ďalekohľade sa bude javiť len ako hmlistý fliačik. Na rozoznanie špirálových ramien potrebujeme väčší ďalekohľad.
Leží asi jeden a pol stupňa východseverovýchodne od hviezdy eta Piscium. M 74 sa na fotografických snímkach javí ako klasická špirálová galaxia, na ktorú sa dívame kolmo zhora. Takýto pohľad zhora sa nazýva „en face“. Je to priam vzorová ukážka galaxií typu Sc. M 74 je skoro rovnako veľká ako Galaxia (priemer 80 000 ly), obsahuje však len 40 miliárd hviezd, čo je desatina počtu hviezd nachádzajúcich sa v našej Galaxii. V súčasnosti sa nachádza vo vzdialenosti 30 miliónov svetelných rokov od nás a vzďaľuje sa rýchlosťou 793 km/s.

</doc>
<doc id="33685" url="https://sk.wikipedia.org/wiki?curid=33685" title="Messier 75">
Messier 75

Messier 75 alebo M 75 alebo NGC 6864 je guľová hviezdokopa v súhvezdí Strelec.

</doc>
<doc id="33686" url="https://sk.wikipedia.org/wiki?curid=33686" title="Messier 58">
Messier 58

Messier 58 alebo M 58 alebo NGC 4579 je špirálová galaxia v súhvezdí Panna.

</doc>
<doc id="33687" url="https://sk.wikipedia.org/wiki?curid=33687" title="Messier 59">
Messier 59

Messier 59 alebo M 59 alebo NGC 4621, je eliptická galaxia v súhvezdí Panna.

</doc>
<doc id="33688" url="https://sk.wikipedia.org/wiki?curid=33688" title="Messier 60">
Messier 60

Messier 60 alebo M 60 alebo NGC 4649 je eliptická galaxia v súhvezdí Panna.

</doc>
<doc id="33689" url="https://sk.wikipedia.org/wiki?curid=33689" title="Messier 61">
Messier 61

Messier 61 alebo M 61 alebo NGC 4303 je špirálová galaxia v súhvezdí Panna.

</doc>
<doc id="33690" url="https://sk.wikipedia.org/wiki?curid=33690" title="Messier 62">
Messier 62

Messier 62 alebo M 62 alebo NGC 6266 je guľová hviezdokopa v súhvezdí Hadonos. Nachádza sa tesne na rozhraní so Škorpiónom, zdanlivo blízko hviezdy Antares.

</doc>
<doc id="33691" url="https://sk.wikipedia.org/wiki?curid=33691" title="Messier 65">
Messier 65

Messier 65 alebo M 65 alebo NGC 3623 je špirálová galaxia v súhvezdí Lev. Spolu s galaxiami M 66 a NGC 3628 patrí do skupiny Levov triplet (Leo Triplet).

</doc>
<doc id="33692" url="https://sk.wikipedia.org/wiki?curid=33692" title="Messier 66 (galaxia)">
Messier 66 (galaxia)

Messier 66 (M 66, tiež NGC 3627 alebo Arp 16) je prechodná špirálová galaxia v súhvezdí Lev, ktorú objavil Charles Messier v roku 1780. Halton Arp ju zaradil do svojho katalógu podivných galaxií medzi galaxie s oddelenými časťmi špirálových ramien. Má nápadné pruhy prachu a jasné hviezdokopy podĺž špirálových ramien. Je súčasťou Levova tripletu, ďalší členovia sú M 65 a NGC 3628. K roku 2015 v nej boli pozorované štyri supernovy: 1973R, 1989B (Ia), 1997bs, 2009hd.
Má extrémne veľkú centrálnu koncentráciu hmoty, veľký pomer molekulárnej hmoty k atomárnej a nerotujúci shluk neutrálneho vodíka zjavne vytiahnutý z jedného špirálového ramena. To je vysvetlované gravitačnou interakciou s NGC 3628 pri minulom priblížení. Posledná zmienená štruktúra je viditeľná aj vizuálne ako extrémne nápadné a neobvyklé špirálové rameno a pruhy prachu.

</doc>
<doc id="33693" url="https://sk.wikipedia.org/wiki?curid=33693" title="Kaskádové štýly">
Kaskádové štýly

Kaskádové štýly alebo CSS (skratka z ) je všeobecné rozšírenie (X)HTML.
Konzorcium W3C označuje CSS ako jednoduchý mechanizmus na vizuálne formátovanie internetových dokumentov.
Štýly umožnili oddeliť štruktúru HTML alebo XHTML od vzhľadu.
História.
Prvá verzia CSS (CSS level 1) vznikla už v roku 1996 a umožňovala prácu s písmami, okrajmi a farbami. 
V roku 1998 bola doplnená o nové možnosti a vznikol CSS level 2. V súčasnosti je podporovaná vo všetkých novších verziách prehliadačov (Internet Explorer, Opera, Mozilla, Netscape, Safari). 
Aktuálna verzia je CSS level 3.
Použitie.
Pomocou kaskádových štýlov sa vytvárajú štruktúrované dokumenty, teda oddeľuje sa obsah dokumentu (HTML) od jeho vzhľadu (CSS). Získa sa tým prehľadný a jednoduchý kód. CSS je možné presunúť do externých súborov, zmenší sa tým dátová veľkosť a dá sa jedným súborom zmeniť celý štýl stránky. Cieľom každého webdesignera je vytvoriť stránku tak, aby vyzerala čo najviac podobne v najpoužívanejších prehliadačoch. CSS nezaručuje rovnaké vykresľovanie vo všetkých prehliadačoch. Vzhľadom k rôznym interpretáciam css rôznymi prehliadačmi je nemožné aby stránka vyzerala na pixel rovnako. Najväčší problém v interpretácii css má internet explorer. V súčasnosti sa stránky optimalizujú pre IE verzie 7 a vyššie.
Príklad.
Príklad CSS štýlu
Animované tlačidlo CSS 

</doc>
<doc id="33694" url="https://sk.wikipedia.org/wiki?curid=33694" title="Messier 67">
Messier 67

Messier 67 alebo M 67 alebo NGC 2682 je otvorená hviezdokopa v súhvezdí Rak.
Nachádza sa v blízkosti hviezdy Acubens a je na hranici viditeľnosti voľným okom, ale triédrom ju nie je ťažké nájsť. Leží dosť ďaleko od galaktickej roviny a je jednou z najstarších známych otvorených hviezdokôp. Vzdialená je 2500 – 2700 svetelných rokov a približuje sa k nám rýchlosťou 32 km/s. Obsahuje vyše tisíc hviezd, z ktorých asi 500 dosahuje jasnosť medzi 10. a 16. magnitúdou. Jednotlivé hviezdy by sa mali dať rozoznať 6 cm ďalekohľadom. Jej jasnosť je 6,1 – 6,3 mag a uhlový priemer 30 oblúkových minút. Svojím vekom 4,6 miliardy rokov patrí medzi najstaršie známe otvorené hviezdokopy. Väčšina otvorených hviezdokôp totiž kvôli svojmu postupnému rozpadu zanikne skôr, ako dosiahne vek 1 miliarda rokov.

</doc>
<doc id="33695" url="https://sk.wikipedia.org/wiki?curid=33695" title="Messier 68">
Messier 68

Messier 68 alebo M 68 alebo NGC 4590 je guľová hviezdokopa v súhvezdí Hydra.

</doc>
<doc id="33696" url="https://sk.wikipedia.org/wiki?curid=33696" title="Messier 69">
Messier 69

Messier 69 alebo M 69 alebo NGC 6637 je guľová hviezdokopa v súhvezdí Strelec.

</doc>
<doc id="33697" url="https://sk.wikipedia.org/wiki?curid=33697" title="Messier 70">
Messier 70

Messier 70 alebo M 70 alebo NGC 6681 je guľová hviezdokopa v súhvezdí Strelec.

</doc>
<doc id="33698" url="https://sk.wikipedia.org/wiki?curid=33698" title="Messier 71">
Messier 71

Messier 71 alebo M 71 alebo NGC 6838 je guľová hviezdokopa v súhvezdí Šíp.

</doc>
<doc id="33699" url="https://sk.wikipedia.org/wiki?curid=33699" title="Messier 72">
Messier 72

Messier 72 alebo M 72 alebo NGC 6981 je guľová hviezdokopa v súhvezdí Vodnár.

</doc>
<doc id="33700" url="https://sk.wikipedia.org/wiki?curid=33700" title="Messier 73">
Messier 73

Messier 73 alebo M 73 alebo NGC 6994 je skupina štyroch hviezd v súhvezdí Vodnár.

</doc>
<doc id="33703" url="https://sk.wikipedia.org/wiki?curid=33703" title="Katolícky">
Katolícky

Slovo katolícky (z gréckeho "καθολικός" – "katholikos" = všeobecný, týkajúci sa všetkých, otvorený všetkým, univerzálny) a odvodené pojmy katolícka cirkev (príslušná cirkev) a katolíctvo (katolícka cirkev alebo príslušný teoretický koncept alebo príslušní veriaci alebo príslušná vierouka) má viacero významov. 
Existujú pokusy obsahovo odlíšiť pojmy katolícka cirkev a katolíctvo/katolícky, ale (odhliadnuc od formálno-lingvistickej stránky) ozajstné obsahové odlíšenie nie je možné, pretože pohľadov na tieto pojmy v jednotlivých cirkvách a inde je veľa a sú značne subjektívne.
Jednotlivé významy:
A) Najčastejšie dnes katolícka cirkev označuje rímskokatolícku cirkev spolu s východnými katolíckymi cirkvami (v tomto prípade sa obyčajne píše s veľkým začiatočným písmenom, teda "Katolícka cirkev") a katolíctvo vieroučný systém tejto cirkvi či príslušníkov tejto cirkvi. Samotná rímskokatolícka cirkev sa však aj sama (teda bez východných katolíckych cirkví) označuje ako „katolícka cirkev“ (dôvod pozri významy B), C) a D)). Jej konfesnonáučné označenie a označenie, pod ktorým sa od 2. vatikánskeho koncilu oficiálne zúčastňuje na medzikonfesných rozhovoroch, teda znie „rímskokatolícka cirkev“.
Pojem katolícka cirkev v tomto zmysle sa teda môže vzťahovať:
Slovo „rímskokatolícky“ vzniklo už veľmi dávno z dôvodu spätosti tohto štátneho náboženstva zanikajúcej rímskej ríše so svojim štátom. Slovo „katolícky“ sa ako označenie pre (túto) konfesiu používalo s pribúdajúcou frekvenciou počnúc 16. storočím, teda časom reformácie.
B) Pôvodne však pojmy katolícky a katolícka cirkev znamenali všeobecne ponímané kresťanstvo. Katolícky tu znamená „v čase a priestore univerzálne poslanie“ cirkvi a je popri jednote, svätosti a apoštolicite štvrtým podstatným znakom cirkvi. Pojem teda zahŕňa všetky kresťanské cirkvi a vyjadruje – zjednodušene povedané – presvedčenie cirkvi, že je prístupná nie jednej rase alebo národu ("Židom alebo pohanom"), ale všetkým ľuďom. Prvý doklad slova "katolícky" v tomto zmysle (a teda aj vôbec v zmysle tohto článku) pochádza z listu Smyrnenským sv. Ignáca Antiochijského, ktorý znie: "„Kde biskup, tam nech je aj ľud, ako kde je Kristus, tam je aj katolícka cirkev“ (Ign. Smyrn. 8,2)". V ekumenickom hnutí sa na zabránenie zámenám s inými významami slova katolícky používa dnes ruský ekvivalent – slovo sobornosť. V modernej teológii badať snahu uvoľniť pojem „katolícky“ z moderného konfesijného chápania (významy A), D), F) ) a znovu ho chápať ako základnú črtu kresťanstva.
C) Od 3. storočia sa pojem katolícky a katolícka cirkev stále viac používal jednoducho na odlíšenie od heretických skupín a na zvýraznenie vlastnej „pravovernosti“. Katolícky teda označoval "veľkú cirkev" v staroveku na rozdiel od heretických skupín a siekt, ktoré sa obmedzovali len na určitú zemepisnú oblasť. Aj dnes veľa cirkví používa prívlastok „katolícka“ vlastne na odlíšenie, najmä od niektorých foriem protestantizmu (od kalvínov, puritánov a podobne).
D) Od 4. storočia je pojem obsiahnutý v Nicejskom vyznaní a dnes sa preto niekedy ako katolícky a katolícke cirkvi označujú všetky cirkvi, ktoré toto vyznanie uznávajú a zároveň si nárokujú apoštolskú postupnosť. Patria sem napríklad: rímskokatolícka cirkev, východné katolícke cirkvi pravoslávne cirkvi a väčšina protestantských cirkví. Tento význam je úzko spätý s významom B) a dá sa teda argumentovať aj tak, že napríklad pravoslávne cirkvi prívlastok katolícky majú v zmysle B). Sama seba za „katolícku“ považuje aj anglikánska cirkev. 
Nie celkom úplný zoznam tohto širokého chápania „katolíckej cirkvi“:
E) Existuje aj veľa ďalších kresťanských cirkví, ktoré nespĺňajú bod A) či D) a jednoducho sú „katolícke“ preto, lebo samé seba tak označujú. Tento bod úzko súvisí s bodom C). 
F) Skôr ako teoretický koncept (nie v praxi) sa ako katolícky a katolícke cirkvi označuje najmä rímskokatolícka cirkev (v širšom zmysle, teda spolu s východnými katolíckymi cirkvami) a starokatolícka cirkev, ktorá sa oddelila od rímskokatolickej cirkvi až po 1. vatikánskom koncile (1870). 
G) Na začiatku reformácie reformátori chápali katolíctvo ako „spoločenstvo svätých“ (čiže ešte nie ako konfesionálny pojem).

</doc>
<doc id="33704" url="https://sk.wikipedia.org/wiki?curid=33704" title="Latinská cirkev">
Latinská cirkev

Latinská cirkev (iné názvy: rímskokatolícka cirkev, (rímsko)katolícka cirkev latinského obradu/rítu, západná cirkev) je kresťanská cirkev pod jurisdikciou rímskeho pápeža používajúca rímsky (latinský) obrad. Je jednou z 23 cirkví sui iuris, ktoré spolu tvoria katolícku cirkev.
Jazyk, právo a inštitucionálna správa.
Jazyk.
Oficiálnym jazykom latinskej cirkvi je latinčina. Vo Vatikáne je úradným jazykom aj taliančina. Latinčina zostáva ako zjednocujúci prvok rímskokatolíckej cirkvi. Do medzinárodnej korešpondencie cirkvi však čoraz viac v súčasnosti vstupujú popredné svetové jazyky ako anglický, španielsky, portugalský alebo francúzsky jazyk.
Kanonické právo.
Právny systém latinskej cirkvi tvorí Kódex Kanonického práva. 
Cirkevná hierarchia.
Základom cirkevného usporiadania je "cirkevná hierarchia", ktorá má presnú štruktúru. Na čele cirkvi stojí rímsky biskup – pápež. Jemu podliehajú v duchovnej a v Kanonickým právom presne definovanej právnej rovine všetci biskupi sveta, ktorí sú nástupcovia apoštolov. V duchovnej rovine sú nad biskupmi kardinálni biskupi (kardináli), ktorí sú akýmisi vernými, blízkymi spoločníkmi pápeža a zároveň majú právo voliť nového pápeža. Biskupi majú svojich kňazov a diakonov, ktorí sú ich pomocníkmi a zároveň uplatňujú apoštolskú službu. 
Inštitucionálna správa Katolíckej cirkvi kopíruje jednotlivú moc cirkevnej hierarchie. Pápež je na čele mestského štátu Vatikán, v ktorom sídlia ústredné inštitúcie Katolíckej cirkvi. Biskupi a kardináli predsedajú kongregáciám, ktoré by sa dali prirovnať k akýmsi cirkevným ministerstvám. Najznámejšími kongregáciami sú Kongregácia pre doktrínu viery, Kongregácia pre božskú úctu a sviatosti a Kongregácia pre kauzy svätých. 
Cirkevná správa latinskej cirkvi pozostáva predovšetkým z jednotlivých cirkevných provincií. Na čele cirkevnej provincie je metropolita, ktorým býva najčastejšie miestny arcibiskup. Provincia pozostáva z diecéz, teda z biskupstiev. Na čele diecézy stojí "diecézny biskup", ktorý smie mať svojich tzv. pomocných biskupov. Diecézy pozostávajú z farností. Farnosť je základnou stavebnou jednotkou katolíckeho cirkevného spoločenstva ako takého. Na čele farnosti je farár – kňaz. Farár smie mať podľa potreby po boku v duchovnej službe iných kňazov – kaplánov, prípadne diakonov. Vychádzajúc z historických podmienok niektoré diecézy sú arcidiecézami, vtedy stojí na ich čele arcibiskup, ktorého právna moc sa však obmedzuje na pôsobnosť v jeho biskupstve tak, ako u klasického diecézneho biskupa. Územie, ktoré ešte nedosiahlo hodnosť diecézy je spravované napríklad ako apoštolská administratúra.
Rozdelenie správy latinskej cirkvi v zmysle farnosť – diecéza – provincia vychádza zo starovekého správneho rozdelenia Rímskej ríše.
Obdobne, ako je hierarchicky rozdelená moc v latinskej cirkvi, je rozlíšené postavenie jej chrámov. Jestvujú farské kostoly, diecézne katedrály a najvyššie postavenie z historického hľadiska majú baziliky. Vyššie postavenie sa uplatňuje predovšetkým pri väčších náboženských a kultúrnych podujatiach. Najväčším chrámom Katolíckej cirkvi je Bazilika sv. Petra v Ríme. Najmenšie kostoly sú kaplnky a tzv. filiálne dedinské kostoly, ktoré sú podriadené niektorej farnosti. Špeciálne postavenie majú kláštorné kostoly a chrámy s titulom basilica minor (bazilika menšia). Na Slovensku nesie tento titul napríklad chrám Sedembolestnej Panny Márie v Šaštíne.
Organizačná štruktúra.
Rímskokatolícka cirkev rímskeho rítu má v súčasnosti 1 apoštolský stolec, 3 patriarchálne stolce, 2 titulárne patriarchálne stolce, 514 metropolitných stolcov (arcidiecéz), 48 (nemetropolitných) arcidiecéznych stolcov (arcidiecéz) a 2074 biskupských stolcov (diecéz). Okrem toho má 86 titulárnych metropolitných stolcov, 76 titulárnych arcibiskupských stolcov a 1875 titulárnych biskupských stolcov. Ďalšie, menšie, jurisdikčné jednotky sú: 46 teritoriálnych prelatúr, 10 teritoriálnych opátstiev, 36 vojenských ordinariátov, 1 personálna prelatúra, 87 apoštolských vikariátov, 38 apoštolských prefektúr, 7 apoštolských administratúr, 1 personálna apoštolská administratúra a 9 nezávislých misií (misií "sui iuris").
V rámci rímskokatolíckej cirkvi existuje okrem rímskeho rítu aj niekoľko menej rozšírených rítov. K ambroziánskemu rítu patrí metropolitná arcidiecéza Miláno, k mozarabskému rítu patrí metropolitná arcidiecéza Toledo. Ku kartuziánskemu rítu patrí rehoľný rád kartuziánov. Osobitnou organizačnou jednotkou v rámci Latinskej cirkvi sui iuris sú personálne ordinariáty anglikánskej tradície: Našej Panej z Walsinghamu (Veľká Británia), Našej Panej Južného kríža (Austrália) a Katedry sv. Petra (USA, Kanada).
Niektoré významné arcibiskupstvá dostali (najmä v minulosti) titul patriarchátu. Tento titul, na rozdiel od východných katolíckych cirkví, nenesie so sebou žiadne zvýšené právomoci. Medzi terajšie a už zaniknuté "latinské patriarcháty" patria, resp. patrili:
Organizačná štruktúra latinskej cirkvi na Slovensku.
Západná provincia:
Východná provincia:
Osobitnou organizačnou jednotkou je Ordinariát ozbrojených síl a ozbrojených zborov SR.
Na Slovensku má rímskokatolícka cirkev okolo 3,4 mil. veriacich.
Liturgia.
Úvod.
Slovo liturgia je gréckeho pôvodu a znamená službu Bohu – bohoslužbu. Týmto pojmom sa pomenúvajú verejné úkony cirkvi, ktorými podľa vierouky oslavuje Boha. Liturgia ako taká sa chápe ako vykonávanie kňazskej služby Krista v cirkvi. Cieľom cirkevnej liturgie je oslavovanie Boha, posväcovanie ľudí a výstavba cirkvi. V slávení bohoslužieb vrcholí život latinskej cirkvi. 
Vrcholom a stredobodom celého liturgického života cirkvi je tzv. svätá omša (eucharistická liturgia). Okrem nej sa slávia aj iné bohoslužby, ako liturgia sviatosti, liturgia hodín, samostatná liturgia slova či liturgia svätenín. Okrem týchto verejných prejavov oslavy Boha sa konajú v cirkvi aj rôzne ľudové pobožnosti a modlitby (krížová cesta, ruženec, litánie a pod.).
Rozmanitosť obradu.
V kresťanskej cirkvi sa od najstarších čias zaužívalo odlišné slávenie liturgie v rôznych častiach sveta. V Ríme a jeho okolí sa slávila západná bohoslužba – rímska, ktorá je používaná v latinskej cirkvi. V Grécku sa zaužíval spôsob východnej liturgie – byzantskej (gréckej). Tento odlišný spôsob slávenia liturgie sa nazýva obrad – "rítus". V Katolíckej cirkvi je viacero obradov, celkovo osem, z toho jeden západný a sedem východných. Najznámejšie z nich sú latinský obrad, byzantský obrad, arménsky obrad a koptský obrad. Podľa Katolíckej cirkvi je v rozmanitosti jej obradov ukryté veľké duchovné, kultúrne a umelecké bohatstvo cirkvi od najranejších čias. V latinskej cirkvi sa okrem najrozšírenejšieho rímskeho obradu v niektorých diecézach používajú aj ambroziánsky, mozarabský, anglikánsky a kartuziánsky obrad (rítus).
Všeobecné kňazstvo.
Členovia putujúcej cirkvi sú, vychádzajúc z cirkevného učenia, rozlíšení v zmysle sviatostného hierarchického kňazstva a všeobecného kráľovského kňazstva. Bežní veriaci, nazývaní tiež laici, tak majú osobitné postavenie a poslanie. Hodnosť kráľovského kňazstva dostávajú laici pri krste a pri birmovaní. Pre túto hodnosť všeobecného kňazstva majú všetci veriaci spoluzodpovednosť za cirkev a podiel na jej poslaní. Kráľovské kňazstvo veriaci uplatňujú aktívnou účasťou na bohoslužbách (miništranti, speváci, lektori, usporiadatelia a iní). 
Interiér chrámu.
Interiér je i pre rímsky obrad pomerne presne typicky usporiadaný. Priestor sa člení na kostolnú hlavnú loď, chór, bočné lode, kaplnky, sakristiu a svätyňu (presbytérium). V svätyni sa nachádza sedadlo pre kňaza (sedes), miesto pre miništrantov, ambóna (pult, od ktorého sa číta), obetný stôl (oltár), svätostánok (uschováva sa v ňom Eucharistia), pomocný stolík, prípadne krstiteľnica. V priestoroch lodí sa nachádza spovednica. 
Svätá omša.
Svätá omša je stredobodom liturgického slávenia latinskej cirkvi. Podľa cirkevného učenia je omša "ustavičná obeta Pána Ježiša", v ktorej sa sprítomňuje jeho smrť a zmŕtvychvstanie. Pozostáva z úvodných obradov, liturgie slova a z liturgie Eucharistie (obety) a záverečných obradov. Počas liturgie Eucharistie je typické pre veriacich prijímanie svätej hostie (Eucharistie; jedenie Tela, prípadne pitie Krvi Pána tak, ako kedysi pri Poslednej večeri).
Rímskokatolícky kalendár.
Rímskokatolícky kalendár si pripomína udalosti liturgického roka. Liturgický rok v latinskej cirkvi sa začína prvou adventnou nedeľou, teda začiatkom adventného obdobia. Podľa cirkevného učenia je to obdobie radostného očakávania Pánovho príchodu a zároveň aj čas prípravy na Vianoce. V jeho prvej časti (do 16. decembra) sa cirkev pripravuje na druhý príchod Krista a očakáva jeho zjavenie sa v sláve. V druhej časti adventu (od 17. decembra) sa veriaci už bezprostredne pripravujú na slávnosť narodenia Pána. Advent má ráz kajúcnosti. Jeho liturgickou farbou je fialová farba. Symbolom adventu je adventný veniec so štyrmi sviecami znázorňujúcimi Svetlo – Krista. 
Po adventnom období začína vianočné obdobie, v ktorom si veriaci pripomínajú Narodenie Krista. Toto obdobie je charakteristické posvätnou večerou na Štedrý deň spojenou s modlitbou, čítaním biblických textov a vianočnými piesňami – koledami. Katolíci slávia Vianoce 25. decembra. K vianočnému obdobiu patria sviatky ako slávnosť Bohorodičky (1. januára), Zjavenie Pána (6. januára), sviatok Svätej rodiny v nedeľu po Narodení Pána, sviatok Pánovho krstu v nedeľu po Zjavení Pána a Hromnice – sviatok Očisťovania Panny Márie (40 deň po narodení Ježiša Krista). Symbolom Vianoc je vianočný strom a betlehem. Liturgickou farbou je farba biela. 
Nasledujúcim obdobím je pôstne obdobie. Pôst je obdobie prípravy na veľkonočné sviatky. Začína sa Popolcovou stredou. Koná sa na pamiatku štyridsaťdenného pôstu Ježiša na púšti. Je to čas kajúcnosti a pokánia. Veriaci prežívajú duchovnú obnovu a katechumeni sa pripravujú na krst. Liturgickou farbou je fialová farba. Nespieva sa aleluja, organ môže spev iba sprevádzať, oltáre sa neozdobujú kvetmi. Významnými dňami tohto obdobia je Popolcová streda a Veľký týždeň. Popolcová streda je dňom verejného pokánia a prísneho pôstu. Pôst záväzne zachovávajú veriaci od 18. do 60. roku veku. Veriaci na znak kajúcnosti a pokory prijímajú popolec. 
Svätý alebo 'Veľký týždeň' je obdobím najväčších kresťanských sviatkov. Začína sa sláviť Kvetnou nedeľou. V tento deň si katolíci pripomínajú slávnostný vstup Krista do Jeruzalema na veľkonočné sviatky. Pri omši sa čítajú Pašie – evanjelium o umučení Ježiša Krista. Liturgickou farbou je červená farba. 
Súčasťou Veľkého týždňa je veľkonočné trojdnie. Trojdnie je vyvrcholením liturgického roka a začína sa sláviť večernou omšou v (zelený) 'štvrtok Pánovej večere'. V tento deň katolíci slávia pamiatku ustanovenia kňazstva a najsvätejšej Eucharistie. Trojdnie pokračuje Veľkým piatkom. Na 'Veľký piatok' sa podľa tradície Cirkvi neslávi svätá omša, ale iba slávnostné obrady na uctenie Kristovej smrti na kríži. Čítajú sa opäť pašie z evanjelia podľa sv. Jána. V tento deň zachovávajú katolíci prísny pôst na znak pokánia. Liturgickou farbou je červená. Na 'Bielu sobotu' sa tiež neslávi svätá omša. Veriaci prichádzajú na poklonu k Božiemu hrobu. V podvečerných hodinách, po západe slnka, sa opäť veriaci ľud zhromažďuje v kostole na slávnosť Veľkonočnej vigílie. Veľkonočná vigília je podľa cirkevného učenia očakávaním Pánovho zmŕtvychvstania. Oslavuje Veľkú noc, teda noc, počas ktorej podľa viery vstal Ježiš z mŕtvych. 
Najväčším sviatkom liturgického roka je Veľkonočná nedeľa. V plnosti sa oslavuje Kristovo zmŕtvychvstanie. Na pamiatku zmŕtvychvstania slávi cirkev vždy prvý deň v týždni ako veľký sviatok. Tento sviatok sa nazýva nedeľa alebo deň Pána. 
Veľkonočná nedeľa sa slávi vždy v nedeľu po prvom splne Mesiaca po jarnej rovnodennosti. Jej liturgická farba je biela. Pri bohoslužbách znie slávnostný spev Aleluja. Záver veľkonočného obdobia tvorí slávnosť zoslania Ducha Svätého – Turíce. Pred týmto sviatkom sa koná novéna – deväťdňová pobožnosť k Duchu Svätému. 
Posledným obdobím liturgického roka je tzv. obdobie „cez rok“ – má dve časti. Prvá časť je po sviatku Pánovho krstu do Popolcovej stredy. Druhá sa začína po Turíciach a končí sa sobotou po slávnosti Krista Kráľa. V tomto období sa neslávi zvláštny zreteľ Kristovho života, ale celé Kristovo tajomstvo v jeho celistvosti. Je to obdobie kresťanskej nádeje. Vyjadruje to zelená liturgická farba. 
V jednotlivých obdobiach cirkevného roka sa slávia liturgické sviatky. Hlavným sviatočným dňom je nedeľa, ktorá sa slávi v prvý deň každého týždňa. Okrem nedele ďalšími liturgickými dňami cirkvi sú slávnosti, sviatky, spomienky, oktávy, vigílie a férie. Slávnosti sú dni oslavy významného tajomstva Kristovho života alebo Panny Márie a niektorých svätých. Niektoré slávnosti sú prikázanými sviatkami, čo znamená povinnú účasť katolíkov na sv. omši. Oktáva je osemdňové slávenie Vianoc a Veľkej noci. Vigílie sú predvečernou prípravou na veľké sviatky. Vtedy je liturgická farba rovnaká ako v deň sviatku. Férie sú dni, na ktoré v kalendári nepripadá žiadny sviatok ani spomienka (liturgicky voľné dni).
Rozšírenosť katolíckej cirkvi.
Početnosť členov katolíckej cirkvi.
Katolícka cirkev je najväčšou kresťanskou cirkvou na svete. Podľa Štatistickej ročenky Cirkvi bolo ku koncu roka 2003 evidovaných v globálnom meradle "1 085 557 000 členov" Katolíckej cirkvi, čo predstavuje vyše polovicu všetkých kresťanov vo svete. 
Počet členov Katolíckej cirkvi má v súčasnosti vzrastajúcu tendenciu, a to predovšetkým v Afrike a v Ázii, hoci katolicizmus v Európe a v USA naďalej stráca svoj tradičný politický vplyv. Nárast v počte medzi rokmi 1978 a 2000 predstavoval asi 288 miliónov. Najväčší počet katolíkov žije v Južnej Amerike.
Katolícka cirkev v sedemdesiatych a osemdesiatych rokoch 20. storočia.
Na začiatku pontifikátu Jána Pavla II. bolo 739 126 000 rímskych katolíkov, t. j. 18% svetového obyvateľstva. Táto ľudská masa predstavovala významnú výchovnú a kultúrnu moc; mala 79 207 základných a viac než 28 000 stredných škôl a takmer milión študijných príležitostí na univerzitách. Ešte začiatkom šesťdesiatych rokov bolo v tradičných krajinách srdca Európy (a v Severnej Amerike) vcelku 51,5% katolíkov. Pri nástupe Jána Pavla II. sa katolicizmus stal náboženstvom tretieho sveta. Zo šestnástich krajín, ktoré mali viac než 10 miliónov katolíkov, patrilo do tretieho sveta osem… Rátalo sa, že v roku 2 000 bude 70% katolíkov žiť v rozvojových krajinách, hlavne v Afrike a v Latinskej Amerike. Katolicizmus na jednej strane prestal byť prevažne európskym javom, na druhej strane sa stal náboženstvom miest a veľkomiest. Okolo roku 2 000 bude väčšina katolíkov žiť v
obrích metropolách s viac než 5 miliónmi obyvateľov, najmä vo vôbec najväčších mestách sveta, ktorými sú Mexico City (31 miliónov) a Sao Paolo (26 miliónov). Ale zatiaľ čo demografické ťažisko katolicizmu sa presunulo do Južnej Ameriky v dôsledku vysokej pôrodnosti, ktorou sa obyvateľstvo po roku 1945 zdvojnásobilo, v skutočnosti sa najrýchlejšie šírilo konverziami v subsaharskej Afrike. Podľa štatistík sedemdesiatych rokov sa o rozvoj kresťanstva v Afrike z 25 miliónov v roku 1950 približne na 100 miliónov v roku 1975 zaslúžila hlavne katolícka cirkev, ktorá od roku 1950 zdvojnásobila počet misionárov.
Z týchto závažných zmien vyplynuli ďalšie paradoxy. V Latinskej Amerike, najmä v Brazílii a Strednej Amerike bola najpopulárnejšou stránkou katolicizmu takzvaná teológia oslobodenia. Omnoho silnejším a takmer všadeprítomným javom v Latinskej Amerike sedemdesiatych rokov bola narastajúca religiosidad popular.

</doc>
<doc id="33706" url="https://sk.wikipedia.org/wiki?curid=33706" title="Jean-Michel Jarre">
Jean-Michel Jarre

Jean-Michel André Jarre [žán mišel žar] (* 24. august 1948, Lyon, Francúzsko) je francúzsky hudobník a skladateľ. Je považovaný za jedného z priekopníkov elektronickej hudby a tiež inovátora pre jeho veľkolepé koncerty na voľnom priestranstve, obsahujúce laserovú show, svetlá a ohňostroje, miešanie hudby s architektúrou a prostredím. Predal vyše 100 miliónov albumov a singlov.
Je držiteľom Guinnessovho rekordu za usporiadanie najväčšieho koncertu (Moskva, 1997), ktorého sa zúčastnilo vyše 3,5 milióna divákov. V rokoch 2008, 2010, 2016 a 2024 koncertoval aj v Bratislave a Košiciach. 
Jarre je veľvyslancom dobrej vôle () pri UNESCO ako celebrita priťahujúca pozornosť na túto organizáciu. Na počesť Jeana-Michela a jeho otca Mauricea Jarra bol pomenovaný Asteroid 4422 Jarre.
Hudobná kariéra.
1948 – 1975.
Záujem o hudbu v Jeanovi Michelovi vzbudil jeho starý otec André Jarre. Do svojich ôsmich rokov trávil u starých rodičov každý rok 6 mesiacov. Jeho starý otec hrával na hoboji, bol inžinier a vynálezca. On vymyslel aj prvý hudobný mixážny pult pre Radio Lyon. Starý otec daroval Jeanovi Michelovi aj jeho prvý gramofón. Jarre bol schopný sledovať so starým otcom pouličných umelcov pri práci, čo malo veľký vplyv na jeho neskoršiu prácu (Jarre využíva starý verklík pri svojich koncertoch či dokonca zložil skladbu, ktorého hlavným nástrojom je práve tento pouličný hudobný nástroj). Starý otec ho aj motivoval k štúdiu hry na klavír. Všeobecný záujem o hudobné nástroje vyvolali jeho návštevy blších trhov na Saint-Ouen, kde mala jeho mama obchod so starožitnosťami. Často sprevádzal svoju mamu do parížskeho jazzového klubu "Le Chat Qui Pêche", kde sa zoznámil so saxofonistami Archie Sheppom a John Coltraneom, a trumpetistami Don Cherrym a Chet Bakerom. Tí mu vysvetlili, že hudba môže byť opisná aj bez textu. Vplyv na neho malo aj súdobé maliarske umenie, hlavne diela francúzskeho maliara Pierra Soulagesa. Pochopil, že aj v hudbe môžu byť viaceré textúry a hudobný skladateľ môže pôsobiť ako maliar s frekvenciami a zvukmi. V roku 1965 založil skupinu nazvanú "Mystère IV". Koncom 60. rokov začal experimentovať s kazetovými slučkami, rádiami a ďalšími elektronickými zariadeniami, až kým sa v roku 1968 stal členom "Groupe de Recherches Musicales" pod vedením Pierra Schaeffera, „otca“ "Musique concrète", kde sa zoznámil so syntetizátormi. V tomto roku vydal aj svoj prvý hudobný singel "La Cage""Erosmachine". Bol aj prvým skladateľom, ktorý zložil baletnú elektronickú kompozíciu "Aor" (hebrejsky "svetlo") pre Štátnu operu v Paríži v roku 1971. V nasledujúcom roku 1972 vydá svoj prvý album "Deserted Palace". V tom istom roku zloží hudbu k filmu "Les Granges brûlées" (Spálené stodoly) s Alainom Delonom v hlavnej roli. Vytvára hudbu pre televíznu reklamu, zvučky, či divadlo. V nasledujúcich rokoch spolupracuje s viacerými francúzskymi umelcami a spevákmi. Zloží hudbu pre Patricka Juveta, Christopha, Francoise Hardyovú a Gérarda Lenormana.
1975 – 1979.
V polovici 70. rokov podpísal nahrávaciu zmluvu so spoločnosťou Polydor. Jeho prvý album, "Oxygène", bol vydaný v roku 1976. Ide o prvý album na svete, ktorý bol nahratý v domácom štúdiu Jarra a nie v hudobnom nahrávacom štúdiu. Žiadne z vtedajších nahrávacích štúdií nedôverovalo tomuto albumu. Jean-Michel Jarre o tom hovorí: Na rozdiel od jeho hudobnej konkurencie, ako napríklad tvrdý a futuristický zvuk Kraftwerku (ktorého skladbe Mitternacht z roku 1974 sa Oxygène miestami výrazne podobá), alebo viac „kozmický“ a temný Tangerine Dream, mal "Oxygène" bohatý, priestorový a silne melodický zvuk. Bol komerčne úspešný na celom svete. Skladba "Oxygène (Part IV)" bola vydaná ako singel a stala sa najznámejšou elektronickou skladbou vôbec. Len z albumu Oxygène sa predalo vyše 15 miliónov albumov.
V roku 1978 bol vydaný jeho druhý album "Equinoxe". Jarre vyvinul svoj zvuk, pridal viac dynamiky a rytmických elementov, hlavne skvelým použitím sekvencovania basových liniek. Väčšina z toho bola dosiahnutá pomocou vlastného vybavenia, ktoré navrhol jeho spolupracovník Michel Geiss. Po vydaní albumu nasledoval koncert na Place de la Concorde v Paríži v roku 1979. Tento koncert navštívilo milión ľudí, čo bol Jarreho prvý zápis do Guinnessovej knihy rekordov za najväčší dav ľudí na koncerte na voľnom priestranstve. Koncert sa konal v 14. júla ako súčasť osláv. Samotný Jarre bol prekvapený z tak veľkej návštevy napriek tomu, že na tomto koncerte nepoužil žiadnu z laserových show, ale len hudbu, svetlá a ohňostroje. Tak, ako to bolo zvykom so západnou hudbou, podarilo sa hudobným redaktorom v bývalom režime presadiť "západnú" hudbu v podobe zvučiek a jinglov. V prípade Jeana-Michela Jarra sa nám v 80. rokoch každý večer pripomínala skladba Equinoxe 5 v podobe zvučky počasia (v podaní britskej skupiny The Shadows).
1980 – 1989.
Začiatkom roka 1981 vydáva svoj tretí štúdiový album "Magnetic Fields". Album obsahuje 5 skladieb. Tak ako v prípade predchádzajúcich albumov, aj tu sú názvy skladieb označené len číslovkami. V októbri 1981 sa stal Jarre prvým západným umelcom, ktorému bolo dovolené uskutočniť koncert v Číne. Za úspechom stojí, že britská ambasáda darovala pekinskému rádiu v roku 1981 albumy Oxygène a Equinoxe. V rádiách sa tak po prvýkrát hrala západná hudba. Keďže šlo o inštrumentálnu hudbu, nebola ani v rozpore s komunistickou ideológiou. Následne čínska vláda pozvala Jeana-Michela Jarra, aby zahral koncerty. Šlo o sériu koncertov v mestách Peking (dva koncerty) a Šanghaj (tri koncerty). Kým koncerty v Pekingu boli určené hlavne úradníkom, na koncerty v Šanghaji prišla aj verejnosť. Samozrejme, koncerty sa nezaobišli bez problémov. Prvým bolo, že organizátori museli vypnúť elektrinu v štvrti, kde sa konal koncert. Spotrebovala ju aparatúra na koncerte. Druhým fakt, že polovica publika v Šanghaji opustila halu pred 22.00 hod., aby mohli stihnúť posledné linky mestskej dopravy. Tieto koncerty boli aj prvé, kde použil svoju legendárnu laserovú harfu. Na koncerte mimo svojej tvorby prerobil aj tradičnú čínsku skladbu "Fishing Junks at Sunset". Tým, že jeden z koncertov bol vysielaný aj čínskym štátnym rozhlasom, šlo o jeden z prvých najsledovanejších koncertov v novodobej histórií. Hovorí sa až o 500 miliónovej počúvanosti. Z koncertov vychádza jeho prvý koncertný album "Concerts in China", na ktorom sú aj skladby z predchádzajúcich albumov, ale aj niekoľko nových skladieb. Jedna z tých nových – "Arpegiator" – sa objavila aj v americkom kultovom filme 9 1/2 týždňa s Kim Basingerovou v hlavnej roli.
V roku 1983 bol Jean-Michel požiadaný, aby zložil hudbu pre výstavu umenia s názvom "Orrimbe show", ktorá sa zaoberala témou supermarketov. Jarre sa rozhodol vytvoriť album s názvom "Musique Pour Supermarché" (Hudba pre supermarkety) v jednom exemplári. Album bol zložený a nahraný medzi februárom a májom 1983 s dĺžkou 30 minút. Výstava Orrimbe show sa konala v júni 1983 a na jej záver boli vystavené diela predané v aukcii. Jarre sa rozhodol predať jediný exemplár albumu tiež v aukcii, pričom zničil všetky matice a dosky. Aukcia sa konala 6. júla 1983 v aukčnej sieni Hotel Drouot v Paríži. Obal albumu obsahoval 11 Polaroidov z nahrávania a po aukcii bol pridaný ďalší s fotografiou nového majiteľa. Víťaz aukcie, M. Gerard, zaplatil 69 000 frankov (približne 8 300 dolárov v roku 1983) za jediný exemplár albumu. Ku kúpe albumu sa viaže historkapán Gerard mal autonehodu, pri ktorej upadol do kómy. Keď sa z nej prebudil, z rádia počul hrať koncert Jarra v Číne. Ako sa po aukcií vyznal Jarrovi"Vaša hudba ma prebudila do života". Po aukcii sa táto platňa odvysielala len raz na Rádiu Luxembourg. Pri jej odvysielaní bol prítomný aj samotný Jean-Michel, ktorý oslovil poslucháčov slovami "Piratez-moi!" (dosl. Pirátujte ma!), aby si jeho album nahrali. Jeho výzvu vypočulo viacero poslucháčov a dodnes kolujú nelegálne kópie albumu "Musique Pour Supermarché". 
V roku 1984 vydáva album "Zoolook". Je plný samplerov a využíva v ňom aj niektoré zo skladieb, ktoré vyšli na zničenom albume "Musique pour supermarchés" (išlo o skladby "Diva", "Blah Blah Café" a "Ethnicolor II"). Ide o prvý album, kde je počuť aj ľudský hlas, nie však spev. V skladbe "Diva" je počuť recitál od Laurie Andersonovej. Jarre mal aj úspech so skladbou "Zoolookologie", ktorá sa prebojovala do tanečných hitparád.
V roku 1985 dostal Jean-Michel od Houstonskej štátnej opery ponuku usporiadať koncert v americkom Houstone pri 150. výročí vyhlásenia nezávislosti Texasu. Zároveň šlo aj o oslavu 25. výročia Johnsonovho vesmírneho centra NASA. Jean-Michel pozvanie prijal a k veľkolepému koncertu pripravil ďalší štúdiový album "Rendez-vous". Album nahral v rekordne krátkom čase a bol do značnej miery inšpirovaný práve nadchádzajúcim veľkolepým koncertom. Vyšiel v roku 1986. Aj na tomto albume použil časť skladby z "Musique pour supermarchés" v skladbe "Rendez-vous 3". Nadchádzajúci koncert v Houstone bol plný veľkolepých príprav. Jednou z nich bolo, že mal hrať duet s astronautom a jazzmanom Ronaldom McNairom, Ten žiaľ zomrel počas nehody raketoplánu Challanger. Práve táto tragédia ohrozila tento koncert. Ten sa však uskutočnil a bol aj poctou pre posádku Challengeru. Na koncerte sa premietali laserové projekcie na mrakodrapoch, doprava v meste bola kompletne odklonená a Jarre prepisoval vlastný rekord v návštevnosti. Na koncert prišlo 1,5 milióna divákov. Hneď na to uskutočnil ďalší zo série veľkolepých koncertov, teraz v rodnom Lyone počas návštevy Jána Pavla II. Koncert sa odohrával pri brehu rieky Rhôna. Na koncert sa prišlo pozrieť 800 tisíc návštevníkov vrátane pútnikov. Pápež požehnal koncertu a sledoval ho z katedrály nad mestom. Z oboch koncertov vyšiel druhý koncertný album "Cities in Concert", ktorý spája v sebe hudobný záznam z oboch miest.
V roku 1988 vydáva ďalší zo série albumov. Teraz s názvom "Revolutions". Do značnej miery názov albumu korešponduje s jeho ďalším projektom – veľkým koncertom v Londýne. Preto na albume nájdeme symfonickú skladbu "Industrial Revolution" ako poctu britskej industriálnej revolúcii z konca 19. storočia, či spoločnú skladbu "London Kid" s frontmanom kapely The Shadows – Hankom Marvinom. Na albume sú však aj skladby, ktoré akoby predznamenali nové zmeny v Európe – "Revolutions" či "The Emigrant". Ako miesto koncertu vybral Jarre londýnsku prístavnú časť Dockland. Aj kvôli atmosfére stavieb a aj kvôli príležitosti, že v tom čase sa menili na novú mestskú časť. Pôvodne mal byť koncert pre milión divákov, ale radnica nedovolila tak veľký koncert a z jedného boli dva menšie. Prípravy na koncert boli veľkolepé. Pódium bolo na rieke, jednu z budov pretreli špeciálne na bielo, aby na nej mohla byť projekcia. Na koncert bol prizvaný aj Hank Marvin, po ktorého poslal osobné lietadlo sám Jarre až do Austrálie. Problémy sa žiaľ nevyhli obom koncertom, pretože ich sprevádzala prietrž mračien. Z týchto koncertov je aj známy výrok Jarra "Žaby majú radi dážď". Ide o dvojzmyselnosť na škaredé počasie a na označenie Francúzov ako "žaby". Aj z tohto koncertu vyšiel koncertný album "Live" resp. "Destination Docklands".
1990 – 1999.
V roku 1990 Jarre vydal ďalší z albumov "Waiting for Cousteau". Inšpiráciou mu bol známy francúzsky moreplavec a oceánológ Jacques-Yves Cousteau, ktorému aj k jeho 80. narodeninám venoval aj tento album. Na albume sa nachádzajú 4 skladby, pričom prvá z nich, ktorá má rovnaký názov ako album, je celá vytvorená počítačom. Ide o náhodne generované tóny v trvaní skoro 45 min. Táto skladba bola častokrát hraná pred koncertami Jeana-Michela, keď ešte diváci prichádzali a usádzali sa pred vystúpením. V tomto roku prepisoval po tretíkrát svoj rekord v návšteve koncertu v Guinnessovej knihe rekordov a to vďaka koncertu v La Défense v Paríži, ktorý sledovalo vyše 2,5 milióna ľudí. Tento koncert venoval aj demokratickým zmenám vo východnom bloku.
V roku 1991 pripravoval ďalší zo série veľkolepých koncertov, tentoraz v mexickom Teotihuacáne, pod mayskými pyramídami počas zatmenia slnka. Koncert sa ale neuskutočnil, lebo loď s hudobným príslušenstvom sa potopila. Pre koncert zložil aj špeciálnu skladbu "Eldorado", ktorá vyšla na výberovom albume "Images".
V roku 1993 vydáva album "Chronologie". Ide o ucelenú kompozíciu viacerých hudobných žánrov. Od symfónie, balady, pop music až po hip-hop. Nový album má spojenie so švajčiarskou značkou hodiniek Swatch, pre ktorú spravil najprv melódiu budíka v náramkových hodinkách. Následne ho spoločnosť požiadala o špeciálnu show vo švajčiarskom meste Zermatt, kde zhudobnil túto skladbu (vznikla z nej skladba "Chronologie 4") a na predstavení odzneli aj niektoré jeho staršie skladby. Koncert v Švajčiarsku bol ale špeciálny. Odzneli na ňom skladby Jeana-Michela, bola svetelná a laserová show. Ale bez neho. Nový album neskôr predstavil na svojom prvom európskom turné "Europe in Concert", na ktorom už samozrejme aj on vystupoval.
V roku 1994 prekročil hranice Európy a túto show usporiadal aj v Hongkongu, z ktorého sa spravil aj koncertný album "Hong Kong".
V roku 1995 pokračuje v tradícii veľkolepých koncertov a pod Eiffelovou vežou usporiada Koncert pre toleranciuopäť 14. júla. Koncert tak oslavoval dve výročia – Deň dobytia Bastily a 50. výročie UNESCO. Na koncert prišlo 1,25 milióna divákov. Zaujímavosťou je, že záznam z koncertu vyšiel len na formáte Laser disku, predchodcu DVD. Jarre má pozitívny vzťah k remixovaniu vlastných skladieb a vydáva aj špeciálny album "Jarremix", ktorý obsahuje remixy nových aj starých skladieb od rôznych DJ-ov.
V roku 1997 sa vracia k analógovým syntetizátorom a prináša pokračovanie albumu "Oxygène" s jednoduchým názvom "Oxygène 7 – 13" (o niekoľko rokov neskôr premenuje album na "Oxygène 2"). Hudobné motívy použité na albume sa vracajú k skladbám z polovice 70. rokov. Aj tento album sprevádza halové turné "Oxygène tour". Počas neho spraví aj koncert v Moskve 6. septembra pri príležitosti osláv 850. rokov od založenia mesta. Koncert, ktorý bol pod Štátnou (Lomonosovou) univerzitou, videlo 3,5 milióna ľudí a prekonal svoj vlastný rekord v počte divákov. Koncert sa konal len týždeň od smrti britskej princeznej Diany. Počas koncertu jej venoval minútu ticha a skladbu "Souvenir from China", ktorú hral na pódiu sám. Počas koncertu sa aj naživo spojil s kozmonautmi na vesmírnej stanici Mir. Tí z vesmíru pozdravili divákov koncertu.
V roku 1998 sa opäť vrátil na 14. júla pod Eiffelovu vežu, tentoraz na oslavy spojené s Majstrovstvami sveta vo futbale. Koncert sa v mnohom odlišoval od všetkého, ako ho poznali diváci. Na pódium si totiž pozval rôznych DJ'ov a tí spolu s ním mixovali jeho skladby, najmä z albumu "Oxygène 713". Mnohé zo skladieb, ktoré odzneli na oslavách, sa vyskytli aj na albume "Odyssey Through O2". Na albume znejú remixy aj takých skupín, ako je Apollo 440 alebo Tecuja Komuro. Z koncertu vyšlo aj samostatný koncertný box s knihou, CD a videozáznamom, avšak len pre japonský trh.
Na posledný deň v roku 1999, vytvoril výnimočnú hudobnú a svetelnú show v Egyptskej púšti, blízko Gízy. Koncert nazvaný "The 12 Dreams of the Sun (12 snov slnka)", oslavoval nové milénium a 5 000 rokov od počiatku civilizácie v Egypte. Pôvodný zámer bol, že sa obrazy budú premietať na pyramídy v Gíze, ale egyptské úrady zakázali túto projekciu. Napriek tomu sa show zúčastnilo vyše tisíc miestnych hudobníkov a umelcov, ktorí doprevádzali hudbu Jarra. Na koncerte tiež zazneli skladby z jeho pripravovaného albumu "Metamorphoses", ktorý bol vydaný 28. januára 2000. Tento album otvára novú kapitolu v Jarrovej hudobnej ceste, pretože prvýkrát vkladá do svojej tvorby element spevu. Čo ho ďalej odlišuje, je jeho inovatívne zapojenie zvukov z moderného technologického sveta, ako sú signály mobilných telefónov, šumenie dial-up internetového pripojenia a ďalšie digitálne zvuky. Celá kompozícia je zasadená do melodickej štruktúry, čím sa tieto prvky spájajú do plynulého a príjemného posluchového zážitku.
2000 – 2009.
V roku 2000 Jarre v spolupráci s Arthurom C. Clarkom a Tetsuya Komurom uskutočnil v Okinawe koncert na oslavu ozajstného začiatku nového milénia. Koncert bol nazvaný "2001 Rendez-vous in Space".
V roku 2002 usporiadal v dánskom meste Aalborg koncert "Aero", ktorý sa niesol v oslave environmentálnej energie. Na koncert plný dažďa prišlo viac ako 50 tisíc návštevníkov. Koncert sa uskutočnil na poli pod veternými mlynmi. Hosťom koncertu bola hudobná dvojica Safri Duo. Rovnako, vydal svoj synth-jazzový album "Sessions 2000".
V roku 2003 vydal z iniciatívy parížskeho hudobného klubu V.I.P. album "Geometry of Love", ktorý obsahuje melancholické skladby. Zvláštnosťou albumu je titulná fotografia. Na žltom pozadí sa zobrazuje rozostreté nahé lono francúzskej herečky Anne Parillaud.
V roku 2004 sa rozišiel definitívne s vydavateľom Francisom Dreyfusom a v svojom vydavateľstve vydal prerobený výber svojich predchádzajúcich skladieb s názvom "Aero". Album obsahuje aj tri úplne nové skladby. Zaujímavosťou albumu je, že obsahuje klasické CD a aj DVD s totožným hudobným obsahom. Na DVD je však aj obrazová stopa a to pohľad na oči francúzskej herečky Anne Parillaud ako počúva uvedený album. Na Slovensku sa predalo viac než 2 000 kusov, za čo dostal platinovú platňu. V septembri usporiadal v rámci otvorenia roku francúzskej kultúry v Číne veľkolepý koncert v "Zakázanom meste" v Pekingu.
V roku 2005 usporiadal na počesť osláv poľskej Solidarity v gdanských lodeniciach koncert pre 170 tisíc návštevníkov (pričom samotnej koncertnej skúšky, ktorá sa konala deň pred koncertom pre zamestnancov lodeníc, sa zúčastnilo vyše 60 tisíc divákov). Aj tento koncert sprevádzali veľké úpravy. Na bielo sa premaľovali dve opravárenské haly, v ktorých pracovali robotníci aj počas show. Na pódium prišiel aj bývalý líder hnutia Lech Wałęsa. Z koncertu vyšlo DVD aj CD.
V roku 2006 usporiadal v Maroku, v saharskej púšti neďaleko mesta Merzouga koncert "Voda pre život".
V roku 2007 vydal po 7 rokoch štúdiový album "Téo &amp; Téa". Tanečný album však nenaplnil očakávania vydavateľov a Jarre odišiel od vydavateľstva Warner Music do EMI. Koncom roka vydal album "Oxygène 3D". Išlo o živý záznam jeho špeciálneho predstavenia v Belgicku, ktoré usporiadal po 30 rokoch od uvedenia albumu "Oxygène" vo svete. Obraz bol robený vo formáte 3D.
V roku 2008 uskutočnil hudobné turné po Európe, ktoré bolo venované 30. výročiu vydania albumu. V rámci jeho druhej časti usporiadal aj dva koncerty na Slovensku. V bratislavskej Športovej hale Pasienky a v košickej Steel Aréne. Koncert venoval aj divákom z bývalého Česko-Slovenska, pretože najpriaznivejšie ohlasy na album "Oxygène" zo zahraničia získal práve odtiaľto.
V roku 2009 odohral koncerty v rámci svetového halového turné "World Arena Tour 2009/2010". Napriek plánom navštíviť viacero kontinentov ich odohral len v Európe. Na koncertoch odohral najlepšie skladby zo svojej histórie.
2010 – 2019.
V roku 2010 pokračoval s druhou časťou turné. Koncepcia koncertov sa však oproti roku 2009 mierne zmenila. Koncertný program dopĺňala 3D projekcia, výber skladieb bol upravený a názov turné sa jemne upravil na "World Tour 2010". Jean-Michel v tomto roku koncertoval prevažne v Európe, ale navštívil aj Turecko a Libanon. Po druhýkrát navštevuje aj Slovensko. V rámci svojho turné vystúpil 27. mája 2010 v bratislavskej Sibamac Aréne, ale koncert 16. novembra 2010 v košickej Steel Aréne bol z technických príčin najprv presunutý, potom úplne zrušený.
V roku 2011 ďalej koncertuje po Európe. Ukončí ich veľkým koncertom 1. júla 2011, keď v Monaku usporiadal "svadobný koncert" pre monacké knieža Alberta II., ktorý je jeho veľkým fanúšikom. Show sa odohrala v prístave. Na čas tak zakončí štvorročné turné.
V roku 2013 sa stáva "prezidentom CISAC" (Medzinárodná konfederácia spoločností autorov a skladateľov). Odohrá ďalší z koncertov, tentoraz v Tunisku na letnom festivale.
V roku 2015 vydáva prvý z dvoch albumov "Electronica 1""The Time Machine". Ide o projekt, na ktorom pracoval viacero rokov. Cieľom albumu bolo priblížiť elektronickú hudbu od jeho začiatku. Na albume spolupracoval s mnohými hudobníkmi a spevákmi elektronickej hudby. Medzi inými s Vince Clarkom zo skupiny Erasure, Armin van Buurenom, Mobym, Tangerine Dream, Massive Attack, Laurie Andersonovou, skupinou Air, M83 a mnohými inými. Album, ktorý vyšiel na jeseň, sa vyšplhal na najvyššie miesta v predajnosti v mnohých krajinách Európy.
V roku 2016 vydáva druhú časť projektu "Electronica 2""The Heart Of Noise". Za záhadným názvom albumu sa ukrýva počesť talianskemu skladateľovi, maliarovi a futuristovi Luigiovi Russolovi. Ten v roku 1913 vydal otvorený list – manifest "Umenie hluku", kde sa snažil vymedziť hranicu medzi umeleckým zvukom a hlukom. Russolo sa aj považuje za prvého experimentálneho hudobníka. Aj na tomto albume pokračuje spolupráca so známymi skladateľmi, režisérmi a hudobnými skupinami. Jean-Michel Jarre spolupracuje s Pet Shop Boys, Hansom Zimmerom, The Orb, Cyndi Lauper a mnohými inými. Zaujímavosťou je spolupráca s Edwardom Snowdenom, bývalým americkým pracovníkom spravodajských služieb, ktorý dal novinárom informácie o špionáži obyvateľstva spravodajskými službami USA. Spoločne nahrali skladbu "Exit". Jean-Michel je so svojim dielom spokojný. Spolupracuje s britskou kapelou Gorillaz na ich novom albume. Hral na mnohých na letných festivaloch a uskutočňuje nové turné "Electronica". V rámci neho usporiadal aj štvrtý koncert na Slovensku 9. novembra 2016 na Zimnom štadióne Ondreja Nepelu v Bratislave. Koncom roka, 2. 12. 2016, vychádza jeho štúdiový album "Oxygène 3." Ide o tretí album z cyklu "Oxygène".
V roku 2017 bol Jean-Michel Jarre nominovaný s albumom "Electronica 1""The Time Machine" na cenu Grammy za najlepší tanečný a elektronický album roka 2016. Spolu s britskou skupinou Gorillaz zložil tri skladby pre ich nový album "Humanz". V apríli uskutočnil koncert v Izraeli pri Mŕtvom mori a následne mal špeciálny koncert pri kláštore Santo Toribio de Liébana v Španielsku. V máji sa vrátil po vyše 30 rokoch na americký kontinent, kde odohral koncert v Kanade a USA. V lete uskutočnil koncerty v Európe.
V roku 2018 odohrá koncerty v Argentíne a Čile a následne sa vracia do USA a Kanady. V septembri vydáva výberový album k 50. výročiu vydania jeho prvého singlu s názvom "Planet Jarre". Výberový album obsahuje aj nové skladby. Potom má koncert v Rijáde v Saudskej Arábii. Ku koncu roka vydáva album "Equinoxe Infinity". Ide o pokračovanie jeho predchádzajúceho albumu "Equinoxe" spred 40 rokov.
Na konci roku 2019 vydáva svoju prvú autobiografickú knihu s názvom "Melancholické ródeo". Táto 380 stranová kniha vychádza najprv vo francúzštine. Obsahuje veľa dovtedy nepublikovaných informácií o jeho živote. V novembri uvádza na trh špeciálnu aplikáciu (najprv pre telefóny s iOS) "Eōn". Obsahuje vyše 7 hodín materiálu, ktorý pripravil Jean-Michel a aplikácia začne skladať vždy novú a novú skladbu. 
Aplikácia sa stala okamžite najviac sťahovanou hudobnou mobilnou aplikáciou v iStore po celej Európe vrátane Slovenska. Pomenovanie Eōn je podľa gréckeho boha času a večnosti. Výber niektorých skladieb inšpiroval Jarra, aby vydal limitovaný album "Snapshots from Eōn", ktorý obsahuje 2 CD a LP s hudbou z aplikácie.
2020 – súčasnosť.
Prvým koncertom v roku 2020 bol koncert uskutočnený 6. marca v saudskoarabskom meste Al-ʿUla na "Azimuth Festivale". Šlo vo všeobecnosti o jeden z posledných koncertov hudobníkov pred vypuknutím pandémie COVID-19. V máji abdikuje po 7 rokoch na pozíciu prezidenta CISAC a strieda ho jeho priateľ, bývalý člen skupiny ABBA Björn Ulvaeus. Na prvý letný deň, po uvoľnení prísnych opatrení vo Francúzsku, usporiadal Jean-Michel prvý koncert hudobníka vo virtuálnej realite "Alone Together". Koncertu sa mohli diváci zúčastniť prostredníctvom vlastného "avataru" vo virtuálnej realite, ako aj prostredníctvom živého prenosu na kanáli YouTube či na jeho fan stránke na sociálnej sieti Facebook. Trištvrtehodinový koncert, v ktorom sám Jarre mal svoj vlastný avatar, mal úspech. Pozrelo si ho až 600 000 divákov . Na prelom posledného dňa v roku 2020 a prvého v roku 2021 pripravil Jean-Michel svoj druhý verejný koncert vo virtuálnej katedrále Notre Dame v Paríži. Koncert pod názvom "Welcome to the other side (Vitajte na druhej strane)" symbolizoval rozlúčku s rokom, keď celý svet postihol COVID-19 a znamenal nádej nového roka. Bol dostupný na sociálnych médiách ako Facebook, VRChat či YouTube. Nad koncertom mali patronát UNESCO a magistrát mesta Paríž. Tak ako predchádzajúci, aj tento mal 45 minút. Bol súčasťou oficiálnych parížskych osláv príchodu nového roka. Koncert bol jedinečný tým, že ho videlo až 75 miliónov divákov.
V apríli 2021 vydal štúdiový album "Amazônia". Ide o album, ktorý hudobne dopĺňa fotografickú výstavu "Sebastiãa Salgada" s vyše 200 čiernobielymi fotografiami o Amazone. Ide o ambientnú hudbu doplnenú o pôvodné zvuky pralesa, domorodých obyvateľov. 
 Dňa 21. júna v rámci "Dňa hudbyFête de la Musique" vystúpil v krátkom živom mini koncerte na nádvorí Elyzejského paláca. Koncert, ktorý hral na prelome rokov, "Welcome to the other side" vydáva začiatkom septembra aj ako CD/LP album i s videozáznamom na Blu-ray.
Pre začiatok roka 2022, 21.23. januára, pripravil Jean-Michel multimediálny projekt "OXYMORE""homage to Pierre Henry". Išlo o 7 menších koncertov v priestoroch francúzskeho rozhlasu. Napriek tomu, že v skladbách použil aj experimentálne zvuky pioniera francúzskej experimentálnej hudby Pierra Henryho, šlo o ucelený melodický komplex 11 skladieb. Tento projekt je výnimočný aj tým, že sa paralelne počas koncertu odohrával aj vo virtuálnej realite v imaginárnom meste "Oxyville". Išlo o vymyslené animované mesto zložené zo zosilňovačov a syntetizátorov, v ktorom sa diváci pohybovali spolu s robotmi. Názov "Oxymore" je aj slovnou hračkou. Vo francúzštine znamená slovo oxymore slovo oxymoron, slová protirečiaceho si významu. Zároveň význam slova je aj OXYgene MORE, teda poskytnúť divákovi či poslucháčovi "viac oxygenu (jeho najznámejšieho albumu)" v podobe virtuálnej reality a byť súčasťou jeho hudobných klipov.
Na jeseň v roku 2023 vydal album "Oxymoreworks", ktorý obsahoval remixované skladby jeho predchádzajúceho albumu "Oxymore". Autormi remixov sú napríklad Martin Gore zo skupiny Depeche Mode alebo legendárny DJ Armin Van Buuren. Na prvý sviatok vianočný25. decembra, pripravil Jean-Michel štvrtý zo série svojich koncertov, ktorý sa vysielal naživo a aj vo virtuálnej realite. Uskutočnil sa v priestoroch zámku Versailles pri príležitosti jeho založenia pred 400 rokmi. Koncert pod názvom "Versailles 400" vyšiel 23. februára 2024 aj na digitálnych platformách.
Jean-Michel usporiadal 12. mája 2024 koncert v Bratislave s názvom "Most z budúcnosti" () v blízkosti Mosta SNP, Incheby a Auparku, sídla spoločnosti Eset. Uskutočnil sa ako otvárací ceremoniál festivalu vedy a techniky Starmus. Na koncerte vystúpil aj legendárny gitarista skupiny Queen a fyzik Brian May. Koncert s podobným zložením skladieb zahral aj 14. júla 2024 aj počas festivalu Francofolies vo francúzskom meste La Rochelle. Zahral aj na záverečnom ceremoniáli Letných paralympíjskych hier 2024 v Paríži.
Súkromný život.
Jean-Michel Jarre je synom filmového skladateľa Mauricea Jarra a France Pejot. So svojim otcom mal komplikovaný vzťah. Otec opustil rodinu, ešte kým bol Jean-Michel mladý a vychovávala ho len mama a starí rodičia. Jean-Michel sa uzmieril so svojim otcom až pár rokov pred jeho smrťou. Jarre o tom hovoril Naopak, jeho vzťah s matkou bol odlišný. Obdivoval ju po celý jej život. 
Je štvrtýkrát ženatý. Prvou manželkou bola Flore Guillardová (január 1975 až 1977), neskôr britská herečka a fotografka Charlotte Ramplingová od 7. 10. 1978 do roku 1998. Následne francúzska herečka Anne Parillaudová od 12. 5. 2005 do roku 2010. V roku 2019 si vzal za manželku čínsku herečku Gong Li.
Jarre má 3 deti – Emilie, ktorá je módna dizajnérka (dcéra z manželstva s Flore Guillardovou), nevlastného syna Barnaby Southcombea (syn Charlotte Ramplingovej) a vlastného Davida, ktorý je známy kúzelník (tiež z manželstva s Charlotte Ramplingovou). Dcéru Anne Parillaudovej (ktorú mala z manželstva s francúzskym režisérom Lucom Bessonom) neprijal za svoju.
Jean-Michel má dvoch nemanželských súrodencov z otcovej strany. Brata Kevina Jarra, ktorý bol americký filmový producent a režisér. Písal scenáre aj pre film Múmia či Rambo 2 (zomrel v roku 2011 na infarkt). Sestra Stéfanie je americká dekoratérka a produkčná dizajnérka.
Zaujímavosti.
Jean-Michel má viacero koníčkov. Má veľkú zbierku analógových syntetizátorov, jukeboxov, automobilových veteránov, obuvi značky Rebook, umeleckých obrazov, hudobných nástrojov z celého sveta.
Rád maľuje a fotografuje. V jeho súkromnom nahrávacom štúdiu nájdete o. i. aj pravú slovenskú fujaru. Je to dar od jeho fanúšikov zo Slovenska, ktorí mu ju odovzdali počas koncertu v dánskom meste Aalborg. Ďalšia, "skladacia fujara" pre možnosť hrania aj na koncertoch, mu pribudla v roku 2020. Jeho súkromná zbierka suvenírov sa po koncertoch na Slovensku rozrástla aj o slovenskú pastiersku píšťalu či pravú zbojnícku valašku. Medzi prírastkami v zbierke Jeana-Michela od slovenských fanúšikov je soška Oskara (samozrejme, kópia tejto slávnej sošky) ako symbolika za jeho prácu a prínos pre slovenských fanúšikov či súbor slovenských kryštálových pohárov.
Pri potulkách na Slovensku aj pochválil bratislavskú francúzsku palacinkáreň. Robia v nej vraj najlepšie palacinky, aké kedy jedol. Samozrejme, mimo Francúzska...
Mesto Bratislava mu pripomína rodný Lyon. Veľkosťou, architektúrou Starého mesta aj atmosférou.
Medzi veľkých fanúšikov hudby Jeana-Michela Jarra patrili aj známe osobnosti. Slávny spisovateľ a vizionár Arthur. C. Clarke, autor slávneho románu "Vesmírna odysea 2001" venoval pokračovanie knihy "Vesmírna odysea 2010" práve Jeanovi Michelovi. Jean-Michel v roku 2001 venoval Clarkovi koncert "2001 Rendez-vous in Space". Ďalším veľkým fanúšikom Jarra bol francúzsky oceánograf a cestovateľ Jacques-Yves Cousteau, ktorému v roku 1990 venoval album "Waiting for Cousteau". Jarrovú hudbu milovala aj britská princezná Diana, ktorá mala osobné stretnutie s ním po koncerte v Londýne v roku 1988. Jej Jean-Michel venoval minútu ticha počas svojho megakoncertu v Moskve v 1997. Ďalším fanúšikom je monacký knieža Albert II., ktorý si zaplatil jeho koncert počas svojej svadby v roku 2011.
Svoje meno prepožičal aj elektronike. Od roku 2010 sa pod značkou "Jarre Technologies" (neskôr "Aerosystem") predával spotrebnú elektroniku. V značnej miere to boli externé reproduktory pre mobilné zariadenia.
Pri príležitosti jeho 75 narodenín mu cca 30 fanúšikov odovzdalo špeciálnu knihu s ich snímkami z rôznych koncertov. Podobne, ako tomu bolo aj v prípade albumu "Music for Supermarkets" aj táto kniha vyšla len v náklade jedného exemplára.
Pre elektrické automobily Renault pripravuje od roku 2023 zvuk motora alebo interiéru. Jeden z jeho prvých elektrických modelov Renault Scenic, pre ktoré zložil zvuky, získalo prestížne ocenenie Európske auto roka 2024.
Jeden zo svojich snov si splnil na Slovensku, keď si zalietal na lietajúcom aute "Aircar" v roku 2024. Bol tak aj prvým pasažierom lietajúceho auta na svete.
V máji 2024 vystúpil Jean-Michel Jarre v Bratislave na otváracom koncerte festivalu Starmus s programom "Bridge from the Future". Predstavenie pod holým nebom na brehoch Dunaja prilákalo viac ako 100 000 divákov a bolo vysielané aj v priamom prenose do celého sveta. Jarre pripravil jednu zo svojich najambicióznejších produkcií, ktorá zahŕňala rozsiahlu laserovú a svetelnú show, choreografiu so 400 dronmi, ohňostroj a špeciálne navrhnutú architektonickú scénu rámujúcu ikonický Most SNP. Hosťom koncertu bol britský gitarista Brian May zo skupiny Queen, ktorý sa spolu s Jarrem predstavil v nových aranžmánoch skladieb "Bratislava Time", "Rendez-vous Bratislava" a adaptácii Dvořákovej "Novej svetovej symfónie".
Dňa 5. septembra 2025 vyšiel koncertný album Live in Bratislava, ktorý obsahuje kompletný záznam 22 skladieb z tohto vystúpenia. Album vyšiel vo viacerých formátoch, vrátane vinylu, remasterovanej audio verzie a režisérskej verzie koncertného filmu. Súčasťou je aj 40-stranový fotoalbum dokumentujúci prípravy a priebeh tejto jedinečnej udalosti. Jarre v súvislosti s albumom uviedol, že zvuková podoba vychádza zo živého televízneho prenosu a zachytáva autentickú energiu večera, ktorý označil za jeden z najdôležitejších momentov svojej kariéry. 

</doc>
<doc id="33712" url="https://sk.wikipedia.org/wiki?curid=33712" title="Cricket">
Cricket



</doc>
<doc id="33713" url="https://sk.wikipedia.org/wiki?curid=33713" title="Kriket">
Kriket

Kriket () je tímová loptová hra s malou loptou, ktorá sa hrá najmä v Spojenom kráľovstve a štátoch Commonwealthu. Patrí medzi najpopulárnejšie kolektívne športy na svete. Prvá zmienka o krikete pochádza zo 17. storočia, prvé známe pravidlá pochádzajú z roku 1744. Skutočná raná história nie je známa, avšak predpokladá sa, že hra je o stovky rokov staršia. Podľa prvých pravidiel sa kriket hral so zahnutou pálkou a dvoma kolíkmi. Jednotlivé pravidlá sa v histórii kriketu vyvíjali a menili.
Kriket sa na Slovensku momentálne (2011) hrá iba v jedinom klube, a to v Kriketovom Klube Hájske. Klub vznikol v roku 2000.
Medzinárodná organizácia, ktorá zastrešuje kriket vo svete, sa volá Medzinárodná kriketová rada.

</doc>
<doc id="33714" url="https://sk.wikipedia.org/wiki?curid=33714" title="Fráňa Šrámek">
Fráňa Šrámek

Fráňa Šrámek (* 19. január 1877, Sobotka, Rakúsko-Uhorsko – † 1. júl 1952, Praha, Česko-Slovensko) bol český básnik, spisovateľ, dramatik a burič.
Život.
Narodil sa v Sobotke, v roku 1885 sa s rodičmi presťahoval do Písku. Mesto si veľmi obľúbil, v ňom sa odohráva veľká časť jeho divadelných hier a románov. Nastúpil na jednoročnú vojenskú službu, ktorú mal za trest o rok predlženú. Už tu sa prejavili jeho antimilitaristické postoje. V septembri 1914 vážne ochorel. Dostal sa do Prahy, kde sa pripojil ku skupine "Nový kult", ktorej vodcovskou osobnosťou bol S. K. Neumann. Počas druhej svetovej vojny na protest proti fašizmu nevychádzal z domu. Tento protest bol často zveličovaný, ale nebol významný, keďže ho verejne neoznámil a teda o ňom vedelo iba málo ľudí. Roku 1946 sa stal národným umelcom.
Dielo.
Jeho tvorba bola ovplyvnená impresionizmom, antimilitarnými až pacifistickými postojmi. Šrámek sa angažoval v anarchistickom hnutí a stal sa pravdepodobne najznámejším predstaviteľom takzvanej generácie anarchistických buričov. 
Všetky jeho diela sú silno ľavicové, ovplyvnené anarchizmom. Mali výrazný vplyv na mladú generáciu medzi svetovými vojnami. Niektoré jeho básne sa stali revolučnými piesňami proletárov.
Šrámkove dielo sa dá rozdeliť do týchto základných tém:
Divadelné hry.
Šrámkovým dielom bol silno ovplyvnený režisér Václav Krška, ktorý vytvoril úspešné filmové adaptácie "Měsíc nad řekou" (1953) a "Stříbrný vítr" (1954).

</doc>
<doc id="33716" url="https://sk.wikipedia.org/wiki?curid=33716" title="Diaspóra">
Diaspóra

Diaspóra alebo staršie diaspora môže byť:
Diaspora môže byť aj:

</doc>
<doc id="33717" url="https://sk.wikipedia.org/wiki?curid=33717" title="Klimageografia">
Klimageografia

Klimatogeografia je vedný odbor, ktorý sa zaoberá atmosférou ako prvkom geosféry.

</doc>
<doc id="33718" url="https://sk.wikipedia.org/wiki?curid=33718" title="Štefan Bučko">
Štefan Bučko

Doc. Štefan Bučko (* 2. júl 1957, Bratislava) je slovenský herec, recitátor a moderátor.
Životopis.
Absolvoval strednú poľnohospodársko-technickú školu a štúdium herectva na Divadelnej fakulte bratislavskej VŠMU, odbor technika reči, neskôr odbor javiskovej reči a umeleckého prednesu. 
Po ukončení vysokoškolského štúdia začal v roku 1981 hrať na scéne Činohry SND. Na VŠMU prednáša teóriu javiskovej reči a umelecký prednes. So svojimi študentmi sa stretáva na hodinách javiskovej reči a umeleckého prednesu. Účinkoval v televíznom seriáli "Povstalecká história" (1984).
V roku 1998 bol členom, neskôr, do roku 2010, predsedom Rady Slovenskej televízie (STV). Bol členom správnej rady Nadácie na podporu Katolíckej univerzity v Ružomberku a laureátom Ceny Fra Angelica Rady Konferencie biskupov Slovenska pre vedu, vzdelanie a kultúru za osobný prínos ku kresťanským hodnotám v kultúre na Slovensku.
V rokoch 2008 – 2010 bol riaditeľom Činohry Slovenského národného divadla. V roku 2011 mu vyšla debutová básnická zbierka "Tušené ostáva v tieni", s reedíciou v roku 2013.
Jeho manželkou je speváčka Adriena Bartošová s ktorou má dcéru, tiež herečku a speváčku Andreu Bučko.

</doc>
<doc id="33719" url="https://sk.wikipedia.org/wiki?curid=33719" title="Juraj Ďurdiak">
Juraj Ďurdiak

Mgr. Juraj Ďurdiak (* 27. apríl 1952, Bratislava) je slovenský herec a vysokoškolský pedagóg. Brat herečky Judity Ďurdiakovej.
Životopis.
Roku 1974 vyštudoval herectvo na Vysokej škole múzických umení v Bratislave a roku 1986 operný spev na Konzervatóriu v Bratislave. V rokoch 19741976 pôsobil ako herec a spevák v Divadle pre deti a mládež (dnešné Divadlo Jána Palárika) v Trnave. V rokoch 19761983 bol hercom v slobodnom povolaní. V rokoch 1983-1986 bol členom Poetického súboru Novej scény. Po absolvovaní konzervatória sa roku 1986 stal členom Komornej opery pri Slovenskej filharmónii, kde pôsobil do roku 1990. Od roku 1989-94 hosťoval v Komornej opere Slovenského národného divadla. Od novembra 2002 sa stal umeleckým šéfom Divadla Nová scéna. Na tejto funkcii pôsobil do roku 2006. Od roku 2003 vyučuje na Konzervatóriu v Bratislave v odbore šansón. V rokoch 2006-2010 manažér Štúdia L+S. V auguste 2011 bol menovaný za generálneho riaditeľa Novej scény. V júli 2015 z postu odstúpil. 

</doc>
<doc id="33720" url="https://sk.wikipedia.org/wiki?curid=33720" title="Deň-D">
Deň-D

Za Deň-D sa označuje vo vojenských plánoch deň začiatku významnej vojenskej operácie. Skutočný dátum plánovanej operácie pozná kvôli utajeniu len úzky okruh veliteľov, prípadne je o konkrétnom dátume rozhodnuté len krátko pred začiatkom operácie. Kvôli naplánovaniu celej operácie a hlavne plánovaniu časového postupu dosahovania cieľov operácie je potrebné jednoznačne označiť dátum jej začiatku. Napríklad zápis D+5 potom znamená udalosť, ktorá má nastať 5 dní po skutočnom začiatku operácie. 
Najznámejším Dňom-D je 6. jún 1944 kedy začala operácia Overlord - vylodenie spojencov v Normandii. Preto sa Deň-D v užšom zmysle stal synonymom pre tento dátum.
Spolu s týmto pojmom sa používa aj označenie Hodina-H ktoré spolu s označením Deň-D označujú deň a hodinu kedy začal útok.

</doc>
<doc id="33721" url="https://sk.wikipedia.org/wiki?curid=33721" title="Judita Ďurdiaková">
Judita Ďurdiaková

Judita Ďurdiaková (* 14. február 1948, Horná Štubňa – † 5. február 1992, Bratislava) bola slovenská herečka, sestra herca Juraja Ďurdiaka.
Študovala na Strednej všeobecnovzdelávacej škole v Martine. Po absolvovaní štúdia herectva na VŠMU v Bratislave v roku 1970 sa stala členkou Činohry SND, kde pôsobila až do svojej smrti v roku 1992. Bola predstaviteľkou drobných, žánrovo rozmanitých postáv, s výrazným zmyslom pre ich realistické stvárnenie.

</doc>
<doc id="33722" url="https://sk.wikipedia.org/wiki?curid=33722" title="Deana Horváthová">
Deana Horváthová

Deana Horváthová, vyd. Jakubisková (* 11. marec 1958, Banská Bystrica) je slovenská herečka a filmová producentka. Manželka režiséra Juraja Jakubiska.
Po vyštudovaní VŠMU v Bratislave (1981) získala angažmán v SND. Počas dvanástich sezón vytvorila viac ako 20 hlavných postáv, okrem toho hrala v desiatke televíznych filmov a seriálov. Po presťahovaní do Prahy v rokoch 1993-1994 hrala v Divadle Bez zábradlí, od roku 1994 sa venuje predovšetkým producentskej činnosti.
Žije v Prahe, majú syna Jorika.
V roku 2024 jej bol slávnostne odovzdaný certifikát zakladajúcej členky Matice slovenskej a preukaz členky Kulturologicko-filozofického odboru Matice slovenskej pri príležitosti podujatia na počesť jej príbuzného Ivana Horvátha.

</doc>
<doc id="33723" url="https://sk.wikipedia.org/wiki?curid=33723" title="Martin Huba">
Martin Huba

Prof. Martin Huba (* 16. júl 1943, Bratislava) je slovenský herec a divadelný režisér. Syn herca Mikuláša Hubu a opernej speváčky Márie Kišonovej-Hubovej.
Život.
Po absolvovaní herectva na bratislavskej Vysokej škole múzických umení v roku 1964, pôsobil vo Východoslovenskom štátnom divadle v Košiciach (19641967). Po návrate do Bratislavy sa od sezóny 1967/1968 stal členom súboru Divadla na Korze, kde pôsobil až do jeho zatvorenia v roku 1971. Neskôr účinkoval na Novej scéne a v roku 1976 dostal angažmán v Činohre SND, kde pôsobí dodnes. Hosťuje v Prahe a Brne. Od 16. októbra 2005 do 15. apríla 2006 bol dočasne poverený vykonávaním funkcie riaditeľa činohry SND. 
Začiatkom 90. rokov sa krátko angažoval v politike, od 9. júna do 27. augusta 1990 bol poslancom Slovenskej národnej rady za hnutie Verejnosť proti násiliu (VPN).
Od 90. rokov rokov sa venuje divadelnej réžii – režíroval v Činohre i Opere SND v Bratislava a v rámci Letných Shakespearovských slávností v Prahe. Za réžiu "Tančiarne" získal cenu divadelnej kritiky DOSKY 2001.
V slovenskom filme začínal malými úlohami. Väčšie príležitosti od polovice 80. rokov mu poskytuje český film. S manželkou Dagmar majú dve dcéry.
Viac ako tridsať rokov pôsobil ako pedagóg hereckej tvorby na Vysokej škole múzických umení v Bratislave. Je členom Vedeckej a umeleckej rady VŠMU.

</doc>
<doc id="33724" url="https://sk.wikipedia.org/wiki?curid=33724" title="Generál">
Generál

Generál je vojenská hodnosť, ktorá je v mnohých štátoch najvyššou vojenskou hodnosťou. 
V niektorých štátoch existuje (alebo existovala) ešte vyššia hodnosť, maršal, niekedy je však skôr čestná, bez ďalších právomocí. Hodnosť generál je používaná pozemnými a niektorými vzdušnými ozbrojenými silami. V námorných ozbrojených silách je jej ekvivalentom hodnosť admirál.
Na Slovensku je generál najvyššia policajná hodnosť (jedna zlatá hviezda a zlatá ratolesť, so zlatým lemovaním) a generálom sa stal v roku 2014 aj veliteľ Hasičského a záchranného zboru. Nie je to však pravidlo a len v niektorých štátoch sa vyskytuje generál aj u policajných zložiek.
Generál taktiež nemusí vždy znamenať konkrétnu hodnosť, ale aj všeobecne významného vojenského veliteľa, hlavne keď pôsobil samostatne. Toto platí hlavne, keď ide o osobnosti zo staroveku alebo zo stredoveku.
Vo väčšine armád slovo generál neoznačuje konkrétnu hodnosť, ale súbor tzv. generálskych hodností. Výnimočne však môže označovať aj niečo iné, napr. post vrchného veliteľa.
Vo francúzskych ozbrojených silách sa generáli nazývajú podľa toho, akým veľkým jednotkám by mali teoreticky veliť: Général de Brigade (brigádny generál), Général de Division (divízny generál), Général de Corps d'Armée (generál armádneho zboru), Général d'Armée (armádny generál). Títo generáli majú insígnie s 2 až 5 hviezdami. Okrem toho ešte existuje insígnia so 6 hviezdami (prepožičiava sa vojenskému veliteľovi v oblasti Paríža bez ohľadu na skutočnú hodnosť) a čisto čestná 7-hviezdičková hodnosť Maréchal de France (maršal Francúzska).
Postupnosť.
Ozbrojené sily Slovenskej republiky:
Policajné hodnosti: 
Generáli na Slovensku.
Generálske hodnosti.
Ozbrojené sily Slovenskej republiky majú celkovo 4 generálske hodnosti (v zátvorke sú uvedené ich české, britské a americké ekvivalenty):
Iní generáli.
Ku dňu 1. januára 2007, pri príležitosti štátneho sviatku - Dňa vzniku Slovenskej republiky, prezident Slovenskej republiky Ivan Gašparovič povýšil náčelníka Generálneho štábu OS SR Ľubomíra Bulíka do najvyššej vojenskej hodnosti - generál.
V máji 2014 povýšil prezident Ivan Gašparovič do hodnosti generála vôbec prvého príslušníka Hasičského a záchranného zboru. Generálom sa stal jeho prezident Alexander Nejedlý. Minister vnútra Robert Kaliňák návrh na povýšenie odôvodnil výraznou zásluhou Nejedlého na reformách v zbore. Má ísť o poctu nielen Nejedlému, ale celému zboru.
V januári 2018 bolo v slovenských Ozbrojených silách celkovo 20 miest s plánovanou generálskou hodnosťou, z toho 16 ich bolo obsadených generálmi a 4 plukovníkmi.
Najmladší slovenskí generáli.
Podľa knihy „Generáli – slovenská vojenská generalita 1918 – 2009“, z celkového počtu 258 uvedených generálov, medzi desať najmladších generálov za uvedené obdobie patria tieto vojenské osobnosti::
Iné významy.
Vo Švajčiarsku sa pod označením generál skrýva vrchný veliteľ armády, tento post navyše existuje len v časoch vojny.

</doc>
<doc id="33726" url="https://sk.wikipedia.org/wiki?curid=33726" title="Eugène Boudin">
Eugène Boudin

Eugène Boudin (* 12. júl 1824, Honfleur – † 8. august 1898, Deauville) bol francúzsky maliar, popredný predstaviteľ impresionizmu a jeden z prvých maliarov, krajinárov maľujúcich priamo v prírode (plenér).
Život.
Pracovať začal už v desiatich rokoch, keď ako syn lodivoda bol plavčíkom na vratkom parníku s plachtou uprostred, premávajúcom medzi Le Havre a Honfleurom v ústí Seiny.
V roku 1835 sa rodina presťahovala do Le Havre, kde si Boudinov otec otvoril obchod s písacími potrebami a obrazovými rámami a kde mladý Eugèn začal pracovať ako pomocník. Neskôr si otvoril vlastný obchod.
Eugène Boudin sa zoznámil s niekoľkými maliarmi z kraja a začal ich obrazy vystavovať v obchode. Maliari Constant Troyon, Jean-Francois Millet, Thomas Couture a Eugène Isabey nabádali Boudina, aby sám začal maľovať. Na ich popud, ako 22-ročný, zatvoril obchod a venoval sa iba maľovaniu.
V roku 1850 získal od mesta štipendium a mohol začať študovať v Paríži. Podnikol študijné cesty po Flámsku, juhu Francúzska, Benátkach, potom naspäť do Bretónska, ale stále zostával verný Normandii, svojej vlasti.
V roku 1857 sa Boudin stretol s Claude Monetom, ktorý strávil niekoľko mesiacov práce s Boudinom v jeho ateliéri. Títo dvaja zostali celoživotnými priateľmi a Monet neskôr vzdal hold Boudinovmu celoživotnému dielu.
Bol hlboko ovplyvnený holandským umením 17. storočia a po stretnutí s holandským maliarom Johanom Bartholdom Jongkindom, ktorý bol už známy vo francúzskych umeleckých kruhoch a na jeho popud, začal maľovať v prírode (en plein air). V r. 1859 sa stretol s Courbetom, ktorý ho zoznámil s Charlesom Baudelairom. Na verejnosti debutoval v r. 1859 Parížskom salóne.
V apríli roku 1874 sa podieľal na usporiadaní prvej výstavy impresionistov v Nadarovom fotoateliéri v Paríži, kde aj vystavoval, no sám sa nepovažoval za nejakého radikála, alebo novátora.
Boudinova rastúca reputácia mu dovolila cestovať. V r. 1870 navštívil Belgicko, Holandsko a južné Francúzsko, a v rokoch 1892 a 1895 znovu navštívil pracovne Benátky. Pokračoval vo vystavovaní svojich diel na Parížskych salónoch. Získal medailu za tretie miesto v Parížskom salóne 1881, a zlatú medailu v 1889 na Svetovej výstave (Exposition Universelle). V 1892 sa Boudin stal rytierom čestnej légie (Legion d'honneur). Ku koncu života sa už chorľavý uchýlil na juh Francúzska, ale čoskoro zistil, že zmena mu neprospela a vrátil sa do Deauville, zomrieť na miestach, ktoré celý život miloval.
Diela z jeho pozostalosti sa nachádzajú z väčšej časti v múzeu Eugène Boudina v Honfleur, ako aj v Musée Malraux v Le Havre.

</doc>
<doc id="33727" url="https://sk.wikipedia.org/wiki?curid=33727" title="Vojenská hodnosť">
Vojenská hodnosť

Vojenská hodnosť definuje postavenie a právomoci vojaka v hierarchii armády.
Keď je potrebné určiť vzťah nadradenosti-podradenosti medzi dvoma vojakmi rovnakej hodnosti, je vo väčšine armád považovaný za nadradeného ten, ktorý je služobne starší. V niektorých ohľadoch môže byť nadradenosť určená hodnosťami potlačená rozdelením právomocí, plynúcim z funkcie dotyčných (oblastný vrchný veliteľ bude nadradený všetkým jednotkám a ich veliteľom prideleným do jeho oblasti, aj keby mali niektorí vyššiu hodnosť ako on). Udelenie vyššej hodnosti sa nazýva povýšenie, odobranie vyššej hodnosti a udelenie nižšej sa nazýva degradácia. Hodnostné označenie je umiestnené na náplecníkoch uniformy.
Na Slovensku.
Policajné hodnosti sú podobné, avšak začínajú nie na úrovni mužstva, ale na poddôstojníckej úrovni - strážmajstrom. Pokiaľ názvy vojenských poddôstojníckych hodnosti sú odvodené od vojenských jednotiek čata a rota (čatár, rotný), policajné sú odvodené od policajnej strážnice. Práporčícke a dôstojnícke hodnosti sú však už zhodné. 
Hodnosti v Ozbrojených silách SR.
Hodnosti v Ozbrojených silách Slovenskej republiky sú v článku zoradené od najnižšej po najvyššiu, vedľa každej je uvedená hodnostná skratka. Hodnosť seržant (srž.) sa v súčasnej ozbrojených silách nepoužíva. Vyskytuje sa len pri preklasifikovaní ruskej armády, nespája sa so západnou hodnosťou "sergeant".
Generáli.
Prislúchajúce označenie vojska (značka) je pripnuté pod vrchným gombíkom pre všetky generálske hodnosti, okrem najvyššej hodnosti generál (angl. full General).
Bývalé hodnosti.
Po prijatí novely v októbri 2021 by vojenské hodnosti nemali získavať verejní funkcionári. Povýšenie v zálohe bude možné, len ak bude povýšený preradený do aktívnych záloh. Vojaci vo výslužbe a vojnoví veteráni môžu byť prezidentom povýšení, ale nemôžu byť verejní funkcionári.

</doc>
<doc id="33728" url="https://sk.wikipedia.org/wiki?curid=33728" title="Slobodné kráľovské mesto">
Slobodné kráľovské mesto

Slobodné kráľovské mestá () boli mestá v Uhorsku, ktoré neboli podriadené župným orgánom príslušnej stolice, mali svoju vlastnú samosprávnu a zákonodarnú moc, ich obyvatelia si prevažne sami volili svojich richtárov a mestské orgány. Tieto mestá tvorili v Uhorsku tzv. štvrtý stav a vo vtedajšej feudálnej spoločnosti boli ostrovčekmi demokracie. 
Počiatky a rozvoj miest na území Slovenska.
Mestá na území Slovenska v preduhorských časoch.
Na území Slovenska sa za predchodcov stredovekých miest považujú keltské oppidá (mestečká), ktorých pozostatky sa našli na území Bratislavy, či v okolí Plaveckého Podhradia. Po príchode Slovanov (5. storočie) a neskoršie Avarov na naše územie začali postupne vznikať opevnené hradiská. V 8. storočí sa na území Veľkej Moravy z týchto hradísk konštituovali hradné mestá, ako centrá politického, vojenského, ekonomického a náboženského života. Toto obdobie sa považuje za počiatok vzniku miest na území Slovenska.
Mestá v Uhorsku.
Počas 13. storočia dochádza k rozdeleniu sídiel na sídla mestského a vidieckeho charakteru. Mestám, ale aj osadám, boli v 13. storočí udeľované prvé mestské privilégiá, ktoré udelil kráľ Belo IV. už pred mongolským vpádom (Trnava 1238). Mestské privilégiá mohla však udeľovať i šľachta (tá im však mohla dať len právo na konanie trhu), takže začalo dochádzať k postupnej diferenciácii medzi mestami, a to na "kráľovské mestá" a "nekráľovské mestá".
Mestá vznikali buď na neosídlenej pôde, alebo na mieste predchádzajúcich malých osád. Niektoré mestá, ako napríklad Nitra (1248), Košice (1290) či Bratislava (1291), však existovali aj skôr a svoje privilégiá dostali len dodatočne. Väčšina miest na Slovensku, ktoré vznikli v 13. a 14. storočí, však vznikli na kráľovskej pôde, vyňatej z kráľovskej domény.
Množstvo osád, ktoré si robili nádej stať sa mestami a dostali aj mestské privilégiá, sa nakoniec mestami nestali. Boli medzi nimi napríklad Babiná, Očová či Poniky vo Zvolenskej stolici, Brehy v Tekovskej, Malženice v Bratislavskej, Odorín a Veľbachy v Spišskej a iné osady v ďalších stoliciach. Povyšovanie dedín na mestá sa rozmohlo najmä za vlády kráľa Žigmunda Luxemburského, i keď tie boli mestom často len podľa názvu. Väčšinou sa označovali ako mestečko, latinsky "oppidum".
Mestá v Uhorsku však, na rozdiel od miest v zvyšku Európy, si na základe udelených privilégií mohli voliť svojich richtárov a mestské rady.
Zastúpenie na Uhorskom sneme.
Od 15. storočia sa predstavitelia miest mohli zúčastňovať zhromaždení Uhorského snemu, no spolu mali len 1 hlas. Počiatok tohto stavu je v roku 1405, kedy kráľ Žigmund Luxemburský pozval predstaviteľov kráľovských miest, mestečiek a slobodných obcí na zasadnutie snemu. Roku 1432 boli zástupcovia miest prítomní aj na riadnom stavovskom sneme, čo sa od roku 1445 stalo pravidelným javom.
Od roku 1608 sa však snem rozdelil na Hornú a Dolnú komoru (tabulu). V Hornej tabuli zasadali preláti (zástupcovia cirkvi) a svetských veľmoži. Na jej čele stál palatín, ktorý bol zároveň aj hlavou celého snemu. Dolná tabula bola určená pre ostatnú šľachtu, feudálov a mestá. Jej členom boli dvaja zástupcovia za každú stolicu, slobodné kráľovské mesto a kapitulu. Po jednom členovi mali prepošstvá a opátstva (konventy). Predsedom Dolnej tabule bol kráľov osobník (personál).
Slobodné kráľovské mestá na Slovensku.
Pojem Slobodné kráľovské mesto.
Zákonný článok uhorského snemu č. 5/1514, ktorým sa dokonštituovala stavovská príslušnosť uhorských miest, aj vymenoval príslušné kategórie miest. Od tohto roku teda došlo k formálnemu rozdeleniu miest na "slobodné kráľovské mestá – civitas", ktoré sa týmto stali štvrtým stavom Uhorska, "privilegované oppidá" a "mestečká" (oppidá), ktoré sa veľkosťou neodlišovali od dedín, mali však pridelené isté privilégiá.
Svoje privilégiá od panovníkov dostali mestá väčšinou už pred rokmi 1405 resp. 1514, no až od roku 1514 (resp. 1498) je používanie označenia slobodné kráľovské mesto korektné aj po formálnej stránke i keď tieto mestá od ostatných v Uhorsku z hľadiska privilégií odčlenil už kráľ Žigmund Luxemburský roku 1405.
Slobodné kráľovské mestá na území dnešného Slovenska.
Podľa dvoch dekrétov kráľa Vladislava II. z rokov 1498 a 1514 boli na Slovensku tieto slobodné kráľovské mestá:
Niektoré zemianske mestá sa časom, najmä počas 16. storočia, dostali na úroveň kráľovských miest a mali dokonca i právo meča, boli oslobodené od rôznych poplatkov a mýt a vlastnili i poddanské dediny. Mestský charakter malo na Slovensku približne 110 sídiel. Slobodné kráľovské mestá boli však poväčšine jediné, ktoré mohli byť obohnané mestskými múrmi.
V roku 1608 prešla právomoc udeľovať privilégiá mestám z panovníka na najvyšší administratívno-politický úrad Uhorska, Uhorský snem. Podľa zákonného článku XVII/1687 mohol panovník povýšiť mesto na slobodné kráľovské mesto len so súhlasom snemu (keďže šľachta týmto strácala nad mestom kontrolu), čo však často odignoroval a o súhlas požiadal až dodatočne.
V priebehu 16. až 18. storočia boli na slobodné kráľovské mestá povýšené: 
Zánik titulu Slobodné kráľovské mesto.
V roku 1848, zák.čl. XLIII/1848 došlo k rozdeleniu slobodných kráľovských miest podľa ich veľkosti na malé, stredné a veľké. Zrušená bola funkcia taverníka a tavernikálneho súdu.
K výraznejším zmenám v právnej kategorizácii miest dochádzalo v 70.tych rokoch 19. storočia, kedy sa uskutočňovala reforma verejnej správy. V roku 1876 28 zo 47 uhorských slobodných kráľovských miest sa stalo mestami so zriadeným magistrátom. Na území Slovenska tak zostali slobodnými kráľovskými mestami iba Banská Štiavnica, Košice, Komárno a Bratislava.
Zákonným článkom XXI/1886 boli slobodné kráľovské mestá, ktoré ostali z roku 1876, formálne zrušené a zaradené medzi municipálne mestá, t. j. mestá nezávislé od župnej správy, ktoré boli so župami rovnocenné (tieto mestá a župy tvorili spolu tzv. municípiá). Titul "Slobodné kráľovské mesto" sa zostal čestne používať do roku 1918. resp. pre mestá Košice a Komárno v rámci Maďarského kráľovstva aj v rokoch 19381945.
Mestská samospráva.
Charakteristika uhorskej mestskej samosprávy.
Uhorské privilegované mestá boli samostatnými právnymi osobami, mali vlastné mestské pečate, erby a predovštkým volených reprezentantov. Vo vlastnej kompetencii rozhodovali o všetkých svojich záležitostiach a proti ich rozhodnutiu bolo možné sa odvolať len u kráľa, resp. tavernikálneho súdu. Richtár a mestská rada (senát) boli na vlastnom území úplne suverénnymi inštitúciami. Takáto miera nezávislosti nemala obdobu v iných európskych mestách. Panovníci v iných európskych kráľovstvách spravidla kontrolovali svoje mestá prostredníctvom menovaného zmocnenca (napr. České kráľovstvo – konšeli, Poľsko – fojt). Ďalším jednotiacim atribútom uhorskej mestskej samosprávy bol fakt, že nerozlišovala zvlášť orgány súdne a zvlášť správne. Richtár bol zároveň i sudcom. Predišlo sa tak záujmovým sporom, typickým pre iné európske mestá.
Mestské orgány a spôsob ich voľby.
Každé slobodné kráľovské mesto malo svoje vlastné mestské orgány, odlišné od ostatných. Spoločný bol richtár, mestská rada, tribún ľudu a volená obec, nie však spôsob ich voľby. Mestá na území Slovenska sa formou svojich orgánov a ich reštaurácie dajú rozdeliť do troch regionálnych okruhov:
Bratislavský model.
Mesto Bratislava malo vyvinutý systém samosprávy, ktorý sa vyznačoval participáciou všetkých držiteľov mestských práv pri voľbe kandidátov do dôležitých mestských úradov. Mestská rada mala 13 členov, na jej čele stál richtár, volený na jeden rok, spravidla však zostávajúci v úrade minimálne dva roky. Druhou najvýznamnejšou funkciou bol úrad mešťanostu, ktorý dohliadal na mestské hospodárstvo. Mestský kapitán bol zodpovedný za obranu mesta a údržbu opevnenia. Mešťanosta a kapitán boli volení na obdobie jedného roka. Pri vážnych príležitostiach a výbere kandidátov do funkcií mesta sa zvolávala volená obec (vonkajšia rada, 60 – 100 členná). Členovia mestskej a vonkajšej rady boli volení na doživotie a to všetkými držiteľmi mestských práv.
Na čele vonkajšej rady stál tribún ľudu, ktorý ju reprezentoval pred užšou mestskou radou, tak ako celé meštianstvo.
Bratislavský model bol rozšírený na Západnom Slovensku v mestách Trnava, Svätý Jur, Pezinok, Modra, Skalica a do istej miery i v Trenčíne a Komárne. Podobný systém samosprávy však fungoval aj v spišských mestách ako Gelnica, Spišská Nová Ves a na Gemeri v meste Rožňava.
Stredoslovenský model.
Mestá na strednom Slovensku nemali systém volených obcí, mali len 24-členné tzv. vonkajšie rady s rovnakou funkciou. Členovia mestských rád (12-členné aj s richtárom) boli volení na doživotie, richtár len na jeden rok tiež všetkými držiteľmi mestských práv; iných predstaviteľov mestá na strednom Slovensku nemali.
Budínsky model.
V Budíne sa na obnovovaní mestskej rady nezúčastňovali všetci držitelia mestských práv, ale iba okolo 50 jednotlivcov určených mestskou radou, ktorá odstupovala z funkcie. Tým sa moc v meste sústreďovala do rúk patricijských klanov, ktorými boli zvyčajne najbohatšie kupecké rodiny. Mestská rada mala 13 členov, na čele ktorej stál richtár. Členovia mestskej rady boli tak ako richtár volení iba na obdobie jedného roka, princíp doživotnosti zotrvávania v úrade tu bol neznámy. Tento systém samosprávy bol na území Slovenska zaužívaný v meste Kežmarok a v mestách Pentapolitany, čiže v mestách Košice, Prešov, Levoča, Bardejov, Sabinov. V týchto mestách mal mimoriadnu kompetenciu tribún ľudu, ktorý spolu s richtárom mal aj hospodársku funkciu a po richtárovi bol aj najdôležitejšou postavou samosprávy.
Zjednotenie fungovania samosprávy v uhorských mestách.
Panovnícky dvor sa snažil v 18. storočí o zjednotenie spôsobu voľby a formy mestských orgánov na území celého Uhorska. Cieľom bolo, aby voliť mohli len členovia volenej obce, ktorých členovia mali byť volení na doživotie, členovia mestských rád, richtári, mešťanostovia, tribúni ľudu, mestskí kapitáni minimálne na dva roky.
V 50. rokoch 18. storočia panovnícky dvor úspešne dosiahol storočné úsilie o jednotnú formu mestských orgánov a ich volieb, keď sa ako posledné podvolili Košice (kvôli nepoznanej doživotnosti zastávania úradu členmi mestskej rady). Od roku 1755 sa kandidáti na všetky miesta v samospráve vyberali už len z pomedzi členov mestskej rady, čo bolo ďalším významným obmedzením starých demokratických tradícií miest, keďže dovtedy sa ich členom mohol stať ktokoľvek z mešťanov. V roku 1765 kráľovská komora zjednotila formu hlasovania do mestských rád (volilo sa vhadzovaním guľôčok do viacerých urien označených menami kandidátov).
Obmedzovanie mestskej samosprávy v období absolutizmu.
Na rozdiel od miest v ostatnej Európe si slobodné kráľovské mestá v Uhorsku zachovávali rozsiahlu formu samosprávy počas dlhého obdobia svojej existencie. Zlom nastal až s príchodom Habsburgovcov na uhorský trón. V 70. rokoch 17. storočia po potlačení Vešeléniho sprisahania (1666) začal kráľ Leopold I. zasahovať do právomocí týchto miest. Tŕňom v oku viedenského dvora bolo i prevažne protestantské obyvateľstvo týchto miest, čo predstavovalo prekážku v rekatolizačnom úsilí Viedne. Cieľom panovníka začalo byť odstránenie protestantov z vedenia týchto miest, ustanovenie minimálnych počtov katolíkov v mestských radách (napriek tomu, že v niektorých mestách nebolo žiadnych katolíkov), ovplyvňovanie volieb členov mestských rád a richtárov, obmedzenie demokracie v týchto mestách.
Po šopronskom sneme (1681), ktorému predchádzalo Tököliho povstanie, panovník potvrdil staré výsady a deklaroval náboženskú slobodu. Napriek tomu sa však ustanovila podmienka minimálneho počtu (50%) katolíkov v mestských radách slobodných kráľovských miest.
V roku 1711 sa Satmárskym mierom skončilo posledné protihabsburské stavovské povstanie v Uhorsku – povstanie Františka II. Rákociho. V roku 1714 prijal snem v Prešporku ustanovenie, ktorým sa zakazovalo mestám zvoliť si úrady (reštaurácia) bez prítomnosti kráľovských komisárov vysielaných dvorom do jednotlivých kráľovských miest. Panovnícky dvor sa snažil i o ovplyvňovanie voľby členov rád, často kráľovský komisár voľbu zrušil, keď nevyhral vopred vybraný favorit či priamo vymenoval za člena rady kandidáta, ktorý ani nebol mešťanom.
Na konci 18. storočia slobodné kráľovské mestá ovládla šľachta, keďže ustanovenie Uhorskej komory žiadalo, aby sa predstaviteľmi miest stali ľudia vzdelaní, ovládajúci právo a jazyky, čo sa na prvý pohľad zdala byť logická požiadavka, ktorú však väčšinou prostí mešťania nemohli spĺňať. Šľachtici vďaka tomu tvorili v 18. storočí prevahu v mestských radách a nemohli teda hájiť záujmy miest tak, ako mešťania a príslušníci jednotlivých cechov, ktorí v minulosti svoje mestá ovládali. Táto úprava vydaná Uhorskou komorou taktiež upravovala spôsob voľby všetkých orgánov s.k. miest, ich inštaláciu do úradov, nakladanie s peniazmi (investície, pôžičky) a iné záležitosti miest.
Právomoci a povinnosti miest.
Slobodné kráľovské mestá mali tieto právomoci:
V prípade súdnej právomoci neexistovala možnosť odvolania sa na vyšší súd, rozsudky boli konečné. Jedinou možnosťou na zmenu trestu (aj hrdelného) bola žiadosť o milosť u panovníka, mesto však nemuselo čakať na jeho rozhodnutie.
Medzi povinnosti patrilo napríklad aj:
Obyvateľstvo slobodných kráľovských miest.
Počas stavovských povstaní počet obyvateľov miest výrazne poklesol, no po poslednom povstaní a uzavretí Satmárskeho mieru roku 1711 nastalo takmer storočné pokojné obdobie, počas ktorého došlo k ekonomickému rozvoju celej monarchie. Počet obyvateľov miest narástol o viac než 100%, väčšina miest sa zbavila svojich dlhov a bohatla. V roku 1720 žilo v slobodných kráľovských mestách na Slovensku asi 65 000 obyvateľov. V roku 1778 to už bolo 58 000 obyvateľov mužského pohlavia a 62 000 žien a ďalších minimálne 16 000 obyvateľov banskej komory v Banskej Štiavnici, spolu teda viac než 136 000 obyvateľov.
Mešťanom sa mohol stať človek nie len narodením, ale aj prisťahovalci z vidieka, remeselníci, obchodníci či baníci vďaka svojim zásluhám.
Na konci 17.storočia tvorili vo väčšine s.k. miest na Slovensku majoritu Nemci, len v Skalici a Trenčíne to boli Slováci a v Komárne Maďari. Slováci však v týchto mestách žili, tvorili významný podiel a od roku 1608 boli spolu s Maďarmi rovnoprávni s Nemcami. Postupne v jednotlivých mestách došlo k dohode o zastúpení predstaviteľov jednotlivých národností podľa dohodnutých národnostných kľúčov. V 18. storočí však panovnícky dvor v rámci reforiem týkajúcich sa s.k. miest zrušil aj tieto dohody. Vo väčšine s.k. miest na území Slovenska však bola slovenčina úradnou rečou popri latinčine, nemčine a maďarčine a jej znalosť bola vysoko vážená (dokonca i v maďarskom Komárne), keďže tieto štyri jazyky sa považovali v tom čase za kultúrne jazyky Uhorska. Počas 18. storočia Slováci vo väčšine týchto miest najmä vďaka prisťahovalectvu získali majoritu, v minulosti protestantské (evanjelické) mestá aj vďaka tomuto no i vďaka silnej rekatolizácii stratili svoj protestantský ráz a katolíci v nich vytvorili buď silnú menšinu alebo i väčšinu.

</doc>
<doc id="33731" url="https://sk.wikipedia.org/wiki?curid=33731" title="Rainer Maria Rilke">
Rainer Maria Rilke

Rainer Maria Rilke celým menom "René Karl Wilhelm Johann Jozef Maria Rilke" (* 4. december 1875, Praha – † 29. december 1926, sanatórium Valmont pri Montreux,Švajčiarsko) bol rakúsky básnik a spisovateľ, jeden z najvýznamnejších nemecky píšucich básnikov na prelome 19. a 20. storočia. Napísal aj jeden román a niekoľko poviedok.
Životopis.
Detstvo a mladosť.
Narodil sa v rodine pražského nemeckého úradníka Jozefa Rilkeho. 
Zásadnou skutočnosťou jeho detstva bolo, že jeho matka Sophie ho až do piatich rokov nútila nosiť dievčenské šaty a oslovovala ho „Sophie“, čím sa vyrovnávala so stratou staršej dcéry Sophie. Tento prístup Rilke matke neskôr vyčítal, ale bola to práve ona, ktorá ho priviedla k poézii a vyžadovala od neho, aby sa učil mnohé Schillerove básne naspamäť. 
Keď mal Rilke deväť rokov, rodičia sa rozišli a jeho poslali na Vojenskú kadetskú školu v Sankt Pöltene a o rok nato na Vyššiu vojenskú reálku v Hraniciach na Morave (na rovnakej študoval aj Robert Musil a inšpirovala ho k románu "Zmätky chovanca Törlessa"). Neskôr študoval literatúru, dejiny umenia a filozofiu na univerzitách v Prahe a Mníchove, Mekke vtedajšej nemeckej kultúry.
Po odchode z Prahy v roku 1896 si na popud Lou Andreasovej-Saloméovej zmenil meno „René“ na „Rainer“.
Rané roky.
Neukotvené zázemie v detstve malo vplyv na jeho neskoršiu psychiku a Rilke sa celý život dával vydržiavať a obskakovať staršími, zámožnými dámami. Prvá z nich bola o pätnásť rokov staršia oduševnená literátka ruského pôvodu Lou Andreasová-Saloméová, bývalá priateľka filozofa Friedricha Nietzscheho. Zoznámil sa s ňou v roku 1897 v Mníchove a Lou sa stala jeho milenkou a poradkyňou. Ich vzťah vydržal až do roku 1900, ale aj neskôr ostala jeho priateľkou a poradkyňou, pri čom využívala aj svoje psychoanalytické skúsenosti, ktoré nadobudla ako žiačka Sigmunda Freuda v rokoch 1912 až 1913 (neskôr si otvorila svoju vlastnú psychoanalytickú ordináciu).
S Lou spoznal Rilke Berlín, Taliansko a dvakrát spolu navštívili Rusko, kde prepadol okamžitému rusofilstvu, začal sa učiť po rusky a neskôr prekladal z ruštiny (napr. Slovo o pluku Igorovom alebo Lermontovove básne).
Na jeseň 1900 krátko po rozchode s Lou Andreasovou-Saloméovou sa v umeleckej kolónii vo Worpswede na severe Nemecka zoznámil so sochárkou Clarou Westhoffovou (1878-1954), s ktorou sa nasledujúci rok oženil. V decembri 1901 sa im narodila dcéra Ruth (1901-1972). Aj keď sa nikdy oficiálne nerozišli, Rilke, neschopný viesť konvenčný rodinný život, často cestoval a pobudol u svojich šľachtických patrónok. Claru po ročnom manželstve opustil a znovu odišiel do Paríža.
Zrelosť.
Pobyt v Paríži bol pre Rilkeho sčasti negatívnym zážitkom, čo neskôr vykreslil vo svojom jedinom románe "Die Aufzeichnungen des Malte Laurids Brigge" (po slovensky: "Zápisky Malteho Lauridsa Briggeho", prel. P. Bžochová). Napriek tomu sa práve tu, okrem Augusta Rodina, ktorý ho v rokoch 1905 až 1906 zamestnával ako svojho sekretára, stretával s mnohými významnými umelcami. V Paríži vytvoril niekoľko básnických zbierok, napr. "Neue Gedichte" (1907), "Der neuen Gedichte anderer Teil" (1908), dve básne "Requiem" (1909 - do slovenčiny preložil M. Richter /Elégie a rekviem, 2003/) a už zmienený román "Die Aufzeichnungen des Malte Laurids Brigge", fiktívny denník mladého dánskeho umelca v Paríži, ktorý prechádza duševnou krízou. Na románe začal pracovať v roku 1904, ale dokončil ho až v roku 1910.
Prvý veľký úspech mu priniesla novoromantická poéma v próze "Die Weise von Liebe und Tod des Cornets Christoph Rilke", (po slovensky: "Pieseň o láske a smrti korneta Krištofa Rilkeho", prel. M. Válek, 1969 a M. Richter, 2006) z roku 1906.
V roku 1906 sa stretol s českou grófkou Sidoniou Nádhernou, ktorá bola až do Rilkeho smrti jeho blízkou priateľkou a ktorú niekoľkokrát navštívil na jej zámku Vrchotovy Janovice v Čechách. Bol to Rilke, kto jej dôrazne vyhovoril svadbu so spisovateľom a novinárom Karlom Krausom, ktorý sa o ňu vážne uchádzal. 
V roku 1910 sa Rilke zblížil so svojou ďalšou priateľkou a podporovateľkou, kňažnou Máriou Thurn und Taxis-Hohenlohe, ktorá sa stala jeho doživotnou obdivovateľkou a dala mu na krátky čas k dispozícii svoj palác v Benátkach a zámok v Loučni. Jej zámok Duino na Jadrane neďaleko Terstu a jeho krásne okolie Rilkeho inšpirovalo k napísaniu prvých dvoch elégií a ďalších častí elegických básní, ktoré sa neskôr mali stať súčasťou knihy "Duineser Elegien" (po slovensky "Duinské elégie"). 
Rilke sa priatelil s celým radom významných osobností a písal si s nimi. Patrili medzi nich napríklad Hugo von Hofmannsthal, Paul Valéry, André Gide, Stefan Zweig či Rilkeho veľký obdivovateľ Boris Pasternak. V posledných mesiacoch svojho života si dopisoval aj s ruskou exilovou poetkou Marinou Cvetajevovou.
V priebehu prvej svetovej vojny - bol na krátky čas nútený narukovať ako rakúsky vojak. Slúžil vo viedenskom vojenskom archíve. V tom čase udržiaval intímny pomer s maliarkou Lou Albert-Lasard ale stýkal sa tiež so statkárkou Herthou Königovou.
Vrcholné roky.
Po vojne, v čase keď vznikli Rilkeho vrcholné diela, žil prevažne vo Švajčiarsku.
Počas niekoľkých týždňov intenzívnej práce vo februári 1922 dokončil Rilke na zámku Muzot vo Švajčiarsku jednu zo svojich vrcholných zbierok "Duineser Elegien" (po slovensky "Duinské elégie", preložil M. Šprinc, 1942, M. Válek, 1969 a M. Richter, 2003 a 2012), venovanú svojej najvernejšej mecenáške, kňažnej Marie von Thurn und Taxis-Hohenlohe. "Duinské elégie" sú básnickým pokusom vystihnúť zmysel ľudského utrpenia. Tento pevne uzavretý cyklus 10 elégií patrí svojou mnohovýkladovosťou a symbolikou k najzložitejším dielam mladšej nemeckej poézie. Spolu s "The Waste Land" (1922, po slovensky "Pustatina") anglo-amerického básnika T. S. Eliota a s románom "Ulysses" (1922) írskeho spisovateľa Jamesa Joycea sú Duinské elégie považované za myšlienkové východisko celej modernej literatúry 20. storočia.
V roku 1922 vytvoril Rilke ďalšie významné dielo, "Sonette an Orpheus" (po slovensky "Sonety Orfeovi"), ktoré ho podobne ako Duinské elégie preslávili na celom svete.
Od roku 1923 mal vážne a dlhodobé zdravotné problémy. Posledné roky života strávil prevažne na zámku Muzot. V rokoch 1922-1926 napísal niekoľko sto básní, prevažne po francúzsky.
Zomrel na leukémiu v roku 1926 v sanatóriu Valmont pri Montreux vo Švajčiarsku. Pochovaný je pri južnej stene kostola nad dedinou Raron vo švajčiarskom kantóne Wallis, asi 20 km od zámku Muzot.
Dielo.
Rilke vytvoril dlhý rad básnických zbierok, z ktorých sú tu uvedené iba tie najvýznamnejšie, mnoho osamotených básní a niekoľko próz, zvlášť poviedok (najmä v ranom období, mnoho z nich je inšpirovaných pražským detstvom).
Pre svoje temné, spirituálne básne ho nazývali „mágom senzibility“ či „básnikom smrti“. Do slovenčiny ho prekladali najmä Karol Strmeň, Miroslav Válek (v jaz. spolupráci s Petrom Hrivnákom) a Milan Richter. Jeho román "Zápisky Malteho Lauridsa Briggeho" preložila Perla Bžochová Jeho eseje a štúdie o umení preložil do slovenčiny Ladislav Šimon.

</doc>
<doc id="33734" url="https://sk.wikipedia.org/wiki?curid=33734" title="Messier 77">
Messier 77

Messier 77 alebo M 77 alebo NGC 1068 je obria špirálová galaxia s priečkou v súhvezdí Veľryba, ktorú objavil francúzsky astronóm Pierre Méchain 29. októbra 1780. Jej zdanlivá hviezdna veľkosť je 8,9. Leží asi 1° juhovýchodne od delta Ceti 4. magnitúdy. Samotná galaxia má magnitúdu až 10, preto je viditeľná len pomocou väčšieho amatérskeho ďalekohľadu.
M 77 je najjasnejšia seyfertova galaxia a je typu 2. Má aktívne galaktické jadro, ktoré je vo viditeľnej oblasti zakryté prachom. Priemer molekulárneho disku a horúcej plazmy bol meraný rádioteleskopmi Very Long Baseline Array a Very Large Array. Horúci prach okolo jadra bol potom meraný v strednej infračervenej oblasti interferometrom na VLT. Jej medzihviezdna hmota je tvorená najmä molekulárnym plynom.
V jadre sú pozorované diskrétne mraky, ktoré sa pohybujú okolo centra galaxie rýchlosťou 600 km/s. Hmotnosť týchto mrakov je okolo 10 miliónov hmotností Slnka, priemer 800 až 1 100 svetelných rokov a kinetická energia je väčšia ako 1048 J, čo zodpovedá výbuchu vyše milióna supernov. Hmotnosť celej galaxie predstavuje asi 160 miliárd Sĺnk, len centrálne časti jadra do vzdialenosti 880 ly od jeho stredu obsahujú hmotu rovnajúcu sa asi 400 miliónom Sĺnk. Jadro galaxie vyžaruje vo viditeľnej časti spektra energiu v hodnote 5. 1034 J/s, v rádiovej 7.1032 J/s. Galaxia patrí medzi slabé rádiové galaxie, ale aj tak je jej žiarenie v rádiovej oblasti spektra asi štyrikrát silnejšie ako žiarenie normálnych galaxií.
V blízkosti M 77 leží slabšia špirálová galaxia NGC 1055.
Pozorovanie.
Galaxiu je ľahké nájsť binokulárom, pretože je celkom kompaktná a má jasné jadro. V malom ďalekohľade vyzerá ako hmlistý obláčik s jasným stredom.
História pozorovania.
Galaxiu objavil Pierre Méchain v roku 1780 a opísal ju ako hmlovinu. Méchain oznámil objav Charlesovi Messierovi a ten objekt zaradil do svojho katalógu. Messier aj William Herschel ju opísali ako hviezdokopu. Dnes vieme, že to je galaxia. Halton Arp ju zaradil do svojho katalógu podivných galaxií, vydaného v roku 1966, medzi špirálové galaxie so sprievodcom s nízkou plošnou jasnosťou. Tento „sprievodca“ je v skutočnosti iba jasnejšia časť špirálového ramena.

</doc>
<doc id="33735" url="https://sk.wikipedia.org/wiki?curid=33735" title="Messier 78">
Messier 78

Messier 78 alebo M 78 alebo NGC 2068 je difúzna reflexná hmlovina v súhvezdí Orión. Leží asi dva a pol stupňa severovýchodne od Alnitaku, pri modrobielej hviezde typu B8 s jasnosťou 10,3 mag. 

</doc>
<doc id="33736" url="https://sk.wikipedia.org/wiki?curid=33736" title="Messier 79">
Messier 79

Messier 79 alebo M 79 alebo NGC 1904 je guľová hviezdokopa v súhvezdí Zajac.

</doc>
<doc id="33737" url="https://sk.wikipedia.org/wiki?curid=33737" title="Messier 80">
Messier 80

Messier 80 alebo M 80 alebo NGC 6093 je guľová hviezdokopa v súhvezdí Škorpión. 
Má jasnosť len 8 magnitúd a preto ďalekohľadom s priemerom objektívu okolo 6 cm vidíme iba jej náznak. Je oveľa menej nápadná ako susediaca M4. M80 má silnú koncentráciu hviezd smerom ku stredu, ale samotné hviezdy je ťažko rozlíšiť. V roku 1860 zasiahlo Zem svetlo zo vzplanutia novy v tejto hviezdokope. Táto nova dosiahla 7. magnitúdu. 

</doc>
<doc id="33738" url="https://sk.wikipedia.org/wiki?curid=33738" title="Messier 84">
Messier 84

Messier 84 alebo M 84 alebo NGC 4374 je galaxia v súhvezdí Panna.

</doc>
<doc id="33739" url="https://sk.wikipedia.org/wiki?curid=33739" title="Messier 85">
Messier 85

Messier 85 alebo M 85 alebo NGC 4382 je galaxia v súhvezdí Vlasy Bereniky.

</doc>
<doc id="33740" url="https://sk.wikipedia.org/wiki?curid=33740" title="Messier 86">
Messier 86

Messier 86 alebo M 86 alebo NGC 4406 je galaxia v súhvezdí Panna.

</doc>
<doc id="33741" url="https://sk.wikipedia.org/wiki?curid=33741" title="Messier 109">
Messier 109

Messier 109 alebo M 109 alebo NGC 3992 je špirálová galaxia v súhvezdí Veľká medvedica.

</doc>
<doc id="33742" url="https://sk.wikipedia.org/wiki?curid=33742" title="Messier 108">
Messier 108

Messier 108 alebo M 108 alebo NGC 3556 je špirálová galaxia v súhvezdí Veľká medvedica.

</doc>
<doc id="33743" url="https://sk.wikipedia.org/wiki?curid=33743" title="Messier 107">
Messier 107

Messier 107 alebo M 107 alebo NGC 6171 je guľová hviezdokopa v súhvezdí Hadonos.

</doc>
<doc id="33744" url="https://sk.wikipedia.org/wiki?curid=33744" title="Messier 106">
Messier 106

Messier 106 alebo M 106 alebo NGC 4258 je špirálová galaxia v súhvezdí Poľovné psy.

</doc>
<doc id="33745" url="https://sk.wikipedia.org/wiki?curid=33745" title="Messier 105">
Messier 105

Messier 105 alebo M 105 alebo NGC 3379 je eliptická galaxia v súhvezdí Lev.

</doc>
<doc id="33746" url="https://sk.wikipedia.org/wiki?curid=33746" title="Messier 88">
Messier 88

Messier 88 alebo M 88 alebo NGC 4501 je špirálová galaxia v súhvezdí Vlasy Bereniky.

</doc>
<doc id="33747" url="https://sk.wikipedia.org/wiki?curid=33747" title="Messier 89">
Messier 89

Messier 89 alebo M 89 alebo NGC 4552 je eliptická galaxia v súhvezdí Panna.

</doc>
<doc id="33748" url="https://sk.wikipedia.org/wiki?curid=33748" title="Messier 90">
Messier 90

Messier 90 alebo M 90 alebo NGC 4569 je špirálová galaxia v súhvezdí Panna.

</doc>
<doc id="33750" url="https://sk.wikipedia.org/wiki?curid=33750" title="Messier 91">
Messier 91

Messier 91 alebo M 91 alebo NGC 4548 je špirálová galaxia v súhvezdí Vlasy Bereniky.

</doc>
<doc id="33751" url="https://sk.wikipedia.org/wiki?curid=33751" title="Messier 92">
Messier 92

Messier 92 alebo M 92 alebo NGC 6341 je guľová hviezdokopa v súhvezdí Herkules.

</doc>
<doc id="33752" url="https://sk.wikipedia.org/wiki?curid=33752" title="Messier 93">
Messier 93

Messier 93 alebo M 93 alebo NGC 2447 je otvorená hviezdokopa v súhvezdí Korma.

</doc>
<doc id="33753" url="https://sk.wikipedia.org/wiki?curid=33753" title="Messier 94">
Messier 94

Messier 94 alebo M 94 alebo NGC 4736 je špirálová galaxia v súhvezdí Poľovné psy. Jej ramená sú pomerne tesne navinuté na jasnom kompaktnom dobre pozorovateľnom jadre. Toto jadro je typické pre Seyfertove galaxie. 

</doc>
<doc id="33754" url="https://sk.wikipedia.org/wiki?curid=33754" title="Messier 95">
Messier 95

Messier 95 alebo M 95 alebo NGC 3351 je špirálová galaxia s priečkou v súhvezdí Lev.

</doc>
<doc id="33755" url="https://sk.wikipedia.org/wiki?curid=33755" title="Messier 96 (galaxia)">
Messier 96 (galaxia)

Messier 96 alebo M 96 alebo NGC 3368 je špirálová galaxia v súhvezdí Lev. Za jedným jej špirálovým ramenom presvitá ďalšia špirálová galaxia.

</doc>
<doc id="33757" url="https://sk.wikipedia.org/wiki?curid=33757" title="Zhubný nádor">
Zhubný nádor

Zhubné nádory (iné názvy: malígny nádor, malígny/zhubný novotvar, malígna/zhubná neoplazma; rakovina, kancer, zastarano rak; lat. "cancer") sú skupinou ochorení zahŕňajúcou útvary s abnormálnym rastom buniek s potenciálom invadovať alebo sa šíriť do iných častí organizmu. Nie všetky nádory sú rakovinou. Rozoznávame nádory malígne (zhubné) a nádory benígne (nezhubné). Benígne nádory sa nešíria do iných častí organizmu a nezakladajú metastázy.
Ako rakovina (kancer, rak, lat. "cancer") sa v širšom zmysle označuje aj zhubné/malígne nádorové ochorenie, teda ochorenie alebo patologický stav prislúchajúce k alebo vedúce k vzniku zhubného nádoru.
Slovo "rakovina" vzniklo pre podobnosť medzi prerastajúcim nádorom a klepetami raka. Aj v iných jazykoch sa používa táto podobnosť: lat./angl. "cancer", nem. "Krebs", rus. "rak". Pôvodne sa slovom rakovina označoval len karcinóm.
Prejavy nádorov.
V začiatkoch ochorenia nemusia byť prítomné žiadne alebo len málo príznakov. Príznaky (symptómy, subjektívne prejavy choroby) a znaky (anglicky "signs", znamenia, objektívne prejavy choroby) sa objavujú pri raste nádoru (tlak na okolité štruktúry alebo prerastanie nádoru do iných orgánov), alebo pri jeho zmenách (zvredovatenie – ulcerácia, čiastočné odumretie – nekróza) či až pri vzniku metastáz. Špecifické prejavy závisia od miesta vzniku a od typu nádoru. Len málo príznakov je špecifických pre konkrétne typy nádorov. Mnohé nádory sa častejšie vyskytujú u osôb s inými ochoreniami (koincidujú). Rakovina je "skvelým imitátorom". Preto je bežné, že ľudia s diagnostikovanou rakovinou boli predtým liečení na iné ochorenia, o ktorých sa predpokladalo, že spôsobujú ich problémy.
Systémové príznaky.
Systémové (celkové) príznaky sú prítomné u veľkej časti pacientov, ale nie sú špecifické len pre rakovinu. Môžu sa vyskytovať aj pri iných, nezhubných ochoreniach. Celkové príznaky sa vyskytujú bez vzťahu k priamemu rastu nádoru alebo jeho metastáz. Ide o necielenú stratu hmotnosti, horúčku alebo zvýšenú teplotu, zvýšenú únavnosť a zmeny na koži. Hodgkinov lymfóm, leukémie a rakovina pečene či obličiek môžu spôsobovať dlhotrvajúcu horúčku.
Lokálne príznaky.
Lokálne príznaky sa môžu vyskytovať vplyvom rastu nádorovej masy alebo kvôli jej sekundárnym zmenám (ulcerácia, nekróza). Napríklad nádor pľúc môže zablokovať priedušku a tým spôsobiť kašeľ či zápal pľúc. Nádor pažeráka môže spôsobiť zúženie pažeráka a tým ťažkosti a bolesti pri prehĺtaní. Nádor hrubého čreva môže viesť k zúženiu až zablokovaniu pasáže v čreve, čo vedie k zmene tvaru a štruktúry stolice až k zástave jej odchodu. Nádory v prsníku a semenníkoch, keďže sú lokalizované pod kožou, môžu byť hmatateľné. Zvredovatenie (ulcerácia) nádoru môže spôsobiť vznik krvácania, ktoré môže byť "skryté" (okultné) a prejaviť sa môže anémiou (chudokrvnosťou), alebo "viditeľné" a prejaviť sa prítomnosťou krvi v stolici, moči, vykašliavaním krvi alebo krvácaním z pošvy. Nádor v pokročilom štádiu typicky sprevádza bolesť, i keď na začiatku nebýva hrčka na dotyk bolestivá. Niektoré typy nádorov bývajú sprevádzané hromadením tekutiny v bruchu (ascites) alebo v hrudnej dutine (fluidothorax).
Paraneoplastický syndróm.
Paraneoplastický syndróm je súbor znakov a príznakov, ktorý vzniká ako dôsledok rastu nádoru v tele, ale nemá priamy súvis s jeho miestom rastu ani s jeho metastázami. Naopak tento fenomén je sprostredkovaný humorálnymi faktormi (hormónmi a cytokínmi) produkovanými bunkami nádoru alebo imunitným systémom v boji proti nádoru.
Syndróm je typický pre pacientov v strednom a vyššom veku a typicky sa asociuje s rakovinou pľúc, prsníka, vaječníkov a lymfatického systému (lymfómy). Niekedy sú prejavy paraneoplastického syndrómu prítomné ešte pred diagnózou samotného zhubného nádoru.
Paraneoplastický syndróm môže byť rozdelený do 4 hlavných kategórii: endokrinný (Cushingov syndróm, hypoglykémia, hypokalcémia), neurologický (polymyozitída), mukokutánny (acanthosis nigricans, dermatomyozitída) a hematologický paraneoplastický syndróm (polycytémia, anémia, granulocytóza). Niektoré z príznakov nie je možné zaradiť do týchto kategórii a ostávajú nezaradené.
Metastázy.
Metastázovanie je šírenie rakoviny alebo iného ochorenia z jedného orgánu do iného orgánu bez toho, aby tieto orgány boli priamo spojené. Novotvary na týchto miestach sa nazývajú metastázy. Rakovina sa môže rozšíriť z pôvodného miesta miestnym šírením, lymfatickým šírením cez regionálne lymfatické uzliny alebo hematogénnym šírením krvným riečišťom na vzdialené miesta.
Keď sa rakovina šíri hematogénnou cestou, zvyčajne sa rozšíri po celom tele. Ale rakovinové bunky majú tendenciu rásť len v určitej vybranej lokalite (karcinóm prsníka metastázuje do kostí, karcinóm hrubého čreva do pečene). Symptómy metastatického šírenia závisia od umiestnenia nádoru a môžu zahŕňať zväčšené lymfatické uzliny (ktoré sa môžu byť hmatné alebo viditeľné pod kožou a sú zvyčajne tvrdé na pohmat), zväčšenú pečeň alebo zväčšenú slezinu, ktoré je možné vyhmatať v bruchu, bolesť alebo zlomeniny kostí postihnutých rakovinou.
Príčiny vzniku ochorenia.
Výskyt rakoviny v 20. storočí má stúpajúcu tendenciu, ktorú vysvetľuje viacero faktorov. Jedným je aj vyššia priemerná dĺžka života najmä vo vyspelých krajinách a zhoršenie kvality životného prostredia v dôsledku industrializácie. Na výskyt ochorenia majú vplyv aj niektoré vírusové a bakteriálne infekcie, vrodené genetické predispozície a epigenetické zmeny v populácii. V súčasnosti (2003, "Národný onkologický register SR") umiera na zhubné nádory na Slovensku štvrtina mužov a pätina žien. Zhubné nádory predstavujú u nás druhú najčastejšiu príčinu smrti, hneď za srdcovocievnymi ochoreniami. V roku 2009 bolo u nás zaznamenaných 23 000 nových onkologických ochorení, kým v roku 1970 len 12 000 (aj keď svoju úlohu tu zohráva skvalitnenie štatistického zberu údajov a lepšia záchytnosť onkologických diagnóz).
Vznik rakoviny je v 90 – 95 % spôsobený faktormi prostredia, zvyšných 5 – 10 % ochorení je zapríčinených genetickým faktormi. K faktorom prostredia patrí životný štýl, správanie, znečistenie prostredia a životná úroveň jednotlivca. K najčastejším okolnostiam ktoré zapríčiňujú vznik rakoviny patrí fajčenie (25 – 30 % prípadov rakoviny), stravovanie a obezita (30 – 35 %), infekcie (15 – 20 %), radiácia (ionizačné a neionizačné, nad 10%), stres, nedostatok pohybu a znečistené prostredie.
Pri väčšine nádorových ochorení nie je možné jednoznačne dokázať, čo je príčinou jednotlivých druhov rakoviny. Jednotlivé príčiny nemajú špecifické znaky. Napríklad, ak sa pri človeku, ktorý fajčí zistí rakovina pľúc, je pravdepodobné, že ochorenie vzniklo v dôsledku fajčenia. Na vznik rakoviny však pri konkrétnom jedincovi mohli vplývať aj iné faktory (napr. znečistením prostredia alebo radiáciou). Vznik rakoviny mohol teda spustiť aj iný faktor ako fajčenie. Obecne rakovina nepatrí k prenosným chorobám, sú však veľmi zriedkavé prípady prenosu ochorenia počas tehotenstva alebo transplantácie orgánov.
Chemikálie.
So špecifickými typmi rakoviny je do istej miery možné spojiť vplyv rôznych látok. Látky ktoré na nás pôsobia a následne zapríčiňujú rakovinu sa nazývajú karcinogény.
Fajčenie tabaku zapríčiňuje 90 % prípadov rakoviny pľúc, ale spôsobuje tiež aj rakovinu hrtana, úst, jazyka, žalúdka, mechúra, obličiek, pažeráku a pankreasu. Dym tabaku obsahuje viac ako 50 typov známych karcinogénov ako nitrozamíny a polycyklické aromatické uhľovodíky. Tabak je zodpovedný za jedno z piatich úmrtí spôsobených rakovinou na celom svete, a jedno z troch úmrtí v rozvíjajúcich sa krajinách.
Desatinu všetkých prípadov rakoviny u mužov v západnej Európe spôsobuje alkohol (u žien 3%). Vyvoláva najmä rakoviny obličiek a tráviaceho traktu. Látky, ktorým sú ľudia vystavení počas práce spôsobujú 2 až 20 % prípadov rakoviny. Rakovinu pľúc a mezotelióm môže spôsobiť fajčenie tabaku alebo vdýchnutie azbestových vlákien, leukémiu môžu spôsobovať nežiaduce účinky benzénu.
Stravovanie a životospráva.
Strava, nedostatok pohybu a nadváha sú spojené s 30 – 35 % úmrtí spôsobených rakovinou. Údaje zo Spojených štátov ukazujú, že obezita je spojená so vznikom mnohých typov rakoviny a je hlavným faktorom pri 14 až 20 % úmrtí spôsobených týmto ochorením. Štúdia zo Spojeného kráľovstva preukázala, že zvýšená telesná hmotnosť môže byť spojená s najmenej 10 druhmi rakoviny. 
Nedostatok pohybu zvyšuje riziko vzniku rakoviny hlavne kvôli negatívnemu vplyvu na imunitný a na endokrinný systém. Jednotlivé špecifické typy stravy sa dajú spojiť s určitými druhmi rakoviny. Strava s vysokým obsahom soli môže byť spojená s rakovinou žalúdka. Strava kontaminovaná Aflatoxínom B1 (kontaminácia jedla plesňou "Aspergillus flavus" a "A. parasiticus") môže spôsobiť rakovinu pečene. Rozdielny výskyt rakovín na celom svete môže byť spojený s rozdielnymi stravovacími návykmi, napr. rakovina žalúdka sa vyskytuje viac v Japonsku (kvôli vysokému obsahu soli v strave), kým rakovina hrubého čreva je častejšia v Spojených štátoch.
Infekcie.
Celosvetovo približne 18 % úmrtí spôsobených rakovinou súvisí s infekčnými ochoreniami, tento podiel je vyšší v Afrike (25 %) a nižší v rozvinutých krajinách (menej ako 10 %). Najčastejším zdrojom infekcií sú hlavne vírusy, ale aj baktérie a parazity. Vírusy spôsobujúce rakovinu sa nazývajú Onkovírusy, napr. Ľudský papilomavírus – HPV (rakovina krčka maternice), Epstein-Barrovej vírus (nosohltanový karcinóm), vírus hepatitis B a hepatitis C (hepatocelulárny karcinóm). Bakteriálne infekcie tiež zvyšujú riziko vzniku rakoviny, napr. "Helicobacter pylori" (rakovina žalúdka). K parazitickým infekciám spojeným s rakovinou môžeme priradiť napr. "Schistosoma haematobium" (rakovina močového mechúra), "Opisthorchis viverrini" a "Clonorchis sinensis" (rakovina žlčových ciest).
Radiácia.
Desatina všetkých invazívnych rakovinových ochorení je spôsobená radiáciou (ionizačná a neionizačná). Najčastejším zdrojom žiarenia je ultrafialové žiarenie (slnečné žiarenie), ionizačné žiarenie používané v medicíne (zobrazovacie metódy) a plyny radónu. Ionizačné žiarenie nepatrí k silným mutagénom, pôsobenie radónu má rovnaký efekt ako pasívne fajčenie. Radiácia môže spôsobiť tvorbu rakoviny v každej časti teľa. V prípade detí a dospievajúcich je vznik rakoviny radiáciou dvakrát pravdepodobnejší ako u dospelej populácie, v prípade detí pred narodením až 10-krát.
Patofyziológia.
Karcinogenéza, onkogenéza, alebo tumorogenéza je vznik rakoviny, pričom sa transformujú normálne bunky na nádorové. Pre tento proces sú charakteristické zmeny na bunkovej, genetickej a epigenetickej úrovni, ako aj abnormálne bunkové delenie, pri ktorom sa pri niektorých nádorových ochoreniach vytvárajú zhubné masy. Bunkové delenie je fyziologický proces, ktorý prebieha v takmer všetkých tkanivách za rôznych okolností. V normálnom prípade je rovnováha medzi delením buniek (proliferácia) a programovanou bunkovou smrťou (apoptóza) ustálená, čo zabezpečuje celistvosť tkanív a orgánov. V prípadoch zhubných nádorov je táto rovnováha porušená.
Diagnóza.
Diagnostika nádorového ochorenia je často zložitý proces. Pacient prichádza s neurčitými problémami a nie je vzácnosťou, že prvým prejavom nádoru je až komplikácia z rastu metastázy. Úlohou lekára je dôkladné klinické vyšetrenie, ktoré pozostáva z anamnézy a fyzikálneho vyšetrenia. Na základe nálezu alebo podozrenia lekár indikuje pomocné vyšetrenia, ktoré pomáhajú spresniť diagnózu. Tie môžu pozostávať z odberu krvi a biochemického či iného krvného vyšetrenia alebo zo zobrazovacích metód – röntgenova snímka, USG, NMR, CT, endoskopia. V konkrétnych prípadoch je indikované taktiež vyšetrenie metódami nukleárnej medicíny – scintigrafia, PET. Definitívna diagnóza zhubného nádoru si však vyžaduje vyšetrenie vzorky tkaniva nádoru patológom.
U niektorých nádorov (mozog, oblička) nie je možné vykonať odber vzorky nádoru biopsiou. Takéto nádory sú operované a vyšetrené patológom urýchlene počas operácie.
Vzorka tkaniva z biopsie je zdrojom informácie o type buniek, z ktorých nádor pozostáva, tiež o histologickom stupni vývoja (low grade vs high grade), genetických abnormalitách a iných jeho vlastnostiach. Prognózu je možné posúdiť tiež cytogenetickým a imunohistochemickým vyšetrením nádorového tkaniva, ktoré spolu poskytujú najlepšie vodítko pri voľbe terapeutického postupu.
Klasifikácia.
Zhubné nádory sú klasifikované podľa typu buniek, na ktoré sa bunky nádoru podobajú, pretože sa predpokladá, že vznikajú z týchto buniek. Rozoznávame: 
Názvy jednotlivých nádorov sú odvodené od latinských alebo gréckych názvov tkaniva a následného pridania koncoviek -"carcinoma" (hepatocarcinoma)", -sarcoma" (liposarcoma) alebo -"blastoma" (nephroblastoma). V praxi je však častejšie využívanie slovenských ekvivalentov (napr. hepatocelulárny karcinóm, liposarkóm, nefroblastóm) alebo zovšeobecňujúcich výrazov (napr. karcinóm prsníka, pľúc alebo kolorektálny karcinóm).
Názvy benígnych nádorov (nie malígnych) sa vytvárajú pridaním prípony "-oma", k latinskému alebo gréckemu základu názvu orgánu. Takéto nádory z hladkej svaloviny sa nazývajú leiomyómy, z tuku lipómy, z chrupky chondrómy. Je nutné ich odlíšiť od tumorov s príponou "-noma" (melanoma, seminoma), ktoré sú malígne.
Niektoré typy nádorov sú pomenované podľa veľkosti a tvaru buniek nádoru pod mikroskopom, napr. veľkobunkový karcinóm, vretenobunkový karcinóm alebo malobunkový karcinóm.
Podľa Medzinárodnej klasifikácie chorôb sú nádory kategorizované pod kódy C00 - D48.
Liečba.
Existuje množstvo možností pre liečbu rakoviny. Základné zahrňujú chirurgickú terapiu, chemoterapiu, rádioterapiu a hormonálnu liečbu. V indikovaných prípadoch je tiež možné využiť možnosti cielenej terapie a biologickej liečby. Liečba môže byť kuratívna (vedie k úplnému vyliečeniu) alebo paliatívna (vedie k zmierneniu príznakov ochorenia).
Prognóza ochorenia.
Prognóza ochorenia závisí od typu nádoru a štádia, v ktorom je diagnostikované. Čím skôr je ochorenie diagnostikované, tým vyššia je šanca na úplne vyliečenie. V momente ako má rakovina metastázy, prognóza sa stáva horšou.
Krátkodobá a dlhodobá prognóza pacienta s rakovinou je závislá na mnohých faktoroch. Najdôležitejšie sú: typ rakoviny, vek pacienta v čase diagnózy a celkový stav pacienta. Pacienti, ktorí sa v čase diagnózy liečia na iné chronické ochorenie prežívajú kratšie ako pacienti bez iných chronických ochorení. Pacienti, ktorí udávajú vyššiu spokojnosť so svojím životom pred stanovením diagnózy majú tendenciu k lepšiemu prežívaniu. Pacienti s nízkou životnou úrovňou trpia častejšie komplikáciami ochorenia (napr. depresia), ktoré majú vplyv na celkové prežívanie a kvalitu života.
Skríning nádorových ochorení.
Skríning je označenie činnosti alebo činností, ktoré vyhľadávajú v populácii jedincov s chorobami, ktoré ešte nemajú klinické príznaky – sú bezpríznakové. Cieľom skríningu je ich záchyt v štádiu, kedy sú ešte liečiteľné. U nás vykonávané skríningy sú:
Jeho význam je okrem včasnej diagnostiky potenciálne smrteľných chorôb i ekonomický – včasný záchyt a liečba je podstatne menej nákladná. Kvalitný skríning sa považuje za meradlo vyspelosti zdravotníctva krajiny.
Prevencia.
Prevencia rakoviny sú aktívne kroky smerujúce k zníženiu rizika vzniku rakoviny. Prevažná väčšina prípadov (70 – 90 %) rakoviny je spôsobená vplyvom environmentálnych rizikových faktorov, z ktorých väčšina je kontrolovateľná životným štýlom. Z týchto dôvodov je rakovina všeobecne považovaná za preventabilné ochorenie (dá sa mu predísť).
Znížiť riziko vzniku rakoviny o 30 a viac percent je možné elimináciou rizikových faktorov (tabak, nadváha, nedostatok pohybu, málo pestrá strava, alkohol, sexuálna promiskuita, znečistenie ovzdušia) a začlenením zdravých návykov do životného štýlu (fyzická aktivita, pestrá strava). Nie všetky príčiny vzniku rakoviny sú kontrolovateľné (prírodná radiácia, vrodené genetické ochorenia).
Diétne opatrenia.
Existuje množstvo potravín, u ktorých sa predpokladá, že môžu telo chrániť pred rozvojom rakoviny, no dôkazy pre tieto tvrdenia nie sú definitívne. Primárne diétne faktory, ktorých vplyv na rozvoj rakoviny je potvrdený, sú vysoký príjem alkoholu a nadmerný príjem kalórii (nadváha, obezita). Strava s nízkym obsahom vlákniny má asociáciu s vyšším výskytom rakoviny hrubého čreva. Štúdie tiež potvrdzujú, že zvýšený príjem červeného mäsa zvyšuje riziko vzniku rakoviny prsníka, hrubého čreva a pankreasu, čo sa vysvetľuje prítomnosťou karcinogénov v mäse pripravenom pri vysokej teplote. Tieto údaje platia tiež pre spracovávané mäso (slanina, párky, klobása), kde štúdia potvrdila vyšší výskyt týchto nádorov u osôb, ktorých strava bola bohatá na tieto jedlá.
Diétne odporúčania smerované k prevencii rakoviny sa typicky zakladajú na vyššom príjme zeleniny, ovocia, celozrných potravín a rýb. Odporúča sa striedmosť v príjme červeného a spracovávaného mäsa, živočíšnych tukov a rafinovaných cukrov.
Lieky.
Niektoré lieky dokázateľne znižujú riziko vzniku rakoviny. Nesteroídne antiflogistiká (kys. acetylsalicylová) znižujú riziká vzniku rakoviny hrubého čreva, ale kvôli vedľajším účinkom na gastrointestinálny a kardiovaskulárny systém nie sú vhodné k plošnej prevencii.
Očkovanie.
Proti určitým typom rakoviny (spôsobeným onkovírusmi) je možné človeka so zvýšeným rizikom tohto typu nádoru zaočkovať.
Vakcína proti HPV je na Slovensku dostupná a je plne hradená z verejného poistenia. Ľudský papilomavírus spôsobuje vznik rakoviny krčka maternice a očkovanie proti nemu je vhodné do 13 rokov alebo do prvého sexuálneho styku (je možné aj neskôr v dospelosti). Na Slovensku sú registrované očkovacie látky pod názvami Silgard, Cervarix, Gardasil 9.
Vakcína proti hepatitíde B predchádza vzniku hepatocelulárneho karcinómu a je dnes súčasťou očkovacieho kalendára.

</doc>
<doc id="33759" url="https://sk.wikipedia.org/wiki?curid=33759" title="Fongafale">
Fongafale

Fongafale je ostrov z atolu Funafuti v ostrovnom štáte Tuvalu. 

</doc>
<doc id="33760" url="https://sk.wikipedia.org/wiki?curid=33760" title="Hnedý trpaslík">
Hnedý trpaslík

Hnedý trpaslík je substelárny objekt, ktorý nevyžaruje energiu vďaka termonukleárnym reakciám ako hviezdy hlavnej postupnosti, ale má plne vodivý povrch a vnútro. V jeho jadre prebieha po určitú dobu nukleosyntéza deutéria, ale teplota a tlak nie sú postačujúce na to, aby mohla prebehnúť aj nukleosyntéza ľahkého vodíka (prócia). Hnedý trpaslík vyžaruje vlastné rádiové a infračervené, niekedy aj viditeľné svetlo s najdlhšími vlnovými dĺžkami (červené svetlo). 
Hnedý trpaslík vzniká z protohviezdy, ktorá nemá dostatočnú hmotnosť na začatie termonukleárnych reakcií. Niekedy sa pojem hnedý trpaslík používa aj na chladnúceho bieleho trpaslíka, v tejto súvislosti sa s ním však možno stretnúť len zriedkavo. Hnedý trpaslík vzniknutý z protohviezdy sa považuje za prechod medzi planétou a hviezdou. Niekedy sa označuje za hviezdu spektrálneho typu L, T alebo Y. Jeho hmotnosť sa pohybuje medzi 13-násobkom hmotnosti Jupitera a 0,08 násobkom hmotnosti Slnka. 
Odlíšenie hnedých trpaslíkov od málo hmotných hviezd a od obrovských planét je ťažké. Hnedý trpaslík sa väčšinou vyznačuje prítomnosťou lítia, čím ho možno rozoznať od hviezd, táto metóda však nie je spoľahlivá. Od planét sa zase hnedé trpaslíky odlišujú povrchovou teplotou a žiarivosťou, nie však veľkosťou, pretože tá je u obidvoch typov objektov približne rovnaká. Ich ďalším poznávacím znakom je výskyt metánu, ktorý sa nenachádza vo hviezdach, ale je bežný v atmosférach obrovských planét.
Prvý hnedý trpaslík, Gliese 229b, bol objavený 27. októbra 1994 na observatóriu Mount Palomar. Jeho svietivosť je miliónkrát slabšia ako svietivosť Slnka. K roku 2015 bolo známych viac než 2 800 hnedých trpaslíkov. Podľa predbežného odhadu je ich celkový počet v našej Galaxii porovnateľný s počtom hviezd.
Vznik a vývoj.
Hnedé trpaslíky vznikajú podobným procesom ako hviezdy. Na počiatku je chladný plynoprachový mrak, ktorý sa postupne zmršťuje a zahrieva. V strede oblaku, kde je hustota najväčšia, sa formuje protohviezda. Hustota a teplota protohviezdy sa neustále zväčšuje, až napokon jej hmota prejde do stavu elektrónovej degenerácie. Tým sa jej zmršťovanie zastaví ešte predtým, ako sa dosiahol tlak a teplota v jadre potrebný na zapálenie termojadrových reakcií. Tlak v jadre hnedého trpaslíka sa ustáli približne na hodnote 1016 Pa, teplota sa pohybuje okolo 3 000 000 kelvinov a hustota dosahuje hodnoty približne 104 až 107 kg/m3. V jadre začne prebiehať fúzia deutéria a lítia, ktorá však v porovnaní s termojadrovými reakciami hviezd hlavnej postupnosti prebieha pomerne krátko – nanajvýš 10 miliónov rokov. Niektoré hnedé trpaslíky sú sprievodcovia hviezd, iné naopak vznikli osamotene.
Po ukončení jadrových reakcií hnedý trpaslík postupne chladne a jeho žiarivý výkon sa znižuje, jeho objem sa však na rozdiel od objemu starnúcej hviezdy nemení. Postupne sa premení na takmer nežiariaceho čierneho trpaslíka.

</doc>
<doc id="33762" url="https://sk.wikipedia.org/wiki?curid=33762" title="Guinnessova kniha rekordov">
Guinnessova kniha rekordov

Guinnessove svetové rekordy (v origináli "Guinness World Records") známa od svojho vzniku v roku 1955 až do roku 1999 ako Guinnessova kniha rekordov () a v predchádzajúcich vydaniach v USA ako Guinnessova kniha svetových rekordov ("The Guinness Book of World Records"), je referenčná kniha, ktorá sa každoročne vydáva a obsahuje zoznam svetových rekordov v oblasti ľudských úspechov a extrémov v prírodnom svete. Knihu podľa nápadu sira Hugha Beavera založili na Fleet Street v Londýne v auguste 1954 bratia, dvojčatá Norris a Ross McWhirterovci.
K roku 2021 prislúcha už 66. ročník vydania publikácie, ktorá k tomuto roku vychádza v 23 jazykoch v 100 krajinách. Vo svojej databáze má kniha uchovaných viac ako 53 000 záznamov. Medzinárodná franšíza rozšírila jej publikáciu nad rámec printového média, ku pôvodnej knihe prislúchajú aj televízne seriály a príslušné muzeálne expozície. Popularita franšízy viedla k tomu, že sa Guinnessove svetové rekordy stali hlavným medzinárodným orgánom v oblasti katalogizácie a overovania veľkého počtu svetových rekordov. Organizácia zamestnáva rozhodovacích komisárov, ktorí overujú autenticitu nastavovania a prekonávania rekordov.
História.
Dňa 10. novembra 1951 Sir Hugh Beaver, vtedajší generálny riaditeľ Pivovarov Guinness, bol na poľovníckom večierku vo Wexfordskej zátoke pri rieke River Slaney v Írsku. Počas večierku sa dostal do sporu o tom, že ktoré lovné vtáctvo je najrýchlejšie v Európe, či je to kulík zlatý, alebo na britských ostrovoch žijúci červenočelý druh tetrova – reálne je to kulík. V ten večer v Castlebridge, Beaver dospel k názoru, že je nemožné získať spoľahlivý zdroj, ktorým by potvrdil či to kulík je alebo nie je. Napadlo mu, že musí byť omnoho viacej rôznych sporov a stávok, ktoré sú počas noci vo všetkých krčmách a v skutočnosti neexistuje kniha, či iný zdroj, v ktorom by boli zozbierané informácie a ktoré by mohli potvrdiť, alebo vyvrátiť argumenty o tom, čo je pravda, a čo nie. Uvedomil si, že takáto publikácia by sa mohla veľmi ľahko stať úspešnou. Reálnou sa Beaverova myšlienka stala potom, keď zamestnanec spoločnosti Guinness Christopher Chataway doporučil dvojičky Norrisa a Rossa McWhirterovcov, ktorí si v tom čase rozbiehali v Londýne informačnú agentúru. Na zostavenie Guinnessovej knihy rekordov boli dvojčatá poverené v auguste 1954. Vzniklo prvých tisíc výtlačkov, ktoré boli v náklade tisíc kusov rozdané verejnosti.
Po založení "Guinnessovej knihy rekordov" v kancelárii na ulici Fleet Street 107 v Londýne dňa 27. augusta 1955 vyšla jej prvá 198-stranová knižná väzba. Do Vianoc sa publikácia dostala na prvé miesto v zozname britských bestsellerov. Nasledujúci rok bola kniha uvedená na trh v Spojených štátoch a predalo sa jej 70 000 kópií. Od toho času sa z Guinnessovej knihy rekordov predalo viac ako 100 miliónov kópií. Jej výtlačky vyšli už v 100 krajinách a bola preložená do 37 jazykov. Nakoľko sa kniha stala prekvapujúcim hitom, prešlo sa v jej vydávaní do systému ročných revidovaných vydaní, ktoré bolo publikované niekedy v septembri/ októbri tak, aby bolo k dispozícii pre vianočný trh. Bratia McWhirterovci v jej zostavovaní pokračovali mnoho rokov. Obaja mali encyklopedickú pamäť. V britskom televíznom seriáli "Record Breakers (Lámači rekordov)", s pomocou knihy dostávali od detského publika otázky na rôzne svetové rekordy, na ktoré dokázali dávať správne odpovede. Rossa McWhirtera v roku 1975 zavraždili dvaja členovia Dočasnej írskej republikánskej armády za to, že za ich odhalenie a zajatie ponúkli bratia odmenu 50 000 libier. Po Rossovom atentáte sa šou, kde sa deťom odpovedalo na otázky o rekordoch premenovalalana "Norris on the Spot" "(Norris v pohotovosti").
Materská spoločnosť, Guinness Superlatives, neskôr Guinness World Records Limited, bola založená v roku 1954. Mala za cieľ vydať prvú knihu. V USA po desaťročia vlastnila práva na Guinnessovu knihu spoločnosť Sterling Publishing. Skupinu vlastnila spoločnosť Guinness PLC a následne Diageo. Bolo to až do roku 2001, kedy ju kúpila za 65 miliónov dolárov spoločnosť Gullane Entertainment. V roku 2002 sa spoločnosť HIT Entertainment stala vlastníkom Gullane. V roku 2006 spoločnosť Apax Partners kúpila HIT a následne začiatkom roku 2008 predala Guinness World Records spoločnosti Jim Pattison Group, ktorá je materskou spoločnosťou firmy Ripley Entertainment, ktorá vlastní licenciu na prevádzkovanie atrakcií Guinnessových svetových rekordov. Globálne sídlo Guinnessovej knihy rekordov s kanceláriami v New Yorku a Tokiu je stále v Londýne, zatiaľ čo atrakcie z jej múzeí sa nachádzajú v sídle Ripley v Orlande na Floride v Spojených štátoch.
Vývoj.
Súčasné vydania knihy sú zamerané na rekordy, ktoré vznikli z osobných zápolení. Súťaženie zahŕňa od bežného olympijského vzpierania po to, ako niekto dohodí vajíčkom, či ako dlho vydrží hrať počítačovú hru "Grand Theft Auto IV", no môže súťažiť aj v tom koľko hot-dogov dokáže zjesť za ti minúty. Okrem záznamov o súťažiach obsahuje kniha aj také skutočnosti, aký bol napríklad najťažší tumor v tele pacienta, ktorá je najjedovatejšia huba, ktorá je najdlhšie vysielaná telenovela, či ako je najvyššie ocenené životné poistenie. Mnoho záznamov sa týka aj tých najmladších ľudí, ktorí niečo dosiahli. Je ním napríklad najmladšia osoba, ktorá navštívila všetky národy sveta. Tento rekord vo veku necelých 29 rokov dosiahol v roku 2004 Maurizio Giuliano.
Každé vydanie knihy obsahuje výber záznamov z databázy Guinnessových rekordov, ako aj výber nových záznamov, pričom kritériá na zaradenie sa môžu z roka na rok meniť.
Odchod Norrisa McWhirtera z jeho poradenskej úlohy v roku 1995 a následné rozhodnutie spoločnosti Diageo Plc predať Guinnessovu knihu rekordov posunuli zameranie obsahu dovtedy publikovaných kníh z textovo orientovaných na ilustrované referencie. Pre knihu je určený výber záznamov z úplného archívu, ale ku všetkým existujúcim záznamom Guinnessovej knihy rekordov je možné pristupovať po prihlásení sa na webové stránky spoločnosti. Prihlášky jednotlivcov do existujúcich kategórií záznamov sú bezplatné. Za návrh nového rekordného titulu sa účtuje administratívny poplatok vo výške 5 dolárov. K pôvodnej knihe vzniká množstvo ďalších odvodených (tzv. spin-off) kníh a televíznych programov.
Guinnessova kniha rekordov udelila v apríli 2009 rekord „Osoba s najväčším počtom záznamov“ Ashrite Furmanovej z Queensu (New York), ktorá v tom čase bola držiteľkou rovne stovky záznamov rekordov, v súčasnosti ich má zapísaných viac ako 220.
V roku 2005 firma Guinness označila 9. november za "Medzinárodný deň Guinnessových rekordov" s cieľom podporiť prekonávanie svetových rekordov. V roku 2006 sa odhadom 100 000 ľudí zúčastnilo vo viac ako 10 krajinách. Za dvanásť mesiacov bolo zaznamenaných 2 244 nových rekordov. Bol to oproti predchádzajúcim rokom nárast o 173%. Vo februári 2008 televízna spoločnosť NBC odvysielala program "The Top 100 Guinness World Records of All Time" ("Prvých 100 Guinnessových svetových rekordov všetkých čias")"." Ich zoznam je kompletne prístupný na oficiálnych stránkach.
Definovanie rekordov.
Pre väčšinu Guinnessových rekordov sú určené pravidlá a presné požiadavky podľa ktorých sa môžu zaznamenávať. K ich záznamom bývajú privolaní spoločnosťou certifikovaní rozhodcovia, ktorí potvrdzujú ich pravdivosť. Zoznam rekordov, ktoré kniha obsahuje nie je pevný. Z rozličných dôvodov sa môže stať, že niektorý rekord môže byť z knihy vylúčený, no je bežné, že niektoré rekordy do zoznamu pribudnú. Po zverejnení rekordu platí výzva pre verejnosť, aby oznámili jeho prekonanie, prípadne aby sa o to pokúsili. Spoločnosť tiež dáva výzvy pre firmy, aby „využili príležitosť na prekonanie niektorých špecifických rekordov a poskytli tým svojmu podnikaniu hmatateľnú verejnú prezentáciu dosiahnutého úspechu“.
Etické a bezpečnostné otázky.
Podľa stanoviska kancelárie vydavateľa "Guinness World Records" sú niektoré z rekordov neakceptovateľné. Ide hlavne o etické dôvody, ktoré môžu súvisieť s ubližovaním, či dokonca usmrcovaním zvierat. Existuje niekoľko svetových rekordov, ktoré boli v knihe registrované, no z etických dôvodov, vrátane obáv o zdravotný stav ich potenciálnych premožiteľov, boli z evidencie odstránené. V roku 1991 Guinnessova kniha upustila od rekordov v kapitole „Záznamy o jedle a pití“ pre kategóriu Ľudské úspechy pre obavy, že by sa potenciálni konkurenti mohli poškodiť a vystaviť vydavateľa možným súdnym sporom.. Tieto zmeny sa týkajú odstránenia všetkých záznamov o pití alkoholu, vína a piva spolu s ďalšími neobvyklými záznamami o konzumácii takých nepravdepodobných vecí, akými sú bicykle, či dokonca stromy. Ďalšie záznamy, ako napríklad prehĺtanie meča a zjazdy (po verejných komunikáciách), boli od ďalšieho vstupu výsledkov uzavreté, lebo ich doterajší držitelia dosiahli výsledok presahujúci úroveň, ktorá je považovaná pre človeka za bezpečnú. Vyskytli sa ale aj prípady opätovného otvorenia predtým uzavretých kategórií. Napríklad kategória prehĺtania meča bola v Guinnessovej knihe rekordov 1990 uvedená ako uzavretá, ale odvtedy bola znova otvorená, pretože Johnny Strange prekonal rekord v prehĺtaní meča v Guinnessovej knihe rekordov naživo. Podobne boli zaznamenané záznamy o rýchlom pití piva, ktoré boli z knihy vylúčené v roku 1991. Znova boli zaradené o 17 rokov neskôr (v roku 2008), no boli presunuté zo sekcie „Ľudské úspechy“. do sekcie „Moderná spoločnosť“.
Od roku 2011 sa v smerniciach všetkých záznamov typu „veľké potraviny“ požaduje, aby bola súťažná položka plne jedlá a po zázname rekordu plne distribuovaná na spotrebu pre verejnosť. Je to preto, aby sa zabránilo plytvaniu potravinami. Na požiadanie od americkej mincovne v roku 1984 kniha prestala akceptovať nároky na registráciu rekordov za veľké hromadenie rôznych drobných mincí. Záznamy, ktoré nezohľadňujú životné prostredie (napríklad vypúšťanie lampiónov šťastia, či párty balónov) sa už tiež neakceptujú ani nemonitorujú, rovnako ako aj záznamy súvisiace so spotrebou alebo s prípravou tabaku, alebo marihuany.
Obtiažnosť pri definovaní rekordov.
V prípade niektorých potenciálnych kategórií Guinnessových svetových rekordov boli niektoré odmietnuté. Na svojej webovej stránke redakcia napríklad uvádza: „Neprijímame žiadne nároky na záznamy o kráse, pretože ju nie je možné objektívne zmerať.“ Boli však zavedené ďalšie kategórie ľudských zručností súvisiace s merateľnou rýchlosťou, ako napríklad „Najrýchlejší tlieskač na svete“. Dňa 27. júla 2010 vytvoril Connor May (NSW, Austrália) rekord v počte 743 tlieskaní za jednu minútu. Dňa 10. decembra 2010 Guinnessova kniha rekordov prestala po vyšetrení jej prvej a jedinej držiteľky v ženskom titule, Ashy Mandelyovej, prijímať prihlášky do kategórie „dredy“. Komisia aj v tomto prípade skonštatovala, že nie je možné tento rekord presne posúdiť.
Zmena obchodného modelu.
Spoločnosť pôvodne mala veľkú časť svojich tržieb z predaja na knižnom trhu. Rozmach internetu, ktorý nastal po roku 2000, ale začal tento predaj obmedzovať. V programe Planet Money, ktorý bol publikovaný v roku 2017 americkou súkromnou a verejne financovanou neziskovou mediálnou organizáciou NPR, hovorili o tom, že si spoločnosť Guinness začala uvedomovať, že lukratívnym novým zdrojom príjmov, ktorý by nahradil klesajúci predaj kníh, mohli byť samotní potenciálni držitelia rekordov. Upravila si preto tento svoj obchodný model nasledovne: Hoci každá osoba/ potenciálny rekordman môže teoreticky naďalej oznámiť svoj rekord na bezplatné overenie, je takýto proces pomalý. Po novom ponúka budúcim rekordérom, ktorí zaplatia poplatky od 12 000 do 500 000 USD, poskytnutie poradcov, rozhodcov, alebo pomoci pri hľadaní vhodných rekordov, či návrhy, ako ich zrealizovať, ako aj zrýchlený servis a podobne. Najmä firmy a celebrity, ktoré hľadajú reklamné triky na prezentácie nových produktov na trhu, či chcú na seba upútať pozornosť, si začali najímať spoločnosť pre registráciu Guinnessových rekordov. Za poplatky sú im potom vyhľadávané rekordy na prekonanie, niekedy sú im poskytované nové špeciálne kategórie, ktoré potom rekordne prekonajú.
V auguste 2019 v programe "Last Week Tonight with John Oliver" Guinnessovu knihu rekordov za jej komerčný model kritizoval televízny moderátor John Oliver. Vážne kriticky poukázal na to, že v Guinnessových rekrodoch boli za peniaze zaregistrované nezmyselné rekordy, ktoré mali pozdvihnúť ego autoritárskeho prezidenta Turkménska, Gurbanguliho Berdimuhamedova. Oliver v programe verejne požiadal spoločnosť Guinness, aby spolupracovala s organizáciou "Last Week Tonight" a aby prišla rozhodovať o rekorde „Najväčší koláč s obrázkom niekoho, kto spadol z koňa“. Nakoniec podľa moderátora ponuka nevyšla, lebo spoločnosť Guinness trvala na tom, že chce dodržať klauzulu o neznevažovaní osôb. V reakcii Guinnessova kniha rekordov odmietla obvinenia a uviedla, že Oliverovu ponuku zúčastniť neprijali preto, lebo „to bola iba príležitosť zosmiešniť jedného z ich držiteľov rekordov“ a že Oliver priamo ani nežiadal o rekord na najväčší mramorový koláč. Pre rok 2021 zostáva Guinnessov svetový rekord v kategórii „Najväčší mramorový koláč“ pre reklamnú značku Betty Crocker Middle East, ktorá pôsobí v Saudskej Arábii.
Múzeá.
V roku 1976 bolo v mrakodrape Empire State Building otvorené múzeum "Guinnessovej knihy rekordov". Propagoval ho rýchly strelec Bob Munden, ktorý sa vydal na turné, na ktorom predviedol svoje rekordne rýchle narábanie štandardným revolverom filmového (westernového) typu. Jeho najrýchlejší čas pri tasení revolvera bol 0,02 sekundy. Medzi ďalšími exponátmi boli sochy najvyššieho muža sveta Roberta Wadlowa, najväčšej dážďovky na svete, röntgenová fotografia prehĺtača mečov, klobúk po opakovanom zásahu bleskom od Roya Sullivana aj s bleskovými dierami, a pár drahokamami posiatych golfových topánok, ktoré mali cenu 6 500 dolárov. Múzeum bolo zavreté v roku 1995.
V posledných rokoch spoločnosť Guinness povolila na princípe franšízingových projektov sieť malých múzeí, v ktorých sa nachádzajú výstavy prezentácií z exponátov obsiahnutých v knihe rekrodov. Všetky sa v súčasnosti nachádzajú v turisticky atraktívnych mestách: Tokio, Kodaň, San Antonio. Kedysi sa nachádzali múzeá a výstavy Guinnessovej knihy rekordov v londýnskom Trocadere, v Bangalúre, v San Franciscu, Myrtle Beach (Južná Karolína), v Orlande, v Atlantic City, v New Jersey, a v Las Vegas v Nevade. Múzeum v Orlande, ktoré zavreli v roku 2002, nazvali "The Guinness Records Experience"; Volali sa tak pôvodne aj múzeá v Hollywoode, pri Niagarských vodopádoch, v Copenhagene a v Gatlinburgu (štát Tennessee).

</doc>
<doc id="33766" url="https://sk.wikipedia.org/wiki?curid=33766" title="Špirálovitá galaxia">
Špirálovitá galaxia



</doc>
<doc id="33770" url="https://sk.wikipedia.org/wiki?curid=33770" title="Metod Dominik Trčka">
Metod Dominik Trčka

Blahoslavený Metod Dominik Trčka, CSsR ("Metoděj") (* 6. júl 1886, Frýdlant nad Ostravicí – † 23. marec 1959, Leopoldov) bol český gréckokatolícky kňaz pôsobiaci na území dnešného Slovenska a hieromučeník.
Životopis.
Mladosť.
Narodil sa 6. júla 1886 vo Frýdlante nad Ostravicí ako najmladší zo siedmich detí Františky Šterbovej a Tomáša Trčku. Dominik Trčka študoval na gymnáziu vo Frýdku-Místku a u redemptoristov v Červenke. Roku 1902 vstúpil do Kongregácie Najsvätejšieho Vykupiteľa, kde v auguste 1904 zložil rehoľné sľuby. 
Kňaz.
17. júla 1910 bol v Prahe vysvätený za kňaza. Ako kňaz pôsobil v Prahe, na Svatej Hore a v Plzni. Počas I. svetovej vojny sa staral o utečencov z Chorvátska, Slovinska a Ruska. V roku 1919 ho superior pražskej provincie redemptoristov poveril pastoračnou prácou medzi veriacimi gréckokatolíckeho obradu v Ľvove na Ukrajine. V tamojšej komunite začal používať svoje druhé meno Metod, ktoré dostal ešte pri krste. V roku 1921 založil v Stropkove komunitu redemptoristov latinsko-byzantského obradu, ktorej predstaveným sa stal v roku 1924. V roku 1931 sa komunita presťahovala do rehoľného domu v Michalovciach, kde ako predstavený zotrval až do roku 1942. 21. decembra 1945 bola komunita redemtoristov východného obradu kanonicky menovaná za viceprovinciu so sídlom v Michalovciach a Metod Trčka bol ustanovený za jej prvého predstaveného.
Prenasledovanie totalitným režimom.
V roku 1949 bola michalovská provincia zrušená a počas noci z 13. apríla 1950 boli všetci rehoľníci prevezení do zhromažďovacích táborov. Počas procesu, ktorý sa konal 12. apríla 1952, bol Metod Trčka obvinený zo spolupráce s biskupom Gojdičom, z rozširovania pastoračných listov a zo zasielania informácii do Ríma. Bol odsúdený na 12 rokov väzenia za špionáž a za pokus o útek za hranice. Svoj trest vykonával vo väzniciach v Ilave, Mírove a Leopoldove, kde bol preložený v roku 1958. Zomrel 23. marca 1959 na následky tuberkulózy, ktorej podľahol pre zámerné neumožnenie liečby zo strany správy väznice. Pochovali ho na cintoríne leopoldovskej väznice. Po obnovení gréckokatolíckej cirkvi v roku 1969 boli jeho pozostatky prevezené do Michaloviec, kde je dodnes pochovaný v tamojšej Bazilike Zostúpenia Svätého Ducha.
Uctievanie.
4. novembra 2001 pápež Ján Pavol II. vyhlásil Metoda Dominika Trčku za blahoslaveného. Rímske martyrológium uvádza spomienku na tohto mučeníka na 23. marec.

</doc>
<doc id="33772" url="https://sk.wikipedia.org/wiki?curid=33772" title="Jean Michel Jarre">
Jean Michel Jarre



</doc>
<doc id="33774" url="https://sk.wikipedia.org/wiki?curid=33774" title="Zuzana Kanócz">
Zuzana Kanócz

Zuzana Kanócz (* 21. november 1979, Košice) je slovenská herečka. Absolvovala maďarské gymnázium a neskôr vyštudovala herectvo v ročníku Emílie Vášáryovej a Martina Hubu na VŠMU v Bratislave. Na škole sa predstavila v inscenácii hry "Blázon a mníška" od poľského dramatika Witkiewicza, v Brechtovom "Kaukazskom kriedovom kruhu" a v Čechovovej aktovke "Platonov".
V roku 2003 získala angažmán v Divadle Andreja Bagara v Nitre, kde hrá v inscenáciách "Peter Pan", "Aj kone sa strieľajú" či v pôvodnom slovenskom muzikáli "Adam Šangala". Hosťuje aj v Činohre Slovenského národného divadla v obľúbenej "Tančiarni".
Osobný život.
S manželom Jurajom Lojom má syna Lucasa a dcéry Izabellu a Leylu.

</doc>
<doc id="33779" url="https://sk.wikipedia.org/wiki?curid=33779" title="Zuzana Kocúriková">
Zuzana Kocúriková

Zuzana Kocúriková (* 19. december 1948, Bratislava) je slovenská herečka. Manželka divadelného režiséra Petra Mikulíka.
Život.
V detstve sa venovala výtvarnému umeniu a chcela sa stať kostýmovou návrhárkou. V roku 1971 absolvovala štúdium herectva na VŠMU a v tom istom čase bola angažovaná do súboru Činohry SND, ktorého členkou je doposiaľ. 
Na dosky prvej scény zavítala ešte rok predtým, v roku 1970, keď v inscenácii "Žobrácke dobrodružstvo" stvárnila postavu Cilky.
V tom istom roku však už účinkovala aj v Divadle na Korze. Hosťovala a naďalej sa objavuje i v divadlách ako Nová Scéna, Divadlo Aréna, Mestské divadlo P. O. Hviezdoslava, Štúdio L + S či Divadlo Komédie. Okrem divadla aktívne pôsobí ako herečka na plátne a obrazovkách. Dovedna účinkovala vo viac než stovke televíznych seriálov a filmov.
Účinkovala v čiernej hudobnej komédii "Osem žien" v divadle Nová scéna, kde ju režisér Roman Polák obsadil aj do hry Johna Chapmana "Nemocnica na pokraji". Na pôde Štúdia L+S účinkovala v predstavení "Barmanky".
Na filmovom plátne sa Zuzana Kocúriková objavila ešte ako stredoškoláčka vo filme Jozefa Zachara "Zmluva s diablom". O rok neskôr sa objavila vo filme "Muž, ktorý luže", kde si zahrala po boku francúzskeho herca Jeana-Louisa Trintignanta. 
S manželom Petrom Mikulíkom má dcéru Katarínu, ktorá je režisérka. Jej sestra Hana je anestéziologička.
Svoj voľný čas rada využíva pri maľovaní, na Záhorí vo svojej záhrade a so svojim vnukom Oliverom.

</doc>
<doc id="33782" url="https://sk.wikipedia.org/wiki?curid=33782" title="Peter Kočiš">
Peter Kočiš

Peter Kočiš (* 19. október 1965, Nitra) je slovenský herec a moderátor.
Prvýkrát sa na obrazovke objavil ako päťročný. Odvtedy účinkoval asi v 80 inscenáciách a 15 prevažne televíznych filmoch. V súčasnosti pracuje prevažne ako rozhlasový a televízny moderátor. Začiatky svojej moderátorskej kariéry si pamätajú poslucháči Fun Rádia a rádia Rock FM. Skĺbenie skúseností a imidžu predviedol v televíznych reláciách "Snívajte s nami", "Super kvíz", "Taxík," "On a ona u vás doma", "Bumerang", "Páli vám to?" (2004) ai. Je rozvedený s exmanželkou Nelovu Kočišovou, má dve dcéry Terezu a Sáru.

</doc>
<doc id="33784" url="https://sk.wikipedia.org/wiki?curid=33784" title="Mária Kráľovičová">
Mária Kráľovičová

Mária Kráľovičová alebo Marína Kráľovičová (vyd. Procházková; * 7. jún 1927, Čáry – 5. december 2022, Bratislava) bola slovenská herečka a recitátorka.
V Slovenskom národnom divadle pôsobila 74 rokov.
Životopis.
Narodila sa v dedine Čáry na Záhorí ako najstaršia z piatich detí. Hereckú kariéru začala ako osemnásťročná v Komornom divadle v Martine. Za dva roky tu vytvorila 14 postáv a hneď v prvej sezóne získala na "Divadelnej žatve" v Prahe ocenenie "Talent roka" za postavu Aničky v Tajovského "Ženskom zákone". O päťdesiat rokov neskôr vytvorila v tej istej hre prepísanej pre SND do záhoráckeho dialektu postavu Dory Chomútskej. Medzitým sedliačky takmer nehrala, stala sa totiž najprv lyrickou a neskôr charakterovou dramatickou herečkou.
V rokoch 19471950 študovala herectvo na Štátnom konzervatóriu v Bratislave, ale už 1. januára 1948 sa stala členkou Slovenského národného divadla. V marci 1948 sa tu po boku Andreja Bagara v premiére Molièrovej "Školy žien" predstavila v úlohe Agnesy. Skutočnou hviezdou sa stala v novembri 1948, keď ju Jozef Budský obsadil do zdramatizovanej Sládkovičovej "Maríny". Moderný javiskový tvar tohto predstavenia obrazov, svetla a veršov, ktoré bolo neskôr označované za inscenáciu storočia, ale ktoré zakrátko zakázali a stiahli, bol spoločným dielom výtvarníkov Dezidera Millyho, Jána Mudrocha, skladateľa Andreja Očenáša a literátov Alexandra Matušku a Jozefa Felixa. Marína, ale aj Nezvalova Manon predurčili jej recitátorskú dráhu.
Odohrala vyše štyristo divadelných, filmových a televíznych postav a ešte dvojnásobok v rozhlase. Medzi jej postavami nechýba Shakespearova Júlia, Ofélia, či pani Fordová, Hviezdoslavova Salome, Schillerova Amália, Brechtova Virginia, Arbuzovova Vala, Čechovova Sára aj Ranevská, lady Torrancová Tennessee Williamsa, Maggie-Marylin Arthura Millera, Iwaszkiewiczova George Sandová, či Costeaova Ona a Edith Piafová. 
K osemdesiatinám jej venovalo SND hru "S mamou" Táne Kusej, kde za postavu Terézie Klimovej bola navrhnutá na ocenenie Dosky, a k osemdesiatpäťke rovnako hlavnú úlohu Cissy Robsonovej v hre oscarového dramatika Richarda Harwooda "Kvarteto".
V roku 2013 sa vydala na rozlúčkové turné po Slovensku s komédiou Marca Camolettiho "Kto zhasol svetlo" a detektívkou "Ryba v trojke".
Bola prvou slovenskou televíznou herečkou (r. 1957 spolu s Elom Romančíkom "„Dovidenia Luciene“" v réžii Jána Roháča) a prvou recitátorkou, ktorá slovenskú poéziu prezentovala v recitáloch na troch kontinentoch (napr. už v roku 1958 na Expo v Bruseli v réžii Alfreda Radoka, v Montreale, Havane, Hanoji, Jeruzaleme...)
Bola národnou umelkyňou, dvojnásobnou laureátkou štátnej ceny, nositeľkou Radu Ľudovíta Štúra I. triedy, Zlatého krokodíla, Krištáľového krídla, má svoju tabuľku na chodníku slávy v Bratislave, je v sieni slávy osobností televíznej obrazovky OTO. Aktívne pracovala v Zväze slovenských dramatických umení a v ústrednom výbore Slovenského zväzu žien a od roku 2006 bola richtárkou Spolku Záhorákov. 
V Činohre Slovenského národného divadla pôsobila 74 rokov (1948 - 2022). Trvalý pracovný pomer ukončila v januári 2022.
S manželom, básnikom, spisovateľom a novinárom Mirom Procházkom, mala dve deti, dcéru Janu a syna Miroslava.

</doc>
<doc id="33786" url="https://sk.wikipedia.org/wiki?curid=33786" title="Maroš Kramár">
Maroš Kramár

Maroš Kramár (* 26. apríl 1959, Bratislava) je slovenský herec a moderátor.
Životopis.
Pochádza z hereckej rodiny, jeho otcom je herec Ján Kramár, starý otec je slovenský herec a režisér Ján Klimo.
V roku 1978 ukončil štúdium herectva na Štátnom konzervatóriu v Brne.
V divadle a televízii účinkoval už ako chlapec. Stvárnil hlavného hrdinu v televíznej inscenácii "Ivkova biela mať" (1971). Hral v seriáli "Povstalecká história" (1984).
V rokoch 19781979 pôsobil v divadle v Brne a v rokoch 19791985 v Divadle Andreja Bagara v Nitre. V rokoch 1985 až 2008 bol členom Činohry SND v Bratislave. Získal rôzne divadelné a televízne ocenenia. V poslednej dobe účinkuje nielen na Slovensku, ale aj v Česku.
V poslednej dobe účinkuje hlavne v českých a slovenských televíznych seriáloch, kde vytvára rôzne epizódne postavy, s čím súvisia rôzne televízne ocenenia. V roku 2005 získal ocenenie absolútny OTO (Osobnosť televíznej obrazovky).
Zoznam piesní (výber).
pozn.: pieseň / duet - (autor hudby / autor textu piesne) 

</doc>
<doc id="33787" url="https://sk.wikipedia.org/wiki?curid=33787" title="Tecuja Komuro">
Tecuja Komuro

Tecuja Komuro (; * 27. november 1958, Tokio, Japonsko) je japonský hudobník a hudobný producent. Je známy aj pod pseudonymom TK.
Kariéru začal ako hráč na klávesové nástroje v TM NETWORK v roku 1984. O rok neskôr vydal aj svoj prvý sólový album, soundtrack pre anime film "Vampire Hunter D". Od 90-tych rokov skladá a produkuje hudbu aj pre iných hudobníkov a hudobné skupiny. 
V západnom svete je najviac známy pre jeho spoluprácu s francúzskym hudobníkom Jean-Michel Jarre. Spoločne zložili niekoľko skladieb, TK remixoval viaceré Jarreho skladby. V roku 2001 vystúpili spoločne na koncerte "2001 Rendez-vou"Upraviť zdroj"s in Space" v Okinawe pod názvom "The Vizitors".

</doc>
<doc id="33789" url="https://sk.wikipedia.org/wiki?curid=33789" title="Hieronymus Savonarola">
Hieronymus Savonarola



</doc>
<doc id="33790" url="https://sk.wikipedia.org/wiki?curid=33790" title="Andy Hryc">
Andy Hryc



</doc>
<doc id="33794" url="https://sk.wikipedia.org/wiki?curid=33794" title="Heavymetal">
Heavymetal



</doc>
<doc id="33795" url="https://sk.wikipedia.org/wiki?curid=33795" title="Eric Arthur Blair">
Eric Arthur Blair



</doc>
<doc id="33797" url="https://sk.wikipedia.org/wiki?curid=33797" title="MS-DOS">
MS-DOS

Microsoft Disk Operating System (skratka z MS-DOS) firmy Microsoft bol dominantný operačný systém pre PC-kompatibilnú platformu počas 80-tych rokov 20. storočia. Bol to jeden z prvých operačných systémov určených pre jednoduchú obsluhu bežným používateľom. Neobsahoval ešte grafické prostredie, príkazy sa zadávali v textovom režime pomocou príkazového riadku.
História.
Začiatky tohoto operačného systému spadajú do roku 1981, keď spoločnosť IBM (International Business Machines) spolu s výrobcom procesorov spoločnosťou Intel začala vyrábať prvý osobný počítač s názvom IBM PC 5150. IBM však mala problém s dokončením vlastného operačného systému TopView. Preto IBM pristúpila k možnosti zakúpiť operačný systém od iného dodávateľa – vtedy od málo známej firmy Microsoft.
Firma Microsoft medzitým zakúpila za 50 000 dolárov od firmy Seattle Computer Products (SCP) systém QDOS (Quick and Dirty Operating System) vytvorený pre platformu Intel 8086 založený na operačnom systéme pre CP/M od Garyho Killdala. Potom bol Microsoftom systém preportovaný pre IBM PC 5150 a licencovaný firme IBM pod názvom MS-DOS 1.0.
Cena PC 5150 bola v prepočte asi 3300 eur. Počítač obsahoval procesor Intel 8086 o takte 4,77 MHz, pamäť 64 kB RAM, monochromatický monitor, klávesnicu, disketovú mechaniku a MS-DOS. Za iné operačné systémy (aj kvalitnejšie) si musel zákazník doplatiť. Tento počítač dosiahol za niekoľko mesiacov značnú popularitu, a komerčného úspechu (milión predaných kusov). Keďže MS-DOS bol súčasťou dodávky, zákazníci si väčšinou nedokupovali iný operačný systém.
Opis.
MS-DOS umožňoval prácu so súbormi a adresármi (presun, kopírovanie, mazanie, vytváranie, premenovanie a pod.), spúšťanie aplikačného softvéru aj od iných dodávateľov (textový editor, tabuľkový kalkulátor, kresliace programy, jednoduché hry), umožňoval použitie vyšších programovacích jazykov (C, Pascal, jednoduchý BASIC, Fortran), formátovať pevné disky a diskety, vytvárať tzv. dávkové súbory (batch file), ktoré umožňovali spustiť dávku príkazov (napr. autoexec.bat), konfiguráciu systému pri štarte (config.sys), tlač na periférnych tlačiarňach, podporu cudzojazyčných znakov (interpunkcia) a pod. Sada príkazov bola uložená v súbore Command.com.
Od roku 1981 Microsoft vytvoril mnoho ďalších verzií, posledná, označená ako MS-DOS 6.22 (samostatne predávaná) bola vydaná v roku 1994. Ďalšie verzie, 7.0, už boli súčasťou grafických operačných systémov Windows 95, 7.1 vo Windows 98 a verzia 8.0 vo Windows ME.
Obmedzenia.
Ako každý systém, aj MS-DOS bol poplatný dobe svojho vzniku. V čase jeho vytvorenia sa nepredpokladal taký búrlivý vývoj v oblasti počítačového hardvéru. Preto bol systém obmedzený na 640 KB operačnej pamäte RAM, podobne nejestvovala podpora veľkokapacitných pevných diskov a pod. Jedným z problémov MS-DOSu je správa pamäte. Procesor Intel 8086 umožňuje adresovať iba 1MB operačnej pamäte RAM. Tento priestor bol operačným systémom rozdelený na 640 KB tzv. konvenčná pamäť a zvyšok do 1 MB bol používaný pre tieňovanie BIOSu a pre účely periférnych zariadení. Pomocou emulátorov napr. EMM bolo síce možné pracovať aj s väčšími pamäťami formou stránkovania, ale to spôsobovalo spomalenie práce. Neskoršie procesory využívali pre správu „hornej pamäte“ ovládač himem.sys. Stále však ostalo zachované delenie pamäte na konvenčnú a hornú. Takéto rozdelenie spôsobovalo problémy aplikačnému softvéru, ktorý si musel nároky na RAM parametrizovať v zavádzacích súboroch.
Klony.
Neskôr boli hlavne z dôvodu licenčnej politiky Microsoftu vytvorené klony operačného systému MS-DOS, ktoré používali rovnakú príkazovú sadu. Tieto klony voláme všeobecne DOS (Disk Operating System). Príkladom je napr DR-DOS, FreeDOS a pod.
Uvoľnený zdrojový kód.
V marci 2014 Computer History Museum so súhlasom firmy Microsoft zverejnilo zdrojové kódy prvých verzií systému (1.1 a 2.0) pod licenciou Microsoft Research License Agreement, ktorá zakazuje komerčné použitie. Microsoft 28. septembra 2018 oznámil, že zdrojové kódy verzií 1.25 a 2.0 zverejnil na protáli GitHub. Vzťahuje sa na ne licencia MIT.

</doc>
<doc id="33798" url="https://sk.wikipedia.org/wiki?curid=33798" title="E 620">
E 620



</doc>
<doc id="33799" url="https://sk.wikipedia.org/wiki?curid=33799" title="E620">
E620



</doc>
<doc id="33800" url="https://sk.wikipedia.org/wiki?curid=33800" title="Self-Monitoring, Analysis and Reporting Technology">
Self-Monitoring, Analysis and Reporting Technology



</doc>
<doc id="33801" url="https://sk.wikipedia.org/wiki?curid=33801" title="Katedrála sv. Víta">
Katedrála sv. Víta



</doc>
<doc id="33802" url="https://sk.wikipedia.org/wiki?curid=33802" title="UNIX">
UNIX



</doc>
<doc id="33812" url="https://sk.wikipedia.org/wiki?curid=33812" title="William Thomson">
William Thomson

Sir William Thomson (* 26. jún 1824, Belfast – † 17. december 1907, Netherhall pri Largse, Škótsko) , známy skôr pod svojim šľachtickým menom Lord Kelvin of Largs bol škótsko-írsky fyzik a vynálezca.
Životopis.
Narodil sa v škótsko-írskej stredostavovskej rodine. Jeho otec James Thomson (1786-1849) bol profesorom matematiky a inžinierstva na Kráľovskom akademickom inštitúte v Belfaste. Williamova matka Margaret zomrela v roku 1830 , keď mal 6 rokov. Keď mal William osem rokov, otca vymenovali za vedúceho katedry matematiky na univerzite v škótskom Glasgowe. William sa od otca podučil matematike a už ako veľmi mladý sa stal schopným matematikom. Na Glasgovskú univerzitu bol prijatý už ako 10 ročný. Roku 1841 začal študovať na univerzite v Cambridge.V roku 1845 po získaní diplomu odišiel do Paríži. Tam pracoval v laboratóriu H. V. Regnaulta. V roku 1846 sa uvoľnilo miesto na univerzite v Glasgowe. Thomsonov otec využil svoj vplyv na univerzite, aby pomohol svojmu synovi stať sa hlavným kandidátom na tento post. Thomson sa vrátil z Paríža do Glasgowa a v roku 1846 bol jednomyseľne zvolený za profesora prírodnej filozofie na univerzite. Tejto univerzite zostal verný po celý svoj život. Ako profesor tam pracoval neuveriteľných 53 rokov, až do svojich sedemdesiatich piatich rokov; ešte v roku 1904 bol zvolený za jej rektora.
V roku 1847 nadviazal osobné priateľstvo s Jamesom Prescottom Joulom z Manchestru a intenzívne s ním spolupracoval v oblasti termodynamiky. Výsledkom bolo množstvo spoločných publikácií, v ktorých okrem iného skúmali zmenu teploty plynu pri jeho expanzii do vákua (neskôr označovanú ako Jouleov-Thomsonov efekt). Thomson vo svojej práci "O dynamickej teórii tepla" z roku 1851 novo formuloval a zovšeobecnil druhú hlavnú vetu termodynamiky (odvodenú Clausiom), zovšeobecnil princíp zachovania energie (formulovaný Helmholtzom v roku 1847) a zaviedol absolútnu termodynamickú teplotnú stupnicu. Týmito prácami výrazne prispel k tomu, že sa z termodynamiky stala exaktná veda.
Vynálezy.
Počas svojho života zostrojil celý rad vynálezov. S Thomsonovým menom je spojený napr. kvadrantový elektrometer, elektrostatická váha, elektrostatický voltmeter, zrkadlový galvanomer, dvojitý mostík na meranie malých odporov. Po svojom odchode do dôchodku konštruoval prístroje pre námornú navigáciu, napr. rôzne kompasy, echolot (tj. ozvenový hĺbkomer), mareograf (prístroj automaticky registrujúci kolísanie morskej hladiny na pobreží). Bol predsedom komisie, ktorá bola zodpovedná za definitívne pomenovanie najpresnejších jednotiek elektrického merania Volt, Ampér a Ohm. Sformuloval tiež druhý zákon termodynamiky a propagoval technológiu a viedol spoločnosť, ktorá úspešne nainštalovala prvé telegrafné káble pod Atlantickým oceánom, čím spôsobila revolúciu v komunikačnom priemysle. 
Medzi jeho najpozoruhodnejšie vynálezy patrí jeho vynález absolútnej teplotnej stupnice alebo Kelvinovej stupnice. 

</doc>
<doc id="33814" url="https://sk.wikipedia.org/wiki?curid=33814" title="NGC">
NGC



</doc>
<doc id="33815" url="https://sk.wikipedia.org/wiki?curid=33815" title="Zoznam NGC objektov">
Zoznam NGC objektov

Toto je kompletný zoznam NGC objektov. Nový všeobecný katalóg obsahuje 7840 objektov, preto je zoznam rozdelený na časti, z ktorých každá obsahuje 250 objektov. Obsahuje všetky objekty, vrátane neexistujúcich, ktoré boli do katalógu zapísané pravdepodobne omylom.

</doc>
<doc id="33817" url="https://sk.wikipedia.org/wiki?curid=33817" title="Indigo a štyridsať zbojníkov">
Indigo a štyridsať zbojníkov

Indigo a štyridsať zbojníkov (nem. "Indigo und die vierzig Räuber", v neskoršej verzii "Königin Indigo" a "Tausend und eine Nacht") je prvá opereta, ktorú skomponoval Johann Strauss ml. Premiéru mala 10. februára 1871 v Theater an der Wien vo Viedni. Libreto napísal riaditeľ divadla, Maximilián Steiner, ktorý na písanie prizval mnohých pomocníkov. Výsledok bol veľmi slabý a chaotický. Napriek tomu opereta mala úspech vďaka typicky Straussovským melódiám. Po úspechu vo Viedni sa opereta dostala aj do zahraničných divadiel. Libretto sa pokúsili poopraviť už pri premiére v Paríži v roku 1875, a neskôr vo Viedni v roku 1877, keď uviedli operetu pod novým menom "Kráľovná Indigo" (nem. "Königin Indigo", libreto prepracoval Josef Braun). Konečnej podoby a kvalitnejšieho libreta sa však opereta dočkala až v roku 1906, keď na návrh Gábora Steina (syna pôvodného libretistu), ho prepracovali Leo Stein a Karl Lindau. Staronová opereta bola uvedená pod menom "Tisíc a jedna Noc" ("Tausend und eine Nacht").
Opereta má pôsobivú a dynamickú predohru. Dodnes sa najviac hrá intermezo prvého dejstva jej poslednej verzie ("Tausend und eine Nacht – intermezzo"), ako orchestrálna skladba. Je príjemné, jemné, pre Straussa možno trochu netypické, s mierne exoticko-rozprávkovým nádychom.
Obsah ("Indigo a štyridsať zbojníkov" - pôvodná verzia z roku 1871).
Fantaska, mladá viedenská dievčina stroskotá. Na brehu ju chytia a predajú sultánovi Indigovi. Ten sa do nej zaľúbi, ale ona jeho lásku odmieta, mimo iného aj preto, že má vo Viedni snúbenca. Jej snúbenec za ňou príde na sultánov dvor, votrie sa do priazne jeho žien v háreme a potom Fantasku vyslobodí s pomocou 40 zbojníkov.
Obsah ("Tisíc a jedna Noc" - verzia z roku 1906).
Sultán Suleiman sa zaľúbi do Európanky Leily a chce ju odviesť do svojej krajiny. Leila mu povie, že pôjde s ním iba ak sa vzdá svojho háremu a nebude mať iné ženy. Suleiman sa vracia s dôverníkom Eddinom, ktorý má previesť potrebné reformy. Leile po čase odcestuje za Suleimanom so svojím strýkom Ormutzom. Stretáva kalifa, ktorému rozpráva rozprávku. Kalifove ženy sa spiknú proti nemu. Prichádza Suleiman a stretáva Leilu. Nemôžu však ostať spolu, lebo sa medzitým vydala za rybára Mossu, pretože ten sa na Suleimana veľmi podobá. Eddin sa rozhodne Suleimana a Mossu vymeniť, aby reformy prebiehali ľahšie. Mossuovi sa nová rola zapáči, rovnako aj mnohoženstvo. Dlho sa však neteší, lebo vypuknú nepokoje s kalifmi a musí z dvora utiecť späť do svojho domu. Tam ho prenasledujú kalifovia a nájdu tam aj Leilu so Suleimanom. Leila musí identifikovať pravého sultána. Rozhodne sa za lásku obetovať nehodného manžela a za sultána označí Mossu. Suleiman a Leila si padnú do náručia.

</doc>
<doc id="33820" url="https://sk.wikipedia.org/wiki?curid=33820" title="Moby">
Moby

Moby vlastným menom Richard Melville Hall (* 11. september 1965, Harlem, New York) je americký elektronický hudobník, hudobný skladateľ, spevák a DJ. Je potomkom Herman Melville, autora knihy "Moby Dick". Moby bol takisto textárom, producentom a remixérom hudby pre interpretov ako The Smashing Pumpkins, Michael Jackson, David Bowie, Brian Eno, Pet Shop Boys, Britney Spears, New Order, Public Enemy, Guns N’ Roses, Metallica a mnohých ďalších. Celosvetovo predal viac ako 20 miliónov albumov.
Diskografia.
"Bližšie informácie v hlavnom článku: Diskografia Mobyho"

</doc>
<doc id="33821" url="https://sk.wikipedia.org/wiki?curid=33821" title="Malý Magellanov mrak">
Malý Magellanov mrak

Malý Magellanov mrak, označovaný niekedy ako "Malé Magellanovo mračno" alebo "Malý Magellanov oblak", prípadne SMC ("Small Magellanic Cloud") alebo NGC 292, je trpasličia nepravidelná galaxia obiehajúca okolo našej Galaxie. Obsahuje asi miliardu hviezd.
Nachádza sa od Slnka približne vo vzdialenosti 200 000 svetelných rokov, čím sa zaraďuje medzi najbližšie galaxie. Súčasne je to jeden z najvzdialenejších objektov viditeľných voľným okom.
Malý Magellanov mrak je oveľa zložitejšie a nepravidelnejšie štruktúrovaný ako naša najväčšia satelitná galaxia Veľký Magellanov mrak. Jeho priemer je asi tretinový v porovnaní s Veľkým Magellanovým mrakom. Prevažujú v ňom horúce mladé hviezdy, čo naznačuje, že tvorba hviezd v ňom prebiehala z kozmologického hľadiska len nedávno – asi pred 100 miliónmi rokov. Skoro tretina jeho celkovej hmotnosti pripadá na svietiace a tmavé hmloviny. V galaxii poznáme približne 2 000 hviezdokôp.

</doc>
<doc id="33825" url="https://sk.wikipedia.org/wiki?curid=33825" title="Nepravidelné galaxie">
Nepravidelné galaxie



</doc>
<doc id="33826" url="https://sk.wikipedia.org/wiki?curid=33826" title="Nepravidelná galaxia">
Nepravidelná galaxia

Nepravidelná galaxia je galaxia, ktorá nevyhovuje žiadnemu typu Hubblovej klasifikácie galaxií, nepodobá sa ani špirálovej galaxii, ani eliptickej galaxii. Tvar týchto galaxií je rôzny, často chaotický, chýba im jadro a špirálovitá štruktúra ramien. Väčšina týchto galaxií boli kedysi špirálovými alebo eliptickými galaxiami, ktoré sa vďaka gravitačným silám zdeformovali. Nepravidelné galaxie obsahujú veľké množstvo plynu a prachu. 
Existujú dva hlavné typy nepravidelných galaxií:
Treťou klasifikáciou nepravidelných galaxií sú nepravidelní trpaslíci, označovaní ako dl alebo dlrrs. Tento typ galaxií je dôležitý pri chápaní celkového vývoja galaxií, pretože často majú nízku metalicitu a relatívne nízke množstvo plynu. Sú veľmi podobné galaxiám z počiatku Vesmíru. 
Niektoré nepravidelné galaxie sú špirálové galaxie zničené gravitáciou väčšieho suseda.
Magellanove mraky boli kedysi klasifikované ako nepravidelné galaxie, ale odkedy boli u nich objavené špirálové štruktúry, boli preklasifikované ako SBm, štvrtý typ špirálovej galaxie s priečkou.

</doc>
<doc id="33828" url="https://sk.wikipedia.org/wiki?curid=33828" title="Veľký Magellanov mrak">
Veľký Magellanov mrak

Veľký Magellanov mrak, označovaný aj ako Veľké Magellanovo mračno, prípadne LMC ("Large Magellanic Cloud"), je trpasličia nepravidelná galaxia. Nazvaná je podľa moreplavca Fernanda Magellana, ktorý objavil Veľký aj Malý Magellanov mrak v roku 1519 pri svojej plavbe okolo sveta. Patrí do Miestnej skupiny galaxii a je satelitom našej Galaxie. 
Veľký Magellanov mrak je viditeľný zo Zeme voľným okom, ale z územia Slovenska je nepozorovateľný. Nachádza sa z menšej časti v súhvezdí Stolový vrch a z väčšej časti v Mečiarovi. Od Slnka je vzdialený asi 160 000 svetelných rokov a dosahuje asi 1/3 priemeru Galaxie a 1/10 počtu hviezd Galaxie, teda rádovo asi 1020 miliárd hviezd. Jeho hmotnosť sa pohybuje v rozmedzí 1/10 až 1/20 hmotnosti Galaxie. Hoci je to nepravidelná galaxia, má isté náznaky špirálových ramien. V jeho vnútri sa nachádza hmlovina Tarantula a obrovská HII oblasť s priemerom asi 900 svetelných rokov. Okrem nich obsahuje mrak aj mračná plynu a prachu, mladé hviezdokopy a zvyšky supernov. Veľký Magellanov mrak sa pravdepodobne pred niekoľkými miliardami rokov dostal do blízkosti Galaxie, čo mohlo spustiť prudšiu tvorbu nových hviezd.

</doc>
<doc id="33832" url="https://sk.wikipedia.org/wiki?curid=33832" title="Magellanove mraky">
Magellanove mraky

Magellanove mraky je súhrnné označenie pre Malý Magellanov mrak a Veľký Magellanov mrak. Sú to satelitné galaxie našej Galaxie. Sú klasifikované ako nepravidelné galaxie, no podľa posledných výskumov je možné, že sú to galaxie špirálové s priečkou. Sú ľahko viditeľné aj voľným okom.
História pozorovaní.
Civilizácie žijúce na južnej pologuli vedeli o Magellanových mrakoch už v prehistorických časoch. Pre obyvateľov Európy ich objavila slávna výprava portugalského cestovateľa Ferdinanta Magellana (portugalský prepis Fernão de Magalhães) v roku 1519. Oba na pohľad nápadné objekty neskôr pomenoval podľa Magellana člen jeho výpravy, pisár Antonio Pigafetta. 
Vlastnosti.
Oba mraky sú zahalené do oblaku neutrálneho plynného vodíka a obe galaxie (spolu s našou) patria do Miestnej skupiny galaxií. Navzájom sú vzdialené 65 200 ly. Pozdĺž eliptických dráh oboch mrakov sa ťahá plyn zvaný "Magellanov prúd". Tento prúd začína vo Veľkom Magellanovom mraku, ťahá sa k Malému Magellanovmu mraku a potom sa oblúkom vracia k našej Galaxii. Prekračuje jej rovinu a v podobe oddelených vlákien pokračuje ešte ďalej. Jeho celková dĺžka na oblohe je až 200°.
Oba mraky majú menej prvkov ťažších od hélia ako hviezdy našej Galaxie. Oba mraky prekonali niekoľko období zvýšenej tvorby hviezd. Ako ostatné nepravidelné galaxie, aj Magellanove mraky sú bohaté na hviezdotvorné oblasti, mladé hviezdy, hviezdokopy, plyn a prach.
Mini Magellanov mrak.
Astrofyzici D. S. Mathewson, V. L. Ford a N. Visvanathan navrhli, že Malý Magellanov mrak môže byť v skutočnosti rozdelený na dve časti, s menšou časťou tejto galaxie za hlavnou časťou (pri pohľade zo Zeme) a oddelené asi 30 000 svetelnými rokmi. Naznačujú, že dôvodom je minulá interakcia s Veľkým Magellanovým mrakom, ktorá rozdelila Malý Magellanov mrak, a že tieto dve sekcie sa stále vzďaľujú. Tento menší zvyšok nazvali Mini Magellanov mrak. Táto hypotéza bola potvrdená v roku 2023. Časť Malého Magellanovho mraku, tá ktorá je bližšie k Zemi, je vzdialená 196 000 svetelných rokov (60 kiloparsekov), zatiaľ čo vzdialenejšia časť leží 215 000 svetelných rokov (66 kiloparsekov).

</doc>
<doc id="33834" url="https://sk.wikipedia.org/wiki?curid=33834" title="Zoznam ngc objektov">
Zoznam ngc objektov



</doc>
<doc id="33835" url="https://sk.wikipedia.org/wiki?curid=33835" title="Malý magellanov mrak">
Malý magellanov mrak



</doc>
<doc id="33836" url="https://sk.wikipedia.org/wiki?curid=33836" title="Veľký magellanov mrak">
Veľký magellanov mrak



</doc>
<doc id="33837" url="https://sk.wikipedia.org/wiki?curid=33837" title="Miestna skupina galaxií">
Miestna skupina galaxií

Miestna skupina galaxií je skupina galaxií, kam patrí naša Galaxia a ďalších viac ako 30 satelitných galaxií (vrátane trpasličích). Jej gravitačné centrum sa nachádza niekde medzi Galaxiou a M31. Galaxie Miestnej skupiny galaxií pokrývajú priemer 10 miliónov ly (1 E+22 m) skupina má binárny (činkovitý) tvar. Hmota celej skupiny sa odhaduje na (1,29 ± 0,14) × 1012M☉. Samotná skupina je súčasťou Miestnej superkopy galaxií.
Dvaja najväčší členovia skupiny sú Galaxia a M31 prezývaná Andromeda. Každá z týchto dvoch špirálových galaxií má vlastný systém satelitných galaxií.
Ďalší členovia Miestnej skupiny galaxií sú gravitačne izolovaní, patria k nim: IC 10, IC 1613, trpasličia galaxia Fénix, Lev A, trpasličia galaxia Tukan, trpasličia galaxia Cetus, trpasličia galaxia Pegas, Wolf-Lundmark-Melotte, trpasličia galaxia Vodnár a trpasličia galaxia Strelec.
História.
Názov "Miestna skupina galaxií" bol uvedený Edwinom P. Hubblom v VI. kapitole jeho knihy ""Ríša hmlovín"" (The Realm of the Nebulae, 1936, st. 124–151). Je tam opísaná ako "typická malá skupina hmlovín, ktorá je izolovaná v hlavnom poli". V roku 2003 sa počet známych členov miestnej skupiny zvýšil z 12 na 36 objavením 24 galaxií nízkej jasnosti.

</doc>
<doc id="33838" url="https://sk.wikipedia.org/wiki?curid=33838" title="MusicBrainz">
MusicBrainz

MusicBrainz je projekt, ktorého cieľom je vytvoriť hudobnú encyklopédiu s voľne použiteľným obsahom.
Podobne ako FreeDB, bolo MusicBrainz založené ako snaha o náhradu za komerčné CDDB. MusicBrainz pôvodne vzniklo ako projekt pod názvom "CD Index". Nové meno a ciele projektu boli zvolené na stretnutí v roku 1999 v Amsterdame a MusicBrainz tak začalo smerovať ku kompletnej hudobnej encyklopédií. Po šiestich rokov v roku 2005 začína MusicBrainz dospievať, je zaregistrovaných vyše 100 000 užívateľov, v databáze sa nachádza vyše 300 000 albumov a skoro 4 000.000 skladieb.
Okrem samotnej databázy s informáciami o umelcov, albumoch a skladbách prevádzkuje MusicBrainz webové služby umožňujúce aplikáciam identifikovať CD, prípadne jednotlivé skladby a následné uloženie meta-informácií do tzv. tagov. Na identifikáciu kompaktných diskov sa používajú unikátne identifikátory (presnejšie ako identifikátory použité v CDDB a FreeDB) a na identifikáciu jednotlivých skladieb sa používa technológia tzv. "audio odtlačkov" nazvaná TRM a vyvinutá spoločnosťou Relatable.

</doc>
