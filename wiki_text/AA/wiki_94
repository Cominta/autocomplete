<doc id="135366" url="https://sk.wikipedia.org/wiki?curid=135366" title="Ľudovít Šuhajík">
Ľudovít Šuhajík

Ľudovít Šuhajík (* 2. január 1905, Banská Bystrica - † 20. máj 1974, Praha) bol slovenský lesný inžinier.
Jeho otec Gustáv Šuhajík, matka Emília rod. Mensatorisová.
Životopis.
Roku 1922 maturoval na gymnáziu v Banskej Bystrici, študoval lesné inžinierstvo na VUT v Brne. Riadiaci pracovník lesných správ, podnikov a organizácií, pracovník stavebného oddelenia Riaditeľstva Štátnych lesov v Banskej Bystrici (1938-1939),technológ Krajskej správy lesov a externý pedagóg VŠPLI v Košiciach. Pričinil sa o technizáciu a rozvoj ekonomiky lesného hospodárstva.

</doc>
<doc id="135367" url="https://sk.wikipedia.org/wiki?curid=135367" title="František Šujanský">
František Šujanský

František Šujanský (* 1. apríl 1832, Rajec – † 20. máj 1907, Český Těšín, pochovaný: Selce) bol slovenský rímskokatolícky kňaz, jazykovedec, etnograf, národný pracovník.
Jeho otec bol Ján Šujanský a matka Anna rod. Kalužaiová.
Životopis.
Študoval na gymnáziu v Banskej Bystrici, vo Vacove a v Nitre, teológiu na seminári v Pešti (18521856). Farár v Banskej Bystrici-Radvani (18641880), súčasne aj náhradný vicediakon (od 1868), škôldozorca Banskobystrického (od 1869). Člen čitateľského spolku pohronského v Banskej Bystrici. Patril do skupiny banskobystrických kat. dejateľov, ktorí sa sústredili okolo biskupa Štefana Moyzesa. Popredná osobnosť slovenského národno-kulturného a politického života v 2. polovici 19. a na začiatku 20. storočia. Podporoval povznesenie slovenského vidieckeho obyvateľstva, rozširoval slovenské knihy a časopisy. Mecén slovenských škôl a spolkov. Zaoberal sa výskumom slovenskej rečovej zásoby, etymologickým výskumom. Zberateľ ľudovej slovesnosti. Autor jazykovedných prác z oblasti frazeológie, lexikológie, odborných a osvetových článkov. Spoluzakladateľ Slovenskej národnej strany a Matice slovenskej, člen jej filologického odboru a konateľ, člen výboru Spolku sv. Vojtecha a iných kultúrnych i hospodárskych spoločností.

</doc>
<doc id="135368" url="https://sk.wikipedia.org/wiki?curid=135368" title="Peter Šulej">
Peter Šulej

Peter Šulej (* 9. august 1967, Banská Bystrica) je básnik, prozaik, vydavateľ, publicista.
Životopis.
V roku 1981 – 1985 študoval na Strednej priemyselnej škole v Banskej Štiavnici, 1985 – 1990 na Baníckej fak. VŠT, resp. Technickej univerzity v Košiciach. Roku 1990 – 1991 pracoval ako programátor v ZŤS v Slovenskej Ľupči, 1991 – 1992 redaktor v Slovenskom rozhlase, 1992 – 1993 pracovník Št. galérie v Banskej Bystrici, od roku 1994 editor a majiteľ vydavateľstva Drewo a srd, od 1999 žije v Bratislave. Vo svojej básnickej tvorbe nadviazal na literárnu avantgardu 20. a 30. rokov 20. stor., je to kombinácia vizuálnej poézie, dekompozícia, reflexia (post)industriálnej spoločnosti s klasickejšími formami moderny, cyberpunku a konceptuálnej poézie. Okrem poézie mu vyšli dve knihy sci-fi poviedok, je šéfredaktorom štvrťročníka VLNA o súčasnom umení a kultúre, od roku 2003 organizoval (spolu s Martinom Solotrukom) medzinárodný festival poézie Ars Poetica, od roku 2016 organizuje s Michalom Tallom a Petrom Brezňanom medzinárodný literárny festival Novotvar a od 2019 cenu za poéziu Zlatá vlna.

</doc>
<doc id="135369" url="https://sk.wikipedia.org/wiki?curid=135369" title="Wikidruhy">
Wikidruhy

Wikidruhy () sú online projekt Nadácie Wikimedia založený na báze wiki. Jeho cieľom je vytvoriť kompletný adresár biologických druhov. Zameriava sa skôr na vedcov než na širokú verejnosť. Jimmy Wales vyhlásil, že redaktori nemusia dokázať, že majú tituly, no príspevky budú musieť splniť istý štandard po technickej stránke.
Projekt bol spustený v septembri 2004 a biológovia naprieč svetom boli pozvaní k prispievaniu. Do roku 2005 sa projekt vyvinul do štruktúry zahŕňajúcu taxonómiu podľa Linného systému s prepojeniami na wikipedické články o jednotlivých druhov.
História.
Benedikt Mandl koordinoval snahy niekoľkých ľudí, ktorý mali záujem podielať sa na tomto projekte a kontaktoval potenciálnych podporovateľov na začiatku leta 2004. Databázy boli prehodnotené a administrátori kontaktovaní, niektorí z nich súhlasili s poskytnutím dát pre Wikidruhy. Mandl určil dve základné úlohy:
Výhody a nevýhody boli široko diskutované na mailing liste wikimedia-I. Správna rada Nadácie Wikimedia hlasovala 4 k 0 za vytvorenie Wikidruhov. Projekt bol spustený v auguste na doméne species.wikimedia.org. Oficiálnym projektom Nadácie Wikimedia sa stal 14. septembra 2004.
Wikidruhy zahŕňajú taxonomické stránky a stránky o synonymám, taxonomických autoritách, taxonomických publikáciách a inštitúciách alebo adresároch obsahujúcich typové vzorky.

</doc>
<doc id="135370" url="https://sk.wikipedia.org/wiki?curid=135370" title="Juraj Šulek">
Juraj Šulek

Juraj Šulek (* 11. január 1915, Klenovec – † 7. máj 1973, Banská Bystrica) bol politický pracovník a odborársky pracovník.
Životopis.
Pôsobil v Klenovci ako robotník, funkcionár mládežníckych a komunistických organizácií, organizátor štrajkov. Účastník protifašistického odboja. Funkcionár straníckych a zastupiteľských orgánov. Tajomník a vedúci tajomník KOR v Banskej Bystrici (19491952), tajomník KV KSS v Banskej Bystrici (19531960), vedúci tajomník OV KSS v Banskej Bystrici (19601961), pracovník Podnik. riad. Št. lesov v Banskej Bystrici (19631969), pracovník Stredoslovenského KV KSS v Banskej Bystrici (19691970), tajomník OV KSS v Banskej Bystrici (19701971). Nositeľ vyznamenaní.

</doc>
<doc id="135372" url="https://sk.wikipedia.org/wiki?curid=135372" title="Žigmund Supan">
Žigmund Supan

Žigmund Supan (Szuppán, v rodnej matrike Suppan) (* 18. január 1814, Kremnica - † 17. júl 1881, Ostrihom) bol rímskokatolícky kňaz, náboženský spisovateľ, cirkevný hodnostár, pedagóg.
Životopis.
Narodil sa v Kremnici, jeho otcom bol Žigmund Supan a matkou Jana rod. Fogtová. Študoval na gymnáziu v Kremnici a vo Vacove, v roku 18281834 filozofiu a teológiu v Trnave. 22. februára 1837 bol vysvätený za kňaza. V roku 1839 získal titul doktora filozofie. Vychovávateľ, kaplán, riaditeľ katedrálneho chóru, študijný dozorca, kazateľ, učiteľ maďarského jazyka a literatúry, 1852 riaditeľ gymnázia v Trnave, 1855 pápežský komorník, bratislavský a ostrihomský kanonik. V roku 1870 bol menovaný za titulárneho opáta madočského.
30. marca 1870 ho cisár František Jozef I. menoval za diecézneho biskupa banskobystrického. Pápež Pius IX. toto menovanie potvrdil 27. júna 1870. Neprijal však biskupskú vysviacku a 16. júla 1871 sa vzdal biskupskej hodnosti. 14. októbra 1871 ho cisár menoval titulárnym biskupom novijským. Napriek tomu, že nebol vysvätený za biskupa, v rôznych materiáloch banskobystrickej diecézy je uvádzaný v zoznamoch ako 7. diecézny biskup.
Bol autorom štvordielnej učebnice maďarského jazyka ("Magyar nyelvtan, előkészítésül s útmutatásul a jó stylusra, serdültebbek számára". 1-4. rész. Trnava, 1844), stručných dejín trnavského gymnázia a rôznej homiletickej literatúry.
Umrel 17. júla 1881 v Ostrihome.

</doc>
<doc id="135373" url="https://sk.wikipedia.org/wiki?curid=135373" title="Čierna armáda">
Čierna armáda

Čierna armáda () je označenie skupín robotníkov, ktoré vznikli po Októbrovej revolúcii. Tieto skupiny, ktoré bojovali v nasledujúcej občianskej vojne, presadzovali anarchistické myšlienky a názory. Čiernu armádu vytvorila na základe Čiernej gardy na jeseň roku 1917 ukrajinská partizánka Marija Nikiforovová. K transformácii Čiernej gardy na Čiernu armádu došlo v januári roku 1918 kedy sa v reakcii na rastúce represie a z iniciatívy moskovských anarchistov zmenila asi tisícičlenná Čierna garda na Čiernu armádu pod vedením Leva Čorného.
Boľševici v tom čase zaútočili na svojich ultraľavicových (resp. anarchistických) kritikov. V noci z 12. augusta 1918 Čeka zaútočila na 26 anarchistických centier v Moskve a Čierna armáda zahájila ozbrojený odpor. K prvému stretnutiu došlo v ulici Malaja Dimitrovka. Štyridsať anarchistov tam zabili alebo zranili a asi päťsto uväznili. V okamihu, keď vypukla Tretia ruská revolúcia 6. júna 1918 mala ale Čierna armáda znovu okolo tisíc vojakov.
Názov Čiernej armády súvisí buď s anarchistickou čiernou vlajkou, ktorú táto skupina používala, alebo s menom Leva Čorného.

</doc>
<doc id="135374" url="https://sk.wikipedia.org/wiki?curid=135374" title="Miroslav Sura">
Miroslav Sura

Miroslav Sura (* 3. október 1948, Košice) je slovenský historik umenia a architektúry.
Životopis.
Základnú školu navštevoval v Banskej Bystrici, 1968 maturoval na Strednej priemyselnej škole strojníckej vo Zvolene, vysokoškolské štúdium absolvoval na Filozofickej fakulte UK v Bratislave. V roku 1974 začal pracovať na Mestskej pamiatkovej správe v Bratislave (1976 vedúci odboru pamiatkovej starostlivosti), 19781983 pôsobil vo funkcii vedúceho výskumu pamiatok v Projektovom ústave kultúry Bratislava, stredisko v Banskej Bystrici. Od roku 1983 je riaditeľom Oblastného reštaurátorského ateliéru v Banskej Bystrici (Pamiatkového ústavu v Bratislave). Bol členom Reštaurátorskej komisie (19881998) a od roku 2000 je prezidentom občianskeho združenia ITHAKA. V 80. rokoch pracoval na akcii "Záchrana pokladu" – projektu záchrany Banskej Štiavnice. Stal sa autorom najlepšieho výskumu roku 1980 za objekt 198/II Banská Bystrica a hrad Vígľaš (1981). Publikoval elaboráty z umelecko-historických architektonických výskumov pamiatkových objektov. Medzi najvýznamnejšie výskumy patrí hrad Vígľaš, Hradný areál Banská Bystrica s návrhom realizácie slohovej rekonštrukcie Matejovho domu, Kostola Nanebovzatie Panny Márie s primárnym dotvorením existencie Románskej Baziliky z 13. storočia. Ako prvý spracoval výskum bloku III. Mestskej pamiatkovej rezervácie Banská Bystrica. Realizoval (v spolupráci s akad. soch. I. Škadlíkom) zhotovenie slohovej vežičky budovy na Námestí SNP č. 23 v Banskej Bystrici (1997). Uskutočnil výskum Mestskej radnice Nám. SNP č. 1 v Banskej Bystrici s významným nálezom gotických nástenných malieb a základov najstaršej meštianskej architektúry z 13. storočia (1998). Je autorom ideového projektu a ojedinelej realizácie transferu gotickej svätyne kostola v obci Koš (6. decembra 2000). Realizoval slohovú rekonštrukciu secesných fasád objektu Matice slovenskej v Báčskom Petrovci (2001).

</doc>
<doc id="135375" url="https://sk.wikipedia.org/wiki?curid=135375" title="Anton Šurjanský">
Anton Šurjanský

Anton Šurjanský (* 6. január 1912, Muránska Huta – † 12. marec 1991, Pezinok) bol slovenský rímskokatolícky kňaz, vysokoškolský pedagóg a biblista.
Životopis.
Študoval na gymnáziu v Banskej Bystrici. Prefekt Rímskokatolíckeho bohosloveckého seminára v Banskej Bystrici (1936, 19391946), profesor biblických vied na Rímskokatolíckej vysokej škole bohosloveckej v Banskej Bystrici (19401946, väzenský kurátor v Banskej Bystrici (1940). Profesor základnej teológie na bohosloveckej fakulte v Bratislave (19461951). Odišiel z duchovnej správy (1955).

</doc>
<doc id="135376" url="https://sk.wikipedia.org/wiki?curid=135376" title="Wikispecies">
Wikispecies



</doc>
<doc id="135377" url="https://sk.wikipedia.org/wiki?curid=135377" title="Jakub Surovec">
Jakub Surovec

Jakub Surovec (* 1715, Tisovec, časť Hámor – † 10. november 1740, Brezno, šibeničný vrch Viselnice) bol vodca zbojníckej družiny, pôsobiacej v Malohonte, na Gemeri, Horehroní, Liptove a Orave.
Jeho otec Ondrej Surovec bol bača na tisovskom salaši.
Životopis.
Od detstva pastier, potom želiar a valach na salašoch v okolí Tisovca, Muráňa, na Horehroní. Pre krádež oviec bol väznený v Rimavskej Sobote a banskobystrickou komorou odsúdený na 200 palíc. Na jar 1739 vstúpil do zbojníckej družiny, 1740 zorganizoval vlastnú zbojnícku družinu. Pôsobila najmä na Horehroní, v Poľsku, neskôr na Orave, potom cez Liptov a Horehronie v Novohradskej a Zvolenskej stolici. Mesto Brezno a Zvolenská stolica podnikli prípravy na jej likvidáciu, 16. septembra 1740 po boji, v ktorom bol zranený, ho lapili v Lopušného krčme na území dnešnej obce Pohronská Polhora. Po výsluchu a mučení bol odsúdený na smrť lámaním na kolese na šibeničnom vrchu Viselnice nad Breznom. Staršia tradícia i odborná spisba ho nesprávne pokladala za jedného z príslušníkov jánošikovskej družiny, avšak Surovec sa narodil až 2 roky po poprave Juraja Jánošíka. V ľudovej tradícii sa pokladal za jedného z najvýznamnejších ľudových zbojníckych hrdinov na Slovensku i v Poľsku. Jeho pôsobenie ako zidealizovaný príklad protifeudálnej revolty, sa zachovalo v ľudovej slovesnosti, v hudbe i vo výtvarnom prejave. 

</doc>
<doc id="135378" url="https://sk.wikipedia.org/wiki?curid=135378" title="Ľudovít Šuška">
Ľudovít Šuška

Ľudovít Šuška (* 25. august 1910, Vysoká – † 18. december 1964, Banská Bystrica) bol dôstojník, protifašistický bojovník.
Životopis.
Maturoval na gymnáziu v Banskej Štiavnici, roku 1935 absolvoval Vojenskú akadémiu v Hraniciach, po oslobodení Vysokú vojenskú školu v Prahe. Dôstojník vo viacerých funkciách a mestách, ako pplk. ČSĽA preardený do zálohy, potom úradník v Banskej Bystrici. Účastník protifašistického odboja. Pod vedením Vojenského ústredia SNR v Banskej Bystrici pomáhal pripravovať SNP. Počas SNP veliteľ bojových útvarov 1. čs. armády na Slov. Po prechode SNP do hôr veliteľ prieskumnej čaty partizánskej brigády Rákosi, neskôr štábny dôstojník 1. čs. armádneho zboru v ZSSR. Nositeľ vyznamenaní.

</doc>
<doc id="135379" url="https://sk.wikipedia.org/wiki?curid=135379" title="Juraj Šváč">
Juraj Šváč

Juraj Šváč (* 4. november 1938, Zlaté Moravce – † 18. august 1995, Banská Bystrica) bol lekár internista, biochemik a imunológ.
Životopis.
Primár laboratórneho odd. lekárskej imunológie. Externý prednášateľ Inštitútu pre ďalšie vzdelávanie zdravotníkov. Člen výboru Slovenskej spoločnosti pre alergológiu a klinickú imunológiu, vedecký sekretár Spolku lekárov. Viceprezident Dozornej rady Národnej poisťovne. Lekár na internom odd. NsP KÚNZ, neskôr závodný lekár v Banskej Bystrici. Vedúci organizačne metodického odd. NsP KÚNZ v Banskej Bystrici. Zakladateľ a primár laboratórneho odd. lekárskej imunológie nemocnice v Banskej Bystrici (19831995), krajského konzultačného pracoviska a odbor. doškoľovacieho strediska. Organizátor medzinárodných imunologických kongresov a manažér zdravotníctva.

</doc>
<doc id="135380" url="https://sk.wikipedia.org/wiki?curid=135380" title="Ľubica Švantnerová">
Ľubica Švantnerová

Ľubica Švantnerová (* 23. jún 1954, Brezno) je ekonómka a vysokoškolská pedagogička.
Životopis.
Po maturite na SVŠ v Brezne, absolvovala v roku 19721977 štúdium na Národohospodárskej fakulte VŠE v Bratislave, 1988 PhD., 1995 doc. Pôsobila na Strednej hotelovej škole v Brezne ako stredoškolská profesorka (19771980) a vo Výskumnom ústave služieb VŠE v Banskej Bystrici ako výskumná pracovníčka (do roku 1989), od roku 1990 na Ekonomickej fakulte UMB v Banskej Bystrici ako prodekanka pre rozvoj (19941999) a od roku 2000 ako dekanka fakulty. 
Jej vedecké projekty sú zamerané na problematiku podmienok fungovania ekonomického systému z aspektu priestorových štruktúr, ekonomiky a politiky municipalít regiónov. V roku 19941999 pracovala v KEGA (komisia pre celoživotné vzdelávanie pri MŠ SR). Od roku 1991 je členkou medzirezortnej komisie pre vzdelávanie vo verejnej správe MV SR. Zúčastnila sa na vedeckých konferenciách, publikovala vedecké a expertízne štúdie, je autorkou monografie a učebných textov.

</doc>
<doc id="135381" url="https://sk.wikipedia.org/wiki?curid=135381" title="Ján Švarc">
Ján Švarc

Ján Švarc (* 18. október 1912, Dobrá Niva – † 8. marec 1945, Smrečany) bol slovenský pedagóg a osvetový pracovník.
Životopis.
Študoval na Učiteľskom ústave v Banskej Bystrici. Venoval sa ochotníckemu divadlu. Účastník protifašistického odboja a SNP. Padol v boji.

</doc>
<doc id="135382" url="https://sk.wikipedia.org/wiki?curid=135382" title="Ladislav Švarc">
Ladislav Švarc

Ladislav Švarc (Schwarz) (kr. m. Vladimír Černý) (* 12. november 1891, Česká Skalica - † 21. január 1940, ZSSR) bol funkcionár KSČ, hospodársky pracovník.
Jeho manželka Barbora rod. Rezlerová 
Životopis.
V Náchode sa vyučil za pradiara a tkáča. Robotník, neskôr pôsobil v straníckych a hospodárskych funkciách. Organizátor marxistickej ľavice v ČSR. Príslušník čs. légií v Rusku. Vedúci čes. sekcie KS v Maďarsku a počas Slov. republiky rád komisár spravodlivosti. Tajomník oblastného výboru KSČ v Banskej Bystrici (1921-1925); s manželkou → B. Rezlerovou- Švarcovou pomáhal založiť stredoslovenskú krajskú organizáciu KSČ. Ako prívrženec skupiny pražského tajomníka Bubníka, obvineného z frankčnej činnosti, bol odvolaný z funkcie tajomníka Oblastného vúboru KSČ v Banskej Bystrici (1925). Po vylúčení z KSČ, odišiel do ZSSR, vstúpil do KSSZ, podieľal sa na budovaní a riadení textilných tovární. Počas stalinských represálií odsúdený, zahynul vo väzení.

</doc>
<doc id="135383" url="https://sk.wikipedia.org/wiki?curid=135383" title="Andrej Švehla">
Andrej Švehla

Andrej Švehla (* 4. január 1805, Martin – † 5. január 1893, Martin) bol živnostník a národnokultúrny pracovník.
Jeho otec bol Ján Švehla a matka Mária rod. Klanicovavá.
Životopis.
Po vychodení ľudovej školy sa vyučil za stolára v Banskej Bystrici, neskôr si založil vlastnú stolársku dielňu v Martine. Národné zmýšľanie prejavil v roku 18481849, v Mestskej rade presadil zvolanie Memorandového zhromaždenia do Martina (1861). Podporovateľ a účastník všetkých národných podujatí, spoluzakladateľ a člen výboru Matice slovenskej. Spoluzakladateľ Kníhtlačiarskeho účastinárskeho spolku, podporovateľ slovenského ochotníckeho divadla, jeden z iniciátorov založenia Slovenského spevokolu 
(1872).

</doc>
<doc id="135384" url="https://sk.wikipedia.org/wiki?curid=135384" title="Jozef Švehla">
Jozef Švehla

Jozef Švehla (* 2. október 1847, Martin – † 5. november 1929, Martin) bol slovenský hodinár, národnokultúrny pracovník.
Jeho otec bol Juraj Švehla, matka Zuzana rod. Galandová a manželka Ľudmila rod. Horváthová.
Životopis.
Vyučil sa za hodinára. Remeslo vykonával v Banskej Bystrici, Budapešti a vo Viedni, 1869 si otvoril hodinársky obchod v Martine, 1872 prijatý za mešťana. Nár. pracovník a mecén slov národného života. Člen obecného zastupiteľstva, zakladajúci člen Priemyselného spolku a Dobrovoľného hasičského spolku v Martine, člen a dlhoročný predseda Slovenského spolku v Budapešti.

</doc>
<doc id="135385" url="https://sk.wikipedia.org/wiki?curid=135385" title="Ľudmila Švehlová">
Ľudmila Švehlová

Ľudmila Švehlová (rod. Horváthová) (* 9. marec 1856, Martin – † 13. december 1926, Martin) bola slovenská kultúrna pracovníčka. Jej manžel bol František Švehla.
Životopis.
Študovala na dievčenskom výchovnom ústave K. Orfanidesa v Banskej Bystrici. Po roku 1879 pôsobila v Lazoch pod Makytou, od 1913 v Martine. Spolupracovala s manželom Františkom Švehlom, evanjelický kňazom v jeho ľudovýchovnej a osvetovej práci, venovala sa aj propagovaniu ľudových výšiviek, čím pomáhala rozvíjať ľudovú výrobu a zárobkové možnosti žien z kopaníc. Roku 1899 prispela kolekciou bábik v ľudových krojoch na národopisnú výstavu do Prahy. Zakladajúca členka Živeny, členka výboru (neskôr správy) Lipy, podniku na podporovanie ľudovej výroby v Martine.

</doc>
<doc id="135386" url="https://sk.wikipedia.org/wiki?curid=135386" title="Gustáv Švéni">
Gustáv Švéni

Gustáv Švéni (* 6. november 1870, Prievidza – † 1918, Budapešť-okolie) bol funkcionár robotníckeho hnutia.
Životopis.
Pôvodným povolaním rezbár, pôsobil v Prievidzi a v Kremnici od roku 1890 v Budapešti, 1898 v Banskej Bystrici. Od roku 1890 člen Soc. dem. strany Uhorska, koordinátor spolupráce slovenských, českých, a poľských robotníkov. V marci 1897 spoluzakladateľ a zodpovedný redaktor novín Nová doba a Zora. Delegát V. zjazdu strany, kde bol zvolený do jej vedenia (ako prvý slovenský socialny demokrat). Patril k uznávaným predstaviteľom organizovaného robotníctva.

</doc>
<doc id="135387" url="https://sk.wikipedia.org/wiki?curid=135387" title="Gréta Švercelová">
Gréta Švercelová

Gréta Švercelová (vyd. Jezná) (* 15. jún 1947, Brodzany) je operná speváčka (soprán).
Životopis.
Absolvovala štúdium spevu na Konzervatóriu v Bratislave (K. Figurová) roku 1968. V roku 1967-1974 sólistka opery Divadla Jozefa Gregora Tajovského v Banskej Bystrici (s účinkovaním aj v činohre Divadla Jozefa Gregora Tajovského vo Zvolene), od 1974 spevohry Novej scény v Bratislave. V DJGT spievala viaceré závažné operné, operetné i muzikálové úlohy: Mária (Cár a tesár, 1968); Amarillis (Erindo, 1968); Zerlina (Don Giovanni, 1971); Jeanetta (Modrá ruža, 1970); a i., niekoľko postáv vytvorila vo zvolenskej činohre. V súbore spevohry NS s pozoruhodným spôsobom uplatnila svoje vokálne dispozície - jasný zvonivý a pohyblivý soprán, spolu s pohybovo-tan. schopnosťami, temperamentom a hereckým prejavom vo všetkých formách dnešného spevoherného divadla. Bola ideálnou predstaviteľkou najmä subretných úloh v klasických operetách: Arsena (Cigánsky barón, 1976); Julietta Vermontová (Gróf Luxemburg, 1978); Hana Glawiarová (Veselá vdova, 1985) a i. Účinkovala v mnohých hudobno-zábavných programoch Československej televízie predovšetkým zo sveta operety v tel. inscenáciách operiet a muzikálov a v tel. filmoch. Vystupovala na koncertoch pri rôznych kult. spoločenských podujatiach.

</doc>
<doc id="135388" url="https://sk.wikipedia.org/wiki?curid=135388" title="Jan Šverma">
Jan Šverma

Jan Šverma (* 23. marec 1901, Mnichovo Hradiště – † 10. november 1944, Chabenec, Nízke Tatry) bol český komunistický politik a novinár známy tiež pod pseudonymami J. Hendrych a A. Duval. Ako zástupca moskovského vedenia KSČ sa zúčastnil SNP. Pri ústupe zahynul počas prechodu cez Chabenec. Ako jediný poslanec predvojnového Národného zhromaždenia položil svoj život v aktívnom boji proti fašizmu.
Život.
Narodil sa v rodine advokáta Antonína a Marie Švermových v Mnichovom Hradišti, v okrese Mladá Boleslav. Štúdium práva na Karlovej univerzite v Prahe nedokončil, stal sa redaktorom viacerých komunistických novín (Rudé právo, Večerník Rudého práva, Avantgarda, Komunistická revue). Bol organizátorom robotníckych štrajkov a demonštrácií, ideológ komunistického hnutia, funkcionár KSČ. V rokoch 1926–1928 absolvoval Leninskú školu v Moskve. V roku 1929 sa ako člen Gottwaldovej skupiny stal členom Ústredného výboru KSČ. Pôsobil v Komunistickej internacionále a v rokoch 1935 – 1938 bol poslancom Národného zhromaždenia. Po okupácii Čiech a Moravy odišiel v máji 1939 do Paríža, kde pôsobil od roku 1940 ako redaktor časopisu Světový rozhled, nadviazal tiež kontakt s komunistickými emigrantmi na západe. Po napadnutí Francúzska Nemeckom v roku 1940 pôsobil opäť v Moskve. Od roku 1943 redigoval Československé listy, pracoval na moskovskom vysielaní československého rozhlasu, bol činiteľ Všeslovanského výboru a neskôr vedúci jeho Československej sekcie. Aktívne pôsobil ako agitátor a organizátor protifašistického odboja. V decembri 1943 sa zúčastnil rokovaní o Zmluve o priateľstve medzi ZSSR a ČSR. Tesne pred začiatkom SNP spolu s Rudolfom Slánským, Marekom Čulenom a Alexejom Asmolovom priletel v noci z 27. na 28. augusta 1944 na Slovenské územie. Ako predstaviteľ moskovského vedenia KSČ pracoval na sekretariáte ÚV KSS v Banskej Bystrici, pôsobil tiež v redakcii Pravdy, ktorá vychádzala v Banskej Bystrici. Ako zástupca vedenia KSČ vystúpil na Konferencii závodných výborov a dôverníckych rád 15. októbra 1944 v Podbrezovej. Po ústupe SNP do hôr ustupoval v horúčkach spolu s členmi HŠPH cez svahy Nízkych Tatier. Zahynul počas namáhavého prechodu cez Chabenec. Pochod vo víchrici neprežilo aj ďalších 80 vojakov (on mal 43 rokov). O jeho smrti a jej dôsledkoch sa viedli rôzne špekulácie, pretože Šverma bol najvyššie postaveným komunistickým politikom, ktorý sa aktívne zapojil do SNP.
Jeho manželka Marie Švermová, rodená Švábová (17. augusta 1902 Trnovany (Teplice) - 4. februára 1992) bola tiež komunistická politička, ktorá tiež v rokoch 1926–1928 absolvoval Leninskú školu v Moskve. Po vojne bola poslankyňou Dočasného a Ústavodarného národného zhromaždenia ČSR a Národného zhromaždenia ČSR, členka predsedníctva ÚV KSČ. V 50. rokoch bola odsúdená v rámci politických procesov a 5 rokov väznená. V 70. rokoch podpísala Chartu 77.

</doc>
<doc id="135389" url="https://sk.wikipedia.org/wiki?curid=135389" title="Emil Svetoň">
Emil Svetoň

Emil Svetoň (* 16. marec 1923, Miskolc - † 24. december 1994, Bratislava) bol spisovateľ pre deti a mládež, dramatik, novinár.
Jeho syn Ľuboš Svetoň.
Životopis.
V roku 1939-1941 navštevoval Obchodnú akadémiu v Banskej Bystrici. Administratívny pracovník, neskôr redaktor Života (1953-1962), Hlasu ľudu (1964-1969), Obzoru socializmu (1969-1970). Literárne činný od začiatku 40. rokov. Napísal úspešné detektívky pre mládež, divadelné hry a poviedky.

</doc>
<doc id="135391" url="https://sk.wikipedia.org/wiki?curid=135391" title="Pavol Švihra">
Pavol Švihra

Pavol Švihra (* 30. august 1912, Banská Bystrica - † 13. október 1967, Banská Bystrica) bol slovenský politik.
Životopis.
Hlavný tajomník DS, poslanec SNR.

</doc>
<doc id="135392" url="https://sk.wikipedia.org/wiki?curid=135392" title="Ján Svikruha">
Ján Svikruha

Ján Svikruha (* 11. november 1911, Myjava – † 3. február 1988, Bratislava) bol slovenský kultúrny pracovník.
Životopis.
Účastník protifašistického hnutia, počas SNP ako pracovník sekretariátu ÚV KSS v Banskej Bystrici organizoval premietanie sovietskych filmov na povstaleckom území. Spoluzakladateľ slovenskej národnej kinematografie, prvý riaditeľ Slovenského filmu v Bratislave (19481952). Ako vedúci výroby organizoval a riadil výrobu hraných filmov.

</doc>
<doc id="135393" url="https://sk.wikipedia.org/wiki?curid=135393" title="Františka Svobodová-Goldmannová">
Františka Svobodová-Goldmannová

Františka Svobodová-Goldmannová (* 14. august 1859, Ždánice - † 22. november 1924, Brezno) bola česká spisovateľka pre deti, folkloristka a publicistka. Pseudonym: Františka Goldmannová, Soběslavská
Životopis.
Popri pedagogickej praxi činná ako publicistka a prednášateľka vo Vesne, zberateľka národopisného materiálu pre Mestské múzeum v Brne. Literárne sa realizovala ako autorka scénok a veršov pre deti, od 1911 ako autorka divadelných hier pre ochotnícke krúžky, z nich najväčší ohlas mala hra Jánošík. Písala drobné prózy (črty, fejtóny, besednice, poviedky, ľud. rozprávky), kt. uverejňovala v Nár. novinách aj Živene. Členka Syndikátu čes. spisovateľov a Kola moravských spisovateľov. V roku 1918 prešla s manželom na Slovensko, po jeho smrti žila u dcéry v Brezne.

</doc>
<doc id="135394" url="https://sk.wikipedia.org/wiki?curid=135394" title="Ernest Sýkora">
Ernest Sýkora

Ernest Sýkora (* 2. august 1914, Banská Bystrica – † 15. január 2000, Bratislava) bol slovenský verejný činiteľ a pedagóg.
Životopis.
Člen ÚV KSS, ÚV KSČ, povereník školstva a kultúry, minister školstva a osvety. Realizátor štátnej politiky a zákonodarstva v oblasti školstva na Slovensku. Organizátor mládežníckeho hnutia a politickej práce s mládežou. Vysokoškolský pedagóg a dekan FF UK v Bratislave. Pôsobil v SAV, ČSAV a v iných slovenských i zahraničných vedeckých, politických, spoločenských organizáciách a komisiách. Autor kníh, štúdií a článkov. Hlavný redaktor encyklopedického diela, redaktor zborníkov. 
Účastník protifašistického odboja, počas SNP redaktor povstaleckého denníka "Útok", neskôr vedúci Zpravodajskej agentúry Slovenska v Banskej Bystrici. Nositeľ vysokých vyznamenaní.

</doc>
<doc id="135395" url="https://sk.wikipedia.org/wiki?curid=135395" title="Jozef Sýkora">
Jozef Sýkora

Jozef Sýkora (* 13. máj 1916, Matejovce † 18. december 1990, Banská Bystrica) bol slovenský knihovník, pedagóg a hudobník.
Životopis.
Profesor slovenčiny a nemčiny na Učiteľskej akadémii a na dievčenskom gymnáziu v Banskej Bystrici (1947-1950). Dramaturg a umelecký vedúci Mestského divadelného združenia v Banskej Bystrici (1949-1950, 1952-1953), huslista Krajského symfonického orchestra v Banskej Bystrici. V roku 1950-1955 vedúci obchodno-administratívneho oddelenia Smrečina n.p. Banská Bystrica. Od 15. apríla 1955-31. decembra 1976 vedúci oddelenia teórie a metodiky a zástupca riaditeľa Krajskej ľudovej, neskôr Štátnej vedeckej knižnice v Banskej Bystrici.
Venoval sa metodickej práci v knihovníctve a vzdelávaniu knihovníkov, externý učiteľ konzultačného strediska bratislavskej Strednej knihovníckej školy pri Krajskom osvetovom stredisku. Spoluautor monografie, autor metodických príručiek a odborných článkov. Spracoval históriu ŠVK v Banskej Bystrici, ktorú zanechal v rukopise. Zaslúžilý pracovník kultúry a nositeľ viacerých vyznamenaní.

</doc>
<doc id="135396" url="https://sk.wikipedia.org/wiki?curid=135396" title="Jaromír Sylvestr">
Jaromír Sylvestr

Jaromír Sylvestr (* 25. december 1936, Bítovánky † 31. december 1989, Banská Bystrica) bol slovenský dôstojník, vojenský hudobník a dirigent.
Životopis.
Príslušník ČSĽA. Sólista vojenskej hudby na Vojenskej akadémii A. Zápotockého vo Vyškove (1959-1969) a dirigent Posádkovej hudby v Bratislave (1970-1973). Veliteľ a hlavný dirigent vojenskej Posádkovej hudby v Banskej Bystrici (1973-1989).
Člen odborných hudobných výborov, porôt a hudobný školiteľ, dirigent Krajského symfonického orchestra v Banskej Bystrici. Nahrával symfonickú, dychovú a ľudovú hudbu pre Slovenský rozhlas v Banskej Bystrici. Venoval sa inštrumentálnej a skladateľskej činnosti, upravoval ľudovú hudbu. Dirigoval hudobné nahrávky pre Slovenský rozhlas.

</doc>
<doc id="135397" url="https://sk.wikipedia.org/wiki?curid=135397" title="Jozef Szabó (kňaz)">
Jozef Szabó (kňaz)

Jozef Szabó (* 17. marec 1742, Csepreg – † 2. apríl 1801, Banská Bystrica) bol slovenský rímskokatolícky kňaz a jezuita.
Životopis.
Pôsobil ako rímskokatolícky kňaz v Banskej Bystrici. Venoval sa aj šľachteniu obilia; vyšľachtil nové druhy pšenice a ovsa v Uhorsku.

</doc>
<doc id="135398" url="https://sk.wikipedia.org/wiki?curid=135398" title="Július Szabó">
Július Szabó

Július Szabó (* 8. jún 1907, Budapešť - † 25. máj 1972, Praha) bol slovenský maliar a grafik.
Jeho otec Jozef Szabó, matka Júlia rod. Hozlingerová.
Životopis.
Maliarske a pozlacovačské remeslo si osvojil v dielni svojho otca, v roku 1932-1933 absolvoval súkromné kurzy pozlacovania, návrhárstva plagátov a písmomaliarstva v Martine a v Prahe. Absolvoval študijné pobyty v rôznych štátoch sveta. Venoval sa maľbe a úžitkovej grafike, zaujímal sa o realistickú krajinomaľbu a portrét. V grafike sa venoval technike drevorytu a lineorytu. Vytvoril grarfické cykly Banská Bystrica I (20 listov, 1950) a Banská Bystrica II. (6 listov, 1966). Výstava v Banskej Bystrici (1972). Člen Maďarskej vedeckej, literárnej a umeleckej spoločnosti, Umeleckej besedy slovenskej a Zväzu slovenských výtvarných umelcov. Zaslúžilý umelec a iné ocenenia.

</doc>
<doc id="135399" url="https://sk.wikipedia.org/wiki?curid=135399" title="Ferdinand Szantó">
Ferdinand Szantó

Ferdinand Szantó (* 11. december 1889, Banská Bystrica-Kremnička † 19. február 1945, Slovensko) bol obchodník.
Životopis.
Obchodník s miešaným tovarom v Banskej Bystrici. Rasovo prenasledovaný, obeť fašistického teroru. Po potlačení SNP boli spolu s manželkou Esterou a dcérou Evou zaistení nemeckou bezpečnostnou službou (11. januára 1945), väznení a popravení v Banskej Bystrici-Kremničke.

</doc>
<doc id="135400" url="https://sk.wikipedia.org/wiki?curid=135400" title="Štefan Székely">
Štefan Székely

PhDr. Štefan Székely (* 24. máj 1863, Valaská † 1925, Budapešť, Maďarsko) bol pedagóg a prekladateľ.
Životopis.
Do roku 1881 študoval na gymnáziu v Banskej Bystrici, 1881-1885 klasickú filológiu na univerzite v Budapešti, kde 1886 získal diplom stredoškolského učiteľa, PhDr. Stredoškolský profesor na gymnáziách v Maďarsku a v Rumunsku. Zostavovateľ učebníc a čítaniek z latinčiny. Autor článkov z pedagogiky. Prekladal z latinčiny, nemčiny a francúzštiny.

</doc>
<doc id="135401" url="https://sk.wikipedia.org/wiki?curid=135401" title="Karol Szentiványi">
Karol Szentiványi



</doc>
<doc id="135402" url="https://sk.wikipedia.org/wiki?curid=135402" title="Wikiquote">
Wikiquote



</doc>
<doc id="135403" url="https://sk.wikipedia.org/wiki?curid=135403" title="Jozef Szentpétery">
Jozef Szentpétery

Jozef Szentpétery (* 12. apríl 1781, Rimavská Sobota – † 12. jún 1862, Budapešť) bol uhorský zlatník. Spolu so Samuelom Libaiom patril k najvýznamnejším uhorským zlatníkom 19. storočia."
Životopis.
Rodičia mali šľachtický pôvod. Otec Samuel Szentpétery bol známym puškárskym majstrom. Matka Alžbeta, za slobodna Huszt ("Husztÿ"), sa starala okrem Jozefa ešte o tri deti: Samuela (* 1774), Máriu (* 1777) a Petra (* 1779). Zlá finančná situácia v rodine donútila rodičov, aby sa z detí stali remeselníci. Rodičia chceli mať z Jozefa hodinára, alebo zlatníka. Hľadali preto pre neho majstra, ktorý by usmernil jeho prvé umelecké kroky. Chudobných študentov učil kreslenie Pál Király Szathmáry (1726 – 1807) z Hangácsa, ktorý sa stal nadanému Jozefovi prvým mentorom. Jozef u neho nepobudol dlho, dopočul sa o košickom zlatníkovi Petrovi Khurmesserovi ("Kürmesser"), ktorý pôsobil aj na niekoľkých šľachtických dvoroch vo Francúzsku – kráľa Henricha IV. (1553 – 1610) nevynímajúc – preto jeho ďalšie kroky smerovali do Košíc.
Jozef Szentpétery bol v Košiciach učňom aj u majstra zlatníka Štefana Vásárhelyiho, ku ktorému nastúpil ako 15-ročný 29. augusta 1796. Majster bol pre mladého učňa veľkou inšpiráciou, u neho prvýkrát videl výrobu strieborných figúrok zo strieborných platní. Štúdium ukončil 30. augusta 1801, mal 20 rokov. Na povinnej vandrovke navštívil zlatnícke dielne v Rimavskej Sobote, v Levoči a od roku 1805 študoval vo Viedni, kde pravdepodobne pracoval v dielni slávneho zlatníka a medailéra Johanna Nepomuka Wirtha (1753 – 1810). V tom čase mladý zlatník Jozef Szentpétery už dobre zarábal a mohol si nechať vyrobiť vlastné zlatnícke náradie. Túžbou mladého zlatníka však nebola Viedeň, ale Paríž. Z Viedne sa pokúsil odcestovať do Paríža, ale napoleonské nepokoje mu túto ambíciu prekazili. V roku 1808 pracoval vo Wirthovej bižutérii vo Viedni a v talianskych mestách Görz ("Gorizia"), Gradisca ("Gradisca d'Isonzo") a Triest ("Trieste"). Cez Taliansko sa neúspešne pokúsil odísť do Paríža. Z Viedne sa vracia do Pešti a pracuje pri zlatníkovi Jozefovi Prandtnerovi (1760 – 1819). 
V roku 1809 požiadal o prijatie do cechu. Veľmi ťažko sa však presadzuje, v cechu vládla silná konkurencia a domáci majstri si nechcú pustiť medzi seba nadaného „cudzinca“. Zo zápisu z cechového denníka sa dozvedáme, že 16. septembra 1810 mu dal cech vyhotoviť majstrovskú prácu – kalich. Dielo dokončil 24. marca 1811, a na jeho základe ho prijali ako 29-ročného za majstra do cechu. V centre Pešti si zariadil malú dielňu, ale keďže práce robí len na objednávku, dostáva sa do finančných problémov. V roku 1812 sa preto aj z finančných dôvodov presťahoval do Lučenca, kde pôsobil ako zlatník šesť rokov. Lučenec bol v tom období rušným mestom, Jozef tu pracuje so zlatom, darí sa mu, zarába veľa peňazí. V roku 1818 sa vrátil do Pešti, pôsobil v dome Brudern na Parížskej ulici. Jozef Szentpétery tu v rokoch 1818 – 1830 zhotovoval nielen úžitkové a dekoratívne predmety, ale aj umelecké predmety pre cirkevné potreby, najmä pre reformovanú cirkev, ktorej bol členom.
Dielo.
V roku 1830 vytvoril v Pešti svoje prvé výnimočné dielo – reliéf "Prechod Alexandra Veľkého cez rieku Granicus". Dielo si vyslúžilo mimoriadnu pozornosť a bolo zakúpené cisárom Františkom I. Rakúskym (1768 – 1835) za 2500 forintov. Od tohto obdobia zhotovoval Szentpétery okrem tradičných zlatníckych diel aj reliéfy so sochárskymi prvkami. V roku 1822 začal pracovať na diele "Zväzok kvetov na obraz prírody", ktoré v roku 1837 vystavoval vo Viedni. V Pešti v roku 1848 vytvoril nádherný kalich, s vytepanou "Poslednou večerou" na vrchnáku. Do roku 1855 zhotovil ďalších šesť vyobrazení s témou z antiky a z histórie Uhorska. Dôkazom jeho rozprávkového talentu a tvorivej geniality sú reliéfy: "Bitka pri Arbele" (dokončené v roku 1837) alebo "Zajatie kráľa Porusa" (vytvoril v rokoch 1844 – 1850). Diela boli v roku 1851 vystavené na svetovej výstave v Londýne, avšak od organizátorov sa mu nedostalo takej pozornosti, ako očakával. Avšak všimli si ho francúzski umelci a v roku 1852 sa stal čestným členom parížskej národnej hospodársko-priemyselnej spoločnosti. Szentpéteryho tvorba sa vyznačuje rozvinutou technikou, jedinečným zmyslom pre formu a elegantným spracovaním kontúr. Štylisticky nadväzuje v tvorbe na tradície uhorského baroka, pričom v ornamentoch cítiť aj vplyv francúzskeho zlatníctva. Zmeny vkusu a štýlu zanechali stopy v jeho tvorbe, keď prešiel od klasicizmu cez oživenie barokových prvkov až po čisté tvary biedermeierovského štýlu. Szentpétery bol čestným členom zlatníckych cechov vo Viedni, Berlíne a Petrohrade. Medzi jeho ďalšie známe diela patria: "Prešporský snem" (1852), "Oslobodenie Budinského hradu" (1853), alebo "Kristus na kalvárii" (1855).
Priateľ Samuela Libaya.
Banskobystrický zlatnícky velikán Samuel Libay sa v roku 1842 v Banskej Bystrici stretol so zlatníkom Jozefom Szentpéterym, ktorý v tom čase cestoval po banských mestách a skupoval striebro. Pri tejto príležitosti označil Samuela Libaya za druhého veľkého „maďarského“ zlatníka. Medzi oboma zlatníkmi sa vyvinulo vrúcne priateľstvo. Počas pôsobenia Samuela Libaya vo funkcii cechmajstra prijal cech 12. januára 1845 za čestného člena Szentpéteryho.
Jozef Szentpétery zomrel 13. júna 1862 v Pešti, kedy ho doopatrovala jeho pomocníčka v domácnosti.

</doc>
<doc id="135404" url="https://sk.wikipedia.org/wiki?curid=135404" title="Eduard Szieber">
Eduard Szieber

Eduard Szieber (* 30. september 1835, Levoča – † 5. apríl 1909, Užhorod) bol pedagóg, školský inšpektor.
Životopis.
Narodil sa v rodine Martina Sziebera a jeho manželky Kataríny rod. Vitkovej. Učiteľ dejepisu a zemepisu, riaditeľ gymnázia v Prešove, Levoči, Užhorode. Riaditeľ šk. Obvodu v Košiciach (18871907). Školský inšpektor v Banskej Bystrici (18861887). Nositeľ viacerých vyznamenaní.

</doc>
<doc id="135406" url="https://sk.wikipedia.org/wiki?curid=135406" title="Alojz Sokol">
Alojz Sokol

Alojz Sokol (, * 19. jún 1871, Hronec – † 9. september 1932, Bernece) bol slovenský atlét, olympionik reprezentujúci Uhorsko. Roku 1996 pri príležitosti 100. výročia olympijských hier vydala Slovenská pošta poštovú známku s podobizňou Alojza Sokola.
Životopis.
Navštevoval školu v Bernecebaráti, kde od 3 rokov vyrastal u krstných rodičov, študoval na gymnáziu v Banskej Štiavnici a v Leviciach, medicínu na univerzite v Budapešti (štúdium nedokončil). Župný archivár v Šahách, po 1918 statkár v Bernecebaráti. Jeden z priekopníkov uhorskej i slovenskej atletiky, pretekal vo viacerých disciplínach, v Budapešti štartoval za Maďarský atletický klub (MAC). Roku 1896 majster Uhorska i Čiech v behu na 100 yardov, prekonal 13 uhorských rekordov. Najväčší úspech dosiahol v roku 1896 na prvých olympijských hrách nového veku v Aténach. Štartoval v 6 disciplínach, v behu na 100 m obsadil 3.miesto, v trojskoku výkonom 12,30 m 4. miesto. Po olympiáde sa aktívnej činnosti vzdal, 1897 prispel k založeniu Uhorského atletického zväzu. Od 1890 člen MAC.

</doc>
<doc id="135407" url="https://sk.wikipedia.org/wiki?curid=135407" title="Štefan Szokolszky">
Štefan Szokolszky

Štefan Szokolszky () (* 20. august 1915, Banská Bystrica - † 22. február 1968, Budapešť, Maďarsko) bol maďarský vysokoškolský pedagóg.
Jeho otec Rudolf Szokolovszky, matka Anna rod. Sásiková.
Životopis.
Študoval maďarčinu a nemčinu na učiteľskom ústave v Budapešti. Riaditeľ Vysokej školy pedagogickej v Pécsi, pôsobil na univerzitách a vo Vedeckom pedagogickom ústave v Budapešti. Významný maďarský pedagóg, zaoberal sa teóriou výchovy a didaktiky. Autor a spoluautor štúdií a prác o problematike vyučovacej hodiny, motivácii a aktivizácii, hodnotení a klasifikácii žiakov.

</doc>
<doc id="135408" url="https://sk.wikipedia.org/wiki?curid=135408" title="Vojtech Tagáni">
Vojtech Tagáni

Vojtech Tagáni (Tagányi, Taganius) (* 2. február 1681, Oslany – † 1. máj 1760, Brezno) bol pedagóg a kazateľ.
Životopis.
Študoval v Nitre, Vacove a v Prievidzi, 1705 vstúpil do piaristickej rehole. Pôsobil ako prof. humanitných predmetov na viacerých školách, riaditeľ a predstavený rehoľného domu, asistent provinciála. Znamenitý vychovávateľ a kazateľ, jeho kázne sa však nezachovali, 1724 vyšla v Košiciach tlačou jeho kázeň prednesená v Debrecene.

</doc>
<doc id="135409" url="https://sk.wikipedia.org/wiki?curid=135409" title="Juraj Tailer">
Juraj Tailer

Juraj Tailer (Tayler) (* Slovensko) bol baník.
Životopis.
Dostavil sa s delegáciou mesta Banská Bystrica do Budína pred kráľovský dvor v spore baníkov a mešťanov o prevzatie správy Bratstva Božieho tela do rúk baníkov v Banskej Bystrici (1517). Účastník baníckeho povstania v Banskej Bystrici (15251526).

</doc>
<doc id="135410" url="https://sk.wikipedia.org/wiki?curid=135410" title="Janko Tajný">
Janko Tajný

Janko Tajný (vlastným menom Ján Janák) (* 16. december 1855, Železná Breznica) je úradník, básnik. Pseudonym: Ján Vojtech J., Janko Breznický, Janko Tajný, V. Slávoľub, Vojtech Breznický.
Životopis.
Študoval na katolíckom gymnáziu v Kláštore pod Znievom, na maďarskom gymnáziu v Ostrihome, kde roku 1877 maturoval a získal štátny účtovnícky diplom. Roku 1877-1889 účtovník finančnej správy v Banskej Bystrici, od roku 1889 pôsobil na rôznych miestach. Literárne vzdelaný a národne uvedomelý. Publikoval básne, epigramy, veršované spomienky, články a jednu prózu so sentimentálnym motívom. Žil na Sliači-Rybároch.

</doc>
<doc id="135411" url="https://sk.wikipedia.org/wiki?curid=135411" title="Miloslav Takáč">
Miloslav Takáč

Miloslav Takáč (* 4. júl , Tisovec – † 6. november 1968, Bratislava) bol právnik.
Rodina.
-Bratia: Sámuel; Ján Daniel;
-Sestra: Libuša Lupačová
+Manželka: Ružena rod.: 
&amp;Deti: Libuša,Daniel,Vladimíra.
Životopis.
V roku 19261927 študoval na Lekárskej fak. UJEP v Brne, 19271931 na Právnickej fak. UK v Bratislave, roku 1931 JUDr. Advokátsky koncipient, úradník Krajského súdu v Novom Meste nad Váhom, sudca Krajského súdu a Št. zastupiteľstva v Banskej Bystrici (19351938), podpredseda a predseda Najvyššieho kontrolného dvora od 1944 prednášal na Pravnickej fak. v Bratislave. Ľavicovo orientovaný, prívrženec soc. demokracie. Po rozpade republiky príslušník ilegálneho protifašistického hnutia, zúčastnil sa na prípravách SNP, vedúci úradu Povereníctva spravodlivosti SNR v Banskej Bystrici (1944) a v Košiciach. Po oslobodený sa venoval organizácii súdnictva a pravosúdia. Autor právnických monografií a štúdií v Právnickom obzore.

</doc>
<doc id="135412" url="https://sk.wikipedia.org/wiki?curid=135412" title="Magda Takáčová">
Magda Takáčová

Magda Takáčová (rod. Sluková; * 29. apríl 1924, Baďan – † 5. apríl 2018, Bratislava) bola slovenská prekladateľka.
Životopis.
Roku 1943 maturovala na dievčenskom gymnáziu v Banskej Bystrici. V roku 19431947 študovala slovenčinu a francúzštinu na Filozofickej fakulte Slovenskej univerzity v Bratislave. Prekladala z maďarčiny, ruštiny a nemčiny. Celkove preložila okolo 90 diel, ktorými sa zaradila medzi najproduktívnejšie prekladateľky na Slovensku.
Pod jej rodným menom (Magda Sluková) vychádzali v určitom období aj preklady jej sestry Marty Ličkovej, resp. ich spoločné preklady. Jej dcérou je sociologička Zora Bútorová.

</doc>
<doc id="135414" url="https://sk.wikipedia.org/wiki?curid=135414" title="Eugen Tandlich">
Eugen Tandlich

Eugen Tandlich (* 6. marec 1905, Banská Bystrica-Kremnička † 19. február 1945, tamže) bol právnik.
Životopis.
Právnik v Banskej Bystrici. Rasovo prenasledovaný, obeť fašistického teroru. Zaistený gestapom v Banskej Bystrici (22. januára 1945), väznený, popravený v masovom hrobe v Banskej Bystrici-Kremničke.

</doc>
<doc id="135415" url="https://sk.wikipedia.org/wiki?curid=135415" title="Jozef Tanečka">
Jozef Tanečka

Jozef Tanečka (* 16. november 1925, Uňatin † 21. január 1991, Banská Bystrica) bol slovenský právnik a hospodársky pracovník.
Životopis.
Okresný prokurátor (1948-1959), tajomník Veterinárnej fakulty VŠP v Košiciach a VŠP v Košiciach a VŠP v Nitre (1959). Riaditeľ n.p. Pozemné stavby, Banská Bystrica (1961), tajomník riaditeľa Pedagogického inštitútu v Banskej Bystrici (1962-1964), tajomník Pedagogickej fakulty v Banskej Bystrici (1964-1986).

</doc>
<doc id="135416" url="https://sk.wikipedia.org/wiki?curid=135416" title="Pavol Tarcián">
Pavol Tarcián

Pavol Tarcián (Tarczy, Tartiani, Tartianus, Tartzian, Tartzianus, prímeno Leuchoviensis) (* Levoča) bol evanjelický kňaz a náboženský spisovateľ.
Životopis.
Po absolvovaní domácich škôl študoval 16041605 na univerzite v Lipsku a 16091611 vo Wittenbergu. Od 1612 rektor v Španej Doline, neskôr diakon, od 1622 farár nemeckého evanjelického zboru v Banskej Bystrici. Autor teologickej dišputy, pohrebných rečí na počesť banskobystrického farára E. Wagnera a jeho manželky a príležitostných básní, o. i. na počesť prorektora banskobystrického gymnázia V. Türmera, ktorý zahynul pri vpáde G. Betlena do mesta.

</doc>
<doc id="135417" url="https://sk.wikipedia.org/wiki?curid=135417" title="Melchior Tarnóci">
Melchior Tarnóci

Melchior Tarnóci (Tarnoczi, Tarnoczy) () (* 6. január 1704, Zemianske Kostoľany-Dolné Lelovce - † 9. október 1781, Žilina) bol rímskokatolícky kňaz, pedagóg, jezuita.
Životopis.
Roku 1722 vstúpil do jezuitskej rehole, učiteľ poézie a rétoriky v Košiciach, Trnave a na iných miestach. Neskôr sa venoval kazateľskej a misijnej činnosti na rozličných miestach v Uhorsku. Tretiu probáciu si urobil v Banskej Bystrici (1737), kňaz v pastorácii v Banskej Bystrici (1768). Po rozpustení rehole sa usadil v Žiline. Autor náboženských elégií, oslavných básní a mravoučnej právnickej práce.

</doc>
<doc id="135418" url="https://sk.wikipedia.org/wiki?curid=135418" title="Matej Tasler">
Matej Tasler

Matej Tasler (* 30. december 1905, Nimnica † 14. júl 1975, Banská Bystrica) bol slovenský evanjelický kňaz, spisovateľ a prekladateľ.
Pseudonym: Michal Traver
Životopis.
Študoval na Teologickej vysokej škole ev. a. v. cirkvi na Slovensku v Bratislave (1926-1930). Kaplán v Trenčíne, farár v Malých Stankovciach, Nových Zámkoch a v Brezne (1938-1970). Zakladateľ cirkevných spolkov, po celý život sa usiloval o ekumenické zblíženie cirkví. Počas Slovenského štátu, aj v 50. rokoch prenasledovaný. Publikovať nemohol od roku 1948 až do jeho smrti. Napriek tomu bol sústavne literárne činný. Veľká časť jeho rozsiahlej tvorby ostala len v rukopise. Autor divadelných hier, básní, piesní (náboženských i svetských) a poviedok. Zo Zpěvníka poslovenčil 30 piesní. Publikoval v náboženských časopisoch a novinách. V rukopise zanechal vlastný životopis. Z hebrejčiny preložil Proroka Ozeáša. V roku 1918 založil ev. skauting na Slovensku a bol jeho náčelníkom. Počas SNP sa evanjelická fara stala strediskom stretnutí duchovných a svetských bojovníkov proti fašizmu. Bol členom dychovky v Podbrezovej a Salónneho orchestra v Brezne. Štátna a cirkevná správa ho prinútila k odchodu do dôchodku 31.10.1970.
Dielo.
Divadelné hry:
Próza:
Piesne:
Básne (v rukopise):
Náboženská literatúra (v rukopise):

</doc>
<doc id="135419" url="https://sk.wikipedia.org/wiki?curid=135419" title="Wikislovník">
Wikislovník

Wikislovník () je mnohojazyčný a otvorený webový projekt určený na vytvorenie slobodného úplného slovníka vo všetkých prirodzených jazykoch a niekoľkých umelých. Jeho heslá môžu obsahovať definície, výslovnosť, skloňovanie, príklady použitia, podobné výrazy, obrázky na ilustráciu a ďalšie možnosti. Stránka je spoločne upravovaná cez wiki a jej názov vznikol spojením slov "wiki" a "slovník". Rovnako ako jeho sesterské projekty, akou napríklad Wikipédia, je prevádzkovaný Wikimedia Foundation a písaný dobrovoľníkmi, ktorí sa volajú Wikislovníkári. Je dostupný v 171 jazykoch a jednej jazykovej verzii pre jednoduchú angličtinu. Jeho slovenská mutácia dosiahla dňa 18. januára 2019 25 000 hesiel. Vďaka softvéru MediaWiki môže skoro každý s prístupom na internet vytvárať a upravovať heslá.
História a vývoj.
Wikislovník bol spustený 12. decembra 2002 po návrhu Daniela Alstona a nápadu Larryho Sangera, spoluzakladateľa Wikipédie. Prvou neanglickou jazykovou verziou bol francúzsky Wikislovník spolu s poľským, ktoré boli spustené 28. marca 2004. Od vtedy vzniklo veľa ďalších jazykových verzií. Wikislovník bol hostovaný na dočasnej doméne (wiktionary.wikipedia.org) do 1. mája 2004, kedy sa presunul na súčasnú doménu. V novembri 2016 obsahoval Wikislovník viac 25,9 milióna hesiel naprieč svojimi jazykovými verziami. Najväčšou verziou je anglická s viac ako 6 miliónami hesiel. Štyridsaťjeden Wikislovníkov má viac ako 100 000 hesiel.
Väčšina hesiel a veľa definícií na najväčších jazykových verziách bolo vytvorených botmi, ktorí našli kreatívne spôsoby na vytváranie hesiel alebo (zriedka) automaticky naimportovali tisíce hesiel z predošle publikovaných slovníkov. Sedem z osemnástich botov registrovaných na anglickom Wikislovníku vytvorili 163 000 hesiel.
Ďalší z týchto botov, „ThirdPersBot“, bol zodpovedný za pridanie množstva slovies v tretej osobe (angličtina), ktoré by nemali svoje heslá v normálnych slovníkoch. Z 648 970 definícií, ktoré anglický Wikislovník ponúka pre 501 171 slov, je 217 850 z nich takéhoto typu, čiže ide iba o iný tvar hesla. To znamená, že jeho pokrytie je o niečo menšie ako u hlavných monojazykových tlačených slovníkov. The "Oxford English Dictionary" obsahuje 615 000 hesiel, zatiaľ čo "Merriam-Webster's Third New International Dictionary of the English Language, Unabridged" má 475 000 hesiel.
Anglický Wikislovník sa nespolieha na botov do takej miery ako niektoré jazykové verzie. Francúzsky a vietnamský Wikislovník importovali veľké sekcie Free Vietnamese Dictionary Project (FVDP), ktoré ponúkajú bezplatný obsah bilingválnych slovníkov z a do vietnamčiny. Tieto importy hesiel tvoria prakticky celý obsah vietnamskej jazykovej verzie. Skoro všetky nemalajské heslá v malajskom Wikislovníku boli botom skopírované z iných verzií. Podobne ako anglický Wikislovník, francúzsky importoval približne 20 000 hesiel z databázy čínskych, japonských a kórejských znakov. Francúzsky Wikislovník výrazne vzrástol v roku 2006 vďaka veľkej účasti botov, ktoré kopírovali heslá zo starých, voľne dostupných slovníkov, ako napríklad ôsmej edície "Dictionnaire de l'Académie française" (1935, okolo 35 000 slov) a používali boty na pridanie slov z iných Wikislovníkov s francúzskymi prekladmi. Ruská verzia narástla o 80 000 hesiel po tom, ako bot „LXBot“ pridal štandardizované heslá (s nadpismi, no bez definícií) pre slová z angličtiny a nemčiny.
V roku 2017 mal anglický Wikislovník viac ako 500 000 jednotlivých definícií a viac ako 900 000 definícií (vrátane odvodených tvarov).
Logá.
Wikislovník historicky postrádal jednotné logo naprieč jazykovými verziami. Niektoré verzie používajú logo, ktoré zobrazuje slovníkové heslo o termíne „Wikislovník“, založené na predošlom logu anglického Wikislovníka, ktoré nadizajnoval Briion Vibber, developer MediaWiki. Pretože pri textovom logu by nastal problém pri rôznych jazykoch, na Meta-Wiki sa od septembra do októbra 2006 konala štvorfázová súťaž na vybratie nového loga. Niektoré komunity si osvojili víťazné logo, ktoré vytvoril „Smurrayinchester“, 3x3 drevené dlaždice, na každej je znak z iného písma. V hlasovaní sa však nezúčastnilo toľko komunít Wikislovníkov, ako niektorí členovia komunity dúfali a niektoré väčšie wiki si ponechali svoje textové logá.
V apríli 2009 sa diskusia znovu rozbehla. Tentokrát bolo vybraté logo od „AAEngelman“ s otvorenou knihou. Proces adopcie nového loga sa potom zastavil. V nasledujúcich rokoch niektoré wiki nahradili textové logo niektorým z dvoch nových lôg. V roku 2012 používalo lokalizovanú verziu loga z roku 2006 55 jazykových verzií. V júli 2016 anglický Wikislovník prešiel na variant tohto loga. 4. júla 2016 používalo logo z roku 2006 135 jazykových verzií, čo je 61% všetkých hesiel, 33 jazykových verzií používalo textové logo (36%) a tri jazykové verzie (3%) používajú logo z roku 2009.
Presnosť.
Na zabezpečenie presnosti má anglický Wikislovník pravidlá, ktoré vyžadujú, aby bolo heslo atestované. Heslá vo veľkých jazykoch, ako je angličtina a čínština, musia byť overené:
Pri menej zdokumentovaných jazykoch a mŕtvych jazykoch je dostatočné overenie jedno použitie v trvalo zaznamenanom médiu alebo jedna zmienka v referenčnej práci.

</doc>
<doc id="135420" url="https://sk.wikipedia.org/wiki?curid=135420" title="Jozef Tatár">
Jozef Tatár

Jozef Tatár (* 9. október 1954, Martin) je slovenský básnik, spisovateľ pre deti a mládež.
Životopis.
Študoval na gymnáziu v Turčianskych Tepliciach (1970 – 1974), na Pedagogickej fakulte v Banskej Bystrici (1974 – 1978). Učiteľ a riaditeľ ZŠ v Mošovciach (1978 – 1997), od 1997 pedagóg na Katedre slovakistiky Filologickej fakulty Univerzity Mateja Bela v Banskej Bystrici, súčasne od 1998 šéfredaktor štvrťročníka "Filologická revue". Autor lyrických básní, veršov pre deti, regionálnych povestí. Venoval sa aj regionálnej histórii, vydal monografiu "Sklabinský hrad" (1997) a monografiu obce Kaľamenová 1240 – 2000 (2000).

</doc>
<doc id="135421" url="https://sk.wikipedia.org/wiki?curid=135421" title="Wiktionary">
Wiktionary



</doc>
<doc id="135422" url="https://sk.wikipedia.org/wiki?curid=135422" title="Štefan Tatarko">
Štefan Tatarko

Štefan Tatarko (* 1. január 1904, Baldovce † 7. október 1977, Spišská Nová Ves) bol slovenský dôstojník.
Životopis.
Študoval na Vojenskej akadémii v Hraniciach, na Vysokej škole vojenskej v Prahe. Dôstojník československej armády na rôznych miestach republiky. Počas Slovenského štátu blízky spolupracovník ministra Národnej obrany generála F. Čatloša. Od 1943 plukovník generálneho štábu, náčelník štábu Ministerstva národnej obrany v Bratislave. V čase príprav SNP nebol prepojený na vojenské ústredie. Počas SNP náčelník Civilnej protileteckej obrany a brannej výchovy v Banskej Bystrici (1944). Po oslobodení a od roku 1950 pracovník rozličných podnikov. Zatknutý, odsúdený a väznený, degradovaný.

</doc>
<doc id="135423" url="https://sk.wikipedia.org/wiki?curid=135423" title="Wictionary">
Wictionary



</doc>
<doc id="135424" url="https://sk.wikipedia.org/wiki?curid=135424" title="Taubinger">
Taubinger

Taubinger (* Slovensko) bol podnikateľ, lekárnik.
Životopis.
Spoluzakladateľ účastinnej spoločnosti Techma so sídlom v Banskej Bystrici (1. augusta 1942); zameriavala sa na výrobu technických mazadiel, mastí, pást, voskov, textilných a kožných mastí, na obchod s minerálmi a i.; od 1948 pričlenená k n.p. Petrochema Dubová, časť Nemecká, okr. Banská Bystrica. Prevzal po → Karolovi Burdovi Lekáreň sv. Kríža v Banskej Bystrici.

</doc>
<doc id="135425" url="https://sk.wikipedia.org/wiki?curid=135425" title="Gustáv Tavy">
Gustáv Tavy

Ing. Gustáv Tavy (Tavi, do roku 1881 Seefranz; * 1. apríl 1855, Smolník † január 1920, Oravița) bol slovenský lesný inžinier.
Jeho otec bol Anton Seefranz a matka Amália rod. Volfová.
Životopis.
Od roku 1875 študoval lesníctvo na Baníckej a lesníckej akadémii v Banskej Štiavnici, Ing. Od roku 1890 pôsobil ako lesný majster na riaditeľstve lesov v Banskej Bystrici. Od roku 1897 vedúci oddelenia správy lesov na ministerstve pôdohospodárstva v Budapešti, od roku 1905 riaditeľ správy lesov Rakúsko-uhorskej železničnej spoločnosti. Zaslúžil sa o budovanie železničnej lesnej siete a o zriadenie podnikov na destiláciu dreva. Roku 1913 získal šľachtický titul.

</doc>
<doc id="135426" url="https://sk.wikipedia.org/wiki?curid=135426" title="Anton Ťažký st.">
Anton Ťažký st.

Anton Ťažký st. (* 24. február 1898, Čierny Balog – † 6. jún 1991, Banská Bystrica) bol robotník, funkcionár KSS a verejný činiteľ.
Manželka: Amália Ťažká, rod. Štulajterová (24. septembra 1901 – 9. decembra 1996). Deti: synovia – Anton Ťažký ml. (1921 – 1992), Ladislav Ťažký (1924 – 2011), Štefan Ťažký (1929 – 1983) a dcéra Antónia Ďurčíková (22.12.1933 – 13.3.2018). 
Životopis.
Po skončení ľud. školy lesný a drevársky robotník na Horehroní a v Čechách, po oslobodení tajomník pre poľnohospodárstvo OV KSS v Košiciach, 1946 – 1948 tajomník OOR v Brezne, 1951 – 1952 pracovník KNV v Banskej Bystrici, 1952 – 1954 ved. odboru Povereníctva lesov a drevárskeho priemyslu v Bratislave, 1954 – 1961 riaditeľ Lesného závodu vo Zvolene a Stupave, neskôr Lesotechnických a poľnohospodárskych meliorácií v Banskej Bystrici, od 1961 na dôchodku. V roku 1919 – 1923 člen Československej sociálno demokratickej strany robotníkov, od 1927 KSČ, spoluzakladateľ a funkcionár Červených odborov na Horehroní, organizátor mzdových štrajkov a iných foriem triednych bojov, 1936 predseda okresného štrajkového výboru tzv. horehronského štrajku. R. 1936 – 1938 člen ÚV KSČ, v 30. rokoch OV KSČ v Brezne, predseda Červených odborov lesných robotníkov, člen obecnej rady v Čiernom Balogu. Pre revolučnú činnosť sústavne perzekvovaný a prepúšťaný zo zamestnania. Po zákaze KSČ sa zapojil do ilegálneho protifašistického odboja, 1939 – 1944 člen okr. vedenia ileg. KSS v Brezne, spoluorganizátor SNP na Horehroní, predseda RNV v Čiernom Balogu. Po ústupe SNP do hôr pracoval v ilegalite. Účastník Zjednoc. zjazdu KSS a soc. demokracie. Prispieval do Ľud. denníka a i. tlače. Po oslobodení funkcionár krajských a okresných straníckych orgánov.
Nositeľ Radu republiky (1968); vyznamenaný Za zásluhy o výstavbu (1955); Za zásluhy v boji proti fašizmu (1965); viacerými pam. medailami a vyznameniami.

</doc>
<doc id="135427" url="https://sk.wikipedia.org/wiki?curid=135427" title="Anton Ťažký ml.">
Anton Ťažký ml.

Anton Ťažký ml. (* 3. december 1921, Čierny Balog – † 18. apríl 1992, Bratislava) bol slovenský komunistický politik.
Rodina.
Otec: Anton Ťažký st. (18981991). Bratia – Ladislav Ťažký (19242011), Štefan Ťažký (19291983) a sestra Antónia Ďurčíková (19332018).
Životopis.
Štúdium na Vysokej škole politickej ÚV KSČ v Prahe absolvoval roku 1957. Do 1951 stavebný a lesný robotník na viacerých miestach, 19511954 vedúci odd., 19571959 tajomník KV KSS v Banskej Bystrici, 19591961 vedúci odd. ÚV KSS, 19611967 predseda KNV v Košiciach, 19671968 povereník – predseda Komisie SNR pre národné výbory a miestne hospodárstvo, 1968 vedúci tajomník KV KSS v Banskej Bystrici, 1969 podpredseda SNR, 19691970 predseda ÚV NF ČSSR, od roku 1970 pracovník GR Pozemného staviteľstva v Bratislave. Počas SNP príslušnik 1. čs. armády na Slovensku. V roku 19681969 člen ÚV KSČ a jeho predsedníctva, 19621969 ÚV KSS, 19681969 jeho predsedníctva, 19691970 poslanec Snemovne národov FZ, 19621970 SNR, 19671969 člen jej predsedníctva. V roku 1970 vylúčený z KSČ. Do odchodu na dôchodok pracoval v podniku Pozemné staviteľstvo. Po novembri 1989 úplne rehabilitovaný, kooptovaný za poslanca SNR, poslancom až do volieb v roku 1990. Predseda Národného frontu SR až do jeho zániku v roku 1990.

</doc>
<doc id="135428" url="https://sk.wikipedia.org/wiki?curid=135428" title="Štefan Ťažký">
Štefan Ťažký

Štefan Ťažký (* 24. november 1929, Čierny Balog - 26. júl 1983 Zvolen) bol hospodársky pracovník.
Životopis.
V rokoch 1949-1950 pracovník Poľnohosp. nákupného závodu v Banskej Bystrici, 1952-1956 Povereníctva obchodu, 1956-1957 Krajského výboru KSS, 1957-1958 ved. odboru obchodu KNV v Banskej Bystrici, 1958-1963 riaditeľ Združenia maloobch. podnikov v Banskej Bystrici, od 1963 riaditeľ n.p. Stredoslovenský mäsový priemysel (SsMP) vo Zvolene. Významnou mierou sa zaslúžil o rozvoj slovenského mäsového priemyslu. Člen pléna ÚV Odborového zväzu pracovníkov obchodu a člen Komisie pre potrav. priemysel pri SNR. Funkcionár okr. a krajských straníckych orgánov a spoločenských organizácií. Zomrel náhle po krátkej a ťažkej chorobe vo veku nedožitých 54 rokov.

</doc>
<doc id="135429" url="https://sk.wikipedia.org/wiki?curid=135429" title="Jozef Telgársky">
Jozef Telgársky

Jozef Telgársky (* 27. marec 1919, Hrabušice – † 10. september 1998, Bratislava) bol spisovateľ pre deti a mládež, kultúrny pracovník, bibliograf, redaktor.
Životopis.
Študoval na gymnáziu v Banskej Bystrici (1933-1937). Pracoval ako pracovník Ministerstva zahraničných vecí v Bratislave. Pôsobil aj ako redaktor matičných časopisov. Riaditeľ knižnice Matice slovenskej (1955-1959) a vedecký pracovník. Bol prenasledovaný a občiansky perzekvovaný (1959-1969). Je autorom veršovaných a prozaických rozprávok. Prekladal z francúzštiny, taliančiny, angličtiny, švédčiny a rumunčiny. Zostavil a redigoval matičné zborníky a katalógy historických tlačí. Vydal katalóg tlačí 16. storočia v Čaplovičovej knižnici v Dolnom Kubíne (1981.

</doc>
<doc id="135430" url="https://sk.wikipedia.org/wiki?curid=135430" title="Koloman Tellyesniczky">
Koloman Tellyesniczky

Koloman Tellyesniczky (* 25. marec 1868, Aleșd – † 10. február 1932, Budapešť) bol maďarský lekár.
Životopis.
Pôsobil ako lekár, neskôr aj profesor budapeštianskej univerzity.

</doc>
<doc id="135431" url="https://sk.wikipedia.org/wiki?curid=135431" title="Ján Teluch">
Ján Teluch

Ján Teluch (kr. m. Dubec) (* 2. september 1909, Banská Bystrica – † 10. apríl 1985, Bratislava) bol slovenský pedagóg, politický pracovník a diplomat.
Životopis.
Filozofickú fakultu KU v Prahe absolvoval roku 1934. V roku 19361941 stredoškolský profesor v Martine, v Liptovskom Mikuláši a v Banskej Bystrici. Účastník protifašistického odboja a SNP. Po oslobodení pracovník OV a KV KSS v Banskej Bystrici (19451951), diplomat (19561969). Pracovník Ministerstva zahraničných vecí ČSSR v Prahe (1970). Nositeľ Radu SNP I.tr. a iných vyznamenaní.

</doc>
<doc id="135432" url="https://sk.wikipedia.org/wiki?curid=135432" title="Ján Teml">
Ján Teml

Ján Teml (* 1766, Špania Dolina – † 25. august 1830, Dobrá Niva) bol rímskokatolícky kňaz.
Životopis.
Po absolvovaní teologických štúdií pôsobil ako rokuk. kaplán v Španej Doline, v Banskej Bystrici a v Močiari, 18021807 farár v Sklených Tepliciach, 18071818 v Žarnovici, od 1818 dobronivský dekan. Autor rukopisu lat. práce – farskej kroniky v Močiari a v Žarnovici. Od 1795 člen Slovenského učeného tovarišstva.

</doc>
<doc id="135433" url="https://sk.wikipedia.org/wiki?curid=135433" title="Vojtech Teml">
Vojtech Teml

Vojtech Teml (Temel) (* 19. november 1775, Špania Dolina - † 20. august 1835, Nitra) bol slovenský rímskokatolícky kňaz.
Životopis.
Študoval na gymnáziu v Banskej Bystrici. Kanonik sídelnej kapituly v Nitre, regionálny historik, prísediaci súdu Trenčianskej stolice. Znalec histórie cirkevného zboru v Dubnici nad Váhom. Autor kázní.

</doc>
<doc id="135434" url="https://sk.wikipedia.org/wiki?curid=135434" title="Igor Teplan">
Igor Teplan

Igor Teplan (* 1. marec 1934, Poltár-Zelené – † 14. máj 1997, Banská Bystrica) bol architekt.
Životopis.
Autor projektov obytných domov a objektov občianskej vybavenosti v Banskej Bystrici, Brezne, Lučenci, Prievidzi a v Rimavskej Sobote, monumentálneho Pamätníka v Nemeckej, realizovaného podľa projektu M. Beluša, A. Béla, E. Stančíka a sochára A. Vika (1958), rozšíreného urbanistického riešenia a návrhu Pamätnej izby i rekonštrukcie vápenky v Nemeckej, realizovaného podľa jeho koncepcie (1959-1961). Pôsobil ako vedúci ateliéru Stavoprojektu (bývalý Krajský projektový ústav) v Banskej Bystrici (1958-1992), autorizovaný architekt v Banskej Bystrici (od 1992). Autor projektu i realizácie Strednej priemyselnej školy spojovej techniky J. Murgaša v Banskej Bystrici (1963-1964); autor Krematória v Banskej Bystrici spoločne s Elenou Bellušovou a M. Kasandrom (1967-1970); autor prevádzkovej budovy Stavoprojektu, administratívnej budovy S KNV, KOR a iných objektov v Banskej Bystrici.

</doc>
<doc id="135435" url="https://sk.wikipedia.org/wiki?curid=135435" title="Anita Tešovičová">
Anita Tešovičová

Anita Tešovičová (* 29. december 1940, Žilina) je spisovateľka pre deti, poetka.
Životopis.
V roku 1955 – 1958 študovala na Jedenásťročnej strednej škole v Banskej Bystrici, 1958 – 1964 slovenčinu a dejepis na Filozofickej fakulte Univerzity Komenského v Bratislave. Pôsobila ako metodička v Okresnom osvetovom stredisku v Žiline, v redakcii Smeru v Banskej Bystrici 1964 – 1966, redaktorka Československého rozhlasu v Bratislave. Napísala knihy pre deti, televíznu bábkovú hru, zbierky poézie, texty k piesňam rozhlasového muzikálu, dramatizovanú rozprávku, veršovačky k maľovankám. Časopisecky uverejňovala básne, poviedky, fejtóny, humor a satiru, rozprávky a verše pre deti, napísala vyše 150 textov k piesňam.

</doc>
<doc id="135436" url="https://sk.wikipedia.org/wiki?curid=135436" title="Meta-Wiki">
Meta-Wiki

Meta-Wiki je wiki webové sídlo určené na koordináciu všetkých projektov nadácie Wikimedia Foundation.

</doc>
<doc id="135438" url="https://sk.wikipedia.org/wiki?curid=135438" title="Oľga Textorisová">
Oľga Textorisová

Oľga Textorisová (* 23. november 1880, Revúca – † 4. jún 1938, Blatnica) bola pedagogička, spisovateľka. Pseudonymy: Fata Morgana, Janko Jedľa, K. Olšanská, S.F. Šidlo, Žofia Rovenská.
Životopis.
Súkromne študovala na Učiteľskom ústave v Banskej Bystrici. Autorka novelistických próz, básní pre deti. V rokoch 1907-1917 pôsobila v Chorvátsku. Venovala sa aj sociálno-výchovnej práci, vychovávala päť dievčat, medzi nimi sirotu, neskoršiu poetku Mašu Haľamovú.

</doc>
<doc id="135443" url="https://sk.wikipedia.org/wiki?curid=135443" title="Žofia Hielová">
Žofia Hielová

Žofia Hielová (* 22. jún 1895, Horná Lehota - † 26. marec 1949, Horná Lehota) bola spisovateľka, publicistka.
Životopis.
Vyučila sa za krajčírku, neskôr v 30. rokoch externe absolvovala štúdium na Učiteľskom ústave v Levoči. Sprvu pracovala ako slúžka a krajčírka v Hornej Lehote, v roku 1920-1923 výpomocná učiteľka, potom učiteľka Odoríne a napokon v Ružomberku. Od roku 1913 a najmä v medzivojnovom období uverejňovala umelecky nenáročnú, nábožensky motivovanú poéziu. Náboženské motívy spracovala i v krátkych prózach, školských divadelných scénkach a meditáciách s moralistickým a didakticko-výchovným zameraním. Značná časť jej tvorby zostala v rukopise a je uložená v Archíve literatúry a umenia SNK v Martine.

</doc>
<doc id="135445" url="https://sk.wikipedia.org/wiki?curid=135445" title="Ladislav Thomka-Markovický">
Ladislav Thomka-Markovický

Ladislav Thomka-Markovický (de Bisztricka) (* 26. júl 1864, Bystrička – † 13. október 1941, Bystrička) bol verejný činiteľ, statkár zemianskeho pôvodu.

</doc>
<doc id="135446" url="https://sk.wikipedia.org/wiki?curid=135446" title="Ján Thomka">
Ján Thomka

Ján Thomka de Bisztricska (* 29. jún 1898, Trnovo† 21. november 1984, Bratislava) bol slovenský pedagóg, osvetový pracovník, veršovník a zeman.
Jeho otec bol Ľudovít Thomka de Bisztricska a matka Mária rod. Jesenská.
Životopis.
Študoval na Učiteľskom ústave v Turčianskych Tepliciach, v roku 19201921 absolvoval kurz pre učiteľov meštianskych škôl v Banskej Bystrici. Roku 1918 účastník bojov na talianskom fronte, učiteľ a správca národnej školy v Turčianskom Jasene. Vynikol ako pedagóg, popri tom sa venoval kultúrno-osvetovej práci, včelárstvu, ovocinárstvu, ochotníckemu divadlu, viedol spevokol, miestne úverové družstvo a knižnicu, aktívne pôsobil v požiarnej ochrane. Napísal príručku pre učiteľov ľudových škôl k vyučovaniu vlastivedy, umelecky nenáročnú poéziu pre deti, náboženskú poéziu i verše s protipožiarnou tematikou. Publikoval v časopisoch. Od roku 1928 člen Matice slovenskej. Nositeľ vyznamenania Zaslúžilý učiteľ.

</doc>
<doc id="135447" url="https://sk.wikipedia.org/wiki?curid=135447" title="Matej Thoraconymus-Kabát">
Matej Thoraconymus-Kabát

Matej Thoraconymus-Kabát (Thoraconimus, Thorakonymus, Kabatai, Kabath) (* Brezno - † 1586, Sárospatak) bol pedagóg, náboženský spisovateľ.
Životopis.
Študoval v Bardejove u T. Fabriho, od 1569 vo Wittenbergu. Pôsobil sprvu ako učiteľ, neskôr rektor evanjelický lýcea v Kežmarku. Prednášal dialektiku, rétoriku, klasickú literatúru, gr. a lat. gramatiku. Znalec antickej literatúry, jeho práce boli uložené v knižnici kežmarského lýcea. V roku 1576-1586 pôsobil v Sárospataku.

</doc>
<doc id="135448" url="https://sk.wikipedia.org/wiki?curid=135448" title="Commons">
Commons



</doc>
<doc id="135449" url="https://sk.wikipedia.org/wiki?curid=135449" title="Rudolf Thrun">
Rudolf Thrun

Rudolf Thrun (* 8. január 1927, Hrušovo – † 27. august 1985, Mlynky) bol herec, režisér.
Jeho otec Ján Thrun, matka Gizela rod. Filipovičová.
Životopis.
Študoval na gymnáziu v Banskej Bystrici (19381946). Počas štúdií bol činný v Mestskom divadelnom združení v Banskej Bystrici. V roku 1952 absolvoval štúdium filozofie a estetiky na Filozofickej fakulte Slovenskej univerzity. Pôsobil na Novej scéne v Bratislave, DJGT vo Zvolene, pracovník Osvetového ústavu v Bratislave. S ochotníkmi spolupracoval ako inštruktor, vypracúval dramaticko-režijné rozbory hier a metodické príručky. Člen odborných a hodnotiacich porôt.

</doc>
<doc id="135450" url="https://sk.wikipedia.org/wiki?curid=135450" title="Igor Thurzo">
Igor Thurzo

Igor Thurzo (* 5. apríl 1884, Banská Bystrica-Radvaň - † 7. september 1926, Praha, pochovaný v Martine), bol podnikateľ, verejný činiteľ, národohospodár.
Jeho otec Ján Thurzo (1856-1889), matka Božena rod. Hodžová, bratia Ivan Thurzo, Samuel Thurzo (1863-1946), Ján Thurzo (1856-1889), sestry Anna Thurzová, Zuzana Thurzová
Životopis.
Študoval rok na gymnáziu v Sarajeve. Vyučil sa za kachliara u M. Brxu v Turanoch a v Martine. Od roku 1920 majiteľ kachliarskej firmy v Martine, od roku 1921 starosta v Martine. Organizátor remeselného hnutia na Slovensku, zakladateľ Veľkonákupného družstva. Významný činiteľ komunálnej politiky na Slovensku. Zaslúžil sa o postavenie viacerých verejných budov a objektov v Martine.

</doc>
<doc id="135451" url="https://sk.wikipedia.org/wiki?curid=135451" title="Ivan Thurzo">
Ivan Thurzo

Ivan Thurzo (* 28. február 1882, Banská Bystrica-Radvaň - † 1. september 1964, Martin) bol redaktor, publicista, národný pracovník. Pseudonym: Ivan, Ivan T. Jeden z poverených, Nebojsa, Prítomný, Ten Pravý, Utekaj
Jeho otec Ján Thurzo (1856-1889), matka Božena rod. Hodžová, bratia Igor Thurzo, Samuel Thurzo (1863-1946), Ján Thurzo (1856-1889), sestry Anna Thurzová, Zuzana Thurzová, syn Fedor Thurzo. 
Životopis.
Študoval na vyššej obchodnej škole v Dolnom Kubíne, v Martine, roku 1900 maturoval. Úradník v Tatrabanke v Martine, v Ľudovej banke v Námestove, vedúci filiálky Krupinskej sporiteľne, účastník 1. svetovej vojny, ťažko ranený. Signatár Martinskej deklarácie, vedúci kancelárie SNR. Stúpenec ČSR a čsl. vzájomnosti. Po roku 1939 on i jeho rodina perzekvovaní, zapojil sa do občianskeho odboja, zúčastnil sa na prípravách SNP, konštituovaní DS, 1944 šéfredaktor jej ústredného orgánu Času v Banskej Bystrici, v roku 1944-1945 žil ilegálne v Banskej Bystrici-Radvani. Po roku 1948 politicky prenasledovaný. Organizátor a propagátor moderných foriem sporiteľníctva. Autor monografie a článkov o sporení a sporiteľníctve. Autor biografických článkov a samostatne vydanej životopisnej jubilejnej práce o Milanovi Hodžovi. Svoje životné osudy spracoval v rozsiahlych rukopisných pamätiach (posmrtne vyšli 2 knižné výbery - 1968, 1987).

</doc>
<doc id="135452" url="https://sk.wikipedia.org/wiki?curid=135452" title="Ján Thurzo (prachár)">
Ján Thurzo (prachár)

Ján Thurzo (* 1570, Banská Bystrica-Radvaň) bol prachár.
Životopis.
Prachársky majster, zakladateľ prachárstva v Banskej Bystrici-Radvani. Od radvanského zemepána Fraňa Radvanského vymohol cechové artikuly (3. mája 1633).

</doc>
<doc id="135453" url="https://sk.wikipedia.org/wiki?curid=135453" title="Július Juraj Thurzo">
Július Juraj Thurzo

Július Juraj Thurzo (* 21. február 1882, Detva – † 16. február 1950, Banská Bystrica-Radvaň) bol námorný dôstojník.
Životopis.
Ľudovú školu navštevoval v Snine, študoval na nižšom evanjelickom gymnáziu v Banskej Štiavnici a na námorníckej akadémii v Rijeke. Ako námorný dôstojník sa plavil do prístavov Latinskej Ameriky, Karibského mora, Atlantického, Indického a Tichého oceánu. Po prvej svetovej vojne sa vrátil do vlasti. Roku 1919 pracovník Župného úradu v Banskej Bystrici. Organizátor československej lodnej dopravy, najmä Dunajplavby. Inicioval založenie školy pre výchovu námorníkov na riečnych lodiach. Pôsobil v diplomatických službách na veľvyslanectve v Belehrade. Žil v Banskej Bystrici - Radvani (od 1949). Z jeho pozostalosti sa zachoval v LHM v Banskej Bystrici kalamár, ktorý používal pri písaní počas plavieb na mori. Autor cestopisných čŕt, knižne vyšli posmrtne. Nositeľ vyznamenaní.

</doc>
<doc id="135454" url="https://sk.wikipedia.org/wiki?curid=135454" title="Viliam Thurzo">
Viliam Thurzo

Akademik, MUDr. Viliam Thurzo, DrSc. (* 13. november 1912, Komárno, Slovensko – † 2. marec 1984, Bratislava, Slovensko) bol lekár-onkológ, vysokoškolský pedagóg, akademik ČSAV a SAV.
Jeho otec Viliam Thurzo, matka Leopoldína rod. Brunnová, manželka Mária rod. Rozsívalová.
Životopis.
Jeho korene siahajú do prachárskeho rodu Thurzovcov v Banskej Bystrici-Radvani (1650). S rodičmi sa presťahoval do Banskej Bystrice (1925). Dokončil ľudovú školu v Banskej Bystrici. Študoval na gymnáziu v Banskej Bystrici (maturoval 1932). Medicínu vyštudoval na Lekárskej fakulte UK v Bratislave, 1940 MUDr. Zakladateľ onkologického výskumu a onkovirológie na Slovensku. Riaditeľ ústavu experimentálnej onkológie SAV, súčasne vedúci Katedry onkológie, rádiológie a nukleárnej medicíny Lekárskej fakulty UK v Bratislave. Spoluobjaviteľ vtáčieho nádorového vírusu B77. Autor publikácií, štúdií odborných článkov v domácich a zahraničných časopisoch a spoluautor vysokoškolských skrípt. Spolupracoval s filmom, televíziou a rozhlasom. Člen medzinárodných vedeckých spoločností, expert Svetovej zdravotníckej organizácie, člen Predsedníctva Svetovej rady mieru a iné.
Entomologické aktivity.
Akademik Thurzo sa okrajovo venoval i užitej entomológii a ako lekár-parazitológ sa zaoberal prevažne štúdiom dvojkrídlovcov (Diptera), hlavne komármi (Culicidae). Spracoval a publikoval údaje o výskyte komárov rodu "Theobaldia" z okolia Bratislavy a Banskej Štiavnice v svojej práci z roku 1955, ktorá vyšla v časopise Biológia pod názvom: "Výskyt komára "Theobaldia glaphyroptera" Schiner na Slovensku".
Ocenenia.
Nositeľ medzinárodných uznaní, čestných doktorátov, vysokých vyznamenaní: 

</doc>
<doc id="135456" url="https://sk.wikipedia.org/wiki?curid=135456" title="Milan Thurzo">
Milan Thurzo

Milan Thurzo (* 10. september 1942, Banská Bystrica) je slovenský antropológ, predseda Slovenskej antropologickej spoločnosti, bývalý riaditeľ Prírodovedného múzea SNM v Bratislave, jeden z mála skutočných znalcov evolúcie človeka na Slovensku, prekladateľ z angličtiny. 
Životopis.
Raný život.
Jeho matka bola detská lekárka (fizeologička), MUDr. Mária Magdalena Turzová (za slobodna Rosivalová). Jeho otec bol onkológ a vysokoškolský učiteľ, akademik Viliam Turzo sa narodil v Komárne. V čase narodenia Milana pracovali rodičia ako lekári Štátneho sanatória v Starom Smokovci. V roku 1945 sa presťahovali do Bratislavy. 
Vzdelanie a tituly.
V roku 1959 zmaturoval na Jedenásťročnej strednej škole Petra Jilemnického v Bratislave. V rokoch 1959 - 1960 absolvoval dva semestre na Chemickej fakulte Slovenskej vysokej školy technickej (odbor potravinárske technológie), potom v rokoch 1961-1965 študoval na Prírodovedeckej fakulte UK v Bratislave kombináciu biológia-chémia, kde sa nakoniec špecializoval na antropológia. Od roku 1972 má titul RNDr., od roku 1977 CSc. a od roku 1998 je docentom antropológie.
Hlavná pracovná činnosť.
V roku 1965-1966 pôsobil v Archeologickom ústave SAV v Nitre. 
V rokoch 1966-1997 bol vedeckým pracovníkom a vedúcim antropologického oddelenia Slovenského národného múzea v Bratislava, kde organizoval početné antropologické výstavy a rozšíril zbierku antropologických exponátov. V rokoch 1990 - 1991 bol aj zástupcom riaditeľa Slovenského národného múzea a v rokoch 1990-1993 bol aj riaditeľom Prírodovedeckého múzea Slovenského národného múzea v Bratislave. 
Bol externým učiteľom paleoantropológie (1991-dodnes), tafonómie (1991-2008), antropológie (1999-2008) a všeobecnej morfológie človeka (2000-dodnes) na Prírodovedeckej fakulte UK v Bratislave. V rokoch 1997 - 2003 bol vedúcim Katedry antropológie Prírodovedeckej fakulty UK v Bratislave, od roku 2003 dodnes zostáva vysokoškolským učiteľom Katedry antropológie Prírodovedeckej fakulty UK v Bratislave. Okrem toho v rokoch 1999- 2008 prednášal na Katedre archeológie Filozofickej fakulty UK antropológiu pre archeológov. 
V rokoch 2000-2002 bol vedúcim grantovej úlohy VEGA 1/7206/20: Historické osobnosti Slovenska vo svetle historicko-antropologických, biologických a medicínskych poznatkov: Analýza kostrových pozostatkov rodiny palatína Juraja Thurzu. V rokoch 2004-2006 bol vedúcim grantovej úlohy VEGA 1/1288/04: Ekologické aspekty zdravotného stavu chrupu historických populácií z územia Slovenska.
Redaktorská činnosť.
V rokoch 1982-1997 bol vedeckým redaktorom a zostavovateľom Zborníka SNM – Prírodné vedy. Od roku 1998 dodnes je editorom časopisu Slovenská antropológia (starší názov: Bulletinu Slovenskej antropologickej spoločnosti pri SAV). Od roku 1991 dodnes je členom redakčnej rady časopisu Anthropologie (Brno).
Zahraničné výpravy.
Počas vysokoškolských štúdií si urobil kurz športového potápania. Toto potom aktívne využil pri zbere morských živočíchov na expedíciách v Juhoslávii (1968), Turecku (1969) a Bulharsku (1970). Zo vzdialených výprav stojí za zmienku jeho študijná cesta do Indie (1980).
Predmety záujmu.
Zaoberá sa problematikou fyzickej antropológie, hlavne štúdiom morfologických znakov na kostrách z archeologických vykopávok populácií avarského obdobia na Slovensku. 
Ako antropológ spracoval napríklad slovanské pohrebiská Lupka (1966 – 1967), Pobedim (1968), Tvrdošovce (1976 – 1977), avarsko-slovanské pohrebisko Košice-Šebastovce (1969 – 1970, 1977 – 1980), v súčasnosti spolupracuje na výskume včasnostredovekého pohrebiska Borovce (od roku 1986). Spolupracoval aj na antropologickom a paleontologickom výskume Ardovskej jaskyne (1968 – 1970) a na výskume náleziska pliopitekov na Devínskej Kobyle (1981 – 1983). Okrem toho sa zaoberal výskumom príslušníkov šľachtických rodov Thurzovci a Henkelovci na Oravskom hrade (1995 – 2003, 2006 – 2007), niektorých významných predstaviteľov cirkvi , ako aj tafonómiou a paleopatológiou, pričom jeho najobľúbenejšou témou vždy bola evolúcia človeka. Na Slovensku patrí medzi nemnohých skutočných znalcov evolúcie človeka.
Členstvo v organizáciách, radách a komisiách.
Od roku 1966 bol členom Slovenskej antropologickej spoločnosti pri SAV, od roku 1989 bol jej podpredsedom, od roku 2002 doteraz je jej predsedom. Od roku 1995 je aj členom Slovenskej archeologickej spoločnosti pri SAV a od roku 1996 je aj členom Slovenskej spoločnosti prekladateľov odbornej literatúry.
Ďalšie členstvá:
Ocenenia.
Je nositeľom Hrdličkovej medaily Česko-slovenskej antropologickej spoločnosti, Pamätnej medaily Za zásluhy o rozvoj Slovenského národného múzea, Cena Mateja Bela Literárneho fondu Slovenskej republiky za preklad v kategórii prírodných a lekárskych vied (za rok 1995) a Prémie Literárneho fondu za vedecký a odborný preklad v kategórii diel interdisciplinárnej a encyklopedickej povahy (za rok 2001 a 2009).
Dielo.
Od roku 1969 vydal vyše 100 (najmä vedeckých) štúdií a článkov (stav v roku 2012) v zahraničných a domácich časopisoch a ďalej viacero recenzií.
Je tiež autorom viacerých významných kníh a učebných textov, a to najmä:
Okrem toho je autorom početných hesiel v Encyclopaedii Beliane, hesla opočlovek v Pyramíde a opravoval 24 hesiel v 2. vydaní Encyklopédia Zeme.
Od roku 1991 sa venuje aj prekladaniu vedecko-populárnych publikácií z angličtiny (a čiastočne nemčiny), napríklad preložil knihy Rozlúštenie slobodomurárskeho kódu (2012, autor Cooper), Dejiny Biblie (2010, autor Armstrong), Pôvod človeka: Ilustrované dejiny evolúcie človeka (2009, autor Palmer), Tajné dejiny starého Egypta (2005, autor Brennan), Mystérium Marsu (2001, autor Hancock) a Dinosaury (1991, autori Norman a Milnerová); okrem toho spoluprekladal napr. encyklopédie Kronika ľudstva (Fortuna Print), Encyklopédia Zeme (Fortuna Print), Zviera (Ikar) a Príroda (Ikar). 
Od roku 2011 sa venuje vyhľadávaniu, registrácii a hodnoteniu historických hraničných znakov starej Bratislavy a jej okolia. Zistené výsledky publikuje najmä v Zborníku mesta Bratislavy a v Pamiatkach a múzeách.

</doc>
<doc id="135458" url="https://sk.wikipedia.org/wiki?curid=135458" title="Anna Thurzová">
Anna Thurzová

Anna Thurzová (* 29. apríl 1858 , Banská Bystrica-Radvaň - † 1922, Slovensko) bola národná pracovníčka.
Životopis.
Národná pracovníčka z Banskej Bystrice-Radvane.

</doc>
<doc id="135459" url="https://sk.wikipedia.org/wiki?curid=135459" title="Zuzana Thurzová">
Zuzana Thurzová

Zuzana Thurzová (* 28. november 1859, Banská Bystrica-Radvaň - † 1920, Slovensko) bola národná pracovníčka.
Životopis.
Národná pracovníčka z Banskej Bystrice-Radvane.

</doc>
<doc id="135460" url="https://sk.wikipedia.org/wiki?curid=135460" title="Kornélia Thurzová">
Kornélia Thurzová

Kornélia Thurzová (* 16. december 1907, Banská Bystrica-Radvaň - † 3. august 1991, Banská Bystrica) bola prekladateľka, publicistka.
Životopis.
Študovala na nižšej strednej dievčenskej škole v Banskej Bystrici, na gymnáziu v Báčskom Petrovci, Belehrade a roku 1926 zmaturovala v Bratislave, pokračovala v štúdiu na Kings' College v Londýne, na jazykovej škole v Besancone, v Cambridgi, 1932 ukončila štúdium na Filozofickej fakulte UK v Bratislave. Od roku 1932 učiteľka na meštianskej škole v Martine, od 1951 úradníčka v Domácich potrebách, v roku 1961-1967 knihovníčka múzea SNP v Banskej Bystrici. Ovládala angl., nem., franc., maď. a srbský jazyk. Od roku 1939 sa venovala publicistickej činnosti, zaujímali ju najmä problémy postavenia ženy v slov. spoločnosti. Prekladala a dramatizovala pre rozhlas, prispievala do detských čsp., počas pobytu v Nórsku informovala slov. verejnosť v periodikách o pozoruhodnostiach nórskej drevenej architektúry, predstavila hudobného skladateľa E.H. Griega. Prekladala články z National Geographic. Za účasť v odboji vyznamenaná roku 1947 Radom SNP II.tr.

</doc>
<doc id="135461" url="https://sk.wikipedia.org/wiki?curid=135461" title="Fedor Thurzo">
Fedor Thurzo

Fedor Thurzo (* 8. september 1907, Námestovo - † 1. jún 1986, Trenčianske Teplice) bol právnik, verejný činiteľ, bylinkár. Známy tiež pod pseudonymami: Peter Záboj, Stanislav Príboj, Martin Ilavský, Anonymus, Prítomný.
Jeho otec Ivan Thurzo, matka Ľudmila Thurzová.
Životopis.
Študoval na reálnom gymnáziu v Martine, na Právnickej fakulte UK v Bratislave, v roku 1932 vzdelanie ukončil získaním titulu JUDr. Od roku 1918 bol činný v slovenskom študentskom hnutí, organizátor podujatí za vytvorenie Slovenskej vysokej školy technickej. Zúčastnil sa na rozvoji slovenského sporiteľníctva, neskôr peňažníctva, poisťovníctva. Účastník protifaštického odboja. Zástupca povereníka pre veci sociálnej spravodlivosti Slovenskej národnej rady v Banskej Bystrici (1944). Autor publikácií s právnou tematikou, spoluautor "Malého atlasu liečivých rastlín" a editor jeho vydaní. Publikoval články o činnosti Zväzu slovenského študentstva, z oblasti sporiteľníctva, s ústavnoprávnym a hospodárskym zameraním a o liečivých rastlinách. Bol pochovaný v Martine.

</doc>
<doc id="135462" url="https://sk.wikipedia.org/wiki?curid=135462" title="Karol Augustus Tibély">
Karol Augustus Tibély

Karol Augustus Tibély (tiež Tibelyi, Tibelly; * 16. február 1813, Spišské Podhradie – † 1870, Spišská Nová Ves) bol slovenský maliar.
Životopis.
Školil sa u Jozefa Caucika, u ktorého získal základy kresby a čiastočné znalosti kompozície. Po zistení o otcovej defraudácii sirotskej pokladnice sa musel vzdať miesta v mestskej rade a plánu na ďalšie štúdium. Krátko pôsobil v Banskej Štiavnici.
V roku 1853 pricestoval do Brezna za svojím bratom, ktorý vlastnil dielňu na motyky a lopaty. Tu sa spriatelil s G. K. Zechenterom-Laskomerským, zoznámil sa i s Boženou Němcovou. V Brezne pôsobil vyše dvoch rokov ako maliar portrétov. Po zanechaní portrétnej činnosti sa usiloval o krajinomaľbu. Jeho prínos slovenskej krajinomaľbe spočíval v objavení krásy slovenských hôr, najmä Tatier. Jeho diela sú v zbierkach Slovenskej národnej galérie v Bratislave a Východoslovenskej galérie v Košiciach.

</doc>
<doc id="135463" url="https://sk.wikipedia.org/wiki?curid=135463" title="Anton Tileš">
Anton Tileš

Anton Tileš (Tillesch, Tilles, Tilleš) (pravdepodobne * 22. máj 1804, Štiavnické Bane, Slovensko - † ?) bol slovenský rímskokatolícky kňaz a národnokultúrny pracovník.
Životopis.
Narodil sa pravdepodobne v rodine Antona Tilescha a jeho manželky Márie v Priargu (dnešné Štiavnické Bane). Študoval teológiu, ThDr. V 40. a 50. rokoch 19. storočia pôsobil ako katolícky farár a súčasne riaditeľ na katolíckom gymnáziu v Banskej Bystrici. Sprvu patril do kruhu benolákovcov, predplácal slovenskú tlač, neskôr spolupracoval so štúrovcami, zasadzoval sa za používanie Štúrovej spisovnej slovenčiny. Roku 1845 spoluzakladateľ a predseda banskobystrického čitateľského Spolku pohronského, mal vlastnú bohatú knižnicu a podporoval zakladanie knižníc v Banskobystrickej diecéze, udržiaval kontakty s Tatrínom. Dištriktuálny notár a dekan, titulárny kanonik, biskupský komisár pre ľudové katolícke školy, asesor Zvolenskej župy, cenzor kníh.

</doc>
<doc id="135464" url="https://sk.wikipedia.org/wiki?curid=135464" title="František Tileš">
František Tileš

František Tileš (Tilless, Tillesch) (* 16. júl 1810, Berg - † 19. marec 1889, Banská Bystrica) bol slovenský rímskokatolícky kňaz, cirkevný hodnostár, národnokultúrny pracovník.
Životopis.
Teologické štúdiá absolvoval v Banskej Bystrici. Od roku 1865 katedrálny kanonik a rektor biskupského seminára v Banskej Bystrici, 1868 katedrálny archidiakon v Banskej Bystrici, 1869 rektor kňažského domova v Banskej Bystrici. Titulárny opát v Banskej Bystrici (od 1872), národovec, priateľ a spolupracovník Štefana Moyzesa. Zakladajúci člen a mecén Matice slovenskej a Spolku svätého Vojtecha.

</doc>
<doc id="135466" url="https://sk.wikipedia.org/wiki?curid=135466" title="Tomáš Timfelius">
Tomáš Timfelius

Tomáš Timfelius (* Slovensko) bol evanjelický kňaz.
Životopis.
Kazateľ nem. zboru v Banskej Bystrici (1627-?).

</doc>
<doc id="135467" url="https://sk.wikipedia.org/wiki?curid=135467" title="Šebo Timko">
Šebo Timko

Šebo Timko (vlastným menom Ladislav Sebastian; * 23. apríl 1926, Brezno† 23. október 2020, Bratislava) bol slovenský lekár, dramatik.
Životopis.
Absolvoval štúdium na Lekárskej fakulte UK v Bratislave (MUDr). Lekár, po 1958 riaditeľ polikliniky, 19831987 lekár Čs. zastupiteľského úradu v Káhire, od 1987 v Bratislave. Ako dramatik debutoval 1959 lyrickou rozhlasovou hrou "Ročné doby", ktorá tematicky a žánrovo obohatila oblasť vtedajších rozhlasových hier. Vo svojich hrách využil aj zážitky z lekárskej praxe: "Bez bielych plášťov" (1966); "Atómy srdca" (1967); "Lekárovo srdce" (1970) a i. Ďalšiu skupinu tvoria hry kriticko-spoločenské, v ktorých nastavil krivé zrkadlo byrokratizmu a honbe za hmotnými statkami: "Rovní v šťastí" (1969); "Klietka"; "Cesty a tiene" (1974) a i. Komediálno-groteskné až satirické znaky majú aj ďalšie hry: "Veľké pranie" (1979), "Päťdesiatiny" (1981) a i.
V roku 1998 vyšla vo vydavateľstve Kalligram jeho životopisná kniha "Kronika lekárskym životom písaná".

</doc>
<doc id="135470" url="https://sk.wikipedia.org/wiki?curid=135470" title="Jozef Tmák">
Jozef Tmák

Jozef Tmák (* 6. júl 1834, Tvrdošín - † 13. december 1899) bol slovenský katolícky kňaz, botanik, pedagóg.
Životopis.
Študoval na gymnáziu v Banskej Bystrici, prírodopis a chémiu na univerzite v Cluji. Vysvätený na kňaza Banskobystrickej diecézy v roku 1860, kaplán v Detve, Beňuši, Čiernom Balogu, Chrenovci, Bojniciach, Oslanoch, Žarnovici, od r. 1872 farár v Babinej. Roku 1879-1891 profesor prírodopisu, matematiky, zemepisu a slovenčiny na Vyššom katolíckom gymnáziu v Banskej Bystrici, 1891-1892 na gymnáziu v Sibiu. Od r. 1893 školský dekan Banskobystrickej diecézy, od r. 1894 farár vo Zvolene, od r. 1897 čestný kanonik. Študoval flóru okolia Banskej Bystrice a sev. časti Zvolenskej župy. Pôvodca herbára biskupského seminára v Banskej Bystrici. Neskôr tento herbár študoval aj botanik a kňaz Ján Futák a údaje z neho cituje vo svojej monografii o flóre Kremnických vrchov. V súčasnosti je tento herbár nezvestný. Tmák publikoval dve floristické štúdie v ročenkách banskobystrického katolíckeho gymnázia z rokov 1884 a 1886 v maďarskom jazyku.

</doc>
<doc id="135471" url="https://sk.wikipedia.org/wiki?curid=135471" title="Imrich Tököli">
Imrich Tököli

Gróf Imrich Tököli ("de Késmárk"; staršie "Imrich Thököly"; "" chorvátsky "Mirko Thököly", sám sa podpisoval ako "Emericq Thököly") (* 25. september 1657, Kežmarok, Kráľovské Uhorsko – † 13. september 1705, Izmit, Osmanská ríša, od roku 1906 pochovaný v Kežmarku) bol sedmohradské knieža, knieža resp. kráľ Horného Uhorska, vodca protihabsburského stavovského povstania (Tököliho povstanie), prezývaný svojimi súčasníkmi ako "slovenský kráľ" () alebo "kurucký kráľ".
Životopis.
V januári 1688 začal študovať na evanjelickom kolégiu v Prešove. Ako inteligentný študent rýchlo pochopil hlavné aspekty luteránskej teológie a naučil sa aj písať dlhé texty v dokonalej latinčine. Ako jediný preživší syn svojich rodičov, už vtedy bol po matke dedičom obrovských území v Sedmohradsku. 
Jeho otec Štefan Tököli bol v roku 1670 obvinený z účasti na sprisahaní (Vešeléniho sprisahanie) proti habsburskému panovníkovi Leopoldovi I. Z obavy o bezpečnosť svojho syna mu nariadil aby sa vrátil domov z Prešova do Kežmarku. Odtiaľ sa presťahovali na Oravský hrad, ktorý stál veľmi blízko ku hranici s Poľskom (a ďaleko od centra ríše). Napriek tomu Leopoldove jednotky obliehali hrad a Štefan Thököli zomrel počas obliehania 4. decembra 1670. Podľa jednej verzie príbehu obliehania unikol vtedy 13 ročný Imrich z pevnosti tunelom potom, čo jeho otec zomrel, najprv do Poľska, potom do Sedmohradska. Iné zdroje hovoria, že ho otec poslal na hrad Likava ešte skôr, ako sa začalo obliehanie a keď sa dozvedel o smrti svojho otca, utiekol do Sedmohradska a stal sa aktívnym účastníkom boja proti Habsburgovcom. 
Vodca stavovského povstania.
Imrich Tököli a jemu blízki sedmohradskí dobrovoľníci sa pripojili ku Kurucom v meste Derecske 27. novembra 1677. Jeho príjmy zo sedmohradských majetkov mu umožnili vylepšiť vybavenie armády. Podľa francúzsko-sedmohradskej dohody bol 16. februára 1678 gróf Mihály Teleki ustanovený ako najvyšší veliteľ kuruckej armády, ale Telekiho menovanie neovplyvnilo skutočné Tököliho vodcovské postavenie. Od roku 1678 je práve Tököli (vtedy 21-ročný) uvádzaný ako vodca protihabsburského stavovského povstania uhorskej šľachty proti panovníkovi Leopoldovi I.
Bázou jeho povstania sa stali rákociovske majetky, ktoré získal neskoršou svadbou s grófkou Helenou Zrínskou, manželkou Františka I. Rákociho. Helena bola teda matkou ďalšieho povstaleckého vodcu Františka II. Rákociho (nar. 1676). Tököliho si zobrala za manžela po smrti Františka I. Rákociho, v roku 1682.
Povstalci postupne obsadil Muráň, Spišskú Novú Ves, Ružomberok a stredoslovenské banské mestá na Pohroní a Hornej Nitre. Banská Bystrica sa 10. októbra 1679 vzdala bez odporu. Aj keď po porážke 1. novembra 1679 (alebo 1678) pri Žiar nad Hronom (kde bojoval o blízke hrady Revište a Šášovský hrad) sa Tököli musel vzdať nadvlády nad banskými mestami (Kremnica, Banská Bystrica a Banská Štiavnica). Naďalej však ovládal 13 grófstiev v kráľovskom Uhorsku. Nie je divu, že od istého Magerlicha v Banskej Bystrici na Hornej ulici kúpil dom, za ktorý dlho nezaplatil. Z Banskej Bystrice dal vyhnať jezuitov. Svoje vazalstvo Osmanskému sultánovi deklaroval aj svojím prsteňom, na ktorom bolo vraj vyryté: "Som kráľom stredného Uhorska, volám sa Tököli Imre, mojím ministrom je Osman, vždy mojím veliteľom."
Spojenie s Osmanskou ríšou.
Potvrdením privilégií uhorských stavov a zrušením protireformačných nariadení na Šopronskom sneme (1681) cisár Leopold vážne oslabil Tököliho povstalecký tábor. Tököli sa spojil s osmanskými vojskami a útočil s nimi na cisárske pevnosti. 16. septembra 1682 sa stal po dobytí pevnosti vo Fiľakove – ako protivládca Habsburgovcov – kráľom, resp. kniežaťom. Osmanská ríša ho titulovala kráľ, sám sa označoval ako knieža Horného Uhorska, vazalského štátu Osmanskej ríše, ktorý pokrýval zhruba východné a stredné Slovensko (po Váh), neskôr aj západné Slovensko.
Tököli materiálne pomáhal osmanským Turkom v bitke pri Viedni (1683) a spojil svoj osud s osudom gigantickej osmanskej armády. Spojil sa s ňou pri Bratislave. Osmanskí Turci bitku prehrali. Osmanský "veľkovezír" (najvyšší minister sultána) práve jemu kládol vinu za tureckú porážku pri Viedni a Tököli preto ušiel do Edirne. Keď si však uvedomil, že tureckú podporu tam nezíska, usiloval sa o sprostredkovanie poľského kráľa Jána III. Sobieskieho, aby ho zmieril s cisárom Leopoldom, a ponúkol mu zloženie zbraní, ak by cisár potvrdil náboženské práva protestantov v Uhorsku a udelil mu Horné Uhorsko (13 severovýchodných stolíc Uhorska) s titulom kniežaťa. Leopold tieto podmienky odmietol a požadoval bezpodmienečnú kapituláciu. Tököli potom vojnu proti Leopoldovi obnovil. Jeho vojenská kampaň v roku 1685 však bola radom katastrof. 17. septembra 1684 bolo jeho vojsko porazené v bitke pri Prešove, a keď o rok neskôr hľadal pomoc u osmanských Turkov v Oradei (slovensky: Veľký Varadín), veľkovaradínsky paša Ahmed sa ho 15. októbra 1685 zmocnil a uväznil ho. Jeho zajatie malo urýchliť mierové rokovania s cisárskym dvorom, sultánova rada dokonca uvažovala, že ho vydá cisárovi. To sa napokon nestalo — pred touto potupou Tököliho zachránila zmena na poste veľkovezíra a tiež fakt, že Tököliho bojovníci po správe o jeho uväznení prechádzali na cisársku stranu. Neskôr Tököli žil v meste Edirne a pozorne sledoval politický vývoj v Uhorsku. Porážky Osmanov v bitkách s cisársko-kráľovskou armádou v rokoch 1686 (znovudobytie Budína) a 1687 zmarili Tököliho nádeje na obnovenie povstania. Po smrti Michala Apafyho bol síce sultánom menovaný za nové sedmohradské knieža, ale to už bolo pevne v rukách cisára. V roku 1690 pri lokalite Zarneşti ešte dosiahol víťazstvo nad cisársko-kráľovskými jednotkami, ktorým velil generál Siegbert Heister, ale neskôr už jeho vojenský vplyv klesal. Roku 1694 rozpustil svoje posledné kurucké oddiely, ktoré museli prisahať, že nepozdvihnú zbraň proti sultánovi.
Svoj život dožil v Malej Ázii v paláci sultána spoločne s manželkou a päťtisíc kurucmi, ktorí sa tam uchýlili. Zomrel v Izmite po dlhotrvajúcej chorobe a bol pochovaný na tamojšom Arménskom cintoríne. Jeho pozostatky v roku 1906 previezli do Kežmarku a uložili v Novom evanjelickom kostole.
Tököli ako „slovenský kráľ“.
V polovici septembra 1682 vzniklo na území trinástich hornouhorských a na územiach po rieku Hron, Žitava, Nitru a Váh Tököliho „Hornouhorské kniežatstvo“. Osmani ho oficiálne označovali ako „Stredné Uhorsko“. Keďže bol Imrich Tököli pôvodne menovaný sultánom za kráľa, niektorí súčasníci ho nazývali „kurucký kráľ“ alebo „slovenský kráľ“. Pramenilo to z faktu, že väčšinu obyvateľstva Tököliho kniežatstva tvorilo slovenské etnikum. Taktiež miestna evanjelická šľachta, u ktorej nachádzal Tököli v tejto oblasti podporu, mala vo väčšine slovenský pôvod. Z radov slovenskej šľachty tiež pochádzali aj viaceré významné osobnosti v Tököliho službách, ako napríklad Juraj Ottlyk a ďalší.

</doc>
<doc id="135472" url="https://sk.wikipedia.org/wiki?curid=135472" title="Ján Tomaják">
Ján Tomaják

Ján Tomaják (* Slovensko) bol organár.
Životopis.
Organársky majster v Banskej Bystrici.

</doc>
<doc id="135473" url="https://sk.wikipedia.org/wiki?curid=135473" title="Cézar Toman">
Cézar Toman

Cézar Toman (* 19. storočie, Slovensko – † ?) bol slovenský pedagóg, veršovník, františkán.
Životopis.
Profesor katolíckeho gymnázia v Banskej Bystrici. Autor oslavných básní. Napísal oslavnú báseň na počesť biskupa Jozefa Rudňanského (1845) a biskupa Štefana Moyzesa (1851) z príležitosti ich uvedenia do úradu v Banskej Bystrici.

</doc>
<doc id="135475" url="https://sk.wikipedia.org/wiki?curid=135475" title="Tomáš z Krupiny">
Tomáš z Krupiny

Tomáš z Krupiny (* Krupina) bol skriptor.
Životopis.
Pôsobil v 1.pol. 16. stor. Roku 1531 urobil pre mesto Banská Bystrica antifonár, objednávku ktorú sprostredkoval krupinský mestský richtár L. Gastel. Okrem kaligrafie ovládal aj písanie nôt, jeho znalosti a schopnosti využívali vo svojich službách krupinský richtár a banskobystrická mestská rada.

</doc>
<doc id="135476" url="https://sk.wikipedia.org/wiki?curid=135476" title="Martin Tomaškovič">
Martin Tomaškovič



</doc>
<doc id="135477" url="https://sk.wikipedia.org/wiki?curid=135477" title="Alžbeta Tomášková">
Alžbeta Tomášková

Alžbeta Tomášková (rod. Otiepková; * 9. marec 1929, Banská Bystrica) je slovenská bábkoherečka.
Životopis.
Pôvodne úradníčka. V roku 1960-1967 členka KBD v Banskej Bystrici, 1967-1969 Divadla dětí v Plzni, 1969-1984 BD v Žiline. Ochot. divadlu sa venovala od roku 1947, hrávala v Div. súbore A. Sládkoviča, v bábkárskych súboroch na Malej scéne a v Divadielku Liliput pri PKO v Banskej Bystrici. Vynikla predovšetkým v charakterových úlohách, ktoré vytvárala vo výrazne diferencovaných polohách, niekedy s humorným podfarbením: Kňažná (Zakliaty káčer, 1962); Čierna pani (Materina dúška, 1975); Matka (Púpavienka, 1983) a i. Stvárnila aj niekoľko detských a zvieracích postáv: Levíča (Hrdinka jednej noci, 1965); Čertík (Diablov most, 1966) a i.

</doc>
<doc id="135478" url="https://sk.wikipedia.org/wiki?curid=135478" title="Ján Krstiteľ Tombor">
Ján Krstiteľ Tombor

Ján Krstiteľ Tombor (* 7. január 1825, Žilina – † 30. január 1911, Djakovo) bol rímskokatolícky kňaz, spisovateľ a publicista.
Životopis.
Študoval na lýceu v Nitre, teológiu v Banskej Bystrici (18431844), v gen. seminári v Pešti (18441845), v Djakove (Chorvátsko) (18461848). Pôsobil ako kazateľ na viacerých miestach v Chorvátsku, od 1860 katedrálny kazateľ v Djakove. 
Činiteľ študentského hnutia v Banskej Bystrici a v Pešti. Člen Pohronského krúžku v Banskej Bystrici. Autor národne angažovaných článkov, vlasteneckých básní, próz a historických noviel vydaných v Chorvátsku i na Slovensku v časopise Sokol. Roku 1867 navštívil Slovensko, člen MS.

</doc>
<doc id="135479" url="https://sk.wikipedia.org/wiki?curid=135479" title="Július Tomčáni">
Július Tomčáni

Július Tomčáni ("de Tomcsány"; * 8. november 1844, Olšany† 1923, Budapešť) bol lesnícky odborník.
Jeho otec bol Gustáv Tomčáni ("de Tomcsány"), matka Karolína rod. Werthmüllerová, manželka Gizela Fráterova.
Životopis.
Študoval na lesníckom odbore Baníckej a lesníckej akadémie v Banskej Štiavnici. V roku 18941905 riaditeľ štátnych lesov v Banskej Bystrici, od roku 1905 vedúci odboru štátnych lesov na Ministerstve pôdohospodárstva v Budapešti. Spoluautor súboru služobných inštrukcií pre obvod lesného riaditeľstva v Banskej Bystrici (1897) a Služobnej knihy banskobystrickej, banskoštiavnickej a kremnickej lesnej bratskej pokladnice (1900). Zaslúžil sa o skvalitnenie lesného hospodárenia, najmä v oblasti Poľany. Autor prác o dopravných systémoch a vývine lesníckej služby na Pohroní, spoluautor služobných inštrukcií a odborných článkov.

</doc>
<doc id="135480" url="https://sk.wikipedia.org/wiki?curid=135480" title="Otto Tomeček">
Otto Tomeček

Otto Tomeček (* 8. júl 1934, Skalica – † 1. november 2004, Banská Bystrica) bol slovenský vysokoškolský pedagóg.
Životopis.
V roku 19531957 absolvoval štúdium na Fakulte prírodných vied VŠP v Bratislave, 1969 získal titul RNDr., 1986 CSc., 1990 docent, 1998 bol vymenovaný za profesora. Pôsobil v Žiline ako učiteľ, na Pedagogickom inštitúte v Martine ako odborný asistent (196165) a na Pedagogickej fakulte v Banskej Bystrici ako odborný asistent a neskôr ako docent (19651992) a od roku 1992 ako profesor. Bol členom redakčnej rady Acta Universitatis Mathaei Belii, séria chémia (Banská Bystrica). Autor odborných publikácií, vysokoškolských učebníc, učebných textov a metodických príručiek pre základné, stredné a vysoké školy, Publikoval vedecké a odborné práce. Bol autorom dvoch patentov. V roku 1998 kandidoval na prezidenta Slovenskej republiky, k zvoleniu mu chýbali štyri hlasy.
Jeho syn Oto Tomeček pôsobí ako historik na Univerzite Mateja Bela v Banskej Bystrici.

</doc>
<doc id="135481" url="https://sk.wikipedia.org/wiki?curid=135481" title="Ján Tomka-Sásky">
Ján Tomka-Sásky

Ján Tomka-Sásky (; * 2. október 1692, Zvolen† 26. august 1762, Bratislava) bol slovenský a uhorský geograf, historik, prekladateľ a pedagóg zemianskeho pôvodu.
Autor vedeckých prác a učebníc zemepisu. Bol blízkym spolupracovníkom Mateja Bela a propagátorom jeho vedeckých prác. Zaslúžil sa o zavedenie matematiky do vyšších ročníkov, zaradil vyučovanie dejín Uhorska medzi riadne vyučovacie predmety. Člen latinskej spoločnosti v Jene.
Životopis.
Pochádzal z folkušovskej vetvy zemianskeho rodu z Turca. Jeho otcom bol zvolenský mešťan a senátor Ján Tomka-Sásky a matkou Ráchel, rodená Blahová. Mal tri nevlastné sestry a brata. Po štúdiách vo Zvolene, Fiľakove, Krupine, Rožňave, navštevoval školu v Banskej Bystrici (17101711), kde sa ho ujal Matej Bel, s ktorým neskôr spolupracoval.
Neskôr študoval v Győri, Bratislave a Tate, až nakoniec v rokoch 1719 až 1723 filozofiu, politické vedy a právo v nemeckej Jene. Po návrate do Uhorska žil krátky čas v Bratislave. V rokoch 1724 až 1732 bol rektorom lýcea a kňazom v Győri, kde sa význačne staral o sociálne zabezpečenie nadaných žiakov. Od roku 1747 pôsobil ako rektor evanjelického lýcea v Bratislave, kde vyučoval hebrejčinu, históriu, geografiu, latinskú poetiku, štylistiku, filozofiu a náboženstvo.
Dielo.
Bol priekopníkom v geografickom a historickom výskume Uhorska. K prameňom pristupoval na základe objektívnej kritiky. Predpokladá sa, že vytvoril mapy v v latinskom preklade Belovho diela "Compendium Hungariae geographicum", ktoré sám preložil z nemčiny. Belovi tiež prispel časťou o histórii a geografii Rábskej stolice do Notícií.
Jeho významné diela sú osobitne "Introductio in orbis hodierni geographiam" (slov. Úvod do zemepisu súčasného sveta) a "Introductio in geographiam Hungariae antiqui et medii aevi" (slov. Úvod do starovekej a stredovekej geografie Uhorska), ktoré vyšlo až po jeho smrti. V dielach sa venoval aj historickej geografii územia dnešného Slovenska. Anonymne vydal súbor 19 máp "Parvus atlas Hungariae" (slov. "Malý atlas Uhorska").
Zoznam

</doc>
<doc id="135482" url="https://sk.wikipedia.org/wiki?curid=135482" title="Ondrej Tomka">
Ondrej Tomka

Ondrej Tomka (* 12. január 1928, Tomášovce-Gregorova Vieska - † 6. september 1988, Banská Bystrica) bol agronóm, vedecký pracovník.
Životopis.
Študoval na Vysokej škole poľnohospodárskeho a lesníckeho inžinierstva v Košiciach. Výskumný a vedecký pracovník v poľnohospodárstve v roku 1965-1987 riaditeľ a vedecký pracovník Výskumného ústavu lúk a pasienkov v Banskej Bystrici. Vo vedeckom výskume sa venoval problematike lúkarstva a pasienkárstva. Autor, resp. spoluautor monografií, metodicko- popularizačných príručiek a vedeckých i populárnonáučných článkov. Člen Predsedníctva Európskej lúkarskej federácie, zástupca pre strednú Európu.

</doc>
<doc id="135483" url="https://sk.wikipedia.org/wiki?curid=135483" title="Ján Tomko">
Ján Tomko

Prof. JUDr. Ján Tomko, DrSc. (* 1. apríl 1922, Miklušovce † 24. október 1991, Kráľová) bol slovenský právnik a pedagóg.
Životopis.
Roku 1951 získal na Právnickej fakulte UK titul JUDr, roku 1960 titul docent a roku 1980 titul DrSc. a profesor. Stredoškolský profesor na priemyselnej škole v Banskej Bystrici (19461948). Tajomník KV ZČSSP v Banskej Bystrici (19481950). V rokoch 19591961 dekan Právnickej fakulty UK v Bratislave. Autor prác o medzinárodnom práve, učebných textov, štúdií, článkov a recenzií v domácich i v zahraničných časopisoch. Bol členom Stáleho arbitrážneho súdu v Haagu.

</doc>
<doc id="135484" url="https://sk.wikipedia.org/wiki?curid=135484" title="Zlatica Tomková">
Zlatica Tomková

PhDr. Zlatica Tomková (* 15. január 1931, Horná Lehota – † 13. september 1995, Banská Bystrica) bola slovenská vysokoškolská pedagogička.
Životopis.
Vysokoškolská pedagogička na Katedre ruského jazyka a literatúry PF (neskôr Pedagogická fakulta Univerzity Mateja Bela) v Banskej Bystrici (19601990). Autorka štúdií, odborných článkov z ruskej gramatiky a metodiky pre základné školy v zborníkoch a odborných časopisoch, spoluautorka učebnice Ruský jazyk pre štúdium učiteľstva 1. stupňa základných škôl (1989).

</doc>
<doc id="135485" url="https://sk.wikipedia.org/wiki?curid=135485" title="Peter Tomkuliak">
Peter Tomkuliak

Peter Tomkuliak (Tomkuljak) (* 15. jún 1838, Krivá - † 30. september 1894, Zvolen) bol slovenský rímskokatolícky kňaz, publicista, národnokultúrny pracovník.
Jeho otec bol Ján Tomkuliak a matka Kristína rod. Mičeňová.
Životopis.
Peter Tomkuljak sa narodil v Krivej na Orave v učiteľskej rodine. Študoval na gymnáziách v Levoči a Spišskom Podhradí, kde v roku 1859 vstúpil do seminára.  Už tu ako mladý študent čítal slovenské časopisy a predplácal si ich (Pešťbudínske vedomosti, Slovenské pohľady). Bol aj aktívnym prispievateľom do časopisov (Cyril a Metod). Okrem viacerých náboženských, beletristických článkov publikoval aj praktické postrehy a básne. Národné povedomie rozširoval aj medzi spolužiakmi a vo svojom okolí. Toto obdobie hodnotil vlastnými slovami: "Pán Boh ma stvoril Slovákov zastávať a za nich bojovať". Vďaka týmto aktivitám bol tŕňom v oku uhorským úradom a protagonistom, ktorí dosiahli jeho vylúčenie zo seminára na Spiši. Pomoci sa mu dostalo od národovca a literáta Štefana Hýrosa a Štefana Moyzesa, ktorý ho v roku 1863 vysvätil za kňaza. V roku 1871 zložil profesorské skúšky na pražskom Clementine. Od roku 1863 pôsobil ako kaplán v Jastrabej a v Kremnici.Od 1969 bol profesorom kanonického práva a cirkevných dejín v Seminári v Banskej Bystrici. Tu pomáhal biskupovi Moyzesovi budovať národný charakter kléru. Po smrti biskupa Moyzesa sa aktívne zapájal do diania v banskobystrickej diecéze a na viacerých fórách odporúčal za biskupa Sigmunda Suppana, ktorý však biskupské svätenie odmietol. 
Na uprázdnené biskupské miesto nastúpil podporovateľ silného uhorského štátu Arnold Ipolyi-Stummer. Ten v rýchlom slede ničil Moyzesove diela. Zatvoril učiteľskú prepandiu v Banskej Bystrici, asistoval pri odobratí licencie patronátnemu gymnáziu v Kláštore pod Znievom. Rovnako biskup Ipolyi-Stummer sa pričinil aj o zrušenie Matice slovenskej. V banskobystrickom seminári zakázal čítanie slovenských novín ("noviny slovenské do seminára chodiť nesmú"). Na túto poslednú skutočnosť zareagoval Tomkuljak svojrázne, objednal 11 výtlačkov Národného hlásnika a Zory a nechal ich posielať čitateľom v celej banskobystrickej diecéze. Neskôr predplatil aj Orla. S biskupom mal viacero ťahaníc - niekoľko krát prestupoval pred komisie a úradné vypočutia. Netrvalo dlho a v roku 1878 už ako radový kňaz bol poslaný medzi "zbojnícky národ" na Detviansku Hutu. No ani tu neprestal vo svojej národoveckej činnosti. Staral sa nielen o vzdelanie ale aj o kultúrno-duchovné povznesenie svojich farníkov. Naďalej prispieval do rôznych časopisov. Nielen svojim farníkom predplácal viaceré slovenské noviny. Snažil sa o zveľadenie cirkevnej hudby. Aktívne sa zúčastňoval na rôznych národných aktivitách - púte na Velehrade, zasadnutí spolku sv. Vojtecha a rôznych stretnutiach s národovcami. S viacerými národovcami udržiaval pravidelný kontakt. Po zatknutí S.H. Vajanského zorganizoval zbierku pre jeho deti a ženu. Povzbudenie Vajanskému ukončil citátom: ""Dulce et decorunque est pro natione sua pati morique" - "Sladké a krásne je pre svoj národ trpieť a umierať"". Peter Tomkuljak bol blízko diania v slovenskej spoločnosti a elitám národa. Svoju životnú púť ukončil 30. septembra 1894 vo Zvolene.
Peter Tomkuljak bol kultúrny a osvetový pracovník, zberateľ národopisného materiálu, aktívny podporovateľ slovenského národného hnutia v časoch silnej maďarizácie. Autor antropologických prác, národopisnej štúdie, príspevkov o štepení stromov a veľkonočných obyčajoch ako aj početných náboženských článkov. Ako kňaz dokázal prepájať pastoračnú prácu (starostlivosť o zverený ľud) s aktivitami národného hnutia najmä aktívnym používaním a podporovaním slovenského jazyka v školách, úradoch, či za vydávanie kníh a novín. Za tieto počiny sa dostával do konfliktu nielen so štátnymi orgánmi, ale aj s predstavenými, ktorí hlavne v závere 19. storočia boli zásadne prouhorskí Na tomto základe bol označovaný za jedného z naj problematickejších "panslávov" 70. a 80. rokov 19. storočia. Pochovaný je v Detvianskej Hute.

</doc>
<doc id="135486" url="https://sk.wikipedia.org/wiki?curid=135486" title="Pavol Tonhauzer">
Pavol Tonhauzer

Pavol Tonhauzer alebo Pavel Tonhauser alebo Paul Tonhäuser (* 27. január 1909, Handlová - † 21. november 1984, Bratislava) bol účastník protifašistického odboja a politik.
Životopis.
Od 6. októbra 1938 bol vedúcim jednej zo štyroch oblastných organizácií ilegálnej KSS v Prešove, po vzniku Slovenského štátu sa stal vedúcim jednej z piatich oblastných organizácií ilegálnej KSS v banskobystrickej oblasti (1940–1941). V roku 1941 ho zatkli a väznili v Komárne a v Ilave, odkiaľ sa mu podarilo utiecť.
Po Viedenskej arbitráži, keď Košice pripadli Maďarsku, pracoval ako člen vedenia Maďarskej komunistickej strany. Po založení tretej ilegálnej skupiny komunistickej strany v Košiciach ho v septembri roku 1943 na udanie agenta Ústredia štátnej bezpečnosti Štefana Handeru opätovne zatkli a väznili v Košiciach a v Budapešti, kde ho odsúdili na trest smrti. Do konca Druhej svetovej vojny bol väznený v koncentračných táboroch od 14. novembra 1944 v Dachau a od 24. novembra 1944 v Natzweiler-Struthof.
V rokoch 1954–1960 bol poslancom Národného zhromaždenia, v rokoch 1960–1962 bol predsedom Stredoslovenského krajského národného výboru v Banskej Bystrici. Neskôr vyštudoval právo na Právnickej fakulte UK v Bratislave a stal sa predsedom Slovenského zväzu spotrebných družstiev. Bol autorom publikácie o stave družstevného hnutia v rozvojových krajinách a článkov v odborárskej a straníckej tlači. Za protifašistický odboj bol vyznamenaný Radom SNP I. triedy a inými vysokými vyznamenaniami.

</doc>
<doc id="135487" url="https://sk.wikipedia.org/wiki?curid=135487" title="Pavol Tonkovič">
Pavol Tonkovič

Pavol Tonkovič (* 13. január 1907, Podkonice† 22. máj 1980, Bratislava) bol slovenský hudobný skladateľ, dirigent, folklorista, etnomuzikológ, hudobný pedagóg, rozhlasový pracovník, spoluzakladateľ a prvý umelecký vedúci SĽUKu.
Životopis.
Jeho otec bol Martin Tonkovič a matka Júlia rod. Šípková. Navštevoval meštianku v Slovenskej Ľupči, 19241927 študoval na Štátnom učiteľskom ústave v Banskej Bystrici, žiak Viliama Figuša-Bystrého. Spoluzakladateľ a umelecký vedúci SĽUK-u. Zbieral a upravoval ľudové piesne a tance. Komponoval aj scénickú hudbu a hudbu k filmom s folklórnou tematikou. Jeden z priekopníkov výskumu a uchovávania slovenskej ľudovej hudobnej tradície. Výsledkom jeho dlhodobej zberateľskej a dokumentačnej práce bolo vybudovanie archívov a publikovanie materiálu i vedeckých štúdií. Publikoval recenzie, úvahy a články z oblasti koncertného života, sféry ľudovej hudby a folklorizmu.

</doc>
<doc id="135488" url="https://sk.wikipedia.org/wiki?curid=135488" title="Irena Tonkovičová">
Irena Tonkovičová

Irena Tonkovičová, rod. "Zehenterová" (* 31. január 1908, Zvolen – † 12. august 1996, Bratislava) bola slovenská pedagogička a výtvarníčka.
Jej manžel bol Pavol Tonkovič.
Životopis.
Študovala na Učiteľskom ústave v Banskej Bystrici, kde roku 1927 maturovala, neskôr prírodné vedy v Bratislave. Učiteľka vo Zvolene, vo Svätom Jure, riaditeľka meštianskej a Rodinnej školy v Bratislave, učiteľka v Košiciach, od mája 1949 výtvarníčka, návrhárka ľudových krojov a spoluorganizátorka SĽUK-u v Bratislave. Zakladateľka národopisnej scénografie na Slovensku. Už počas štúdia prekresľovala návrhy ľudových krojov, neskôr sa venovala zberateľsko-výskumnej činnosti, absolvovala množstvo výskumov v teréne, ale aj v múzeách a v knižniciach. Zaujal ju i český, moravský, maďarský, rumunský, bulharský a srbský folklór. Spolupracovala so SND, s Osvetovým ústavom v Bratislave, Slovenským domom ľudovej tvorivosti, Českým národným divadlom v Prahe, Ostrave a i., okrem SĽUK-u robila návrhy aj pre súbory Gymnik, Technik, Trenčan a i. Podieľala sa na vydávaní knižných pomôcok pre súbory, venovala sa prednáškovej a inštruktážnej činnosti. Ovplyvnila tvorbu maliarok V. Fridrichovej, S. Greinerovej, L. Mrázovej a iných. Zaslúžilá pracovníčka kultúry. 

</doc>
<doc id="135489" url="https://sk.wikipedia.org/wiki?curid=135489" title="Samuel Topercer">
Samuel Topercer

Samuel Topercer (* Zvolen) bol pedagóg zemianskeho pôvodu.
Životopis.
Rektor evanjelického gymnázia v Banskej Bystrici (1782-1783).

</doc>
<doc id="135490" url="https://sk.wikipedia.org/wiki?curid=135490" title="Ján Justus Torkoš">
Ján Justus Torkoš

Ján Justus Torkoš (Torkos) (* 15. december 1699, Győr – † 7. apríl 1770, Bratislava) bol slovenský lekár, chemik a balneológ.
Životopis.
V roku 17111714 študoval na gymnáziu v Banskej Bystrici a 17141715 v Bratislave, žiak Mateja Bela, 17151718 na univerzite v Halle, 17181720 farmáciu a chémiu na súkromnej škole K. O. Mollera v Banskej Bystrici, 17201724 filozofiu a medicínu v Halle.
Pôsobil ako župný lekár Komárňanskej a Ostrihomskej stolice a ako rodinný lekár v Bratislave. Zaoberal sa výrobou liekov z alkalických minerálnych solí. Výsledky výskumov publikoval v štúdiách a monografiách. Autor prvého uhorského liekopisu a prác o dobovom zdravotníctve a verejnej hygiene. Pokúsil sa v Bratislave založiť prvý lekársky spolok. Člen Kráľovskej zdravotníckej rady, 1751 čestný člen Societas botanica Fiorenta, 1752 člen Societas scientarium Londoniensis.

</doc>
<doc id="135491" url="https://sk.wikipedia.org/wiki?curid=135491" title="Gabriel Tóth">
Gabriel Tóth

Gabriel Tóth (* 1802, Slovensko – † 1869) bol slovenský čižmársky majster.
Životopis.
Pochádzal zo Zemplína. Čižmársky majster V Banskej Bystrici (okolo 1826).

</doc>
<doc id="135492" url="https://sk.wikipedia.org/wiki?curid=135492" title="Ivan Trebichavský">
Ivan Trebichavský

Ivan Trebichavský (* 23. apríl 1910, Trenčín, Slovensko† 16. september 1973, Montreal, Kanada) bol slovenský právnik a protifašistický bojovník.
Životopis.
Jeho otec bol Ján Trebichavský a matka Mária rod. Pavlíková. Študoval na Právnickej fakulte Univerzity Komenského v Bratislave, JUDr., 1936 zložil vojenskú sudcovskú skúšku na Najvyššom vojenskom súde v Prahe. V roku 19391940 prednosta vojenského súdu v Bratislave, 19401944 justičný poradca a zástupca veliteľa na Veliteľstve pozemného vojska v Banskej Bystrici, predseda hlavného vojenského súdu a zástupca prednostu justičného oddelenia veliteľstva 1. česko-slovenskej armády na Slovensku v Banskej Bystrici a na Donovaloch (od 29. augusta 1944). Od 1939 účastník protifašistického odboja, vo funkcii predsedu vojenského a poľného súdu zachránil životy mnohým odbojovým pracovníkom. Po prechode SNP do hôr veliteľ jednotky justičných dôstojníkov. Väznený v Banskej Bystrici, Bratislave a v zajateckých táboroch v Nemecku. Po oslobodený zbavený funkcií, emigroval do Kanady.

</doc>
<doc id="135493" url="https://sk.wikipedia.org/wiki?curid=135493" title="Mária Hilda Trégerová">
Mária Hilda Trégerová

Mária Hilda Trégerová (rod. Gyurkovicsová, tiež Ďurkovičová) (* 7. júl 1939, Bratislava) je tanečnica.
Životopis.
Žiačka školy F.O. Bernatíka pri DJZ v Prešove. V roku 1959-1980 sólistka baletu opery DJGT v Banskej Bystrici. Dlhoročná protagonistka banskobystrického baletu s doménou v interpretácii charakterových postáv, disponujúca dobrou tanečnou technikou. Do jej repertoáru patrili: Zlatovláska (Z rozprávky do rozprávky, 1956), Zlá kráľovná (Snehulienka, 1960), Víla Carabos (Spiaca krásavica, 1968), Dievča (Bolero, 1971) a i., sólové postavy v ďalších baletoch: Šeherezáda (1962), Biele v čiernom (1963), Variácie W.A. Mozarta (1963), Keď srdiečko pobolieva (1972).

</doc>
<doc id="135494" url="https://sk.wikipedia.org/wiki?curid=135494" title="Emanuel Trnka">
Emanuel Trnka

Emanuel Trnka (* Banská Bystrica) bol slovenský maliar a scénograf.
Životopis.
Autor olejomaľby pohľadu na Banskú Bystricu z polovice 19. stor.

</doc>
<doc id="135495" url="https://sk.wikipedia.org/wiki?curid=135495" title="Jozef Trnka">
Jozef Trnka

Jozef Trnka (* 6. september 1913, Zvolenská Slatina – † 28. december 1944, Kováčová) bol pedagóg, protifašistický bojovník, účastník SNP.
Životopis.
Stredoškolský profesor prírodopisu a zemepisu. Protifašistický bojovník a účastník SNP. Pracovník povereníctva školstva a osvety V Banskej Bystrici (1944). Zavraždený a pochovaný v masovom hrobe v Kováčovej.

</doc>
<doc id="135496" url="https://sk.wikipedia.org/wiki?curid=135496" title="Ján Trnovský">
Ján Trnovský

Ján Trnovský (* 13. február 1886, Riečka - † 22. september 1953, Nové Mesto nad Váhom) bol kníhtlačiar, kníhkupec, vydavateľ, publicista. Pseudonym: Janko Dobreznámy, Riečanský
Životopis.
Od 1900 sa učil za kníhtlačia v Martine, po úraze prešiel do kníhkupeckého odboru. Pôsobil v Martine a v Modre, od 1916 si v Novom Meste nad Váhom odkúpil tlačiareň. Tlačil knihy, časopisy i množstvo drobných tlačí a úradných tlačív. Intenzívne sa venoval publicistickej tvorbe, písal agitačné články, komentáre, kritické poznámky, nekrológy, oznamy správy a úvodníky, dopisovateľ odborných živnostenských časopisov a periodík. Angažoval sa aj vo verejnom živote a v 
živnostenskom hnutí. Úzko spolupracoval so S.H. Vajanským a J. Škultétym.

</doc>
<doc id="135497" url="https://sk.wikipedia.org/wiki?curid=135497" title="Mirko Trnovský">
Mirko Trnovský

Mirko Trnovský (* 1. október 1905, Liptovský Mikuláš - † 3. jún 1969, Banská Bystrica) bol pedagóg, kultúrny pracovník.
Životopis.
Študoval na gymnáziu v Liptovskom Mikuláši, na Filozofickej fakulte UK v Bratislave. Učiteľ zemepisu a dejepisu a neskôr riaditeľ Slovenské evanjelické gymnázium v Prešove (1939–1944), v Lučenci. Prednášal poslucháčom diaľkového štúdia na Vyššej pedagogickej škole v Banskej Bystrici (1953-1955), učiteľ a vedúci Katedry geografie na Vyššej pedagogickej škole v Banskej Bystrici (1955-1960), učiteľ na SVŠ v Banskej Bystrici (1960-1964). Odborný spisovateľ a organizátor a propagátor turistiky. Autor vysokoškolských učebných textov zemepisu, spoluautor vlastivednej publikácie. Preložil a upravil čes. stredoškolské učebnice zemepisu. Publikačne činný.

</doc>
<doc id="135498" url="https://sk.wikipedia.org/wiki?curid=135498" title="Ernest Trompler">
Ernest Trompler

Ernest Trompler (* Slovensko) bol pedagóg, filológ, teológ.
Životopis.
Správca a učiteľ dievčenskej ľudovej školy pri evanjelickom gymnáziu v Banskej Bystrici (1884-1910). 

</doc>
<doc id="135499" url="https://sk.wikipedia.org/wiki?curid=135499" title="Stanislav Tropp">
Stanislav Tropp

Stanislav Tropp (* 24. september 1950, Martin – † 6. apríl 2002, Banská Bystrica) bol grafik, výtvarník a vysokoškolský pedagóg.
Životopis.
V roku 19661969 študoval na SVŠ v Martine, 19691974 na Pedagogickej fak. v Banskej Bystrici, 1981 PaeDr., 1998 doc. Pôsobil na Pedagogickej fak. ako odborný asistent (19741985) a riaditeľ Stredoslovenskej štátnej galérie v Banskej Bystrici (19852000), od roku 2000 bol doc. na Pedagogickej fak. UMB v Banskej Bystrici. Bol členom Vedeckej a edičnej komisie PF UMB, galerijnej rady Stredoslovenskej galérie v Banskej Bystrici, Nitrianskej galérie v Nitre. Bol členom redakčných rád zborníkov vydávaných Katedrou výtvarnej výchovy Pedagogickej fak. UMB v Banskej Bystrici. Vystavoval grafické diela a kresby na samostatných a skupinových výstavách doma aj v zahraničí. Vytvoril práce na spoločenskú 
objednávku a venoval sa aj ilustračnej tvorbe. Jeho diela sú zastúpené v domácich a zahraničných umeleckých zbierkach. Autor monografií, štúdií, článkov a recenzií v domácich a zahraničných časopisoch a zborníkoch.

</doc>
<doc id="135500" url="https://sk.wikipedia.org/wiki?curid=135500" title="Andrej Truchlý-Sytniansky">
Andrej Truchlý-Sytniansky

Andrej Truchlý-Sytniansky (Trúchly) (* 9. november 1841, Svätý Anton – † 28. október 1916, Sása) bol rímskokatolícky kňaz, spisovateľ, literárny kritik, prekladateľ. Pseudonym: A. Sytniansky, Andrej Sitniansky, Andrej M.Sitniansky, Andrej Truchlý-Sytniansky, Argus, Slávomil Lipovský
Životopis.
Na piaristickom gymnáziu v Banskej Štiavnici absolvoval 6 tr. a 2 tr. na kat. gymnáziu v Banskej Bystrici (do 1863), kde študoval teológiu v biskupskom bohosloveckom seminári, 1867 vysvätený → Š. Moyzesom za kňaza. Rokuk. kaplán v Tajove, Prievidzi a i. miestach, od 1893 farár v Sáse. Ťažisko jeho literárnej práce spočívalo vo vydavateľskej, organizátorskej, redakčnej a kritickej činnosti. Pôvodnú poéziu, literárne a kritické state, biografické príspevky a nekrológy, cestopisné a vlastivedné články, preklady, správy a listy publikoval v rôznych novinách a časopisoch. Venoval sa aj botanike, spolupracoval s A. Kmeťom. Agilný nár. pracovník, organizátor slov. ochotníckeho divadla a spevokolu v Banskej 
Štiavnici, predseda študentského spolku Kolo a cirk. združenia Boromejské bratstvo v Banskej Bystrici..

</doc>
<doc id="135501" url="https://sk.wikipedia.org/wiki?curid=135501" title="Štefan Truchlý">
Štefan Truchlý

Štefan Truchlý alebo Štefan Trúchly (* 21. júl 1850, Svätý Anton – † 2. apríl 1922, Banská Bystrica) bol slovenský banský inžinier, botanik, lexikológ.
Jeho otec bol Štefan Truchlý (18151878), matka Anna rod. Halásová a brat Andrej Truchlý.
Životopis.
Roku 1872 maturoval na gymnáziu v Banskej Bystrici, od 1872 študoval na Baníckej a lesníckej akadémii v Banskej Štiavnici. Za národné uvedomenie po dokončení štúdií nedostal zamestnanie v erárnych baniach. V súkromných službách vykonal banský prieskum Oravy a Vysokých Tatier. Zaoberal sa slovenskou odbornou baníckou a hutníckou terminológiou, tvorca maďarsko-nemecko-slovenského odborného slovníka, avšak tlačou vyšla iba časť, zvyšok rukopisu sa stratil. Venoval sa aj zberu machorastov a lišajníkov v Štiavnických vrchoch, v Haliči a na Orave; pri botanizovaní spolupracoval s Andrejom Kmeťom. Autor článku o geografii a národopise Podhalia v zborníku "Tovaryšstvo".

</doc>
<doc id="135502" url="https://sk.wikipedia.org/wiki?curid=135502" title="Zorard Truska">
Zorard Truska

Zorard Truska (* 13. október 1913, Ladomer - † 13. november 1984, Bratislava) bol slovenský ekonóm.
Životopis.
V rokoch 1924 - 1931 študoval na gymnáziu v Kremnici, ďalej na Právnickej fakulte KU v Prahe a na UK v Bratislave, roku 1940 JUDr.
Jeho pôsobiská: 
Odborno - pedagogické pôsobenie:

</doc>
<doc id="135503" url="https://sk.wikipedia.org/wiki?curid=135503" title="Ján Jozef Tumler">
Ján Jozef Tumler

Ján Jozef Tumler (Tummler) (* 11. marec 1754, Bratislava) bol kníhtlačiar, vydavateľ, kníhkupec.
Jeho otec Ján Tumler, matka Katarína Tummlerová.
Životopis.
Kníhtlačiarstvu sa vyučil v Bratislave a vo Viedni. Roku 1782 prišiel do Banskej Bystrice, kde žiadal mestskú radu o povolenie založiť tlačiareň a o prijatie za občana mesta, 1783-1796 majiteľ tlačiarne v Banskej Bystrici, v roku 1796 podnik po konkurze odkúpil Ján Štefáni. Pri tlačiarni zriadil i kníhkupectvo, dokladom sú zachované dokumenty, najmä súpisy kníh, ktoré mal na sklade. Roku 1790 žiadal Mestskú radu povolenie vydávať slov. noviny. Tlačil okrem náboženskej literatúry aj osvetové, hospodárske a zdravotnícke publikácie, učebnice pre evanjelické školstvo. Vydával mesačník Staré noviny literárního umění, Nowý i Starý Wlastenecký kalendár (1789, 1790 a 1793).

</doc>
<doc id="135504" url="https://sk.wikipedia.org/wiki?curid=135504" title="Alfréd Turčan">
Alfréd Turčan

Alfréd Turčan (* 21. máj 1905, Hliník nad Hronom - † 22. november 1981, Žilina) bol slovenský lesný inžinier.
Jeho otec Ján Turčan, matka Emília rod. Klimanová.
Životopis.
Študoval na reálnom gymnáziu v Budapešti a v Kremnici, na lesníckom odbore ČVUT v Prahe, 1927 Ing. Pôsobil ako lesný odborník na viacerých miestach Slovenska. V rokoch 1930-1938 pôsobil na Riaditeľstve Štátnych lesov v Banskej Bystrici.
Špecializoval sa na dendrometriu a zariaďovanie lesov; ako prvý na Slovensku sa zaoberal aj oceňovaním lesov. Prednášal na Vysokej škole poľnohospodárskeho a lesníckeho inžinierstva, skúšobný komisár oddelenia štátnej starostlivosti o lesy na KNV v Košiciach a Bratislave.

</doc>
<doc id="135505" url="https://sk.wikipedia.org/wiki?curid=135505" title="Valentín Turck">
Valentín Turck

Valentín Turck (* Slovensko) bol stolár.
Životopis.
Stolársky majster v Banskej Bystrici. Doložený (1666) pri ohodnocovaní stolárskych opráv na hrade Likava a v kaštieli sv. Žofie v Ružomberku.

</doc>
<doc id="135506" url="https://sk.wikipedia.org/wiki?curid=135506" title="Ján Turi-Nagy">
Ján Turi-Nagy

Ján Turi-Nagy (* 31. marec 1864, Uzlovoje, Rakúske cisárstvo, dnes Ukrajina – † 18. júl 1943, Levice) bol slovenský veterinárny lekár.
Životopis.
Veterinárstvo študoval na vysokej zverolekárskej škole v Budapešti, 1886 veterinárny lekár. Pôsobil v Marmorožskej v Sihoti, v Komárne, od 1903 v Banskej Bystrici, potom v Pápe, v Jászberényi a v Leviciach. Autor práce o ošetrovaní chorých zvierat, ktorú vydal Hospodársky spolok Komárňanskej župy.

</doc>
<doc id="135507" url="https://sk.wikipedia.org/wiki?curid=135507" title="Darina Turňová">
Darina Turňová

Darina Turňová (rod. Surová) (* 24. apríl 1946 – † 31. marec 2013) bola slovenská zbormajsterka.
Životopis.
V roku 1966 absolvovala štúdium klavírnej hry na Konzervatóriu v Bratislave (A. Elanová), 1980 štúdium zborového dirigovania (P. Hradil) na VŠMU v Bratislave. V rokoch 1965 - 2006 pôsobila ako korepetítor a od 1980 ako zbormajsterka v Štátnej opere v Banskej Bystrici. Naštudovala operné party v operách Madame Butterfly (1979); Trubadúr (1980); Maškarný ples (1981); La Traviata (1982); Hubička (1983) a i., aj spevohernom repertoári: Gróf z Luxemburgu (1980); Nebo na zemi (1982); My Fair Lady (1986).
Pedagogicky pôsobila na Univerzite Mateja Belu v Banskej Bystrici (1991-1997) a na Akadémii umení v Banskej Bystrici od roku 1997.
Do svojej náhlej smrti pôsobila ako korepetítor na Konzervatóriu Jána Levoslava Bellu v Banskej Bystrici.

</doc>
<doc id="135508" url="https://sk.wikipedia.org/wiki?curid=135508" title="Ladislav Turóci">
Ladislav Turóci

Ladislav Turóci (Turóczi, Turotzi) (* 28. máj 1682, Užhorod – † 8. február 1765, Trnava) bol náboženský spisovateľ, pedagóg a jezuita.
Životopis.
Od roku 1700 príslušník jezuitskej rehole, študoval na jezuitských univerzitách, doktor filozofie a doktor teológie. Učiteľ filozofie, poetiky, rétoriky a fyziky v Trnave a v Košiciach, filozofie a teológie na rozličných kolégiách, rektor seminára v Trnave, v Pécsi, v Egri, 14 rokov vychovávateľ novicov v Banskej Bystrici. Autor okolo 23 prác, okrem náboženských spisov venovaných mariánskemu kultu, životopisov sv. Alojza a sv. Stanislava pri príležitosti ich svätorečenia 
(1727) a náboženských polemík, zostavil i kompendium uh. kráľov, matematické príručky a i.

</doc>
<doc id="135509" url="https://sk.wikipedia.org/wiki?curid=135509" title="Andrej Túrsky">
Andrej Túrsky

Andrej Túrsky (Solnensis, Taurius, Thorani, Thurius, Thurszky) (* 1555, Turie - † 2. september 1625, Poniky) bol slovenský evanjelický kňaz.
Životopis.
Študoval bohoslovie v Žiline, v Jihlave, na univerzite v Jene a vo Wittenbergu. Vychovávateľ Mikuláša Révaia v Žiline a na hrade v Blatnici, rektor evanjelický školy v Bytči, 1587 vysvätený za kňaza, evanjelický farár v Ostrej Lúke, od 1607 v Ponikách, 1612 prísediaci, 1615 dekan zvolenského evanjelický bratstva. Roku 1623 sprevádzal P. Sextiusa do Bytče k uvedeniu do funkcie superintendanta. Počas Bočkaiovho povstania sa ukrýval v Ľubietovej. Autor lat. denníka, kt. obsahuje cenné údaje o významných osobnostiach a udalostiach jeho doby.

</doc>
<doc id="135510" url="https://sk.wikipedia.org/wiki?curid=135510" title="Boris Turza">
Boris Turza

Boris Turza (* 1. máj 1933, Martin – † 29. september 1989, Bratislava) bol slovenský hudobný pedagóg, organista.
Životopis.
Študoval na gymnáziu v Prievidzi a v Lučenci, v Banskej Bystrici (1950-1952), súčasne sa vzdelával v hudbe a študoval hru na organe u I. Skuhrovej a kompozičné predmety u Š. Jurovského a A. Očenáša na Št. konzervatóriu v Bratislave. Sprvu externý, od 1957 stály učiteľ hudby na ĽŠU M. Ruppeldta v Bratislave. Metodik hudobnej náuky a hry na klavíri. Spolupracoval na nových učebných osnovách, viedol autorský kolektív, ktorý vydával učebnice a metodiky. Pravidelne koncertoval v Bratislave, Prahe a i. mestách doma i v zahraničí.

</doc>
<doc id="135511" url="https://sk.wikipedia.org/wiki?curid=135511" title="Ľudovít Turzo-Nosický">
Ľudovít Turzo-Nosický

Ľudovít Turzo-Nosický - Turzo de Nosicz (* 25. marec 1827, Ilava-Klobušice - † 23. február 1896, Banská Bystrica) bol advokát, verejný činiteľ, politik.
Životopis.
Pochádzal zo šľachtického rodu Turzo de Nosicz. Študoval na evanjelický lýceu a na Právnickej akadémii v Bratislave. Od roku 1849 advokátsky úradník, neskôr prísediaci okr. súdu v Trenčíne, od 1858 advokát a verejný notár v Banskej Bystrici. Popredný politicko-ekonomický dejateľ slov. nár. hnutia. Člen memoranda a signatár Memoranda národa slovenského v Martine. Roku 1863 zakladajúci člen a člen výboru Matice slovenskej. Roku 1844 prispel veršami do bratislavského študentského rkp. časopisu, politické a jazykovedné články uverejňoval v Nár. novinách a Slov. pohľadoch, 1868 spoluvydavateľ Spevov Sama Chalupku. Roku 1865 a 1869 kandidát na poslanca uh. snemu, člen riaditeľstva Tatrabanky, funkcionár evanjelickýa.v. cirkvi.

</doc>
<doc id="135512" url="https://sk.wikipedia.org/wiki?curid=135512" title="Alexej I. Turzo">
Alexej I. Turzo

Alexej (I.) Turzo alebo Alexius (I.) Turzo (staršie "Alexej Thurzo", "Alexius Thurzo Bethlenfalvi"; po maďarsky "Thurzó Elek") (* 1490, Krakov, Poľské kráľovstvo - † 25. január 1543, Levoča; pochovaný v Levoči) bol stoličný a kráľovský hodnostár z rodu Turzo.
Životopis.
Po otcovi a bratovi to bol hlavný predstaviteľ Turzovsko-fuggerovskej spoločnosti v Uhorsku, kremnický komorský gróf (od 1517 do 1524), kráľovský tajomník (v rokoch 1519 - 1521), dedičný spišský gróf (do 1543), taverník (v rokoch 1523 - 1527), krajinský sudca (v rokoch 1527 - 1543) a kráľovský miestodržiteľ cisára Ferdinanda I. (v rokoch 1531/1532 - 1542). Udržiaval bohaté styky s významnými humanistickými spisovateľmi, Erazmus Rotterdamský mu venoval výklad Plutarchovej knihy De non erascendo (1527). Podporoval rozvoj evanjelický škôl, mecén študentov a chudobných.

</doc>
<doc id="135513" url="https://sk.wikipedia.org/wiki?curid=135513" title="Ján III. Turzo">
Ján III. Turzo

Ján (III.) Turzo (staršie Thurzo; Thurzo de Bethlenfalva (z Betlanoviec); uvádzaný aj ako I. a podobne) (* 30. apríl 1437, Levoča – † 10. október 1508, Baia Mare; pochovaný v Levoči) bol kremnický komorský gróf, obchodník, podnikateľ európskeho významu, znalec modernej dolovacej techniky, levočský, krakovský a banskobystrický mešťan, zvolenský župan, jeden z hlavných veriteľov uhorského panovníckeho dvora. Založil Turzovsko-fuggerovskú spoločnosť. Pôsobil na Slovensku, v Poľsku, Česku a Sedmohradsku.
Životopis.
Narodil sa ako syn levočského mešťana a kupca Juraja Turzu, nebol teda šľachtického pôvodu napriek prívlastku "de Bethlenfalva", barónom sa stal až v roku 1505. Pôvodne sa mal stať kňazom.
Podnikal v baníctve a hutníctve. V Krakove založil roku 1465 filiálku turzovského podniku. V Mogile pri Krakove postavil hutu, v ktorej už okolo roku 1469 z medi dovážanej zo Slovenska odlučoval pomocou poľského olova striebro. Koncom storočia sústredil výrobu medi a striebra do stredoslovenskej oblasti do podniku, ktorý sa stal neskôr základom Turzovsko-fuggerovskej spoločnosti.
V roku 1494 založil Turzovsko-fuggerovskú spoločnosť (prvú alebo jednu z prvých kapitalistických spoločností v Európe), a tým aj bohatstvo a slávu svojho rodu (Turzo).
V roku 1498 sa stal komorským grófom Kremnice (vďaka úverom, ktoré poskytol uhorskému kráľovi), v roku 1502 sa stal zvolenským županom.
Vzťah k Banskej Bystrici.
V roku 14941496 začal podnikateľsky prenikať do banskobystrického medeného revíru, postupne sa zmocnil všetkých baní. Roku 1495 založil šplajsovaciu medenú hutu a medený hámor v Banskej Bystrici; skoncentroval produkciu medi a striebra z tejto oblasti; hámor bol hlavným zdrojom ziskov Turzovsko-fuggerovskej spoločnosti (90. roky 15. stor.).
Od roku 1496 sa stal banskobystrickým mešťanom, majiteľom komorského domu spolu s Fuggerovcami, vlastnil bane, hute, lesy a nehnuteľnosti v Banskej Bystrici, kde podporil aj vznik Bratskej baníckej pokladnice, jej mecén.

</doc>
<doc id="135514" url="https://sk.wikipedia.org/wiki?curid=135514" title="Pavel Ivan Tvarožek">
Pavel Ivan Tvarožek

Pavel Ivan Tvarožek (* 18. jún 1907, Brezová pod Bradlom – † 31. december 1975, Brezová pod Bradlom) bol protifašistický bojovník.
Životopis.
Účastník protifašistického odboja a SNP. Prišiel na povstalecké územie do Banskej Bystrice (september 1944), priradený k zásobovaniu armády na Povereníctve vúživy a zásobovania. Pracovník SNR, politicky prenasledovaný (1951).

</doc>
<doc id="135515" url="https://sk.wikipedia.org/wiki?curid=135515" title="Tomáš Tvarožek">
Tomáš Tvarožek

Tomáš Tvarožek (* 21. december 1892, Brezová pod Bradlom – † 20. júl 1945, Bratislava) bol slovenský finančník, verejný činiteľ, národný pracovník. Známy pod pseudonymami: Jano Lipnický, T. Ovčiarov, T. Slabý.
Životopis.
Jeho otec bol Juraj Tvarožek (1863-1945) a matka Anna rod. Poláčková (18641953). Juraj bol kováčsky majster a hostinský, predseda Roľníckej vzájomnej pokladnice v Brezovej. Z trinástich detí okrem Tomáša sa verejne známym stal aj jeho starší brat architekt Juraj Tvarožek (1887 - 1966).
Študoval na Obchodnej škole v Uherskom Hradišti a krátko po vzniku Česko-Slovenska absolvoval študijný pobyt v Spojený štátoch. Bol bankovým úradníkom, pracoval postupne v Prahe, Vrbovom a Novom Meste nad Váhom, vo Viedni, Ružomberku a v Bratislave. V rokoch 1918 až 1923 bol riaditeľom banky v Trnave a Bratislave, v rokoch 1923 až 1944 riadil Mestskú sporiteľňu v Bratislave. Od roku 1945 bol povereníkom Slovenskej národnej rady pre financie v Bratislave.
Po vzniku Česko-Slovenska sa zúčastnil na reorganizácii slovenského peňažníctva, zaslúžil sa o vybudovanie siete sporiteľní na Slovensku. Ako finančný odborník pôsobil aj iných oblastiach. napr. ekonomike kultúry. Účastník protifašistického odboja a SNP. Po vzniku tzv. Slovenského štátu sa zapojil do ilegálneho hnutia, v Bratislave vytvoril vlastnú odbojovú skupinu a podieľal sa na organizovaní prechodov českých vlastencov z Protektorátu Čechy a Morava na Slovensko a do zahraničia.
Od začiatku septembra 1944 pôsobil v Banskej Bystrici ako člen povstaleckej Slovenskej národnej rady za Demokratický blok. Bol vedúcim povereníctva pre financie. Spoluzakladateľ, člen predsedníctva a hospodár Demokratickej strany. Člen a funkcionár profesijných a záujmových spolkov, predseda gen. hosp. výboru evanjelický cirkvi. Autor ekonomickej príručky, článkov v slovenských novinách, odborných časopisoch a krajanskej tlači v USA. Od apríla 1945 do 20. júla 1945 podpredseda Slovenskej národnej rady. Okolnosti jeho úmrtia 20. júla 1945 sú nevyjasnené.

</doc>
<doc id="135516" url="https://sk.wikipedia.org/wiki?curid=135516" title="Peter Tvrdý">
Peter Tvrdý

Peter Tvrdý (* 29. jún 1850, Žilina – † 24. február 1935, Myjava) bol jazykovedec, lexikograf, prekladateľ a pedagóg.
Životopis.
Študoval na katolíckom gymnáziu v Banskej Bystrici (18611866); získal základy filologického vzdelania u J. Lósa a F. Mráza v Nitre (18661867), v kňazskom seminári v Banskej Bystrici (18671869), kde 1869 maturoval. Poslucháč teológie, práva, študoval na právnickej a na filozofickej fakulte univerzity v Budapešti. V roku 18741877 štipendista na historicko-filozofickej fakulte univerzity v Petrohrade. Pôsobil ako pedagóg v Rusku, kde sa zaslúžil o rozvoj školstva a pedagogiky. Roku 1920 sa vrátil na Slovensko. Autor praktických cudzojazyčných slovníkov, príručiek a štúdií. Spracoval lexikón cudzích slov. Vrchol jeho lexikografickej činnosti predstavuje Slovenský frazeologický slovník. Preložil významné diela ruskej klasickej literatúry.

</doc>
<doc id="135517" url="https://sk.wikipedia.org/wiki?curid=135517" title="Ondrej Uhorskai">
Ondrej Uhorskai

Ondrej Uhorskai (* 3. máj 1927, Tomášovce - † 27. máj 1981, Banská Bystrica) bol lesný inžinier.
Životopis.
Študoval na lesníckom odbore Vysokej školy poľnohospodárskeho a lesníckeho inžinierstva (VŠPLI) v Košiciach, 1950 Ing. Odborný asistent na VŠPLI, od 1952 na VŠLD, 1953-1955 technológ Banskobystrického lesného priemyslu, 1956-1967 pracovník Krajskej správy lesov v Banskej Bystrici. Vedúci technického oddelenia Podnikového riaditeľstva Štátnych lesov v Banskej Bystrici (1967-1973), vedúci odboru technickej prípravy výroby (1973-1981). Špecializoval sa na technológiu prípravy ťažobných a pestovateľských prác. Autor 5 realizovaných zlepšovacích návrhov a odborných článkov.

</doc>
<doc id="135519" url="https://sk.wikipedia.org/wiki?curid=135519" title="Jozef Uhrín (hospodársky pracovník)">
Jozef Uhrín (hospodársky pracovník)

Jozef Uhrín (* 31. marec 1921, Vígľaš-Pstruša – † 24. november 1976, Pelhřimov-Olešná) bol slovenský hospodársky pracovník.
Životopis.
Študoval na Vyššej priemyselnej škole strojníckej v Banskej Bystrici (19371941). Hospodársky pracovník v Považskej Bystrici, Žiline a v Nitre. Organizačne sa zaslúžil o rozvoj výroby malolitrážnych motocyklov na Slovensku, najmä skútra Manet, textilných strojov a pod. Autor vynálezov a patentov uplatnených v strojárskej výrobe. Organizátor telesnej výchovy a športu v Považskej Bystrici. Nositeľ vyznamenaní.

</doc>
<doc id="135520" url="https://sk.wikipedia.org/wiki?curid=135520" title="Pavol Uhrin">
Pavol Uhrin

Pavol Uhrin (* 17. január 1924, Lišov – † 23. február 1987, Bratislava) bol slovenský pedagóg a výskumný pracovník. Pseudonym: Lišovský
Životopis.
V roku 19411942 študoval na obchodnej škole v Krupine, v Trnave, kde nadviazal osobné kontakty s M. Válkom a V. Mihálikom , v Banskej Bystrici (19431945), filozofiu a slov. literatúru na univerzite v Bratislave. Vychovávateľ v domove mládeže , stredošk. prof. na SPŠ stavebnej, 19721984 výskumný pracovník Výskumného ústavu pedagogického. Zakladateľ slov. literárnej geografie, populizátor slov. literárnej histórie a kult. dedičstva vôbec, recenzent, autor poviedok. Výskum nehnuteľných pamiatok uverejňoval v časopisoch, kalendároch i knižne.

</doc>
<doc id="135521" url="https://sk.wikipedia.org/wiki?curid=135521" title="Dagmar Ujházyová">
Dagmar Ujházyová

Dagmar Ujházyová (* 29. december 1925, Košice – † 11. júl 1983, Bratislava) bola slovenská neurologička.
Životopis.
Jej otec bol Alojz Králik a matka Anna Waltraud rod. Bartelová. Študovala na rehoľnom gymnáziu v Prahe, Ružomberku a v Bratislave, 1945 maturovala. Medicínu študovala na Lekárskej fakulte Univerzity Komenského v Bratislave. Roku 1951 MUDr. Sekundárna lekárka v Nemocnici OÚNZ Nitra, v Banskej Bystrici (19541955). Prvá ordinárka pre neuroinfekcie na Slovensku. Prednášala na domácich i zahraničných seminároch a kongresoch. Autorka a spoluautorka niekoľkých odborných prác v lekárskych časopisoch.

</doc>
<doc id="135522" url="https://sk.wikipedia.org/wiki?curid=135522" title="Matej Unger">
Matej Unger

Matej Unger (* Slovensko) bol divadelný riaditeľ.
Životopis.
Riaditeľ kočovnej divadelnej spoločnosti, ktorá hrala v Banskej Bystrici (28. september -14. októbra 1770).

</doc>
<doc id="135524" url="https://sk.wikipedia.org/wiki?curid=135524" title="Ferko Urbánek">
Ferko Urbánek

Ferko Urbánek (vlastné meno: František Ľudovít Urbanek, umelecké meno: Ferko Urbánek; * 31. júl 1858, Vsetín – † 10. december 1934, Petržalka) bol slovenský spisovateľ, dramatik, úradník. Známy je tiež pod pseudonymami Miloň, Salvator, Tatran, Tatranský, Tatrín, Tatroslav.
Životopis.
Urbánek študoval na slovenskom patronátnom gymnáziu v Kláštore pod Znievom, po jeho zatvorení pokračoval na benediktínskom gymnáziu v Ostrihome v rokoch 1875 – 1877 v Banskej Bystrici, kde nadviazal priateľstvo s J. Vlčkom a M. Kollárom. Pre chorobu sa však štúdií vzdal. Bol všestranne literárne a kultúrne činný dejateľ, ktorý národnobuditeľskú misiu vykonával v období vrcholenia pomaďarčovacích snáh uhorskej vlády.
Je považovaný za tvorcu národnej ľudovej dramatiky a je autorom mnohých básní a piesní. Knižne vydal zbierku veršov pre deti a zbierku piesňových textov spolu s partitúrou M. Schneidera-Trnavského. Jeho prozaická tvorba ostala bez väčšieho ohlasu. Písal besednice, úvodníky, hospodárske a satirické články, prispieval do krajanskej tlače. Ako spolumajiteľ tlačiarne "Urbánek a spol." v Trnave zasiahol do vydávania slovenských kníh v medzivojnovom období.

</doc>
<doc id="135525" url="https://sk.wikipedia.org/wiki?curid=135525" title="Michal Ursini">
Michal Ursini

Michal Ursini (Ursíni, Ursinus) (* Turčiansky Michal) bol evanjelický kňaz, pedagóg.
Životopis.
Štud. v Banskej Bystrici, Ilave a 1658-1655 na gymnáziu v Bratislave. Po štúdiách kantor v Brezne, evanjelickýfarár v Lovinobani ,1673-1681 počas prenasledovania protestantov žil ako súkromná osoba v Banskej Bystrici, od 1681 dočas. kantor a kazateľ v Brezne, napokon farár v Príbelciach, od 1691 seniorálny asesor. Autor príležitostných oslavných veršov pripojených k dišputám M. Heinzelia, prispel do zbierky sobášnych pozdravných veršov.

</doc>
<doc id="135526" url="https://sk.wikipedia.org/wiki?curid=135526" title="Ján Ursinus">
Ján Ursinus

Ján Ursinus (* Banská Bystrica - † 22. marec 1611, Sighişoara) bol kronikár, notár.
Životopis.
Pôsobil ako kronikár a notár.

</doc>
<doc id="135527" url="https://sk.wikipedia.org/wiki?curid=135527" title="Ján Ursíny">
Ján Ursíny

Ján Ursíny, krycie mená "Orban, Klas" (* 11. október 1896, Rakša – † 8. január 1972, Rakša) bol slovenský politik, cirkevný hodnostár.
Pseudonym: Ivan Poddriensky
Životopis.
Bol evanjelický cirkevný hodnostár – dozorca Turčianskeho seniorátu, spoluzakladateľ a prvý dozorca evanjelického zboru v Prahe V 30. rokoch 20. storočia sa aktívne angažoval v slovenskom agrárnom hnutí, ktoré zastupoval aj ako poslanec v parlamente I. ČSR. Jeden zo spolupracovníkov Milana Hodžu, no v otázkach postavenia slovenského národa ako presvedčený národovec sa s jeho čechoslovakistickým názorom nestotožňoval. Organizátor a jeden z priamych iniciátorov Slovenského národného povstania. Po vypuknutí SNP 29. augusta 1944 ako zástupca SNR spolu s Lacom Novomeským, účastník delegácie v Londýne na rokovania s Edvardom Benešom a následne v Moskve. Dôsledný zástanca princípu rovný s rovným vo veci povojnového života Čechov a Slovákov v Československej republike. Pre tieto otázky sa často dostával do sporu s čechoslovakistickým smerom, a to aj napriek tomu, že tesne pred II. svetovou vojnou bol v otázke rozdelenia ČSR v opozícii voči slovenským ľudákom. 
Od apríla 1945 bol predsedom Demokratickej strany. Miesta lídra strany sa však dobrovoľne vzdal už na prvom riadnom zjazde demokratov uskutočnenom počas 7. až 8. júla 1945 v Martine. Po vojne sa stal tiež povereníkom poľnohospodárstva a po voľbách 1946 podpredsedom prvej československej povojnovej vlády. V roku 1947 bol zdiskreditovaný komunistami v tzv. Obuchovej afére, čo viedlo k jeho vynútenej abdikácii (1948) a vo vykonštruovanom procese bol odsúdený na sedem rokov väzenia. V roku bol 1953 prepustený, no do aktívneho politického života sa už nezapojil. Rehabilitovaný bol v roku 1964. 
Patril k najvýznamnejším slovenským politikom prvej polovice 20. storočia, mal mimoriadne silný analytický a geopolitický talent, čo mu často umožnilo správne odhadnúť budúci vývoj politickej situácie v strednej Európe.
Obuchova aféra.
Od roku 1946 slovenskí komunisti stupňovali kampaň proti nekomunistickým stranám, pri ktorej argumentovali prepojením Demokratickej strany s bývalými ľudákmi (HSĽS). V júli 1947 mal Klement Gottwald prejav na Devíne, v ktorom varoval pred ľudáckymi a autonomistickými tendenciami. Ursíny mu verejne odpovedal, že Košický vládny program z roku 1945, na ktorom sa podieľala aj KSS, dával Slovensku výrazné právomoci a slovenskí komunisti tiež hovorili o autonómii alebo federácii už počas vojny. Situácia sa vyhrotila v septembri 1947, keď Štátna bezpečnosť zistila, že Otto Obuch, tlačový tajomník Ursínyho, má kontakty na ľudácky exil a bol za Slovenského štátu pracovníkom úradu propagandy. 23. septembra 1946 bol Obuch zatknutý a následne prebehla policajná prehliadka Ursínyho kancelárie. Ursíny sám spätne vysvetľoval, že Obucha zamestnal, bez toho aby vedel o jeho ľudáckej minulosti a kontaktoch a keď to zistil, mal v úmysle ho ešte pred zatknutím prepustiť, ale už to nestihol. Ursíny bol obviňovaný z toho, že Obuch vyzradil obsah rokovaní československej vlády o strážení uránových baní v Jáchymove. Premiér Klement Gottwald síce Ursínyho uisťoval, že osobne proti nemu nič nemá, ale požadoval jeho rezignáciu na post vo vláde. Aj prezident Edvard Beneš sa pripojil k požiadavke rezignácie s tým, že síce nebol spáchaný trestný čin, ale prijatím Obucha sa mal Ursíny dopustiť politickej chyby. Ursíny rezignoval 30. októbra 1947 po tom, čo mu bolo prisľúbené utvorenie osobitnej komisie, ktorá by jeho prípad vyšetrila. Komisia sa však nikdy nestretla a 3. januára 1948 oznámil minister vnútra Václav Nosek, že na Ursínyho bude podané trestné oznámenie. Formálne bol obvinený až po februárovom prevrate v roku 1948 z trestného činu vedomého ohrozenia obranyschopnosti republiky. Ursíny sa obhajoval tým, že v danej dobe vláda o jáchymovských baniach vôbec nerokovala. Aj preto mu bolo tiež kladené za vinu, že umožnil Obuchovi získať interný zápis o rokovaní vlády o milosti pre odsúdeného bývalého prezidenta Slovenského štátu Jozefa Tisa. Vlastný súdny proces prebiehal už s menším záujmom verejnosti od apríla 1948 a Ursíny bol odsúdený na sedem rokov. Prepustený bol v roku 1953 a rehabilitovaný definitívne až v roku 1964.
Paralelne s Ursínym sa rozbehli podobné vykonštruované kauzy ďalších predstaviteľov Demokratickej strany ako Miloš Bugár a Ján Kempný. 

</doc>
<doc id="135528" url="https://sk.wikipedia.org/wiki?curid=135528" title="Juraj Ursíny">
Juraj Ursíny

Juraj Ursíny (* 5. november 1904, Banská Bystrica-Radvaň – † 7. jún 1981, Malacky) bol veterinárny lekár, výskumný pracovník.
Životopis.
Ľudovú školu navštevoval v Banskej Bystrici-Radvani, 1917-1925 na gymnáziu v Banskej Bystrici, 1925-1930 na vysokej škole veterinárnej v Brne, 1931 MVDr. Významný odborník št. veterinárnej služby na Slovensku, zakladateľ a budovateľ viacerých odborných veterinárnych pracovísk, autor zlepšovacích návrhov. Počas SNP náčelník veterinárnej služby 1. čs. armády na Slovensku, súčasne náčelník poľnej nemocnice v Banskej Bystrici-Podlaviciach (1944). Po ústupe Povstania do hôr bojoval s partizánskymi skupinami v kremnických horách až do oslobodenia Banskej Bystrice, potom ako prvý posádkový veterinár organizoval veterinárnu službu v Banskej Bystrici (po oslobodení). Spolupracovník na výskume a výrobe vakcíny proti nákazlivej obrne a tzv. adsorbátovej vakcíny proti červienke ošípaných. Venoval sa aj problematike hynutia mláďat a neskôr skúmal besnotu líšiek a jej prenos na hospod. zvieratá. Autor publikácie o nákazlivej obrne ošípaných, spoluautor publikácií o besnote, brucelóze a i., publikoval veterinárnu problematiku v odborných časopisoch. Prekladal z nem.,ruš.,maď. a poľ..

</doc>
<doc id="135529" url="https://sk.wikipedia.org/wiki?curid=135529" title="Uttner">
Uttner

Ján Uttner (* pred 1754; Slovensko) bol sochár, kamenár.
Životopis.
Sochár a kamenár činný v Banskej Bystrici (1772-1779); tesal hlavice na hlavnom oltári a bočných oltároch kostola Nanebovzatie Panny Márie, tzv. farského, v Banskej Bystrici.

</doc>
<doc id="135530" url="https://sk.wikipedia.org/wiki?curid=135530" title="Štefan Uvarov Skitalec">
Štefan Uvarov Skitalec

Štefan Uvarov Skitalec (* 1848, Rusko - † 24. január 1936, Banská Bystrica) bol ruský maliar.
Životopis.
Pochádzal z ruskej šľachtickej rodiny. Profesor na umeleckej akadémii v Petrohrade. Po prevrate 1917 žil v ČSR na rozličných miestach, dlhšie na Spiši, naposledy v Banskej Bystrici. Maľoval tušom krajinárske motívy, námety čerpal zo svojej vlasti, maľoval i Tatry. Po ČSR poriadal putovné výstavy a prednášky o ruskom umení. 

</doc>
<doc id="135531" url="https://sk.wikipedia.org/wiki?curid=135531" title="Ján Vachovský">
Ján Vachovský

Ján Vachovský (Wachowsky, Johannes) (* Banská Bystrica - † 1790, Slovensko) bol organista.
Životopis.
V knihe občanov v Banskej Bystrici zapísaný ako farský organista (28. novembra 1775).

</doc>
<doc id="135532" url="https://sk.wikipedia.org/wiki?curid=135532" title="Karel Václavík">
Karel Václavík

Karel Václavík (* 3. december 1937, Vítkovice - † 20. apríl 1987, Brezno) bol športovec-boxer, rozhodca.
Životopis.
Vedúci autoservisu Kovohron v Brezne. Ako boxer účinkoval v Dukle Brezno, medzinárodný rozhodca najvyššej kvalifikácie Medzinar. federácie amatérskeho boxu (AIBA), rozhodoval na vrcholných podujatiach. Zaslúžil sa o rozvoj čs. boxu, iniciátor zal. komisie a neskôr zväzu boxu v Stredoslovenskom kraji. Predseda Výboru zväzu pästiarov ÚV ČSZTV.

</doc>
<doc id="135533" url="https://sk.wikipedia.org/wiki?curid=135533" title="Jozef Vadáni">
Jozef Vadáni

Jozef Vadáni (Vadányi) (* 16. november 1776, Ľubietová – † 14. jún 1849, Banská Bystrica) bol slovenský rímskokatolícky kňaz a národnokultúrny pracovník.
Jeho otec bol Štefan Vadáni a matka Alžbeta Vadaniová.
Životopis.
Vyštudoval teológiu. Pôsobil ako rokuk. kaplán v Predajnej a Banskej Bystrici, 18071813 farár v Močiari, 18141829 v Ponikách, od 1830 vo Valaskej, 1848 čestný kanonik banskobystrický, vicearchidiakon breznianskeho dištriktu, prísediaci konzistória v Banskej Bystrici. Spolupracovník Martina Hamuljaka a druhej bernolákovskej generácie, od 1839 účastinár Spolku milovníkov reči a literatúry slovenskej, autor smútočnej kázne pri príležitosti úmrtia pápeža Pia VII.

</doc>
<doc id="135535" url="https://sk.wikipedia.org/wiki?curid=135535" title="Juraj Váh">
Juraj Váh

Juraj Váh (vl. m. Henrich Herzog; * 29. august 1925, Žilina – † 3. október 1976, Žilina) bol slovenský dramatik, prozaik a prekladateľ. Pseudonym: Chleb, Ján Krimlák, Milan Sloboda, Milan Varínsky.
Životopis.
Jeho otec bol Ignác Herzog a matka Margita, rod. Hermannová. Študoval na gymnáziu v Žiline, potom na Slovenskej vysokej škole obchodnej v Bratislave (nedokončil). Rozhlasový pracovník, dramaturg Novej scény SND v Bratislave, od 1958 v slobodnom povolaní v Žiline. V rokoch 19741976 pracovník Čs. rozhlasu v Banskej Bystrici. Ako dramaturg bol pôvodcom viacerých dramatizácií podľa predlôh svetových autorov. Autor prozaických prác, divadelných a rozhlasových hier, televíznych scenárov, v ktorých riešil dramatické konflikty vnútorného sveta človeka, zvlášť v tzv. krajných situáciách ohrozujúcich život. Osobitné miesto v jeho tvorbe má detektívny román. Posmrtne vyšiel román s vojnovou tematikou a zbierka rozhlasových noviel. Divadelné kritiky a recenzie uverejňoval v novinách a kultúrnych časopisoch.

</doc>
<doc id="135536" url="https://sk.wikipedia.org/wiki?curid=135536" title="Alexander Vajcík">
Alexander Vajcík

Alexander Vajcík (* 8. február 1887, Špania Dolina – † 9. jún 1964, Banská Bystrica) bol kanonik a pápežský komorník.
Životopis.
Alexander Vajcík bol bratom babičky disidenta a prvého ponovembrového federálneho ministra vnútra Jána Langoša, ktoreho Vajcík od mladosti formoval. R.k. kaplán v Banskej Bystrici (1915), správca farnosti v Banskej Bystrici (1934), zástupca školského dekana pre Banskobystrický dištrikt (od 1937). Pápežský komorník (1942). 

</doc>
<doc id="135537" url="https://sk.wikipedia.org/wiki?curid=135537" title="Emil Vajcík">
Emil Vajcík

Emil Vajcík (Vaitzik) (* 9. august 1867, Štiavnické Bane† 1936, Miškovec) bol slovenský lesný inžinier a entomológ.
Jeho otec bol Eduard Vajcík a matka Amália rod. Richterová.
Životopis.
Roku 18781886 študoval na katolíckom gymnáziu, neskôr na evanjelickom lýceu v Banskej Štiavnici, 18861890 na lesníckom odbore banskoštiavnickej Baníckej a lesníckej akadémie, 1892 Ing. Lesný úradník v Buštyne, asistent katedry deskriptívnej geometrie na Baníckej a lesníckej akadémii v Banskej Štiavnici, 19001909 pôsobil na riaditeľstve štátnych lesov v Banskej Bystrici, neskôr pôsobil v Liptovskom Hrádku a v Miškovci. Už počas štúdií sa zaoberal entomológiou, neskôr zoológiou. Od 1898 organizoval zalesňovanie rozsiahlych výmoľov v katastrálnom území Banskej Bystrice-Podlavíc. Prispieval do odborných časopisov. Člen krajinského lesníckeho spolku, inžinierskej komory, hospodárskych organizácií a spolkov v Miškolci; hlavný lesný radca. Svoju zbierku motýľov (neznámy počet jedincov) daroval lesníckemu odboru Banskoštiavnickej akadémie a Krajinskému lesníckemu spolku.
Ing. Emil Vajcík zomrel v roku 1936 v Miškolci v Maďarsku.

</doc>
<doc id="135538" url="https://sk.wikipedia.org/wiki?curid=135538" title="Peter Vajcik">
Peter Vajcik

Peter Vajcik (* 17. apríl 1902, Špania Dolina – † 5. jún 1985, Bratislava) bol vysokoškolský pedagóg. Pseudonym: Patrozalčan, Veršinov.
Životopis.
V roku 1913 – 1921 študoval na kat. gymnáziu v Banskej Bystrici, 1921 – 1925 teológiu na Teologickej fakulte KU a 1925 – 1931 diaľkovo filozofiu a dejepis na Filozofickej fakulte KU v Prahe, štúdium dokončil 1936 na Filozofickej fakulte UK v Bratislave. Roku 1925 vysvätený za kňaza, 1933 ThDr., 1937 PhDr. V roku 1925 – 1934 rokuk. kaplán katechéta na Vrútkach a v Banskej Bystrici, neskôr profesor na učiteľskej akadémii v Bratislave a na gymnáziu v Martine, 1944 účastník SNP, pracovník Povereníctva školstva a národnej osvety v Banskej Bystrici, 1945 – 1947 jeho prednosta. Univerzitný profesor na PF Slovenskej univerzity v Bratislave, na VŠPd a na Filozofickej fakulte UK v Bratislave. Zakladateľ moderného historicko-pedagogického bádania na Slovensku. Zaoberal sa všeobecno-historickými otázkami, problematikou dejín školstva a pedagogiky i pedagogickej metodológie. Monograficky spracoval študijné a školské poriadky. V štúdiách sprístupnil odkaz svetových pedagogických osobností. Autor celoštátnych učebníc pedagogiky, dejín českej a slovenskej pedagogiky a ďalších vysokoškolských učebných textov. Publikoval v odborných pedagogických čsp. a zborníkoch. Člen vedeckých rád viacerých inštitúcií. Nositeľ 
viacerých pedagogických vyznamenaní.

</doc>
<doc id="135539" url="https://sk.wikipedia.org/wiki?curid=135539" title="Vojtech Vajcík">
Vojtech Vajcík

Vojtech Vajcík (* 21. júl 1902, Hodruša-Hámre - † 8. september 1973, Bratislava) bol lesný inžinier.
Jeho otec Ján Vajcík, matka Františka rod. Láničová.
Životopis.
Študoval na gymnáziu v Banskej Štiavnici, 1922-1927 na lesníckom odbore ČVUT v Prahe, 1927 Ing. V roku 1929-1930 technik stavebného odd. Štátnych lesov v Banskej Bystrici, neskôr pracovník lesných správ a závodov na viacerých miestach Slovenska, 1966-1968 kontrolór na Podnikovom riaditeľstve Štátnych lesov v Bratislave. Lesník-praktik zameriaval sa na riešenie aktuálnych otázok lesného hospodárstva, zostavoval pokyny a smernice pre racionalizáciu prác v lesnej prevádzke. Autor odborných publikácií a početných článkov v lesníckych časopisov o zalesňovaní neplodných i výmoľových plôch, o výsadbe melioračných drevín, premenách borových monokultúr na Záhorí, obnove bučín v Malých Karpatoch a i.

</doc>
<doc id="135540" url="https://sk.wikipedia.org/wiki?curid=135540" title="Andrej Vajda">
Andrej Vajda

Andrej Vajda (* 22. november 1904, Tótkomlós – † 10. november 1963, Vyšné Hágy) bol slovenský kultúrno-osvetový pracovník, prekladateľ.
Životopis.
Vyučil sa za krajčíra v Tótkomlósi, absolvent kurzu zborového spevu a hudby. Sprvu pastier a čistič topánok, po vyučení krajčír, nár. a kultúrnoosvetový pracovník v Tótkomlósi. Počas horthyovského Maďarska emigroval do ČSR. Úradník Slovenskej národnej banky v Bratislave a v Banskej Bystrici, 1944 účastník SNP. Režisér a herec slovenského ochotníckeho divadla, zakladateľ a dirigent tamburášského súboru a speváckeho krúžku, aktivista Krajanského rob. spolku v Tótkomlósi. Príspevky zo života dolnozemských Slovákov publikoval v Nár. novinách. Po roku 1945 pôsobil v kultúrnom živote v Novom Smokovci, i v celom území Tatier. Príležitostne sa venoval aj prekladateľskej činnosti.

</doc>
<doc id="135541" url="https://sk.wikipedia.org/wiki?curid=135541" title="Igor Vajda">
Igor Vajda

Igor Vajda (* 16. marec 1935, Banská Bystrica – † 12. december 2001, Trnava) bol slovenský muzikológ, hudobný kritik, redaktor.
Životopis.
Krátko študoval hru na klavíri na Štátnom konzervatóriu, 1959 absolvoval štúdium hudobnej vedy na Filozofickej fakulte UK v Bratislave. V roku 19591961 pracoval ako pedagóg na Konzervatóriu v Košiciach (hudobno-teoretické predmety), 19621963 dramaturg spevohry DJGT v Banskej Bystrici, 19631971 redaktor časopisu Slovenská hudba, od 1968 pracovník Ústavu hudobnej vedy, resp. Umenovedného ústavu Slovenskej akadémie vied v Bratislave. V rokoch 19691982 bol výkonným redaktorom zborníka "Musicologica slovaca". Venoval sa najmä výskumu súčasnej slovenskej hudby a hudobného divadla. Autor súbornej práce "Slovenská operná tvorba", štúdií o dramatickom umení, spoluautor monografie o Eugenovi Suchoňovi. Venoval sa aj hudobnej, najmä opernej kritike, publikoval v odborných časopisoch a v dennej tlači. Spolupracoval aj s Československým rozhlasom a Čs. televíziou (cyklus 50 rokov SND). Správa o súčasnom stave slovenskej opery, roku 1980.

</doc>
<doc id="135542" url="https://sk.wikipedia.org/wiki?curid=135542" title="Karola Vajdová">
Karola Vajdová

Karola Vajdová (* 16. apríl 1919, Piešťany – † 29. september 1968, Bratislava) bola slovenská operná speváčka (soprán). Jej manželom bol František Oldřich Bernatík.
Životopis.
Spev študovala súkromne. V roku 19391942 členka opery a operety SND v Bratislave, 19421946 sólistka opery SĽD v Nitre, 19471948 členka Komickej spevohry v Prahe, 19481955 sólistka spevohry DJZ v Prešove, 19591962 sólistka opery DJGT v Banskej Bystrici. V SND vytvorila niekoľko menších postáv v operetných inscenáciách, jej repertoár sa obohatil o náročné sopránové party klasickej operety v spevohernom súbore DJZ v Prešove, neskôr prešla k mezzosopránovým úlohám. V súbore banskobystrickej opery vytvorila postavy Múzy Leopoldovny (Módny ateliér, 1960) a Serafiny Tomaševičovej (Hrnčiarsky bál, 1960).

</doc>
<doc id="135544" url="https://sk.wikipedia.org/wiki?curid=135544" title="Lenhart Valach">
Lenhart Valach

Lenhart Valach (* Slovensko) je mestský kapitán.
Životopis.
Mestský kapitán v Banskej Bystrici, člen mestskej rady v Banskej Bystrici (1523-1524). Žil v dome č. 34 ( v 19. stor. sa k námestiu nepočítal) za Hodinovou vežou v Banskej Bystrici.

</doc>
<doc id="135545" url="https://sk.wikipedia.org/wiki?curid=135545" title="Igor Válek">
Igor Válek

Igor Válek (* 7. január 1967, Martin) je básnik, publicista.
Životopis.
V roku 1981-1985 študoval na gymnáziu vo Vrútkach, 1986-1987 žurnalistiku na Filozofickej fak. UK v Bratislave (nedokončil ), 1998-2000 absolvoval bakalárske štúdium publicistiky na Fakulte humanitných vied UMB v Banskej Bystrici. Od roku 1987 pracuje v Matici slovenskej, 1991-1993 bol redaktorom mesačníka Knižnice a informácie, od 1993 je redaktorom, v súčasnosti zástupcom šéfredaktora Slov. národných novín v Martine. Básne publikoval najskôr časopisecky (Slov. pohľady, Slov. národné noviny - Orol tatranský a i.). Knižne vydal zbierku veršov, ktorá sa vyznačuje svojskosťou pohľadu a poetickou hrou náhod. Na vydanie pripravil spomienkové črty Tida J. Gašpara, mozaiku zo života a diela Ladislava Pašku a i. Venuje sa kultúrnej publicistike a recenzistike, podieľa sa na znovuobjavovaní mien i súvislostí v zamlčiavanej časti slov. literatúry (Slov. národné noviny, Slov. pohľady, Knižná revue a i.).

</doc>
<doc id="135546" url="https://sk.wikipedia.org/wiki?curid=135546" title="František Valentin">
František Valentin

František Valentin (niekedy tiež F. Valentín) (* 5. február 1892, Hlohovec – † 27. január 1966, Bratislava) bol slovenský chemik a vysokoškolský pedagóg.
Životopis.
Po maturite na gymnáziu v Banskej Bystrici v roku 1911 študoval teológiu vo Viedni, po 1. svetovej vojne chémiu na ČVUT v Prahe. V roku 1925 získal titul Ing. Následne v rokoch 19351939 absolvoval pobyt na Institut de Biologie physico-chemique v Paríži. Medzi rokmi 19151920 krátko pôsobil ako kňaz a kaplán v Banskej Bystrici. Bol prvým slovenským univerzitným profesorom v odbore lekárska chémia. V rokoch 1940 až 1942 bol prvým dekanom Prírodovedeckej fakulty Slovenskej univerzity v Bratislave, kde prednášal organickú chémiu. Pôsobil aj ako rektor a prorektor SVŠT v Bratislave. Vo vedeckovýskumnej práci sa zameral na oblasť sacharidov a potravinársku chémiu. Objavil a pripravil viaceré nové organické zlúčeniny. Autor vysokoškolských učebných textov, štúdií a článkov v odborných časopisoch. Vyznamenaný bulharským Radom s hviezdou za občianske zásluhy a inými vyznamenaniami.

</doc>
<doc id="135547" url="https://sk.wikipedia.org/wiki?curid=135547" title="Ján Valentini (básnik)">
Ján Valentini (básnik)

Ján Valentini (Valentiny, Valentinyi; * 10. november 1756, Turčiansky Michal† 4. apríl 1812, Kláštor pod Znievom) bol slovenský rímskokatolícky kňaz, básnik, historik, prírodovedec.
Životopis.
Jeho otec Ján Valentini a matka Žofia Valentiniová. Roku 17761782 študoval filozofiu a teológiu na gymnáziu a v kňazskom seminári v Budíne, 1782 vysvätený za kňaza. Roku 1782 rímskokatolícky kaplán v Slovenskej Ľupči, 17831787 v Prievidzi, v Bojniciach, od 1787 správca fary, 1788 farár v Kláštore pod Znievom. Príslušník staršej generácie v bernolákovskom hnutí. Autor historickej latinskej klasicistickej príležitostnej poézie. Zaoberal sa aj balneológiou a fyzikou, špeciálne elektrostatikou, ktorú využíval ako liečiteľ. Od 1795 člen Slovenského učeného tovarišstva, ústredná osobnosť v jeho pobočnom stánku v Banskej Bystrici.

</doc>
<doc id="135548" url="https://sk.wikipedia.org/wiki?curid=135548" title="Fridrich Valentšík">
Fridrich Valentšík

Fridrich Valentšík (* 31. január 1916, Rajec, Slovensko† 20. jún 1966, Bougie, Alžírsko, pochovaný v Trenčíne) bol slovenský gynekológ.
Životopis.
Jeho otec bol Jozef Valentšík a matka Zuzana rod. Čiefová. V rokoch 19221926 absolvoval "Štvortriednu rímsko katolícku školu ľudovú" v Rajci. Študoval na Československom štátnom gymnáziu Andreja Sládkoviča v Banskej Bystrici (19261934) a počas rokov 19341940 medicínu na Lekárskej fakulte Univerzity Komenského v Bratislave, kde bol promovaný za „doktora všetkých vied lekárskych“.
V októbri 1940 nastupuje na vojenskú prezenčnú aj záložnú službu. Do 31. októbra 1943 pôsobí na Východnom fronte: Dnepropetrovsk, Kalinovka, Kyjev, Ľvov, Ovruč, Minsk.
Od 1. novembra 1943 do 4. februára 1950 pôsobil najskôr ako náhradný asistent neskôr ako asistent v Bratislave na Klinike ženskej a pôrodníckej Štátnej nemocnice Bratislava. Do 31. mája 1945 činný v "Štátnej náhradnej nemocnici" v Trenčianskych Tepliciach, odkiaľ bol kvôli likvidácii pracoviska v júni 1945 preložený do Bratislavy. Od 1. októbra do 31. decembra 1947 poverený zastupovaním riadenia "Nemocnice pre choroby ženské" v Košiciach (za MUDr. Ernesta Dlhoša). Od 7. júla 1948 do 31. júla 1948 zastupuje primára v "Štátnej nemocnici v Ružomberku".
V rámci distribúcie lekárov v Bratislavskom kraji preložený do Skalice ako prednosta novootvoreného gynekologicko-pôrodníckeho oddelenia v Štátnej okresnej nemocnici v Skalici, kde je činný od 1. augusta 1951 do 15. novembra 1953. Počas tohto obdobia zastupuje primárov na gynekologicko-pôrodnííckych pracoviskách mimo Skalice: Piešťany, Lúčky. Vedie tiež preškoľovacie kurzy pôrodných asistentiek a vychováva ošetrovateľský dorast.
16. novembra 1953 preložený na OÚNZ Trenčín, kde do 30. júna 1959 pracuje ako prednosta gynekologicko-pôrodníckeho oddelenia. Počas tohto obdobia poskytuje v závode Merina n.p. Trenčín ambulantné a preventívne služby a tiež je vymenovaný za „"stáleho prísažného znalca z odboru lekárstva pre gynekológiu a pôrodníctvo v okrese Trenčianskom"“. Od 1 júla 1959 do 31. mája 1965 pracuje na oddelení ako zástupca primára.
Od 1. júna 1965 v rámci misie zdravotníckej pomoci ČSSR rozvojovým krajinám vyslaný na 2 roky do Alžírska: Bou Saâda „"Hôpital civil de Bou-Saâda"“ a tiež „"Hôpital Étienne Sergent Bou Saâda"“. Zazmluvnená práca gynekológa, no pracuje aj ako všeobecný lekár. 1. júna 1966 preložený do „"Hôpital regional Bougie"“ ako gynekológ, ako „chef de service“ na gynekologicko-pôrodnícke oddelenie. Zomrel na infarkt myokardu počas vykonávania svojich funkcií (komplikácia ťažkého forceps), pričom bol sám ako gynekológ-pôrodník v Bougie v nepretržitej službe.
Zaoberal sa poruchami v odlupovaní placenty, publikoval práce o profúznom krvácaní z ovária pri myelotickej leukémii ovária. Vynikajúci psychoterapeut.

</doc>
<doc id="135550" url="https://sk.wikipedia.org/wiki?curid=135550" title="Viliam Valló">
Viliam Valló

Viliam Valló (Vilmos) (* 1851, Kremnica – † 27. jún 1922, Košice) bol pedagóg.
Životopis.
Študoval na gymnáziu v Banskej Bystrici. Stredoškolský profesor nem. a franc. jazyka. Autor niekoľkých učebníc z nem. a franc. jazyka. Vo svojej prednáškovej činnosti sa zameriaval na náboženskú tematiku.

</doc>
<doc id="135551" url="https://sk.wikipedia.org/wiki?curid=135551" title="Jozef Valo">
Jozef Valo

Jozef Valo (* 7. marec 1898, Vlčkovce – † 16. február 1978, Bratislava) bol funkcionár KSČ, robotník, verejný činiteľ a protifašistický bojovník.
Životopis.
Študoval na Medzinár. leninskej škole v Moskve. Sprvu pracoval ako robotník, účastník 1. svet. vojny. V roku 19331934 oblastný tajomník KSČ v Banskej Bystrici. Organizátor štrajkov a protifašistických manifestácií. Účastník protifašistického odboja a SNP, po vypuknutí SNP prišiel do Banskej Bystrice ako pracovník Sekretariátu ÚV KSČ (1944). Po oslobodení poverený hospodárskymi úlohami, aktívny počas politického puču vo februári 1948. Postupne predseda Ústrednej sociálnej poisťovne a Slovenského úradu dôchodkového zabezpečenia v Bratislave, poslanec, podpredseda NZ a člen Predsedníctva FZ, člen SNR..

</doc>
<doc id="135553" url="https://sk.wikipedia.org/wiki?curid=135553" title="Ján Vančo">
Ján Vančo

Ján Vančo (Wančo) (* asi 1891, Banská Bystrica-Kremnička - † 19. december 1944, Slovensko) bol obchodník, ktorý poskytoval pomoc SNP.
Životopis.
Obchodník s miešaným tovarom v Banskej Bystrici. Podporoval SNP po stránke finančnej i materiálnej, obeť fašistického teroru. Zaistený Sicherheitsdienst v Banskej Bystrici (6. novembra 1944), väznený. Popravený v masovom hrobe v Banskej Bystrici - Kremničke. Spoločne s manželkou a 2 synmi boli prevezení na evanjelický cintorín v Banskej Bystrici.

</doc>
<doc id="135554" url="https://sk.wikipedia.org/wiki?curid=135554" title="Miloš Vančo">
Miloš Vančo

JUDr. Miloš Vančo (* 4. september 1884, Turčiansky Svätý Martin - † 22. január 1970, Bratislava) bol slovenský právnik, politik, kultúrny pracovník. Pôvodným povolaním bol advokát. Venoval sa taktiež novinárskej činnosti a aktívny bol aj v národnokultúrnom živote. Bol členom Slovenskej národnej strany, neskôr HSĽS-SSNJ. Spočiatku bol poslancom, od decembra 1938 do marca 1939 pôsobil ako minister pravosúdia (spravodlivosti) autonómneho Slovenska. Po vzniku Slovenského štátu pôsobil ako poslanec Snemu Slovenskej republiky. Po druhej svetovej vojne bol za svoju činnosť v období Slovenského štátu odsúdený na štyri roky väzenia.
Životopis.
Narodil sa v Turčianskom Svätom Martine (v súčasnosti už Martin) v rodine kováča Pavla Vanča a jeho manželky Márie rodenej Koželubovej. Vo svojom rodisku navštevoval meštiansku školu, v období rokov 1898 až 1905 študoval na gymnáziu v Banskej Bystrici, Prešove a Šoproni. Následne študoval právo v meste Kluž na Právnickej fakulte Klužskej kráľovskej maďarskej univerzity Františka Jozefa (). Tu sa stal členom študentského spolku Salaš a súčasne sa začal venovať novinárskej činnosti, predovšetkým v rámci časopisu Prúdy. Už v roku 1910 sa stal členom Slovenskej národnej strany. V roku 1913 kandidoval za túto stranu v stoličných voľbách, no neúspešne. Za svoju politickú činnosť však bol od počiatku uhorskými úradmi perzekvovaný. V roku 1911 získal titul doktor práv (JUDr.). V tomto roku sa stal kandidátom advokácie vo Zvolene a Turčianskom Svätom Martine. V roku 1914 sa stal advokátom, pričom kanceláciu si otvoril vo svojom rodnom meste.
V roku 1918 sa stal členom Slovenskej národnej rady. V roku 1919 začal pôsobiť v Kníhtlačiarskom účastinnom spolku. Zároveň sa začal angažovať v slovenskej evanjelickej cirkvi, kde sa stal seniorátnym dozorcom vo Vrútkach. Bol tiež členom prípravného výboru pri obnove Matice slovenskej, následne pôsobil ako jej právny zástupca. V roku 1920 začal spolu s manželkou Elzou pôsobiť v spolku Živena. V tomto roku založil zastúpenie Advokátskej komory v Turčianskom Svätom Martine. V období rokov 1923 až 1927 pôsobil ako tajomník tejto komory. V období rokov 1927 až 1934 bol predsedom Advokátskej komory. V ďalšom období sa podieľal na celom rade rôznych národnokultúrnych aktivít. Skoro 30 rokov bol členom Slovenského spevokolu. V roku 1927 sa vrátil aj k redaktorskej činnosti, keď začal pôsobiť v Národných novinách. V 30. rokoch 20. storočia sa stal presbyterom
evanjelickej cirkvi v Turčianskom Svätom Martine. Dokonca napísal aj publikáciu venovanú náboženstvu s názvom "Poznámky k prekladu Novej zmluvy".
Ako člen SNS presadzoval spoluprácu s HSĽS. Sympatizoval s autonomistickými snahami. Verejne vystupoval proti krídlu SNS, ktoré presadzovalo skôr spoluprácu vo vnútri Česko-Slovenska. Podieľal sa spolu s inými členmi SNS a HSĽS na príprave rezolúcie zo 16. októbra 1932 vo Zvolene, ktorá podporovala autonómiu Slovenska a vyzývala na boj proti náboženskej neznášanlivosti. Ako člen autonomistického krídla SNS, ktoré postupne získalo v strane prevahu sa stal súčasťou spoločnej kandidátky HSĽS a SNS a v roku 1935 sa stal poslancom Krajinského zastupiteľstva Slovenskej krajiny. Následne bol taktiež poslancom Národného zhromaždenia ČSR. V rokoch 1937 až 1938 pôsobil dokonca ako predseda SNS. Autonomistické krídlo SNS následne prešlo do Strany slovenskej národnej jednoty, ktorá sa v roku 1938 spojila s HSĽS, čím vznikla Hlinkova slovenská ľudová strana – Strana slovenskej národnej jednoty, v skratke HSĽS-SSNJ. 24. novembra 1938 dokonca došlo k zákazu SNS. Na konci roka 1938 bol zvolený do Snemu Slovenskej krajiny (ako jediný z bývalých členov SNS). 1. decembera 1938 bol vymenovaný za ministra pravosúdia autonómneho Slovenska, keď vystriedal Ferdinanda Ďurčanského. 9. marca 1939 ho v pozícii ministra pravosúdia vystriedal Jozef Sivák. Ministrom tak bol v 2. a 3. vláde Jozefa Tisa. Už o pár dní, konkrétne 14. marca 1939, bol vyhlásený nezávislý Slovenský štát. V tomto období pôsobil v Sneme Slovenskej republiky. V období rokov 1939 až 1945 pôsobil tiež ako podpredseda Advokátskej komory Slovenského štátu. Postupne však prestal sympatizovať s režimom. Predseda snemu Martin Sokol ho dokonca obvinil, že často zastáva názory podporujúce obnovu Česko-Slovenska. V roku 1943 chcel rezignovať na poslanecký mandát, čo mu však do januára 1945 nebolo umožnené. Počas Slovenského národného povstania sa dokonca zapojil do protifašistického odboja. Po druhej svetovej vojne však bol napriek účasti v odboji súdený pred retribučným súdom. Bol odsúdený na štyri roky odňatia slobody a konfiškáciu majetku. V tomto období mu taktiež zomrela manželka. Postupne prešiel väznicami v Ružomberku, Bratislave, Kežmarku a Leopoldove. Ako svedok svedčil v procese proti bývalému prezidentovi Slovenského štátu Jozefovi Tisovi. Aj po prepustení z väzenia čelil ďalšej perzekúcii, keď bol v roku 1952 poslaný na manuálnu prácu do mäsokombinátu. V 60. rokoch 20. storočia došlo k jeho rehabilitácii. Zomrel 22. januára 1970 v Bratislave.
Ústav pamäti národa eviduje osobu pod menom "Dr. Miloš Vančo" ako arizátora Stredoslovenskej banky so sídlom v Banskej Bystrici. V rámci Registračných protokolov agentúrnych a operatívnych zväzkov ŠtB eviduje Ústav pamäti národa jeden záznam pod údajmi "Miloš Vančo, nar. 04.09.1884". Pod registračným číslom 2201 sa nachádza osoba bez krycieho mena, ktorá je evidovaná v kategórii vecný operatívny zväzok. Vecný operatívny zväzok podľa Ústavu pamäti národa bol zavedený na spáchaný trestný čin, ak nebol zistený páchateľ. Slúžil k zhromažďovaniu dôkazov získaných neoficiálnou cestou jednotlivými zložkami ŠtB.

</doc>
<doc id="135555" url="https://sk.wikipedia.org/wiki?curid=135555" title="Andrej Vandlík">
Andrej Vandlík

Andrej Vandlík (* 22. január 1925, Bardejov – † 17. január 1985, Martin) bol slovenský herec, protifašistický bojovník.
Životopis.
Začínal ako kulisár, rekvizitár, tanečník i spevák v zájazdovom Slovenskom ľudovom divadle F. Devínskeho. Roku 1943 člen novovytvoreného Slovenského divadla v Prešove. Po vypuknutí SNP vstúpil do povstaleckej armády, s Andrejom Bagarom, Eugenom Medekom a inými spoluzakladateľ Frontového divadla. Externý spolupracovník Slobodného slov. vysielača v Banskej Bystrici. Po prechode SNP do hôr príslušník partizánskeho oddielu. Od roku 1945 predstaviteľ hereckej generácie, ktorá sa pričinila o profesionalizáciu slovenského mimobratislavského divadelníctva. Účinkoval aj rozhlase, vytvoril niekoľko desiatok postáv v televíznych filmoch a inscenáciách a sporadicky hral aj vo filmoch.

</doc>
<doc id="135556" url="https://sk.wikipedia.org/wiki?curid=135556" title="Vanek (staviteľ)">
Vanek (staviteľ)

Vanek (* Uhorsko) bol slovenský staviteľ pôsobiaci v Banskej Bystrici v prvej polovici 16. storočia.
Životopis.
Staviteľ v Banskej Bystrici (okolo 1530); pripisujú sa mu zaklenuté valené klemby s hrotitými lunetami hrubšieho profilu v neskorogotickom dvojpodlažnom dome č. 18 na Námestí v Banskej Bystrici.

</doc>
<doc id="135557" url="https://sk.wikipedia.org/wiki?curid=135557" title="Rudolf Vanko">
Rudolf Vanko

Rudolf Vanko (* 31. máj 1882, Banská Bystrica† 22. január 1959, Budapešť) bol slovenský hutnícky inžinier a banský konštruktér.
Jeho otec bol Samuel Vanko a matka Zuzana rod. Kusá.
Životopis.
Študoval na gymnáziu v Banskej Bystrici, 1900 maturoval na evanjelický lýceu v Banskej Štiavnici, 19001904 študoval hutníctvo na Baníckej a lesníckej akadémii v Banskej Štiavnici. Konštruktér banských strojov a zariadení vo firme "Karol Kachelmann a syn" vo Vyhniach, vo firme "Lipták a spoločník" v Pestszentlőrinci. Technický riaditeľ podniku na výrobu banských strojov a mechanických dopravných zariadení v Budapešti, vedúci kancelárie konštrukcie banských strojov, vedúci oddelenia v Ústave banskej projekcie v Budapešti. Publikoval odborné články v časopise "Banské a hutnícke listy" (Bányászati és Kohászti Lapok).

</doc>
<doc id="135558" url="https://sk.wikipedia.org/wiki?curid=135558" title="Samuel Samoslav Vanko">
Samuel Samoslav Vanko

Samuel Samoslav Vanko (* 26. január 1811, Banská Bystrica - † máj 1854, Viedeň) bol evanjelický kňaz, náboženský spisovateľ.
Životopis.
Do 1832 študoval v Banskej Štiavnici, 1833-1835 teológiu na evanjelický lýceu v Bratislave, 1836-1837 študoval na teologickej fakulte vo Viedni. V roku 1832-1833 učiteľ na evanjelický škole v Banskej Bystrici, 1835-1836 a 1837 vychovávateľ v Zárečí, 1838 v rodine baróna Prónaia v Romhány, neskôr administrátor farnosti a učiteľ v Szarvasi, od roku 1846 evanjelický farár v Szemlaku. Člen Čes.-slovanskej spoločnosti na lýceu v Bratislave, spolupracovník spolku Tatrín pre Békesskú stolici. Autor Kázní.

</doc>
<doc id="135559" url="https://sk.wikipedia.org/wiki?curid=135559" title="Tomáš Varga">
Tomáš Varga

Tomáš Varga (* 8. december 1784, Zemianske Kostoľany – † 20. apríl 1850, Beňuš) bol slovenský rímskokatolícky kňaz a básnik.
Životopis.
Pochádzal zo schudobnelej zemianskej rodiny. Študoval v Kecskeméte, filozofiu v Szegede, katolícku teológiu v Trnave, od roku 1906 v Banskej Bystrici, v roku 1809 vysvätený za kňaza. Najprv pôsobil ako prebendant katedrálneho kostola v Banskej Bystrici, neskôr kaplán na viacerých miestach Uhorska, 18121815 v Slovenskej Ľupči, 18191850 farár v Beňuši. Literárne činný, venoval sa básnickej tvorbe, z ktorej je známa najmä rozsiahla básnická skladba "Jubilácia svätého Petra" a báseň venovaná k meninám banskobystrického kanonika T. Červeňa (1842).

</doc>
<doc id="135560" url="https://sk.wikipedia.org/wiki?curid=135560" title="Ján Vansa">
Ján Vansa

Ján Vansa (pseudonymy: Miloslavín, Mlvin) (* 21. jún 1846, Rimavská Píla – † 22. jún 1922, Banská Bystrica) bol slovenský evanjelický kňaz, učiteľ, náboženský spisovateľ, publicista, osvetový činovník.
Jeho otec bol Juraj Vansa, matka Katarína, rod. Ujháziová a manželka Terézia Vansová, rod. Medvecká.
Životopis.
Pochádzal z učiteľskej rodiny. Základné vzdelanie získal v Rimavskej Píle. Študoval na gymnáziu v Rimavskej Sobote, v Levoči (18621867), teológiu v Prešove (1867) a v Lipsku (18701871). Pôsobil ako učiteľ v Plavnici, farár v Lomničke (18751882) a Rimavskej Píle (18821911). Od roku 1911 žil na odpočinku v Banskej Bystrici, po roku 1918 krátko pôsobil ako stredoškolský profesor na dievčenskom reálnom gymnáziu v Banskej Bystrici. V rokoch 19191922 pomáhal manželke Terézii Vansovej s administráciou a redigovaním časopisu "Slovenská žena". Publikoval 32 kázní v zbierke "Svědectví víry" I. a II., ako aj v homiletickom časopise "Evanjelický kazateľ". Bol ľudovýchovne činný, v časopise "Orol" uverejňoval pravidelné praktické rady pre včelárov (od 1889), bol zakladateľom potravných a úverových spolkov. Zaoberal sa aj pomológiou. Bol ochotníckym hercom slovenského divadla v Tisovci, šíriteľom slovenských kníh a časopisov a členom spolku Detvan v Prahe.

</doc>
<doc id="135561" url="https://sk.wikipedia.org/wiki?curid=135561" title="František Váray">
František Váray

František Váray (* Slovensko) bol pedagóg, zbormajster.
Životopis.
Učiteľ a zbormajster Banskobystrického hudobného spolku (1857 – 1862).

</doc>
<doc id="135562" url="https://sk.wikipedia.org/wiki?curid=135562" title="Ľudovít Varga">
Ľudovít Varga

Ľudovít Varga známy tiež pod pseudonymom 27 (* 27. január 1917, Merašice – † 7. apríl 1945, Mauthausen) bol slovenský maliar, účastník SNP.
Životopis.
Študoval na reálnom gymnáziu v Nitre, na učiteľskom ústave v Modre (19321936), na Odd. kreslenia a maľovania SVŠT v Bratislave (19381932). Počas štúdií začal pracovať v odboji, od 1942 asistent na SVŠT v Bratislave. Od 20. augusta 1944 spravodajca na veliteľstve pozemného vojska Hlavného velenia povstaleckej armády v Banskej Bystrici. Počas SNP navrhoval povstalecké plagáty, spolupracoval na príprave 4-korunovej čs. známky k 1. výročiu Povstania (návrh sa nezachoval). Roku 1945 zatknutý, po väznení v Bratislave transportovaný do Mauthausenu. V jeho diele je zastúpená krajinomaľba, portrét a figurálne kompozície, v poslednom tvorivom období bola pre neho charakteristická kresba tušom. Autor expresívnych, farebne osobitných figurálnych kompozícií, vyjadrujúcich hrôzy vojny.

</doc>
<doc id="135563" url="https://sk.wikipedia.org/wiki?curid=135563" title="Michal Varga">
Michal Varga

Michal Varga (* Slovensko) bol pedagóg.
Životopis.
Rodák zo Zadunajska. Profesor (1880) a rektor evanjelický gymnázia v Banskej Bystrici (1886-1916). Člen, zapisovateľ evanjelický [Zvolenského] seniorátu, člen súdnej stolice, revízor a neskôr predseda účtovnej komisie. Dlhoročný referent Banského evanjelický 
cirkevného obvodu v Banskej Bystrici.

</doc>
<doc id="135564" url="https://sk.wikipedia.org/wiki?curid=135564" title="Branislav Vargic">
Branislav Vargic

Branislav Vargic (* 1. júl 1939, Hriňová – † 1. august 2017, Banská Bystrica) bol slovenský zbormajster, dramaturg a korepetítor.
Životopis.
Absolvoval štúdium na vysokej škole pedagogickej a 1973 štúdium zborového dirigovania (J. Haluzický) na VŠMU v Bratislave, roku 1978 získal titul PhDr. na Pedagogickej fakulte Univerzity Komenského. V roku 19581975 učiteľ na stredných školách v Žiline a Leviciach, 19701975 na ĽŠU v Leviciach; od 1975 korepetítor a zbormajster opery Divadla Jozefa Gregora Tajovského v Banskej Bystrici. Pred vstupom do divadelného angažmánu pôsobil aj ako dirigent speváckych zborov. V DJGT spolupracoval ako korepetítor pri príprave všetkých operných inscenácií, v operách naštudoval zborové operné party. Pravidelne publikoval príspevky o problematike zborového spevu, hudobnej a estetickej výchovy. Od 1982 umelecký vedúci Rob. speváckeho zboru Mier vo Zvolene.

</doc>
<doc id="135565" url="https://sk.wikipedia.org/wiki?curid=135565" title="Jarmila Vašicová">
Jarmila Vašicová

Jarmila Vašicová (rod. Hoffmannová) (* 31. august 1935, Piešťany - † 24. máj 1996, Banská Bystrica) bola operná speváčka (soprán).
Životopis.
V roku 1950-1953 študovala balet a 1955-1960 spev na Št. konzervatóriu v Bratislave. Počas štúdia bola dva roky sólistkou Lúčnice, 1960-1970 spevohry Novej scény. Od roku 1970 sólistka Opery DJGT. Na scéne opery banskobystrického divadla sa ako sólistka zaradila k protagonistom súboru a spievala mnohé náročné subretovo-lyrické, lyrické a melodramatické sopránové úlohy v operách najrôznejšieho štýlového zamerania a osobitne v operách slov. autorov - premiérová kreácia Hanky v Hájnikovej žene (1974, 1977), Gréty v opere Majster Pavol (1980), k ďalším patrí Donna Elvíra (Don Gionanni (1971), Musseta (Bohéma, 1971, 1987); Marka (Krútňava, 1972); Micaela (Carmen, 1976); Nella (Gianni Schicchi, 1983); Nedda (Komedianti, 1984) a i. Okrem postáv v spevohernom repertoári niekoko postáv stvárnila aj v Čs. televízii, účinkovala v tel. filme Oko za oko (1966), tel. muzikáloch aj v tel. hud.-zábavných programoch, v rozhlase v nahrávkach operiet, operetných a operných árií a prierezov. Zaslúžila umelkyňa (1989).

</doc>
<doc id="135566" url="https://sk.wikipedia.org/wiki?curid=135566" title="Ján Vávra (vysokoškolský pedagóg)">
Ján Vávra (vysokoškolský pedagóg)

Prof. Ing.Ján Vávra (* 10. marec 1900, Jasenová – † 11. december 1969, Bratislava) bol elektrotechnický inžinier a univerzitný profesor.
Životopis.
Študoval na evanjelickom nižšom gymnáziu v Banskej Bystrici, kde sa stal členom tajného slovenského spolku „Mor ho“. Po jeho prezradení bol roku 1913 vylúčený zo školy. Štúdium dokončil v Nyíregyháze, kde roku 1918 maturoval, elektrotechnické inžiniertsvo ukončil na ČVUT v Prahe; Ing. Zaslúžil sa o rozvoj elektrárenstva a elektrtechnického priemyslu na Slovensku. Zakladateľ a organizátor odboru elektrotechnického inžinierstva na SVŠT v Bratislave, kde vybudoval a bol v rokoch 1951 - 1960 prvým vedúcim Katedry elektroenergetiky. Autor vysokoškolských učebných textov, odborných príručiek, článkov o jadrovej energetike a o slov. elektrotechnickej terminológii v 19. stor. Nositeľ viacerých vyznamenaní.

</doc>
<doc id="135568" url="https://sk.wikipedia.org/wiki?curid=135568" title="Jozef Vavro">
Jozef Vavro

Jozef Vavro (* 30. november 1914, Dolná Súča – † 30. máj 1977, Prešov) bol slovenský rezbár a jezuita.
Životopis.
Ako umelecký rezbár s pátrom Michalom Potockým a s bratom Zozulákom boli poverení pripraviť jezuistkú rezidenciu v Banskej Bystrici na prijatie Teologického inštitútu (1941). Autor veršov v časopise Posol Božského srdca Ježišovho. Politicky prenasledovaný (1950).

</doc>
<doc id="135569" url="https://sk.wikipedia.org/wiki?curid=135569" title="Vojtěch Večeřa">
Vojtěch Večeřa

Vojtěch Večeřa (* 22. marec 1891, Panská Lhota† 16. február 1978, Zvolen) bol slovenský stavebný inžinier a dopravný projektant.
Jeho otec bol Jan Večeřa a matka Marie rod. Krechlerová.
Životopis.
Od roku 1908 študoval stavebné inžinierstvo na ČVUT v Prahe, 1921 Ing. Zakladateľ projekčnej kancelárie pre stavby železníc a ciest v Prahe, 19241948 majiteľ tejže kancelárie vo Zvolene. Zameral sa na tvorbu projektov dopravných stavieb, jeho kancelária vypravovala vyše 1 200 projektov, o. i. projekt cesty Banská BystricaUľanka. Zaoberal sa štúdiami trás ciest a železníc ZvolenBanská Bystrica, Slovenská ĽupčaRužomberok. Po 2. svetovej vojne sa zúčastnil na rekonštrukcii zničených cestných a železničných mostov. Iniciátor založenia národného akčného výboru pre výstavbu hlavného mesta na strednom Slovensku zo zástupcov miest Žilina, Zvolen, Martin, Banská Bystrica. Vypracoval návrh na turistický chodník hrebeňom Kremnických vrchov, Veľkej Fatry a Nízkych Tatier. Zaujímal sa aj o ľudové umenie, o. i. o výšivkárstvo; venoval sa i harmonizácii ľudových piesní.

</doc>
<doc id="135570" url="https://sk.wikipedia.org/wiki?curid=135570" title="Karol Vecker">
Karol Vecker

Karol Vecker bol lekár (* 1796 † ?). 
Študoval na univerzite vo Viedni, praktický lekár. Autor dizertačného spisu o hepatitíde (1822).

</doc>
<doc id="135571" url="https://sk.wikipedia.org/wiki?curid=135571" title="Ján Veigel">
Ján Veigel

Ján Veigel (Veigelius) (* Slovensko - † 1746) bol pedagóg.
Životopis.
Rektor evanjelický gymnázia v Banskej Bystrici (1736-1746).

</doc>
<doc id="135572" url="https://sk.wikipedia.org/wiki?curid=135572" title="Samuel Velebný">
Samuel Velebný

Samuel Velebný (* 9. november 1918, Pukanec – † 11. október 1991, Košice) bol evanjelický kňaz, prenasledovaný socialistickým režimom, súdený a následne aj uväznený na 21 mesiacov vo Valdiciach.
Životopis.
Samuel Velebný pochádzal z rodiny miestneho klobučníka ako najmladšie z troch detí. Najprv navštevoval meštiansku školu v rodisku, neskôr študoval na evanjelickom gymnáziu v Prešove (do roku 1939). Citlivé vnímanie života ho priviedlo k rozhodnutiu zasvätiť svoj život službe ľuďom, ktorí zápasili s ťažkými, neraz existenčnými problémami. Preto si po strednej škole zvolil štúdium evanjelickej teológie v Bratislave, kde pôsobil do roku 1943.
Po ukončení školy sa nakrátko stal ev. kaplánom v Brezne a do roku 1947 pôsobil ako kaplán pri seniorovi Bakossovi. Tu ho zastihlo Slovenské národné povstanie a s ním spojené smutné osudy mnohých rodín, ktorým sa snažil pomôcť rôznym spôsobom. Riskantné bolo najmä krstenie Židov, aby sa zachránili pred transportom do koncentračného tábora. Ako farár pomáhal uväzneným v tej dobe, ale aj ľuďom v čase povstania, aby mohli prežiť. Popri tom sa venoval mládeži, ktorú si získaval svojou srdečnosťou a otvorenosťou. V novembri 1947 bol ustanovený za farára do gemerskej obce Sirk. Tu získal prvé negatívne skúsenosti so Štátnou bezpečnosťou, ktorá ho zaistila preto, lebo v kázni vyjadril vďaku za oslobodenie obce Bohu a nie sovietskej armáde. 14.1.1949 ho zaistili orgány VB, držali vo väzbe v Revúcej, ale na súde v Rimavskej Sobote bol 29.1. spod obžaloby oslobodený a prepustený na slobodu.V máji 1949 ho ale odviedli do Tábora nútených prác v Novákoch. Táto záležitosť súvisí so zaistením orgánmi VB v januári 1949; na službách Božích sa poďakoval Pánu Bohu za dar slobody, a nepoďakoval sa za oslobodenie Sovietskej armáde.
Táto okolnosť bola dôvodom pre odchod zo Sirka v roku 1949 do ďalšej gemerskej obce Vlachovo, kde bol riadne zvoleným farárom od 3.11.1949.Vo Vlachove pocítil Samuel Velebný obmedzujúce pôsobenie štátnych orgánov voči cirkvi, pretože nastalo obdobie intenzívneho presadzovania ateistickej ideológie vládnucej komunistickej strany (KSČ), ktorej cieľom bolo vychovať pokrokovo zmýšľajúceho človeka, nezaťaženého minulosťou. Problémy  s ideologickým režimom sa ešte viac stupňovali vzhľadom na vzniknutú skupinu KVAP. Skupinu KVAP tvorili štyria farári z Gemera, a to Bedrich Kasanický z Dobšinej, Samuel Velebný z Vlachova, Ján Antal z Betliara a Ján Paulov z Gemerskej Polomy. Títo farári sa najprv stretávali v kruhu  svojich rodín, ale postupne sa ich stretnutia zmenili aj na miesta teologického a duchovného rastu. Po dohode sa rozhodli vypracovať spoločný súbor kázní. Časom však VB ich stretnutia vyhodnotila ako protištátne. Členovia skupiny KVAP boli obviňovaní z rôznych činov, ktoré mali ohroziť socialistický režim.
Nakoniec boli títo štyria farári obžalovaní a zatknutí. Keďže sa počas vypočúvania pod nátlakom priznali, začali proti nim súdne spory v Košiciach, ktoré trvali od 16. až do 18.5.1962. Samuel Velebný bol odsúdený na 20 mesiacov odňatia slobody bezpodmienečne.Jemu a Jánovi Antalovi súd zároveň udelil zákaz vykonávať povolanie duchovného a akékoľvek náboženské funkcie na dobu 2 rokov. U všetkých obžalovaných prepadajú v prospech štátu všetky do úschovy vzaté písomnosti pri vyšetrovaní, kázne, knihy a pod.Neskôr v prípade Samuela Velebného, Jozefa B. Kasanického a Jána Antala konal Najvyšší súd v Prahe na základe odvolania krajského prokurátora 3.7.1962. Menovaní dostali prísnejšie a definitívne tresty. Samuel Velebný dostal tri roky odňatia slobody. Dĺžka zákazu vykonávať farársku činnosť ostala nezmenená. Odsúdení sa ocitli v známej väznici vo Valdiciach, kde komunistický režim do roku 1963 koncentroval politických väzňov odsúdených na princípe náboženskej diskriminácie.Samuel Velebný pri brúsení českého krištáľu a iných prácach prežil 21 mesiacov až do prepustenia.Relatívne nízka sadzba trestov v spojení s praxou odpustenia polovice trestov v prípade dobrého správania väzňa napomohli k tomu, že  obvinených prepustili skôr. U Samuela Velebného to bolo 17. septembra 1963.Podmienečné prepustenie z väzenia znamenalo, že Samuel Velebný tri roky nesmel vykonávať povolanie. Keď k tomu pripočítame dva roky zákazu činnosti, ktoré potvrdil aj najvyšší súd v Prahe, bolo to päť rokov.
Po návrate z väzenia sa Samuel Velebný zamestnal ako stavebný robotník v podniku Stavoindustria, ktorý budoval prevádzky chemického závodu v neďalekej Hnúšti. No „primerane rozsudku“ sa opäť zapojil aj do práce v cirkevnom zbore Klenovec, čo mohlo byť chápané ako nedodržanie podmienky.  Účinkoval totiž  ako kantor na stredtýždňových službách Božích, nazývaných aj večierne. Koncom decembra 1966 dostal Samuel Velebný štátny súhlas na výkon farárskeho povolania a GBÚ mu ponúkol miesto vo Vyšnej Kamenici s nástupom od januára 1967.Aj naďalej po prepustení za pánom farárom Velebným občas prichádzal agent ŠtB.Súdne procesy s farármi sa už však nekonali. V máji 1968 požiadal Najvyšší súd v Prahe o rehabilitáciu. Keď sa jej nedočkal, písal žiadosť na Krajský súd v Košiciach. Aj ten ju však zamietol. Svoju aktívnu službu ukončil Samuel Velebný poslednú novembrovú nedeľu  roku 1987 a rozlúčil sa s Vyšnou Kamenicou po 21 rokoch pôsobenia. Posledné roky života strávil Samuel Velebný s rodinou v Košiciach.V roku 1990 dostal Samuel Velebný oficiálne poďakovanie z rúk evanjelického biskupa pána Uhorskaia zato, že statočne trpel pre Pána Boha a Jeho cirkev. Samuel Velebný zomrel 11.10.1991, necelý mesiac pred dovŕšením 73.roku života.
Literatúra.
Spod Tatier, 26. október 2011, str.18
str.44

</doc>
<doc id="135573" url="https://sk.wikipedia.org/wiki?curid=135573" title="Štefan Velgos">
Štefan Velgos

Štefan Velgos (* 20. august 1887, Bardejov – † 20. marec 1959, Banská Bystrica) bol verejný činiteľ, notár a úradník.
Jeho matka Mária Velgosová 
Životopis.
Študoval na gymnáziu v Prešove, 19061907 absolvoval notársky náukobeh v Prešove. Notár, župný úradník, úradník štátnej správy na viacerých miestach Slovenska. Od roku 1940 príslušník občianskeho protifašistického hnutia, pomáhal pri útekoch českých vlastencov a rasovo prenasledovaných občanov do Maďarska, 1944 zatknutý gestapom za účasť na príprave SNP. Významne prispel k repatriácii slovenského obyvateľstva z Maďarska a k reslovakizácii južného Slovenska. Poslanec SNR.

</doc>
<doc id="135574" url="https://sk.wikipedia.org/wiki?curid=135574" title="Juraj Velič">
Juraj Velič

Juraj Velič (Velics) (* 28. apríl 1847, Banská Belá – † 1919, Lom nad Rimavicou) bol remeselník.
Život.
Štúdiá na gymnáziu v Banskej Štiavnici prerušil, vyučil sa za medovnikára a voskára. Po návrate z vandrovky po Rakúsku a Nemecku si v Banskej Štiavnici zariadil dielňu a kúpil dom na Hlavnej ulici. V roku 1913 sa z manželkou presťahoval do Lomu nad Rimavicou, kde sa venoval gazdovstvu a ovocinárstvu.
Dielo.
Výrobca medovníkov, cukrárskych výrobkov, dekoratívnych predmetov z vosku, votívnych plastík, sviečok a faklí. Medovníkové formy i sadrové voskárske formy si zhotovoval aj sám podľa st. predlôh.

</doc>
<doc id="135575" url="https://sk.wikipedia.org/wiki?curid=135575" title="Jan Petr Velkoborský">
Jan Petr Velkoborský

Jan Petr Velkoborský (* 11. júl 1934, Banská Bystrica – † 30. november 2012) bol prekladateľ.
Životopis.
Študoval češtinu a históriu na Filozofickej fak. KU v Prahe, absolvoval roku 1959. Od roku 1965 redaktor nakladateľstva Albatros a externý lektor fínskej literatúry na Filozofickej fak. KU v Prahe. Prekladal a komentoval klas. a modernú fínsku prózu a poéziu (A. Kivi, P. Haavikko, V. Huovinen a i.). Spoloprekladateľ slov. výberu z eposu "Kalevala" (1986).

</doc>
<doc id="135576" url="https://sk.wikipedia.org/wiki?curid=135576" title="Július Verčík">
Július Verčík

Július Verčík (Vercsik) (* 12. apríl 1894, Žilina† 8. jún 1981, Žilina) bol slovenský komunistický politik, redaktor a publicista. Pseudonym: Vl. Tatran, Vl. Horský, Rodoľub, Zelenay, Kamenský, Grigorievič, Bronevik.
Životopis.
Študoval na reálnom gymnáziu v Žiline. Potom pôsobil ako zámočnícky učeň vo Viedni a v Žiline, kde navštevoval učňovskú školu. Pracoval ako strojný zámočník na viacerých miestach Slovenska. V prvej svetovej vojne bojoval na ruskom a srbskom fronte. Od roku 1917 člen predlitavskej sociálnej demokracie. Bol organizátor odborového hnutia kovorobotníkov. V rokoch 19191921 člen a politický pracovník Československej sociálne demokratickej strany, tajomník Zväzu kovorobotníkov Slovenska a Podkarpatskej Rusi vo Zvolene a v Banskej Bystrici. V rámci sociálnej demokracie bol predstaviteľom ľavice. Bol jeden z organizátorov zjazdu marxistickej ľavice v Ľubochni a Ružomberku v januári 1921, ktorým sa zavŕšil proces tvorenia komunistickej strany na Slovensku. V rokoch 19211930 popredný organizátor a funkcionár komunistického hnutia na Slovensku. V rokoch 19241925 a 19281929 člen politbyra KSČ. Bol tiež tlačovým tajomníkom ÚV KSČ pre Slovensko. V rokoch 19251929 poslanec Národného zhromaždenia za KSČ. Pôsobil ako redaktor komunistickej tlače ako "Pravda chudoby", "Hlas ľudu", "Spartakus", "Proletárka". V tomto období sa stal jeho spolupracovníkom Klement Gottwald. Po čase sa s Gottwaldom rozišiel a V roku 1930 opustil aj KSČ. Roku 1933 sa vrátil k sociálnej demokracii. Po vyhlásení autonómie Slovenska v roku 1938 vstúpil do HSĽS. V 50. rokoch bol krivo obvinený a odsúdený a väznený.
Bol autorom viacerých brožúr o obecných voľbách, mestských a dozorných radách, družstevnej mládeži. Písal aj príležitostné básne a články o pobyte v Rusku. Prekladal z nemčiny, ruštiny, češtiny, preložil Komunistický manifest. Vyšli o ňom tri bibliografické diela.

</doc>
<doc id="135577" url="https://sk.wikipedia.org/wiki?curid=135577" title="Jozef Verner">
Jozef Verner

Jozef Verner (Werner; od 1844 Verney) (* 16. november 1785, Banská Bystrica† ?) bol slovenský vysokoškolský pedagóg a filozof.
Životopis.
Základnú školu navštevoval pravdepodobne v Banskej Bystrici, klerik banskobystrickej diecézy, študoval teológiu a filozofiu, 1812 doktor filozofie. Vychovávateľ v rodine grófa L. Gyulaya, od 1810 profesor teroretickej a praktickej filozofie na akadémii v Győri, 1834-1849 v Pešti. Autor filozofických spisov, v ktorých sa zameral na výklad psychológie, logiky, metafyziky a etiky. Tlačou vydal príhovor pri príležitosti výročia založenia univerzity v Pešti. Tabulárny sudca Győrskej, Tolnayskej, Esztergomskej a Zvolenskej stolice. Člen mineralogickej spoločnosti v Jene.

</doc>
<doc id="135578" url="https://sk.wikipedia.org/wiki?curid=135578" title="Ivan Vesel">
Ivan Vesel

Ivan Vesel (* 5. december 1901, Zvolen – † 4. február 1964, Bratislava) bol slovenský právnik, protifašistický bojovník, účastník SNP.
Životopis.
V rokoch 19111918 navštevoval gymnázium v Banskej Bystrici, študoval právo na univerzite v Prahe, JUDr. Sudca v Banskej Bystrici (19301933), potom v Modrom Kameni, Novej Bani, Námestove a v Bratislave, po 1945 prezidiálny šéf najvyššieho súdu Povereníctva spravodlivosti v Bratislave. Od 1939 účastník ilegálneho protifašistického hnutia. Po vypuknutí SNP pracovník propagačného oddelenia Veliteľstva 1. čs. armády na Slovensku, organizoval činnosť Povereníctva pravosúdia, gen. prokurátor v Banskej Bystrici. Po ústupe SNP do hôr príslušník partizánskej skupiny Kaličenko 1. čs. partizánskej brigády J.V. Stalina. Bol pochovaný v Banskej Bystrici.

</doc>
<doc id="135579" url="https://sk.wikipedia.org/wiki?curid=135579" title="Ján Vesel (1899)">
Ján Vesel (1899)

Ján Vesel (* 10. august 1899, Banská Bystrica - Kráľová – † 5. marec 1971, Banská Bystrica) bol slovenský včelár a kultúrny pracovník. 
Životopis.
Zamestnanec ČSAD v Banskej Bystrici, včelársky odborník, člen rôznych kultúrnych spolkov v Banskej Bystrici. 7. februára 1926 sa ako spoluzakladateľ podieľal na vytvorení Spolku včelárov v Banskej Bystrici-Radvani, spoločne s Bohumilom Dlouhým a s Augustínom Mydlom. Pochovaný v Radvani.

</doc>
<doc id="135580" url="https://sk.wikipedia.org/wiki?curid=135580" title="Milan Vesel">
Milan Vesel

Milan Vesel (* 23. máj 1903, Zvolen – † 5. marec 1984, Zvolen) vojenský veliteľ, generál in memoriam, protifašistický bojovník a účastník SNP.
Životopis.
V roku 1913-1921 študoval na gymnáziu v Banskej Bystrici, 1921-1923 na Vojenskej akadémii v Hraniciach na Morave, 1943 absolvoval kurz veliteľov divíznej dopravy v Hannoveri, 1946-1947 kurz veliteľov vojskových telies na Vysokej šk. vojenskej v Prahe. Od 1921 vojak, od 1923 dôstojník česko-slovenskej resp. slovenskej armády z povolania. Príslušník a veliteľ útvarov viacerých delostreleckých plukov vo Zvolene, v Brezne, a i. V roku 1939 účastník ťaženia proti Poľsku. Počas Prvej Slovenskej republiky zostal naďalej verný Česko-Slovensku a vstúpil do protifašistického hnutia, spoluorganizátor ozbrojeného povstania, 29. augusta 1944 s bratom Mirkom Veselom inicioval obsadenie budovy Veliteľstva pozemného vojska v Banskej Bystrici. Spoluautor Proklamácie vojenského rev. vedenia a Proklamácie predsedníctva UNV. Počas SNP príslušník 1. čs. armády na Slovensku, v apríli až júli 1945 posádkový veliteľ v Banskej Bystrici. Po ústupe Povstania do hôr príslušník part. skupiny N.V. Volkova, od marca 1945 príslušník 1. čs. armádneho zboru v ZSSR, s ktorým sa zúčastnil na oslobodzovaní Slovenska. V totalitnom režime politicky prenasledovaný, odsúdený a väznený. V roku 1955 omilostený, 1956 právne a občiansky rehabilitovaný. Nositeľ vysokých vojenských vyznamenaní, 25. august 1994 in memoriam udelená hodnosť generálmajor. Bol pochovaný v Banskej Bystrici.

</doc>
<doc id="135581" url="https://sk.wikipedia.org/wiki?curid=135581" title="Miloš Vesel">
Miloš Vesel

Miloš Vesel (* 29. január 1909, Zvolen† 22. jún 1989, Ružomberok) bol slovenský generál in memoriam, protifašistický bojovník, účastník SNP.
Životopis.
Absolvoval gymnázium v Banskej Bystrici (1929). Študoval na vojenskej škole v Košiciach, na Vojenskej akadémii v Hraniciach, na Vojenskej aplikačnej škole delostrelectva v Olomouci, absolvoval vojenské kurzy v Míloviciach, v Plaveckom Podhradí, Vysokú vojenskú školu v Prahe. Od 1929 vojak v Nitre, od 1932 dôstojník československej a neskôr slovenskej armády z povolania. Pôsobil ako vojenský veliteľ vo viacerých delostreleckých útvaroch v Brezne, v Banskej Štiavnici a i. Od júla 1944 veliteľ posádky v Ružomberku. Bol protifašisticky zmýšľajúci, ako dôstojník slovenskej armády spolupracoval s odbojom, orientoval sa na londýnske centrum. Spoluorganizátor a účastník SNP. Do povstania sa zapojil ako veliteľ vojenskej posádky v Ružomberku. Počas obsadzovania Ružomberka partizánmi došlo popravám nemeckých vojakov a civilistov partizánmi. Z Ružomberka ustúpil resp. utiekol pred slabou nemeckou jednotkou, obranu musel konsolidovať pplk. Černek. Veliteľ obranného úseku Biely Potok 6. taktickej skupiny 1. čs. armády na Slovensku. Neskôr po prechode povstania do hôr pôsobil ako zástupca veliteľa a súčasne veliteľ 1. práporu 2. čs. paradesantnej brigády. Po spojení s Červenou armádou bol od februára veliteľom delostrelectva 4. čs. samostatnej brigády. Po oslobodení z politických dôvodov predčasne prepustený z armády. Rehabilitovaný bol v roku 1964. Nositeľ vysokých vojenských vyznamenaní, 10. december 1991 in memoriam udelená hodnosť generálmajor a Rad M. R. Štefánika III. tr.

</doc>
<doc id="135582" url="https://sk.wikipedia.org/wiki?curid=135582" title="Mirko Vesel">
Mirko Vesel

Mirko Vesel (* 23. máj 1903, Zvolen – † 6. jún 1976, Weil der Stadt) generál, vojenský veliteľ, protifašistický bojovník, organizátor a účastník SNP. Bol iniciátor a hlavný aktér dobytia budovy Veliteľstva pozemného vojska, ktoré prebehlo 29. augusta 1944 v Banskej Bystrici.
Životopis.
Študoval na gymnáziu v Banskej Bystrici (19131921), na Vojenskej akadémii v Hraniciach na Morave, na Vojenskej aplikačnej škole delostrelectva v Olomouci, neskôr absolvoval niekoľko vojenských kurzov. Od roku 1923 dôstojník československej a neskôr slovenskej armády, príslušník delostreleckého pluku vo funkcii veliteľa, prednosta 4. odd. štábu 1. divízie, dôstojník na doplnkovej správe MNO v Bratislave. 
Bol účastník ilegálneho protifašistického hnutia, spolupracovník občianskych odbojových skupín. Stúpenec čs. exilovej vlády, organizoval informačné služby britskej rozviedky pre československý zahraničný odboj. Spoluorganizátor a účastník SNP, 29. augusta 1944 bol s bratom Milanom iniciátor a aktér obsadenia budovy Veliteľstva pozemného vojska v Banskej Bystrici. Tiež bol signatár Proklamácie s slovenským vojakom a Proklamácie k slovenskému národu, ktorými bolo vyhlásené povstanie. Počas neho bol prednosta politickej správy Veliteľstva 1. čs. armády na Slovensku, v októbri-novembri 1944 zástupca 1. čs. armády na Slovensku v delegácii povstaleckej SNR na rokovaniach s exilovou vládou v Londýne a účastník delegácie na rokovaniach v Moskve. 
Po roku 1945 sa zúčastnil na budovaní novej čs. armády a 19. februára 1947 bol vymenovaný do hodnosti brigádny generál. V roku 1950 bol zbavený vojenskej hodnosti, ktorá mu bola v roku 1991 vrátená "in memoriam". Mestský národný výbor v Banskej Bystrici mu udelil 21. augusta 1990 čestné občianstvo in memoriam. Pochovaný je v Banskej Bystrici.
Externé odkazy.
 

</doc>
<doc id="135583" url="https://sk.wikipedia.org/wiki?curid=135583" title="František Vešeléni">
František Vešeléni

František Vešeléni (iné tvary mena pozri nižšie; * približne 1605 – † 27. marec 1667, Slovenská Ľupča) bol palatín, vojenský kapitán Horného Uhorska a župan viacerých uhorských žúp. Stál na čele protihabsburského sprisahania, ktoré bolo podľa neho aj pomenované ako Vešeléniho sprisahanie.
Mená.
Súčasný slovenský spisovný tvar mena tejto osoby je František Vešeléni, resp. pre obdobie od roku 1644 aj: (gróf) František Vešeléni z Hadadu. 
Starším slovenským pravopisom (povoleným podľa PSP do roku 1991) sa priezvisko písalo (popri tvare Vešeléni) rôznymi spôsobmi, a to: "Vešeleni", "Wesselényi", "Wešelényi", "Wešeléni", "Wešelini", "Wešelíni", "Wešelín", "Vešelíni", "Vešelíňi", "Vešelini", "Vešelény", "Vešelényi", "Vesselényi", "Vesselenyi", "Veselényi", (?)"Wescheléni".
Prvé meno sa niekedy uvádza (a v minulosti uvádzalo) v tvare Fraňo (miesto František), t. j. Fraňo Vešeléni, Fraňo Wesselényi a pod..
V maďarčine sa meno tejto osoby v súčasnosti píše v tvare "Wesselényi Ferenc", staršie sa písalo v tvare "Ves(s)elényi Ferencz" [alebo "Ferentz"]. 
Historické (najčastejšie latinské či maďarské) pravopisy priezviska tejto osoby boli najmä: "Wesselini", "Wesseleni", "Wesseleny", "Weszeleni", "Vesseleni", "Vesseleny", "Vesselini", "Veselyni", "Veszeleny", vo všetkých prípadoch od roku 1644 prípadne s dodatkom "de Hadad" (teda z Hadadu).
Životopis.
Pochádzal z významného uhorského protestantského šľachtického rodu Vešeléniovcov, ktorý pochádzal z Novohradskej župy. Jeho otcom bol Štefan Vešeléni, kráľovský radca a župan Solnockej župy, matka Katarína, rodená Deršfiová ("Derssfy").
František sa narodil v roku 1605 (alebo v roku 1606 či 1607), miesto a presný dátum narodenia nie sú známe. Niektoré zdroje uvádzajú ako miesto narodenia Banskú Bystricu. Študoval na jezuitskom kolégiu v Trnave, kde konvertoval na katolícku vieru. Jeho brat Mikuláš sa dokonca stal členom jezuitskej rehole.
Františkovou prvou manželkou bola Žofia Bosniaková ("Bosnyák"), z tohoto manželstva mal dvoch synov: Adama (* 1630† 1656) a Ladislava (* 1633). Druhou manželkou bola známa "Muránska Venuša" Mária Séčiová ("Széchy") (* 1610† 18. 07. 1679 Kőszeg).
Už v mladom veku sa zúčastnil viacerých bitiek, po boku poľského kráľa Vladislava IV. bojoval na čele menšej uhorskej jednotky proti ruským a tatárskym vojskám. Slúžil v protitureckom vojsku baróna Tomáša Bosniaka z Veľkého Bielu a Šurian, svojho svokra. V roku 1644 sa stal jeho nástupcom vo funkcii kapitána Fiľakovského hradu. Za bojové zásluhy mu Ferdinand III. 23.4.1646 v Linci udelil so synmi Adamom a Ladislavom grófsky titul a 22.9.1646 získali donáciou hradné panstvo Muráň. Donácie, výhodné sobáše a dobré hospodárenie z neho urobili jedného z najbohatších mužov Uhorska. Ako hornouhorský kapitán velil jednotkám na neobsadených územiach, gemerský a Pešť–Piliš–šoltský župan (1660). V roku 1647 bol menovaný do funkcie hlavného kapitána Horného Uhorska. V tejto úlohe bojoval so švédskymi vojskami a neskôr s Jurajom Rákocim. Majetky si František postupne rozširoval aj v Trenčianskej, Boršodskej, Oravskej a Peštianskej stolici. Vrcholom bola funkcia palatína (15.1.1655). V roku 1662 bol v mene španielskeho kráľa Filipa IV. vyznamenaný Rádom zlatého rúna. Tichá opozícia proti Leopoldovi I. a nesúhlas s taktikou oslobodzovania Uhorska, vyvrcholili tzv. Vešeléniho sprisahaním. Od popravy ho ušetrilo náhle úmrtie v kúpeľoch v Štubnianskych Tepliciach. 
Erb rodu.
V modrom štíte aj v klenote drží korunovaný morský vlk v labe tri červené ruže. Prikrývadlá sú strieborno-modré po oboch stranách. Takouto oválnou pečaťou pečatil aj Štefan vo Zvolene (1626). V leme je kruhopis: STEPHANVS. WESSELENI. DE. HADAD. Františkova okrúhla štítová pečať je zhodná (1656), v leme je kruhopis: COMES. FRANCISCUS. VESSELENI. DE. HADAD. PER. IN. MURAN. REG. HUNGARIAE.PALATINUS. Vnútorný kruhopis: IVDEX. CUMAN. Františkova pečať z roku 1657 je obsahovo zhodná. Barón František v roku 1752 v Hadade pečatil obsahovo zhodnou oválnou pečaťou s kruhopisom L. B: FRANCISCVS. VESSELENY. DE. HADAD.

</doc>
<doc id="135584" url="https://sk.wikipedia.org/wiki?curid=135584" title="Mikuláš Vešeléni">
Mikuláš Vešeléni

Mikuláš Vešeléni - Wesselényi de Hadad (starším slovenským pravopisom Wesselényi, historickým pravopisom aj Wesselini; ) (* 14. február Trenčianske Teplice† 4. február 1666, Banská Bystrica) bol rímskokatolícky duchovný, jezuita a pedagóg.
Životopis.
Pochádzal z významného uhorského protestantského šľachtického rodu Vešeléniovcov, ktorý pochádzal z Novohradskej župy. Jeho otcom bol barón Štefan Vešeléni z Hadadu, kráľovský radca a župan Solnockej župy, matka Katarína, rodená Deršfi ("Derssfy").
Jeho brat František Vešeléni bol významným uhorským vojvodom a politikom.
Od roku 1626 bol členom jezuitskej rehole, doktor filozofie. Vyučoval filozofiu, teológiu a fyziku na univerzite v Trnave. Bol rektorom bratislavského kolégia. Neskôr bol predstaveným Dómu sv. Alžbety v Košiciach. Bol členom predstavenstva jezuitskej školy v Trenčíne.
Je autorom viacerých filozofických dišpút.

</doc>
<doc id="135585" url="https://sk.wikipedia.org/wiki?curid=135585" title="Kornélia Veselová">
Kornélia Veselová

Kornélia Veselová, rod. "Barányová" (* 2. február 1866, Solčany† 26. február 1945, Slovensko) bola slovenská národnokultúrna pracovníčka. Je pochovaná v Banskej Bystrici.
Životopis.
Národná a kultúrna pracovníčka. Predsedníčka Živeny a Červeného kríža vo Zvolene. Iniciátorka založenia a členka družstva Lipa vo Zvolene. Predsedníčka, členka Živeny v Banskej Bystrici. Zakladajúca členka a funkcionárka obnoveného MO MS v Banskej Bystrici.

</doc>
<doc id="135586" url="https://sk.wikipedia.org/wiki?curid=135586" title="František Veselovský">
František Veselovský

František Veselovský (* 30. september 1845, Liptovská Lúžna – † 13. marec 1917, Trnava) bol slovenský advokát, politik a bankár.
Životopis.
Jeho otec bol František Veselovský a matka Barbora rod. Cibuľová. Študoval na gymnáziu v Banskej Bystrici, žiak Martina Čulena, právo absolvoval v Bratislave, JUDr. Pôsobil ako advokát v Trnave (od 70 rokov 19. storočia), od 1897 zakladateľ a správca Trnavskej a vidieckej ľudovej banky, právny poradca a funkcionár Spolku sv. Vojtecha. Od začiatku 20. storočia člen Slovenskej národnej strany, jej poslanec v uhorskom sneme (19011905). Aktívny národný pracovník počas štúdií člen spolku "Naprej", v uhorskom parlamente bojoval za práva slovenského národa, mecén slovenských kultúrnych podujatí. Publikoval články o volebnej tematike.

</doc>
<doc id="135587" url="https://sk.wikipedia.org/wiki?curid=135587" title="Pavol Veselský">
Pavol Veselský

Pavol Veselský (* 5. marec 1849, Banská Bystrica - † 15. apríl 1933, Nădlac, Rumunsko) bol pedagóg a publicista.
Životopis.
Študoval na učiteľskom ústave v Soprone. Od 1865 pomocný učiteľ v Aszóde, učiteľ v Pitvaroši, po 1920 pôsobil v Nadlaku. Významný pedagóg, bojovník za nár. práva Slovákov na Dolnej zemi a proti maďarizácii, osvetový pracovník a publicista. V pedagogických príspevkoch sa venoval vyučovaciemu procesu, rodinnej výchove, povinnostiam učiteľa, odmeňovaním aktivity žiakov. V osvetových článkoch sa zameral na problematiky včelárstva a národopisu, autor učebníc dejepisu a národopisu. V ľudovýchovnej a osvetovej práci sa zameral na záhradníctvo a včelárstvo, založil v Pitvaroši dychovú kapelu a slov. spevokol, aktivizoval činnosť ochotníckeho divadla. Predplácal a rozširoval slov. knihy a časopisy. Bol poslancom rumun. snemu za Tótkomlós. Spolozakladateľ a prvý vzdelávateľ Sokola v Nadlaku. Vyznamenaný Radom Rumunskej koruny.

</doc>
<doc id="135588" url="https://sk.wikipedia.org/wiki?curid=135588" title="František Veselý (lekár)">
František Veselý (lekár)

František Veselý (* 9. október 1950, Trenčín - † 19. apríl 2000, Banská Bystrica) bol lekár-onkochirurg.
Životopis.
Študoval na Lekárskej fak. UK v Bratislave. Nastúpil do NsP KÚNZ v Banskej Bystrici (1. augusta 1978). Vedúci úseku onkochirurgie Chirurgickej kliniky Nemocnice s poliklinikou FDR v Banskej Bystrici (po → A. Pelikánovi). Autor monografie 
Operácia katarakty rohovkovým rezom (Bratislava roku 1998), autor a spoluautor štúdií a odborných článkov v lekárskych časopisoch.

</doc>
<doc id="135589" url="https://sk.wikipedia.org/wiki?curid=135589" title="Ľudovít Veselý">
Ľudovít Veselý

Ľudovít Veselý (* 28. september 1910, Budapešť – † 14. december 1944, Kováčová) bol slovenský rímskokatolícky kňaz, protifašistický bojovník, účastník SNP.
Životopis.
Študoval teológiu v seminári v Banskej Bystrici (19291932), 1932 vysvätený za kňaza. Počas štúdia v Banskej Bystrici tajomník Literárnej školy banskobystrických klerikov. V roku 19331936 rokuk. kňaz, 19361940 dôstojník duchovnej služby čs. resp. slov. armády z povolania, 19401944 administrátor fary vo Zvolenskej Slatine. Odporca fašistického režimu na Slovensku, pre pokus o útek do zahraničia, po prezradení zatknutý, prepustený z armády. V civilnej duchovnej správe podporoval protifašistický odboj, zapojil sa do SNP ako spravodajský dôstojník 1. čs. armády na Slovensku. Po potlačení Povstania do hôr opäť zapojený do ilegálneho odboja, ukrýval sa v seminári v Banskej Bystrici, 12. decembra 1944 nem. bezpečnostnými orgánmi zatknutý, odsúdený na trest smrti a popravený. 

</doc>
<doc id="135590" url="https://sk.wikipedia.org/wiki?curid=135590" title="Vladimír Vestenický">
Vladimír Vestenický

Vladimír Vestenický (* 14. december 1919, Brusno – † 20. február 1979, Bratislava) bol slovenský maliar.
Životopis.
Narodil sa v rodine krajčíra Jozefa Vestenický (* 1894 † 1960) a jeho manželky Anny rod. Rizoniovej (* 1900 † 1982). Základnú školu navštevoval a 1931-38 študoval na gymnáziu v Prievidzi, 19411943 na Odd. kreslenia a maľovania na SVŠT v Bratislave. Absolvoval študijné pobyty v Madride (1943-1944) a v Paríži (1945). V Paríži žil s prestávkami až do roku 1947. Roku 1948 sa stal starostom Prievidze. Roku 1950 obvinený z velezrady a väznený v Ilave a Leopoldove. Od roku 1952 žil v Bratislave. Umelecké začiatky nachádzal v sociálne cítiacich prácach. V povojnovom období hlavnou témou jeho diel sa stalo SNP a budovateľské námety, ale aj mestské veduty a krajiny. Maľoval aj portréty a autoportréty. Maľoval pre významné spoločenské inštitúcie v Bratislave, v Prahe v Banskej Bystrici a i. V Banskej Bystrici aj vystavoval (1979). Jeho diela sú v Slovenskej národnej galérii (SNG) v Bratislave, Galérii mesta Bratislava (GMB), Stredoslovenskej galérii v Banskej Bystrici, a v Krajskej galérii v Nitre. Roku 1972 zaslúžilí umelec.

</doc>
<doc id="135591" url="https://sk.wikipedia.org/wiki?curid=135591" title="Ján Jozef Veterl">
Ján Jozef Veterl

Ján Jozef Veterl (Vetterl) (* Slovensko) bol kníhtlačiar.
Životopis.
Majiteľ tlačiarne v Banskej Bystrici, ktorú kúpil od Zuzany Štefániovej. Podnik sa mu nepodarilo vyviesť z finančných ťažkostí, preto ho 1830 predal Filipovi Macholdovi. Počas krátkeho pôsobenia vytlačil len niekoľko drobných tlačí, medzi nimi vlastné príležitostné verše (1830) venované banskobystrickému biskupovi Jozefovi Belánskemu.

</doc>
<doc id="135592" url="https://sk.wikipedia.org/wiki?curid=135592" title="Milota Vetráková">
Milota Vetráková

Milota Vetráková (* 8. marec 1950, Málinec) je vysokoškolská pedagogička a ekonómka.
Životopis.
Vysokú školu ekonomickú v Bratislave, špecializácia Ekonomika a riadenie vnútorného obchodu ukončila v roku 1974. Vedecko- pedagogickú hodnosť kandidát ekonomických vied získala v roku 1982, 1987 bola menovaná doc., 2002 bola inaugurovaná za prof. Pre profesionálnu kariéru sú významné jej študijné pobyty a kurzy v zahraničí, najmä na University of West a Manchester Metropolitan v Anglicku, Fachhochshule Kempten a Freundenstadt v Nemecku, University of South Carolina v USA, vzdelávací program priemyselnej politiky v Japonsku. V roku 19741975 stredoškolská profesorka na gymnáziu v Považskej Bystrici, od 1974 – doteraz členka Katedry cestovného ruchu a spoloč. stravovania Ekonomickej fak. UMB v Banskej Bystrici, 19901993 prodekanka pre pedagogickú činnosť, 19941999 dekanka Ekonomickej fak. UMB v Banskej Bystrici, 20002002 prodekanka pre pedagogickú činnosť Ekonomickej fak. UMB v Banskej Bystrici, od 2003 dekanka Ekonomickej fak. UMB v Banskej Bystrici. Svoju odbornosť v pedagogickej činnosti orientuje na riadenie ľudských zdrojov, personálny manažment, manažérsku komunikáciu. Pod jej vedením v roku 1999 získala Ekonomické fak. medzinárodný certifikát systému kvality podľa normy ISO 9001 ako prvá na Slovensku, po certifikačnom audite v 2003 bol fakulte udelený certifikát podľa noriem ISO 9001:2000 a Ekonomická fak UMB v Banskej Bystrici získala medzinárodné akreditácie v študijných programoch na dvoch katedrách. Je členkou vo vedeckých radách na fakultách univerzít doma aj v zahraničí. Výsledky pedagogickej a vedeckovýskumnej činnosti publikovala v učebných textoch, v monografii, v odborných knižných publikáciách, vedeckých a odborných prácach, recenziách a posudkoch knižných publikácií. Na publikované práce je 121 citácií doma a v zahraničí. Svoje odborné vedomosti úspešne prezentovala na 25 konferenciách doma i zahraničí.

</doc>
<doc id="135593" url="https://sk.wikipedia.org/wiki?curid=135593" title="Ondrej Viazanica">
Ondrej Viazanica

Ondrej Viazanica (* 15. august 1920, Banská Bystrica-Kremnička - † 23. júl 1985, Banská Bystrica) bol slovenský obchodník, športovec-lyžiar, športový funkcionár.
Životopis.
Vyučil sa za obchodníka a pracoval v predajni Šport-Šeb2k v Banskej Bystrici. Organizátor príprav a účastník SNP vo Vysokoškolskom strážnom odd. Zaradený do kancelárie náčelníka štábu na Veliteľstvo pozemného vojska v Banskej Bystrici (1943), účastník bojových akcií počas SNP. Po ústupe Povstania do hôr zajatý v Hiadeľskom sedle, väznený v Banskej Bystrici, pri oslobodzovaní Banskej Bystrici-Radvane ranený (25. marca 1945), odvtedy invalid. Pretekár-lyžiar za KSTL Banská Bystrica (40. roky 20. stor.), počas vojenskej prezenčnej služby za OAP Bratislava (na memoriáli pplk. E. Budinského 3. februára 1944 získal 1. miesto v behu na 18 km so streľbou). Po oslobodení predavač a vedúci predajne Šport v Banskej Bystrici (od 1. mája 1949-máj 1985). Poslanec MsNV v Banskej Bystrici (1954-1960). jeden zo zakladateľov TJ Banská Bystrica-Radvaň. Pôsobil v TJ Istra Smrečina Banská Bystrica.

</doc>
<doc id="135594" url="https://sk.wikipedia.org/wiki?curid=135594" title="Jozef Vido">
Jozef Vido

Jozef Vido (* 1909, Banská Bystrica - † 1997, Slovensko) bol pedagóg.
Životopis.
Učiteľ na Vyššej pedagogickej škole v Banskej Bystrici. Stredoškolský profesor chémie a botaniky na Strednej všeobecnovzdelávacej škole (neskôr gymnázium) v Banskej Bystrici.

</doc>
<doc id="135595" url="https://sk.wikipedia.org/wiki?curid=135595" title="Branislav Viest">
Branislav Viest

Branislav Viest (* 18. november 1894, Myjava – † 25. február 1952, Lučenec) bol obchodník, verejný činiteľ, protifašistický bojovník.
Životopis.
Po skončení základnej školskej dochádzky sa vyučil za obchodníka v Rimavskej Sobote. Majiteľ veľkoobchodnej firmy v Lučenci a v Lovinobani. Od 1920 politicky pracoval v Slovenskej národnej a roľníckej strane. Národný pracovník, spoluzakladateľ, majiteľ a vydavateľ, redaktor Národného týždenníka v rokoch 19281939. Počas Prvej Slovenskej republiky účastník ilegálneho protifašistického odboja, zúčastnil sa príprav SNP, 20. októbra 1943 bola v jeho byte porada reprezentantov občianskeho odboja, ktorá ho poverila nadviazaním spojenia s predstaviteľmi odboja v Banskej Bystrici, neskôr vykonával funkciu spojky medzi odbojovým hnutím v Novohrade a Banskou Bystricou. Po roku 1945 organizátor DS v Lučenci, 1948 z politických príčin prenasledovaný. Prispieval úvodníkmi a článkami o národnostných problémoch, aktuálnych otázkach Lučenca a Novohradu. Člen Slovenskej národnej rady. Činný funkcionár Novohradského evanjelického seniorátu.

</doc>
<doc id="135596" url="https://sk.wikipedia.org/wiki?curid=135596" title="Ivan Viest">
Ivan Viest

Ivan Viest (* 23. október 1882, Revúca – † 13. apríl 1963, Bratislava) bol slovenský železničný inžinier a protifašistický bojovník.
Životopis.
Študoval na gymnáziu v Kežmarku, 19001904 na polytechnike v Budapešti. Hospodársky a odborný pracovník železničnej dopravy na Slovensku. Pracoval v službách Ministerstva železníc v Prahe a v Bratislave. Konštruktér viacerých sérií parných rušňov. Účastník protifašistického odboja, počas SNP poverený riadeným železničnej dopravy na povstaleckom území. Pracovník Povereníctva pre železnice v Banskej Bystrici, zodpovedný najmä za stavbu obrnených vlakov a zabezpečovanie železničných spojení medzi jednotlivými povstaleckými oblasťami. Spolutvorca slov. železničnej terminológie v podobe technických viacjazyčných a náučných slovníkov, elektrotechnických a strojárskych prekladových slovníkov. Publikoval v novinách a časopisoch. Prekladal z maďarčiny a ruštiny.

</doc>
<doc id="135597" url="https://sk.wikipedia.org/wiki?curid=135597" title="Karol Ladislav Viest">
Karol Ladislav Viest

Karol Ladislav Viest (* 27. jún 1885, Myjava - † 11. september 1947, Hlboké) bol evanjelický kňaz, kultúrno-osvetový pracovník, národný pracovník.
Jeho otec bol Karol Viest (* 18. júl 1844 - † 30. január 1903) a matka Eleonóra rod. Rosiarová.
Životopis.
Študoval na gymnáziu v Banskej Bystrici, Rimavskej Sobote, potom v Meztúre a v Sarvaši, 1906 maturoval. V roku 1906-1910 poslucháč teológie na evanjelickej teologickej akadémii v Bratislave, 1910 ordinovaný za kňaza. Kaplán v Hlbokom, farár v Častkove, od 1923 natrvalo v Hlbokom. Počas prvej ČSR sa politicky aktivizoval v Republikánskej strane poľnohospodárskeho a maloroľníckeho ľudu. Upodozrievaný z ilegálnej odbojovej činnosti, politicky prenasledovaný a väznený. Spracoval dejiny evanjelickej cirkvi v Hlbokom, doplnené o životopis Jozefa Miloslava Hurbana (práca zostala v rukopise). Zakladateľ a predseda Samovzdelávacieho spolku, Potravného spolku a Spolku J. M. Hurbana. Roku 19341947 pokladník nitrianskeho seniorátu.

</doc>
<doc id="135598" url="https://sk.wikipedia.org/wiki?curid=135598" title="Květoslava Viestová">
Květoslava Viestová

Květoslava Viestová, rod. Burešová (krstné meno zapisované aj ako Kvetoslava, krycie meno "Flóra", od novembra 1943 "Kaviár"; * 6. november 1899, Černovír - † 14. december 1987, Bratislava) bola československá protifašistická bojovníčka, povolaním domáca a predtým (do roku 1919) pracovníčka cukrovaru. Bola jednou z popredných organizátoriek domáceho občianskeho protifašistického odboja na Slovensku, spoluzakladateľkou a vedúcou osobnosťou odbojovej skupiny Flóra.
Mladosť a medzivojnové obdobie.
Narodila sa v moravskej obci Černovír (od roku 1919 súčasť mesta Olomouc) v rodine železničiara Jana Bureša a jeho manželky Amálie, rod. Müllerovej (* 1878 – † ?), dcéry chválkovického roľníka Františka Müllera. Mala dve sestry a brata.
Po absolvovaní štúdia na gymnáziu v Holešove a vo Frýdku-Místku pracovala do roku 1919 v cukrovare v Sokolniciach. Vydala sa za stavebného inžiniera Dušana Viesta, s ktorým mala synov Bořivoja (* 1921) a Dušana (* 1923). Od roku 1920 bola ženou v domácnosti – v Martine (1921 – 1922, 1936 – 1939), Komárne (1922 – 1923) a v Bratislave (1923 – 1936, 1939 – 1944), keďže jej manžel pôsobil ako poľnohospodársko-technický odborník na rôznych funkciách v štátnej správe prvej a druhej ČSR, ako aj Slovenského štátu.
Protifašistický odboj.
Viestová už od roku 1939 pomáhala rasovo prenasledovaným a česko-slovenským vlastencom pri ilegálnom prechode hraníc, finančne i materiálne pomáhala väzneným antifašistom a ich rodinám a spolupracovala s odbojovými skupinami na Slovensku i v českých krajinách. V roku 1940 spolu s manželom založila odbojovú skupinu Flóra, ktorá bola po odhalení skupiny Demec, od polovice roku 1941 do polovice roku 1943 najvýznamnejšou, najväčšou a najaktívnejšou skupinou občianskeho protifašistického odboja na Slovensku, orientujúc sa na Dočasné štátne zriadenie v Londýne s cieľom obnovy predmníchovskej ČSR. Viestová zabezpečovala spravodajskú službu pre potrebu londýnskeho exilu, nadväzujúc priame spojenie s Londýnom prostredníctvom Rudolfa Fraštackého.
Viestová patrila k signatárom Memoranda Flóry (10. február 1943), určeného priamo Edvardovi Benešovi, ktoré sa hlásilo k Benešovej, čechoslovakistickej koncepcii obnovy predmníchovskej ČSR. Viestová sa snažila, lež neúspešne, zjednotiť domáci odboj na platforme Flóry. Pre rozdielnosť názorov na zloženie povojnového ústredného národného výboru nedošlo ani k dohode s Vavrom Šrobárom na osobnom rokovaní 6. júna 1944 v Martine. Z popudu ilegálnej Komunistickej strany Slovenska s Flórou prestali spolupracovať odbojové skupiny zastúpené a napojené na Slovenskú národnú radu, čím sa skupina Flóra ešte pred vypuknutím Slovenského národného povstania (SNP) rozpadla a jej členovia sa zapojili do odbojovej činnosti v iných skupinách. V auguste 1944 bola rodina Viestovcov varovaná pred zatknutím a odišla na Popradské pleso, odkiaľ sa po vypuknutí SNP presunula do Banskej Bystrice, kde sa podieľala na povstaní. Po potlačení povstania žila v ilegalite v Ľubietovej.
Počas komunistického režimu.
30. mája 1948 sa Viestovci (Dušan, Květoslava, ich synovia Dušan a Bořivoj s manželkou Miroslavou) pokúsili ilegálne prekročiť štátnu hranicu v Petržalke, pričom boli zaistení. V roku 1950 boli odsúdení na väzenie a konfiškáciu majetku – Viestova na dva a Dušan Viest na tri roky väzenia. Po uplynutí trestu žila v domácnosti v Šamoríne (1952 – 1965), kde jej manžel od roku 1953 pracoval ako palier vo vodnom družstve. V roku 1965 boli obaja rehabilitovaná a následne žili v Bratislave.

</doc>
<doc id="135599" url="https://sk.wikipedia.org/wiki?curid=135599" title="Rudolf Viktorin">
Rudolf Viktorin

Rudolf Viktorin (* 13. júl 1898, Tešice - † 3. jún 1986, Bratislava) bol československý dôstojník a protifašistický bojovník.
Životopis.
Študoval na reálnom gymnáziu v Hodoníne, na lesníckej škole v Písku. V roku 1917-1918 vojak rah.-uh. armády, potom úradník na rôznych miestach, 1945-1950 dôstojník ZNB. Po rozbití republiky organizátor ilegálneho protifašistického hnutia na severozápadnom Slovensku udržiaval kontakty so skupinou Flóra, signatár jej Memoranda (1943). Spolupracovník partizánskych skupín, ilegálnej SNR. Člen povstaleckého ÚV KSS a Vojenského ústredia SNR v Banskej Bystrici. Účastník zjednocovacieho zjazdu KSS a sociálnej demokracie v Banskej Bystrici (17. september 1944). Bezpečnostný veliteľ v Banskej Bystrici (máj 1945)). 
V povojnových rokoch sa zúčastnil na budovaní novej Verejnej a Štátnej bezpečnosti na Slovensku. Politicky prenasledovaný, väznený, 1963 rehabilitovaný.

</doc>
<doc id="135600" url="https://sk.wikipedia.org/wiki?curid=135600" title="Stanislav Vilhelmovič">
Stanislav Vilhelmovič

Stanislav Vilhelmovič (Stanko) (* asi Považská Bystrica) bol kupec, podnikateľ.
Životopis.
Okolo 1441 si kúpil dom na námestí v Kremnici a stal sa kremnickým mešťanom. Prostredníctvom sobáša s vdovou Agnešou Bergovou, rod. Jungovou získal majetok ťažiarov Jungovcou v Banskej Bystrici (1469 majetok zdedil). Časť majetku banskobystrických Jungovcov mal v zálohu (pred 1456). Postupne sa stal v strednej Európe známym veľkoobchodníkom s drevom, ktoré ťažil v kráľovských lesoch v okolí Brezna. Spoluvlastník žilinského dedičného richtárstva.

</doc>
<doc id="135601" url="https://sk.wikipedia.org/wiki?curid=135601" title="František Vince">
František Vince

František Vince (* 27. október 1936, Nitra – † 18. marec 1979, Banská Bystrica) bol drevársky odborník a vysokoškolský pedagóg.
Životopis.
Študoval na SPŠ stavebnej v Nitre, na Drevárskej fak. VŠLD vo Zvolene. Stážista na drevárskej fak. vo Varšave a v Brašove, 1973 v Oslo. Technický pracovník v Žarnovici od 1963 na Drevárskej fak. VŠLD vo Zvolene, 19631965 výskumný pracovník, od 1965 vysokošk. ped., prednášal technológiu nábytku, drevených konštrukcií a stavieb. Vo vedeckom výskume sa zameral na typológiu a konštrukciu drevárskych výrobkov. Publikoval odborné štúdie a články.

</doc>
<doc id="135602" url="https://sk.wikipedia.org/wiki?curid=135602" title="Pavel Višňovský">
Pavel Višňovský

Pavel Višňovský (* 30. jún 1913, Banská Štiavnica – † 7. január 1994, Zvolen) bol geodet, vysokoškolský pedagóg.
Životopis.
Vysokoškolský profesor na VŠLD vo Zvolene, jej rektor. Pracovník (1936), neskôr vedúci Katastrálneho meračského úradu v Banskej Bystrici (1941-1945). Autor publikácií o využití geodézie v lesníctve a o leteckej fotogrametrii, spoluautor vysokoškolskej učebnice, početných vedeckých a odborných prác. Autor patentových vynálezov, autorských osvedčení. Nositeľ viacerých vyznamenaní.

</doc>
<doc id="135603" url="https://sk.wikipedia.org/wiki?curid=135603" title="Štefan Višňovský">
Štefan Višňovský

Štefan Višňovský (* 10. december 1909, Banská Štiavnica – † december 1944, Kováčová) bol slovenský strojný inžinier, elektrotechnik a protifašistický bojovník.
Jeho otec Daniel Višňovský, matka Matilda rod. Schwarzová, brat Pavel Višňovský.
Životopis.
Študoval na gymnáziu v Banskej Štiavnici, elektrotechnické a strojné inžinierstvo na ČVUT v Prahe. V roku 1936 absolvoval a dosiahol titul Ing.. Počas štúdia sa zúčastnil študijného pobytu v Lipsku. Pôsobil ako technický úradník štátnych železníc vo Zvolene, zaoberal sa otázkami elektrifikácii slovenských železníc a vypracoval návrh jej postupnej realizácie. Účastník protifašistického odboja, zapojil sa do príprav SNP v okolí Zvolena, počas neho člen SNR, od 1. september 1944 povereník pre dopravu a verejné práce. Po ústupe SNP do hôr sa ukrýval v oblasti Kališťa, neskôr v Banskej Bystrici. Koncom decembra bol zatknutý príslušníkmi Pohotovostných oddielov Hlinkovej gardy vo Zvolene, popravený bol pri Kováčovej. Na jeho počesť sa od 1947 organizuje vo Zvolene Memoriál v pästiarstve.

</doc>
<doc id="135604" url="https://sk.wikipedia.org/wiki?curid=135604" title="Ľudovít Višňovský">
Ľudovít Višňovský

Ľudovít Višňovský (* 15. júl 1939, Zombor) je slovenský vysokoškolský pedagóg.
Životopis.
Študoval na Strednej pedagogickej škole pre vzdelávanie učiteľov NŠ v Lučenci (1953-1957), absolvoval štúdium na Vysokej škole pedagogickej v Bratislave (1957-1961), 1969 PhDr., 1972 CSc., 1977 docent, 1986 bol vymenovaný za profesora. 
Od roku 1961 pôsobí na Pedagogickom inštitúte v Banskej Bystrici (v súčasnosti Pedagogická fakulta UMB v Banskej Bystrici) ako asistent, odborný asistent, docent a profesor na Katedre pedagogiky. Prednáša metodológiu pedagogiky, teóriu výchovy a teóriu rodinnej výchovy. Vo svojej publikačnej činnosti sa zameriava na problém teórie výchovy, pedagogickej metodológie, pedeutológie, teórie rodinnej výchovy a výchovy k manželstvu a rodičovstvu. Na PF UMB v Banskej Bystrici vykonával funkciu vedúceho katedry (1975-1980), prodekana (1980-1983 a 1996-1998), dekana (1983-1990). Od roku 1998 je opäť dekanom. Je členom Slovenskej pedagogickej spoločnosti pri SAV, Slovenskej spoločnosti pre plánované rodičovstvo a výchovu k rodičovstvu a členom Vedeckého kolégia pre pedagogiku a psychológiu. &lt;br&gt;
Je autorom a spoluautorom monografickej a učebnicovej literatúry, publikoval vedecké a odborné štúdie, vedecko-populárne články v časopisoch a zborníkoch doma aj v zahraničí.

</doc>
<doc id="135605" url="https://sk.wikipedia.org/wiki?curid=135605" title="Pavol Vitkai">
Pavol Vitkai

Pavol Vitkai (iné mená pozri nižšie; * 31. december 1779, Spišské Bystré (Kubachy)† 14. november 1842, Oravka) bol rímskokatolícky kňaz, čestný kanonik Spišskej diecézy, botanik a autor prvej botanickej zbierky zameranej na flóru Oravy, "Flora Arvensis" z roku 1822.
Životopis.
Jeho otec bol Martin Vitko a matka Anna rod. Majerková. Študoval v Kecskeméte, Banskej Bystrici, teológiu a filozofiu v seminári Bratislave a v Trnave. Bol rímskokatolícky kaplánom v Ružomberku a neskôr administrátor v Rabči. Od roku 1807 bol farárom v Bobrove a od roku 1815 v Zázrivej. Potom od roku 1828 zase v Zubrohlave a medzi rokmi 18301842 v Oravke. Ďalej pôsobil ako prísediaci súdnej stolice Oravskej stolice, dekan a čestný kanonik pre oravský dištrikt.
Pavol Vitkai botanizoval už ako kaplán v Ružomberka v okolí Ďumbiera, Choča, Boroch na Orave, Stohu, na Malom a Veľkom Rozsutci alebo na Babej hore či Pilsku. Výsledky floristického výskumu spísal v jeho práci "Flora Arvensis", ktorá je prvou súbornou botanickou štúdiou Oravy z 19. storočia. Zachoval sa iba rukopis. Uvádza v ňom 510 údajov o výskyte rastlín na Orave a čiastočne aj na Liptove. Niektoré údaje sa overili až po 100 rokoch, čo potvrdzuje jeho komplexné vedomosti v odbore. Rukopis sa neskôr dostal k Danielovi Szontaghovi a jeho synovi Mikulášovi Szontaghovi, ktorý zozbieral rukopisné údaje Pavla Vitakaia. Daniel Szontagha spolu so svojimi poznatkami ich publikoval v súbornej práci "Enumeratio plantarum phanerogamicarum et cryptogamicarum vascularium comitatus Arvensis in Hungaria" v roku 1863. Pavol Vitakai sa zoznámil s Ľudovítom Medzihradským, s ktorým uskutočnil niekoľko botanických vychádzok v okolí Starej Hory, Magury a ďalších. Okrajovo poznačil niektoré slovenské ľudové názvy rastlín.
V rodnom Spišskom Bystrom na jeho počesť 10. novembra 2012 usporiadali spomienkovú slávnosť spojenú s omšou a inštalovaním pamätnej tabule na stenu kaplnky pri miestnom Kostole svätého Michala.
"Flora Arvensis".
"Flora Arvensis" je rukopis na pergamenovom papieri z roku 1822. Skladá sa z dvoch častí, úvodná časť je momentálne stratená, druhá časť s enumeráciou rastlín sa v súčasnosti nachádza v Múzeu TANAPu v Tatranskej Lomnici. Rukopis predtým vlastnila rodina Szontaghovcov. Kópia rukopisu sa nachádza v Botanickom ústave SAV v Bratislave. Dielo bolo v roku 2012 vyhlásené za historický knižničný dokument.

</doc>
<doc id="135606" url="https://sk.wikipedia.org/wiki?curid=135606" title="Damjan Vizár">
Damjan Vizár

Damian Vizár (Vizy) (* 2. október 1912, Vrútky – † 17. december 1991, Banská Bystrica) bol lekár – fyziater a balneológ.
Jeho brat Jozef Vizár
Životopis.
Odborný lekár fyziatrie, balneológie a liečebnej rehabilitácie. Sekundárny lekár v Metskej nemocnici v Banskej Bystrici (19371939), okresný a župný lekár v Banskej Bystrici (19441945). Zdravotný referent a člen Revolučného ONV, zároveň vedúci lekár Masarykovej ligy proti tuberkulóze (19441948), obvodný lekár v Robotníckej poisťovni (19441952) a súkromný lekár v Banskej Bystrici; lekár inšpekcie práce na sociálnom referáte KNV v Banskej Bystrici (19501952). Zakladateľ a prvý primár fyziatricko-rehabilitačného odd. KÚNZ v Banskej Bystrici (19531976); primár odd. zdravotnej starostlivosti o telovýchovu a šport (19531966); zároveň podpredseda Slovenskej spoločnosti liečebnej rehabilitácie (1953), lekár Športového klubu Sokol v Banskej Bystrici (1953) a závodný lekár KÚNZ v Banskej Bystrici (19561960). Krajský inšpektor pre Stredné zdravotnícke školy na Odbore školstva KNV v Banskej Bystrici (19791983); samostatne pracujúci lekár NsP KÚNZ v Banskej Bystrici (19831984). Šéflekár čs. športovej výpravy na Svetovom festivale mládeže a študentstva v Moskve (1957) a okresných športových klubov. Činovník a funkcionár ČSČK, ČSZTV, člen MS, Demokratickej strany (19451946) a i. Počas SNP šéflekár Leteckého útvaru Tri Duby a Leteckej školy, organizátor Vojenskej školy zdravotníkov. Vedúci lekár, odborný dozor pri exhumácii obetí vojny v masových hroboch v okolí Banskej Bystrice (1945). Autor state "Lekár v Povstaní" a pri oslobodzovaní v knihe "Nezabúdame" (BB, roku 1949). Autor odborných článkov, prednášok, relácií v rozhlase a v televízii, v novinách a v časopisoch. Spoluautor knižných publikácií a zdravotníckych učebníc. Nositeľ viacerých štátnych vyznamenaní.

</doc>
<doc id="135607" url="https://sk.wikipedia.org/wiki?curid=135607" title="Jozef Vizár">
Jozef Vizár

Jozef Vizár (Vizy) (* 26. február 1909, Vrútky - † 18. november 1951, Banská Bystrica) bol lesný inžinier, športovec-oštepár.
Jeho brat Damjan Vizár 
Životopis.
Lesmajster v Čiernom Balogu, vedúci polesia vo Veľkých Uherciach, odborný pracovník Povereníctva poľnohospodárstva a lesného hospodárstva v Bratislave, riaditeľ lesného závodu na Starých Horách. Reprezentant Československa v hode oštepom, zakladateľ plavectva vo Vrútkach.

</doc>
<doc id="135609" url="https://sk.wikipedia.org/wiki?curid=135609" title="Otto Vízner">
Otto Vízner

Otto Vízner (* 6. jún 1920, Ľubietová† 11. február 1990, Ľubietová) bol slovenský evanjelický kňaz, prekladateľ.
Životopis.
Študoval na gymnáziu v Banskej Bystrici (do roku 1939), teológiu v Bratislave. Kaplán v Ľubietovej, Spišskej Novej Vsi, Necpaloch a v Prešove, profesor-katechéta na gymnáziu v Martine (od roku 1946). Politicky prenasledovaný, odsúdený vo vykonštruovanom procese proti skupine evanjelických kňazov. Po prepustení robotník vo Zvolene a Banskej Bystrici. Činný v obrodnom hnutí cirkvi (1968). Autor učebnice "Vierouka a mravouka" (1949), v rukopise ostala dizertačná práca "Božie ustanovenie života" (1953). Prekladateľ diela "Symbolické knihy" (preklad pripravený 1951, vyšiel až 1992), odborných článkov. Niekoľko statí publikoval v "Lutherische Rundschau".
Zomrel v Ľubietovej 11. februára 1990 vo veku 69 rokov na infarkt.

</doc>
<doc id="135610" url="https://sk.wikipedia.org/wiki?curid=135610" title="Jozef Vlachovič">
Jozef Vlachovič

PhDr. Jozef Vlachovič, CSc. (* 12. marec 1929, Trstín - † 18. január 1977, Bratislava) bol historik, múzejník.
Životopis.
Študoval na gymnáziu v Trnave, históriu a germanistiku na FF UK v Bratislave, 1967 PhDr. Stredoškolský učiteľ v Trebišove, 1953-1965 pracovník Hist. ústavu SAV, 1965-1977 riaditeľ SNM v Bratislave. Autor vyše 40 štúdií venovaných najmä 
histórii slov. baníctva a banského školstva v 16. až 19. stor. Venoval sa histórii baníctva a banských miest, osobitne histórii Banskej Bystrice a Banskej Štiavnice. Práce uverejňoval v domácich a zahraničných odborných periodikách, v rkp. ostala práca o dejinách bansko-štiavnickej akadémie. Prekldateľ a editor nem. pitoreskného románu Uhorský Simplicissimus. Organizátor slov. múzejníctva.

</doc>
<doc id="135611" url="https://sk.wikipedia.org/wiki?curid=135611" title="František Vlossák">
František Vlossák

František Vlossák (Vlošák) (* 22. október 1864, Bobrov – † 30. marec 1956, South Bethlehem) bol rímskokatolícky kňaz a krajanský činiteľ.
Životopis.
Študoval na gymnáziu v Trstenej, Oradei a v Levoči, teológiu v Banskej Bystrici a v Louvain (Belgicko), 1891 vysvätený za rokuk. kňaza. Roku 1891 odišiel do USA, kde pôsobil ako kaplán a administrátor na viacerých miestach, naposledy v South Bethlehem, potom dočasný kaplán vo viacerých kláštorocha v tábore kat. veteránov. Aktívny činiteľ v krajanskom hnutí v USA, zakladal slov. osady a spolky, spoluzakladateľ MS v Amerike, jej prvý účtovník, 1895 spoluzakladateľ Spolku slov. kňazov, 1906 spoluorganizoval prvý kat. slov. kongres, zaslúžil sa o vybudovanie kostola a školy.

</doc>
<doc id="135612" url="https://sk.wikipedia.org/wiki?curid=135612" title="Jozef Vodrážka">
Jozef Vodrážka

Jozef Vodrážka (* 25. február 1899, Banská Štiavnica – † 8. október 1987, Topoľčianky) bol notár, verejný činiteľ, ochranca prírody a február.
Životopis.
Maturoval na gymnáziu v Banskej Štiavnici, 1921 absolvoval náukobeh pre obvodných notárov v Banskej Bystrici. Pôsobil ako notár, verejný činiteľ, 19501960 vedúci plánovacieho odd. Riaditeľstva Št. lesov v Topolčiankach. Angažoval sa v miestnej kultúre, hlavný v amatérskom divadelníctve a v hasičstve. Pracoval ako ochranca prírody. Spoluautor monografie o Topolčianskach, článkami prispieval do Slov. denníka a časopisu Život. Zakladateľ úverového družstva. Nositeľ ocenení.

</doc>
<doc id="135613" url="https://sk.wikipedia.org/wiki?curid=135613" title="Ondřej Vogeltanz">
Ondřej Vogeltanz

Ondřej Vogeltanz (* 20. august 1932, Banská Bystrica) je český scenárista a dramaturg.
Životopis.
Študoval na Filmovej akadémii múzických umení v Prahe, absolvoval roku 1956.&lt;br&gt;
V roku 1956-1958 pracoval v redakcii zábavných programov Čs. televízie Praha. Z politických dôvodov prepustený zo zákazom práce v kultúre, 1958-1959 baník v Jáchymovských baniach. V roku 1963-1983 dramaturg dramatického vysielania Čs. televízie Praha. 
Zaoberal sa najmä námetmi z diela A. Branalda (Chléb a písně, 1961; Stříbrná paruka, 1970; Dva muži v jedné válce, zakázané). Z ďalšieho diela: dramatizácie Ticho (J. Bondarev, 1960, Zlá minuta (E. Vachek, 1965), Podivný výslech (M. Twain, 1969); scenáre filmov: Tajemství ocelového města (1978), Poslední propadne peklu (1982), Odstřel (1982); scenáre tel. inscenácií: Mistr Kampanus (1969, zakázané), Princ a chuďas (M. Twain, 1971), Pozdrav z přístavu (1979) a i.

</doc>
<doc id="135615" url="https://sk.wikipedia.org/wiki?curid=135615" title="Ladislav Vokáň">
Ladislav Vokáň

Ladislav Vokáň (* 24. február 1914, Banská Bystrica – † 30. máj 1970, Banská Bystrica) bol slovenský právnik a športový funkcionár.
Dlhoročný predseda Stredoslovenskej župy hokejovej v Banskej Bystrici; správca Zimného štadióna v Banskej Bystrici. Venoval sa výchove hokejistov v žiackych kategóriách.

</doc>
<doc id="135616" url="https://sk.wikipedia.org/wiki?curid=135616" title="Gabriel Volko">
Gabriel Volko

Gabriel Volko (* 26. október 1873, Kláštor pod Znievom-Lazany† 25. február 1960, Martin, pochovaný Kláštor pod Znievom) bol slovenský politik, obchodník, lekárnik a politik Hlinkovej slovenskej ľudovej strany v období medzivojnového Česko - Slovenska. 
Životopis.
Jeho otec bol Jozef Volko a matka Anna rod. Országhová. Študoval na gymnáziu v Egri a v Banskej Bystrici, potom na Obchodnej akadémii v Bratislave. Po štúdiách pracoval v obchodných podnikoch svojho otca, ktorý bol významným slovenským veľkoobchodníkom v cárskom Rusku. Následne pracoval ako účtovník v banke v Hlohovci, odkiaľ odišiel pracovať do Ružomberka, kde bol vedúcim účtovníkom v miestnej papierni. Z Ružomberka sa vrátil do Kláštora pod Znievom, kde si otvoril obchod a začal sa venovať podnikaniu. V obci bol verejne činný. Spolu s miestnymi obyvateľmi sa pričinil o obnovu a zveľadenie tamojšieho patronátneho gymnázia, na ktorom dokonca určitú dobu vyučoval francúzsky jazyk. V Kláštore pod Znievom zastával niekoľko rokov aj funkciu starostu a pôsobil aj ako predseda gymnaziálneho patronátu. 
Na základe svojho katolíckeho vierovyznania a národného povedomia sa politicky angažoval v Hlinkovej slovenskej ľudovej strane. V parlamentných voľbách v roku 1925 bol za ľudovú stranu zvolený do senátu. Kandidoval v XI. volebnom kraji. V senáte zasadal v inkompatibilnom, kultúrnom, rozpočtovom a sociálnom výbore. Svoj senátorský mandát obhájil aj v nasledujúcich parlamentných voľbách v roku 1929. Tento raz kandidoval v VIII. volebnom kraji. V III. volebnom období zasadal v rozpočtovom, imunitnom, sociálnom a technicko - dopravnom výbore senátu.
V druhej polovici tridsiatych rokov 20. storočia sa postupne z politiky stiahol a neskôr žil v Žiline. 
Bol aktívnym aj v "Zväze slovenských remeselníkov a obchodníkov", kde zastával vedúce pozície. Okrem toho bol aj členom Muzeálnej slovenskej spoločnosti. 

</doc>
<doc id="135617" url="https://sk.wikipedia.org/wiki?curid=135617" title="Eva Volková">
Eva Volková

Eva Volková (rod. Longauerová) (* 9. február 1937, Banská Bystrica - † 1. marec 1988, Bratislava) bola architektka.
Životopis.
Študovala na gymnáziu v Martine, 1955-1961 na Fakulte architektúry a pozemného staviteľstva SVŠT v Bratislave. V roku 1973-1988 samostatná projektantka v Stavoprojekte v Bratislave. Od roku 1970 sa venovala projektovaniu rodinných domov, administratívnych stavieb, od 1973 aj školských a kultúrnych zariadení. Autorka budovy Výskumného ústavu poľnohosp. techniky v Rovinke, adm. budovy Elektrovodu v Bratislave, typizovaných jaslí a materských škôl a 2. stavby Najvyššieho súdu v Bratislave. Spolupracovala na Katalógu projektu rodinných domov. Od 1978 členka Zväzu slov. architektov. 

</doc>
<doc id="135618" url="https://sk.wikipedia.org/wiki?curid=135618" title="Jozef Volný">
Jozef Volný

Jozef Volný (Wolny) (* 12. február 1819, Spišské Vlachy – † 14. september 1878, Ožďany) bol slovenský hutnícky inžinier.
Jeho otec bol Ján Volný a matka Anna Mária rod. Sommerová.
Životopis.
Študoval na gymnáziu, vo filozofickom kurze a v 1. roč. právnickej akadémie v Košiciach, 18411844 na Baníckej akadémii v Banskej Štiavnici. V roku 18441848 banský inžinier Komorského úradu v Banskej Bystrici, 18481849 tajomník komisára banských miest Ľudovíta Benického, hutnícky inžinier v Pohorelej, a i. Riaditeľ Salgotarjánskej železiarskej spoločnosti v Salgotarjáne a v Budapešti. Modernizátor uhorského železiarstva a hutníctva na Slovensku. Autor knihy venovanej uhorskému banskému zákonodárstvu, článkov o železiarstve, štúdie o prameňoch k dejinám baníctva a hutníctva na Gemeri.

</doc>
<doc id="135619" url="https://sk.wikipedia.org/wiki?curid=135619" title="Ondrej Voskár">
Ondrej Voskár

Ondrej Voskár (kr.m. Ondrej Oško) (* 13. november 1897, Riečka - † 19. jún 1976, Ružomberok) bol slovenský dôstojník, verejný činiteľ a protifašistický bojovník.
Životopis.
Vyučil sa na 4-ročnej stolárskej škole v Banskej Bystrici, 1918 absolvoval guľometný a granátový kurz v St. Yrieix-la- Perche (Francúzsko) a kurzy záložných dôstojníkov čs. armády. Vojak rak.-uh. armády, člen čs. légií v Rusku, účastník prvého i druhého odboja na dolnom Liptove a na východnom Slovensku. Počas Povstania spolupracovník so sov.partizánskymi organizátormi v Nízkych Tatrách. Počas SNP preniesol hotovosť Národnej banky z Ružomberka do Banskej Bystrice pre potreby SNR (5. september 1944). Od roku 1945 prívrženec DS, 1945-1947 poslanec SNR.

</doc>
<doc id="135620" url="https://sk.wikipedia.org/wiki?curid=135620" title="Teofil Bohumír Vozárik">
Teofil Bohumír Vozárik

JUDr. Teofil Bohumír Vozárik (pseudonym Bohuš Lipták) (* 11. december 1912, Podtureň – † 13. november 1973, Washington) bol verejný činiteľ a rozhlasový pracovník. 
Životopis.
Študoval na Právnickej fakulte UK v Bratislave. V roku 1938 získal titul JUDr. V rokoch 1940-1941 pracoval ako osobný tajomník Jána Ursínyho vo Zväze roľníckych pokladníc, neskôr bol právnym úradníkom Sedliackej banky. Zúčastnil sa SNP ako pobočník generála Jána Goliana. Po ústupe do hôr žil pod cudzím menom na rozličných miestach. Po oslobodení pracoval na Povereníctve pre pôdohospodársku a pozemkovú reformu. Od roku 1948 žil v emigrácii, od 1950 v USA. Bol redaktorom česko-slovenského oddelenia Hlasu Ameriky vo Washingtone a autorom rozhlasových programov.

</doc>
<doc id="135621" url="https://sk.wikipedia.org/wiki?curid=135621" title="Jozef Vrabec (technik)">
Jozef Vrabec (technik)

Jozef Vrabec (* 2. marec 1909, Horná Lehota (okres Brezno) – † 1. február 1987, Bratislava) bol slovenský rozhlasový a televízny technik.
Životopis.
Študoval na Vyššej priemyselnej škole v Košiciach. Príslušník prvej generácie rozhlasových a televíznych technikov. Námestník ústredného riaditeľa Československého rozhlasu v Prahe, riaditeľ Československej televízie v Bratislave. Účastník SNP, podieľal sa na prípravách odbojového vysielania v Banskej Bystrici. Viedol technickú prevádzku Slobodného slovenského vysielača v Banskej Bystrici (1944). Rozhlasovou a televíznou prácou sa zaoberal v početných článkoch publikovaných v programových časopisoch oboch masmédií a v denníkoch. Vo vedúcich funkciách ovplyvnil rozvoj rozhlasu a televízie v Česko-Slovensku; jeden zo zakladateľov televízie v Prahe a neskôr v Bratislave.

</doc>
<doc id="135623" url="https://sk.wikipedia.org/wiki?curid=135623" title="Tomáš Vranka">
Tomáš Vranka

Tomáš Vranka (Cornides, Prividensis) (* Slovensko) je evanjelický kňaz.
Životopis.
Rektor Špitála sv. Alžbety v Banskej Bystrici (1581-1584).

</doc>
<doc id="135624" url="https://sk.wikipedia.org/wiki?curid=135624" title="Daniel Vražda (hokejista)">
Daniel Vražda (hokejista)

Daniel Vražda (* 28. september 1938, Poprad-Veľká – † 9. november 1984, Bratislava) bol slovenský hokejista, hokejový tréner a futbalista.
Absolvoval štúdium na Strednom odbornom učilišti elektrotechnickom v Banskej Bystrici a v rokoch 19641967 študoval na Fakulte telesnej výchovy a športu Univerzity Komenského v Bratislave. Pôsobil ako futbalista v banskobystrickom futbalovom klube, ktorý vystupoval pod názvami Šk Banská Bystrica (19561957), TJ ČH Banská Bystrica (19571962) a TJ Partizán Banská Bystrica (19621963).
Ako hokejista hral za klub TJ Iskra Smrečina Banská Bystrica, kde následne pôsobil ako tréner ľadového hokeja prvej a druhej triedy. V rokoch 19581984 bol pracovníkom podniku Smrečina Banská Bystrica. Pôsobil ako tréner štátnej reprezentácie hokejistov do 20 rokov na majstrovstvá sveta v Prešove (1968). Vychoval niekoľko hokejistov československej reprezentácie (Miroslav Miklošovič, Oto Sýkora a i.).

</doc>
<doc id="135625" url="https://sk.wikipedia.org/wiki?curid=135625" title="Matej Vrbiar">
Matej Vrbiar

Matej Vrbiar (* 23. február 1892, Tisovec – † 9. jún 1983, Rimavská Sobota) bol verejný činiteľ a roľník.
Životopis.
Navštevoval ľudovú školu v Tisovci. Sprvu samostatne hospodáriaci roľník, potom pracovník veľkoskladu v Rimavskej Sobote. V období 1. ČSR organizátor robotníckeho hnutia. Počas Slovenského štátu účastník ilegálneho protifašistického odboja, 1941 krátko väznený. Účastník SNP, člen rady RNV v Tisovci, po ústupe Povstania do hôr pomáhal pri zásobovaní partizánov, 1945 väznený gestapom v Banskej Bystrici. V roku 19351938 člen Krajinského zastupiteľstva. Nositeľ vyznamenaní.

</doc>
<doc id="135626" url="https://sk.wikipedia.org/wiki?curid=135626" title="Anton Vyrosil">
Anton Vyrosil

Anton Vyrosil (Virosil, Viroszil, Virotsil) (* 14. apríl 1792, Banská Štiavnica - † 19. máj 1868, Viedeň) bol právnik, vysokoškolský pedagóg.
Životopis.
Študoval na gymnáziu v Banskej Štiavnici a v Trnave, 1809-1814 filozofiu na rokuk. seminári v Trnave a v Nitre, teológiu v Banskej Bystrici. Roku 1810 doktor filozofie, 1823 doktor právnych a politických vied. Rektor univerzity v Budapešti, vysokoškolský profesor v Bratislave, Budapešti a vo Viedni. Cisársky a dvorný radca, povýšený do šľachtického stavu. Zaoberal sa filozofiou práva a verejným právom, spoluzakladateľ novšej maď. politológie. Autor syntetických a encyklopedických prác a zbierky poézie.

</doc>
<doc id="135627" url="https://sk.wikipedia.org/wiki?curid=135627" title="Štefan Vysočáni">
Štefan Vysočáni

Štefan Vysočáni (Viszochani, Viszoczányi) (* 1605, Vysočany - † 11. december 1662, Banská Bystrica) bol teológ, vysokoškolský pedagóg, jezuita.
Životopis.
Pochádzal zo šľachtického rodu s predikátom z Vysočian. Roku 1630 vstúpil do jezuitskej rehole, 1633 prof. na bratislavskom gymnáziu, potom profesor teológie na Trnavskej univerzite (doložený aj 1651), 1648 spoluzakladateľ jezuitskej školy v Trenčíne, začas misionár v okolí Trenčína, 1654-1662 kazateľ a spovedník na jezuitskej škole v Banskej Bysatrici. Ovládal slovenčinu, latinčinu, čiastočne maďarčinu.

</doc>
<doc id="135628" url="https://sk.wikipedia.org/wiki?curid=135628" title="Kazimír Wachtler">
Kazimír Wachtler

Kazimír Bohumír Jozef Wachtler (* 15. február 1815, Špania Dolina, Slovensko – † 11. apríl 1872, Banská Bystrica) bol tribún a mešťanosta Banskej Bystrice (1852-1860, 1871-1872).
Životopis.
Významne sa podieľal na rozvoji školstva v Banskej Bystrici. Pôsobil ako správca ľudovej školy, v roku 1856 sa podieľal na založení banskobystrického učiteľského ústavu. Na jeho počesť mesto založilo nadáciu 400 zlatých, z ktorých úroky sa poskytovali ako podpora chudobným žiakom. Na riadení Banskej Bystrice sa zúčastňoval ako tribún, neskôr bol mešťanostom. Patril k stúpencom maďarizácie.

</doc>
<doc id="135629" url="https://sk.wikipedia.org/wiki?curid=135629" title="Eliáš Wagner">
Eliáš Wagner

Eliáš Wagner (* Slovensko) bol evanjelický kňaz.
Životopis.
Hlavný mestský evanjelický farár v Banskej Bystrici (1612, 1617-1622).

</doc>
<doc id="135630" url="https://sk.wikipedia.org/wiki?curid=135630" title="Gašpar Wagner">
Gašpar Wagner

Gašpar Wagner (Wagner Novizoliensis) (* Banská Bystrica) bol básnik.
Životopis.
Po absolvovaní nižších škôl na Slovensku študoval na univerzite vo Wittenbergu. Roku 1574 vydal knižne príležitostné verše na pamiatku sobáša T. Vranku s D. Branczovou.

</doc>
<doc id="135631" url="https://sk.wikipedia.org/wiki?curid=135631" title="Daniel Wagner">
Daniel Wagner

Daniel Wagner (* 31. december 1800, Brezno - † 10. január 1890, Budapešť) bol lekárnik, botanik, chemik.
Životopis.
Študoval na gymnáziu v Dobšinej a v Rožňave, farmáciu na univerzite v Pešti, farmáciu a chémiu na univerzite vo Viedni. V roku 1821 sa stal magistrom farmácie, v roku 1824 doktorom chémie vo Viedni. Pôsobil ako lekárnik v Bratislave, neskôr zdravotný radca a referent pre farmaceutické záležitosti na Ministerstve obchodu v Pešti. Popri lekárnickej činnosti sa venoval botanike, výskumu liečivých prameňov a liečivých rastlín. Roku 1834 založil laboratórium, ktoré neskôr rozšíril na továreň na liečivá a chemikálie. Vo svojom dvojzväzkovom diele "Pharmaceutisch-medizinische Botanik..." (1828) podal rozbor liečiv najmä rastlinného pôvodu, v diele "Heilquellen von Sliatsch in Ungarn..." (1834) analyzoval vlastnosti sliačskych prameňov. Ako prvý v Uhorsku zaviedol súdno-lekárske rozbory. Zaoberal sa zdokonalením výroby pušného prachu. Autor odborných článkov, statí a okolo 22 vedeckých prác. Redigoval odborný časopis "Gyógyászati Lapok". 

</doc>
<doc id="135632" url="https://sk.wikipedia.org/wiki?curid=135632" title="Ignác Wagner">
Ignác Wagner

Ignác Wagner (* 9. august 1700, Komárno – † 30. január 1739, Viedeň) bol náboženský spisovateľ, vysokoškolský pedagóg, prekladateľ a jezuita.
Životopis.
R. 1715 vstúpil do jezuitskej rehole, po štúdiách doktor filozofie. Štyri roky vyučoval gramatiku, rétoriku a filozofiu v Trnave, kazateľ, potom tri roky predstavený duchovnej správy v cisárskej armáde. Na gymnáziu v Banskej Bystrici vyučoval gramatiku a spoločenské náuky (1725). Tretiu probáciu si robil v Banskej Bystrici (1731). Autor príležitostných kázní a prekladateľ náboženských spisov do latinčiny.

</doc>
<doc id="135633" url="https://sk.wikipedia.org/wiki?curid=135633" title="Jakub Wagner">
Jakub Wagner

Jakub Wagner (* 1560, Banská Bystrica - † 1600, Sabinov) bol evanjelický kňaz, pedagóg, básnik.
Jeho brat Martin Wagner (1547-1590)
Životopis.
Základné a stredné školy navštevoval v Banskej Bystrici, Ľubietovej (1570-1573). Študoval v Poľsku (Głubczyce), Bardejove, na univerzite Tübingene (1583-1584). Do 1583 rektor evanjelický školy v Ľubietovej a na neznámom mieste v Nemecku 1584 rektor v Prešove, 1586 diakon v Bardejove, 1586 vysvätený za evanjelický kňaza vo Wittenbergu, od 1590 evanjelický kňaz v Bardejove , Spišskom Podhradí, v Sabinove. Autor príležitostných lat. veršov v zborníku venovanom P. Hrabovskému a v i. zborníkoch, s T. Fabrim a S. Škultétym vydavateľ diela svojho brata M. Wagnera "Apologia examinis ecclesiae et scholae Bartphensis..." (1590). Účastník synody 1588 v Košiciach, 1593 a 1595 v Prešove, 1594 v Bardejove.

</doc>
<doc id="135634" url="https://sk.wikipedia.org/wiki?curid=135634" title="Jozef Wagner">
Jozef Wagner

Jozef Wagner (Vagner, Vágner, Wágner) (* 4. február 1770, Trenčín – † 26. september 1849, Brezno) bol pedagóg a odborný spisovateľ.
Životopis.
Základné vzdelanie získal v Trenčíne, študoval na evanjelický lýceu v Bratislave. Po štúdiách 17891817 učiteľ, od 1817 pokladník mestskej pokladnice, šk. inšpektor, od 1848 mestský radca v Brezne. Pozoruhodným v súvekom školstve bolo založenie konfesionálne zmiešanej dievčenskej triedy v Brezne, kt. založil v spolupráci s kat. učiteľom L. Bendíkom (škola existovala až do 1. októbra 1858). Autor príručky o správnom písaní listov a rozličných administratívnych spisov, slúžila ako učebnica, vyšla v 3 vyd. (1797, 1808, 1827).

</doc>
<doc id="135635" url="https://sk.wikipedia.org/wiki?curid=135635" title="Karol Wagner">
Karol Wagner

Karol Wagner (* 3. apríl 1732, Zborov – † 7. január 1790, Sibiu, Rumunsko) bol slovenský historik a vysokoškolský pedagóg.
Životopis.
V roku 1747 vstúpil v Trenčíne do jezuitskej rehole. Študoval na gymnáziu v Sabinove a v Prešove, filozofiu na univerzite v Košiciach, 1757 teológiu na univerzite v Trnave, doktor teológie.
Učiteľ na kapitulnej škole, slovenský kazateľ v Pezinku, 1764 v Banskej Bystrici, kde absolvoval tretiu probáciu. Misionár na viacerých miestach. Riaditeľ krajinského archívu v Bratislave, kustód univerzitnej knižnice. Patril k zakladateľom uhorskej diplomatiky, genealógie a heraldiky. Historik zameraný na výskum starších dejín Uhorska a na genealógiu.
Písal príležitostné oslavné reči náboženského charakteru. Vydal historické pramene k svetským a cirkevným dejinám Spiša a Šariša, prácu o genealógii uhorských šľachticých rodov. Prekladal z francúzštiny. Zberateľ kníh histrického obsahu so vzťahom k Uhorsku. Katalóg jeho knižnice je uložený v Széchéniho knižnici v Budapešti.

</doc>
<doc id="135636" url="https://sk.wikipedia.org/wiki?curid=135636" title="Ľudovít Wagner">
Ľudovít Wagner

Ľudovít Wagner (* 1. august 1846, Banská Bystrica - † 17. august 1930, Bratislava) bol slovenský pedagóg, historik, jazykovedec. Pseudonym: Zólyomi.
Životopis.
Narodil sa v rodine Michala Wagnera (mešťan v Banskej Bystrici a odlievač medi) a jeho manželky Zuzany rodenej Bakošovej. Navštevoval ľudovú školu v Banskej Bystrici, 1854-1857 študoval na evanjelickom gymnáziu v Banskej Bystrici a v Banskej Štiavnici, teológiu v Bratislave, filozofiu a jazykovedu na univerzite v Budapešti, potom absolvoval študijný pobyt na univerzitách vo Viedni, Krakove, Grazi a v Cluji, 1880 doktor filozofie. Sprvu vychovávateľ, 18701872 profesor na evanjelickom gymnáziu v Banskej Bystrici, potom krátko v Budapešti, od 1874 profesor nemeckej a maďarskej literatúry a filozofie na vyššej reálke v Bratislave, 19091910 jej riaditeľ. Vedecky sa zaoberal najmä jazykovednou a literárnou históriou, dejinami Uhorska a geografiou Bratislavskej stolice. Autor životopisných prác o osobnostiach maďarskej a slovenskej literatúry a kultúry. Venoval sa tvorbe učebníc pre ľud a meštianske školy a otázkam organizácie uhorského školstva. Spoluzakladateľ a člen kultúrnych, literárnych a cirkevných organizácií, od 1919 člen Matice slovenskej.

</doc>
<doc id="135637" url="https://sk.wikipedia.org/wiki?curid=135637" title="Martin Wagner">
Martin Wagner

Martin Wagner (* 1547, Banská Bystrica – † 25. november 1590, Bardejov) bol evanjelický kňaz, náboženský spisovateľ, cirkevný hodnostár.
Jeho bratom bol Jakub Wagner.
Životopis.
Študoval v Bardejove, Elblagu, na univerzite vo Wittenbergu (od roku 1571). Prvý rektor evanjelický školy v Ľubietovej, diakon (od roku 1577), farár v Bardejove (od roku 1580, senior piatich východoslov. slobodných kráľovských miest (Pentapolitany) a Šariša (od roku 1588). Ako farár v Bardejove vystupoval proti obrazoboreckým názorom kryptokalvinistov. S T. Fabrim a S. Škultétym vydal dve diela, zamerané na obranu protentantizmu augsburského vyznania proti východoslov, filipistom a kryptokalvinistom, najmä 
G. Pilcovi, kt. s ním ostro polemizoval.

</doc>
<doc id="135638" url="https://sk.wikipedia.org/wiki?curid=135638" title="Aladár Wahlner">
Aladár Wahlner

Aladár Wahlner (Walner) (* 1. február 1861, Betliar – † 11. august 1930, Budapešť) bol banský inžinier, právnik.
Jeho otec bol Karol Walhner a matka Júlia rod. Ščavnická.
Životopis.
Od roku 1883 študoval na Baníckej a lesníckej akadémii v Banskej Štiavnici, neskôr na právnickej akadémii v Košiciach, Ing. Od roku 1885 praktikant na banskom úrade v Sedmohradsku, od 1891 banský komisár v Banskej Bystrici, od 1896 hlavný banský komisár na Ministerstve financií v Budapešti. Významným podielom sa zúčastnil na príprave banských zákonov a na organizovaní banskej administratívy. Venoval sa najmä problémom banského práva, autor početných štúdií uverejňovaných v odborných časopisoch. Vydával ročenku banského a hutníckeho priemyslu "Magyarország bánya". V roku 18991903 hovorca odbornej komisie pre prípravu banských zákonov; 1909 ministerský radca.

</doc>
<doc id="135639" url="https://sk.wikipedia.org/wiki?curid=135639" title="Samuel Walesch">
Samuel Walesch

Samuel Walesch (* Slovensko) je medikováč.
Životopis.
Medikováč v Banskej Bystrici. Prijatý za mešťana Banskej Bystrice (23. september 1820).

</doc>
<doc id="135640" url="https://sk.wikipedia.org/wiki?curid=135640" title="Adam Wallisch">
Adam Wallisch

Adam Wallisch (* Kremnica) bol cinár.
Životopis.
Pôsobil ako remeselník-cinár v Banskej Bystrici. Banskobystrické meštianskej právo získal (26. mája 1628). Jeho výrobky sa nachádzajú v Stredoslovenskom múzeu v Banskej Bystrici.

</doc>
<doc id="135641" url="https://sk.wikipedia.org/wiki?curid=135641" title="Albert Ferdinand Wallo">
Albert Ferdinand Wallo

Albert Ferdinand Wallo, tiež "Valló" (* 20. apríl 1873, Zvolen – † 5. február 1963, Gabčíkovo) bol jazykovedec, publicista, osvetový pracovník, pedagóg. Pseudonym: Veridicus.
Jeho otec bol Michal Wallo a matka Žofia rod. Bukocová.
Životopis.
Študoval na katolíckom gymnáziu v Trnave, 1897 absolvoval vysokoškolské štúdium na univerzite v Budapešti. Od 1898 stredoškolský profesor v Keszthely, Banskej Bystrici, Szekszárde a v Užhorode, správca gymnázia v Košiciach, riaditeľ gymnázia v Leviciach. V jazykovede nadviazal na dielo Samuela Czambela, spracoval výskyt slovenských výrazov v maďarskom jazyku (1897), vydal učebnicu "Slovenský pravopis" (1919), pre Maďarov príručky slovenskej gramatiky. Zaoberal sa aj štylistikou spisovnej slovenčiny a metodikou vyučovania slovenského jazyka. Jeho záujem sa orientoval aj na literatúru, autor monografie o dráme. Venoval sa i otázkam prekladu poézie a novinárskym žánrom. V publicistických príspevkoch po roku 1918 vystupoval proti iredente, pranieroval však aj čechoslovakizmus. Publikoval aj články o pedagogickej, hospodárskej, ľudovýchovnej, osvetovej a jazykovednej problematike. Ako osvetový pracovník sa zameral na boj proti alkoholizmu, na pestovanie hodvábnika a výrobu hodvábu. Hudobný autodidakt, vynikal ako huslista a skladateľ príležitostných svetských i cirkevných skladieb.

</doc>
<doc id="135642" url="https://sk.wikipedia.org/wiki?curid=135642" title="Teodor Wallo">
Teodor Wallo

Teodor Wallo (Walló, Vallo; * 17. október 1861, Stará Turá – † 18. október 1932, Zvolen) bol slovenský obchodník a verejný činiteľ.
Životopis.
Jeho otec bol Juraj Wallo a matka Mária rod. Vagačová. Študoval na gymnáziu v Banskej Bystrici (18731877), od roku 1877 na hospodárskej akadémii v Budapešti. Hospodáril na rodinnom majetku, od 1881 výrobca syra a bryndze, neskôr veľkoobchodník vo Zvolene, spolumajiteľ bryndziarne v Detve.
Hlavný organizátor bryndziarstva na strednom Slovensku, 1882 vynašiel technológiu a zaviedol výrobu mäkkej roztierateľnej bryndze (pridaním slaného roztoku do vyrobeného bryndzového substátu), ktorá sa používa dodnes. O otázkach ekonomických, vnútropolitických a o bryndziarstve publikoval vo viacerých novinách. V 20. rokoch sa zameral na propagáciu slovenského autonomizmu a spoluprácu s HSĽS. Senátor Národného zhromaždenia. Najskôr pomaďarčil svoje meno, potom sa stal ľudákom a ako antisemita písal o tzv. nemenovanej rase, ktorá údajne zničila výrobu akostnej bryndze – Ján Selecký = Slovenská bryndza, strana 85.

</doc>
<doc id="135643" url="https://sk.wikipedia.org/wiki?curid=135643" title="Pavol Walluch">
Pavol Walluch

Pavol Walluch (* 14. október 1884, Banská Bystrica - † 14. november 1942, Slovensko) bol architekt, staviteľ.
Životopis.
Asi od roku 1910 pôsobil v Banskej Bystrici. Vo svojom ateliéri navrhoval obytné domy, kultúrne a iné verejné stavby najmä pre Banskú Bystricu a Brezno. Vo svojej tvorbe nadviazal na predvojnový racionalizmus. Z jeho banskobystrických stavieb vyniká Evanjelický dom realizovaný roku 1927 ako prístavba k historickému objektu z konca 18. storočia. Urbanisticky hodnotný je aj nájomný obytný dom na nábreží Hrona (koniec 20. rokov); vlastný rodinný dom s ateliérom na Rudlovskej ceste; vila Dr. Flittnera a i. Autor portálu s výkladom na renesančnom dome č. 13 na Dolnej ulici v Banskej Bystrici. Priatelil sa s maliarom → Júliusom Fuchém, sám príležitostne maľoval. Väčšinu jeho stavieb podľa jeho projektov realizovala Slovensko-česká účastnícka stavebná spoločnosť v Banskej Bystrici. Presbyter banskobystrickej evanjelickej a.v. cirkvi, súdny znalec.

</doc>
<doc id="135644" url="https://sk.wikipedia.org/wiki?curid=135644" title="Ján Wandet">
Ján Wandet

Ján Wandet (iný zápis priezviska: Vandet; * ?, Banská Bystrica† 1804, Košice) bol uhorský zlatník.
V rokoch 17791804 je doložené, že pôsobil ako zlatník v Košiciach, kde sa v roku 1799 stal majstrom a získal meštianske právo. Okrem syna patril k jeho žiakom aj prešovský zlatník Matej Rombauer.

</doc>
<doc id="135645" url="https://sk.wikipedia.org/wiki?curid=135645" title="Jozef Weber">
Jozef Weber

Jozef Weber (Lackovič) (* 11. júl 1899, Nemecké Pravno, dnes Nitrianske Pravno – † 19. január 1989, Turie) bol náboženský spisovateľ, prekladateľ, pedagóg a jezuita.
Životopis.
Študoval v zahraničí. Pôsobil na rôznych miestach Slovenska. Profesor morálky a asketiky v novovzniknutom jezuitskom Teologickom inštitúte v Banskej Bystrici (od jesene 1941), zároveň zastával funkciu špirituála školastikov a bol examinátorom kandidátov do noviciátu. Politicky prenasledovaný. Autor kníh a množstva článkov v časopisoch vydávaných jezuitmi doma i v zahraničí. Redaktor časopisu Stanislavovské zvesti.

</doc>
<doc id="135646" url="https://sk.wikipedia.org/wiki?curid=135646" title="Martin Weigel">
Martin Weigel

Martin Weigel (* Slovensko) bol kovolejár.
Životopis.
Pôsobil v Banskej Bystrici, autor bronzovej krstiteľnice s figurálnou výzdobou. .

</doc>
<doc id="135647" url="https://sk.wikipedia.org/wiki?curid=135647" title="Ján Weinhart">
Ján Weinhart

Ján Weinhart (Weinhardt, Joannes Olasiensis) (* Mníchov - † 16. máj 1668, Spišské Vlachy) bol sochár.
Životopis.
Vyučil sa v dielni svojho otčima W. Köninga v Mníchove. Počas vandrovky na podnet turzovskej rodiny sa usadil v Spišských Vlachoch. Svoju činnosť vyvíjal v oblasti turzovských politicko-ekonomických záujmov na Spiši a v Banskej Bystrici (činný 1636-1652). Názorovo vyšiel z juhonemeckej výtvarnej tvorby, ovplyvnenej najmä manierizmom. Jeho autorstvo je doložené v prípade reliéfnej výzdoby Ebnerovho domu na Námestí č. 22 v Banskej Bystrici. V Banskej Bystrici sa predpokladá aj jeho autorstvo pri náhrobníku J. Frisowitza (1620, fasáda Kostola sv. Kríža), náhrobník H. Thieleho (1638, fasáda Kostola Nanebovzatia Panny Márie, tzv. farský). K jeho prácam niektorí bádatelia zaraďujú aj krsteľnicu z Kostola sv. Kríža v Banskej Bystrici (1652).

</doc>
<doc id="135648" url="https://sk.wikipedia.org/wiki?curid=135648" title="Henrich Weinhart">
Henrich Weinhart

Henrich Weinhart (* Spišské Vlachy - † 24. júl 1677, Freiberg) bol kamenár, sochár.
Životopis.
Začal sa učiť v otcovej dielni, kde sa zúčastnil na realizácii viacerých výtvarných návrhov. V marci 1659 výučbu skončil a získal vlastnú kamenársku značku HW. Na erbe náhrobníka podnikaľa E. Höfflingera na južnej strane vo vnútri Kostola sv. Kríža v Banskej Bystrici (1648) je signatúra HW; predpokladá sa, žeho vytesal sám podľa otcovej predlohy. Pôsobil v oblasti dekoratívnej výzdoby budov a náhrobníkov. Roku 1676 sa stal občanom mesta Freiberg.

</doc>
<doc id="135649" url="https://sk.wikipedia.org/wiki?curid=135649" title="Augustín Weis">
Augustín Weis

Augustín Weis (* 8. august 1891, Hrušovany – † 12. október 1974, Banská Bystrica) bol staviteľ.
Životopis.
Zememeračský inžinier, v období 1. ČSR hlavný zememeračský radca a staviteľ železníc, pracoval na technicky najnáročnejších úsekoch slov. železničnej siete.

</doc>
<doc id="135650" url="https://sk.wikipedia.org/wiki?curid=135650" title="Jaromír Weis">
Jaromír Weis

Jaromír Weis (* 15. august 1924, Zvolen – † 15. máj 1984, Banská Bystrica) bol slovenský strojný inžinier a vynálezca.
Životopis.
Študoval na SPŠ strojníckej v Brne, 19451949 na Strojníckej fak. SVŠT v Bratislave, 1949 Ing. Technický úradník a konštruktér na viacerých miestach Slov. Pomocný montér Stavomontáží v Banskej Bystrici (19511953). Vedúci pracovník Výskumno-vývojového ústavu pozemného staviteľstva v Banskej Bystrici (19681973). Zameriaval sa na vývoj strojnotechn. zariadení pre panelárne, zariadení na výrobu najmä vertikálnych batérií (tzv. Weisove batérie). Konštruktér prvej čs. linky na výrobu panelov vo Vaňove i prvej čs. linky na výrobu stropných panelov. Autor vyše 50 čs. patentov (z toho 12 uplatnených aj zahraničí), najmä na priebežnú výrobu stavebných prvkov, mostových segmentov a i. Hlavný tvorca letmej montáže mostov na diaľnici Podtureň-Hybe a Mosta SNP v Bratislave.

</doc>
<doc id="135651" url="https://sk.wikipedia.org/wiki?curid=135651" title="Ján Nepomucký Weis">
Ján Nepomucký Weis

Ján Nepomucký Weis (Weisz, Ján Nepomucký) (* 2. máj 1777, Banská Štiavnica – † 30. august 1864, Banská Bystrica) bol rímskokatolícky kňaz, cirkevný hodnostár a pedagóg.
Životopis.
Kaplán v Banskej Bystrici (18001801). Profesor teológie na biskupskom seminári v Banskej Bystrici (od 1807), dekan (1826), rektor (od 1833), prodirektor seminára (18401861). Katedrálny banskobystrický kanonik (1833), titulárny prepošt. Patril ku skupine bernolákovcom. Autor kázne, ktorá vyšla tlačou v Banskej Štiavnici (1818).

</doc>
<doc id="135652" url="https://sk.wikipedia.org/wiki?curid=135652" title="Juraj Weiss">
Juraj Weiss

Juraj Weiss (Weisz) (* 9. máj 1892, Hronec – † 21. január 1960, Bratislava) bol funkcionár KSČ a robotník.
Životopis.
Pôvodne robotník, funkcionár KSČ a organizátor robotníckeho hnutia a triednych bojov na Horehroní. Člen OV KSČ v Banskej Bystrici (19211927), tajomník KV KSČ v Banskej Bystrici (19261927). Účastník protifašistického odboja spolupracovník Eugena Gudernu pri vydávaní ilegálnej tlače. Poslanec Národného zhromaždenia (19451946).

</doc>
<doc id="135653" url="https://sk.wikipedia.org/wiki?curid=135653" title="Soma Weiss">
Soma Weiss

Soma Weiss (* 1899, Banská Bystrica – † 1942, Slovensko) bol lekár, vysokoškolský pedagóg.
Životopis.
Lekár, profesor medicíny v Amerike. Zaoberal sa aj výskumom, získal nové poznatky v liečbe kardiovaskulárnych chorôb.

</doc>
<doc id="135656" url="https://sk.wikipedia.org/wiki?curid=135656" title="Krištof Wendig">
Krištof Wendig

Krištof Wendig, tiež Vendig (* Slovensko) bol pedagóg.
Životopis.
Rektor evanjelického gymnázia v Banskej Bystrici (1552-?)

</doc>
<doc id="135657" url="https://sk.wikipedia.org/wiki?curid=135657" title="Ján Wenger">
Ján Wenger

Ján Wenger (* Slovensko) bol podnikateľ.
Životopis.
Banský podnikateľ v Banskej Bystrici s malým ziskom. Majiteľ trhového domu na Námestí v Banskej Bystrici, známeho ako Benického dom (koncom 16.stor.); prešiel do vlastníctva → F. Morgenthalera (25. novembra 1611).

</doc>
<doc id="135658" url="https://sk.wikipedia.org/wiki?curid=135658" title="Tchaj-wan">
Tchaj-wan



</doc>
<doc id="135659" url="https://sk.wikipedia.org/wiki?curid=135659" title="Emil Werék">
Emil Werék

Emil Werék (* Slovensko) bol železničiar.
Životopis.
Vrchný adjunkt, zástupca prednostu železničnej stanice v Banskej Bystrici (1934).

</doc>
<doc id="135661" url="https://sk.wikipedia.org/wiki?curid=135661" title="Vojtech Wick">
Vojtech Wick

Vojtech Wick, tiež "A. B. Wick" (* 29. jún 1908, Sučany – † 21. január 1985, Brezno) bol slovenský právnik, hudobný skladateľ.
Životopis.
Študoval na Evanjelickom kolégiu v Prešove, na Právnickej fakulte UK v Bratislave (19271932), 1934 JUDr. V rokoch 19171926 študoval hru na klavíri súkromne v Košiciach a na Hudobnej škole v Prešove, 19291932 na Mestskej hudobnej škole v Bratislave. 
Pôsobil od roku 1934 v Brezne ako advokát, verejný notár, vedúci štátny notár, 19611967 učiteľ hudby na ĽŠU. Účastník SNP. V 30. rokoch sa dostal do kontaktu s džezovou hudbou, ktorú improvizoval v bratislavskom rozhlase, potom propagátor slovenskej hudobnej kultúry na Horehroní. Autor vyše 400 hudobných diel z oblasti tanečnej hudby, inštrumentálnych skladieb pre ĽŠU, orchestrálnych skladieb a politických piesní. Pre deti zložil okolo 125 skladieb, ktorými sa prezentoval najmä v televíznych reláciách. Zapájal sa aj do autorských súťaží, skladal príležitostné orchestrálne skladby a predohry. Spolupracoval s detským speváckym zborom pri ĽŠU, ženským komorným zborom pri Mestskom osvetovom stredisku, dychovou hudbou v Brezne. V roku 1965 zložil pri príležitosti 700. výročia prvej zmienky o sídle Horehronia - mesta Brezna - slávnostnú fanfárovú znelku, ktorá sa používa pri slávostiach dodnes.
Zelená kolíska.
Monografia o skladateľovi, ktorý najkrajšie roky prežil v Brezne. (Autor: Alexander Melicher, rok vydania: 2003)
Pripomenutie útlej "zelenej" brožúrky začnem trochu netradične, ale, žiaľ, ako vidieť, čím ďalej, tým naliehavejšou súčasťou dnešných recenzií - poďakovaním. Nie je veľmi potešujúce, že knižna kultúra (a nielen ona!) je odkázana práve už len na sponzorov, mecenášov, dobrodincov... A tí, chtiac-nechtiac, i rozhodujú o vydaní každej čo len hodnotnejšej publikácie. Nuž ale čo?!
Aj vydanie útlej monografie o významnom slovenskom hudobnom skladateľovi a pedagógovi Vojtechovi Wickovi sprevádzali spomínané problémy. Že nakoniec uzrela svetlo sveta, udialo sa zásluhou organizačného výboru Chalupkovho Brezna s podporou Slovenského hudobného fondu a Odborového zväzu pracovníkov školstva a vedy SR. Spolu s autorom Alexandrom Melicherom načim poďakovať i Horehronskému múzeu v Brezne, osobitne Hane Peterajovej za starostlivosť o pozostalosť skladateľa a Mestskému kultúrnemu stredisku v Brezne, ktorí podporili existenciu tejto publikácie.
Prof. PhDr. Alexander Melicher, CSc., (narodený v roku 1933), známy hudobný pedagóg a skladateľ (inak prvý rektor Akadémie umení v Banskej Bystrici), zužitkoval dlhoročné priateľstvo s Vojtechom Wickom a prispel tak k jeho nedožitým 95. narodeninám i k svojej sedemdesiatke.
Výsledné dielko, o ktorom je reč, nemohlo mať určite iný názov ako Zelená kolíska - podľa hádam najznámejšej rovnomennej Wickovej piesne, ktorú sme si zafixovali v podaní Oľgy Szabovej (jej melódia napríklad dodnes uvádza reláciu banskobystrickej rozhlasovej Reginy Hudobné pozdravy). Je autorom aj piesne Vlada Oravca ktorú neskôr naspieval Ivan Krajíček a Otto Weiter „Nemám auto, nemám motorku“
Dajme však už slovo autorovi monografie Alexandrovi Melicherovi: ""Vojtech Wick, nestor slovenskej populárnej hudby, zastáva v jej vývoji významné miesto. Na škodu veci sa však hodnoteniu jeho tvorby nevenovala doteraz vačšia pozornosť, hoci myšlienka vznikla už dávnejšie, ešte na pôde Krajskej pobočky Zväzu slovenských skladateľov a koncertných umelcov v Stredoslovenskom kraji, v ktorej bol Vojtech Wick členom vedenia a treba povedať, že veľmi agilným. Jednou z príčin bolo i to, ze žil a tvoril mimo centra a mimo úzkych kontaktov s profesionálnymi orchestrami, spevákmi, textarmi či rozhlasom a televíziou"..."
Počas svojho života Vojtech Wick napísal stovky populárnych piesní, šansónov, detských piesní a iných hudobných diel. Pričinil sa tak o propagáciu nových prúdov v slovenskej populárnej hudbe. Hlboký záujem o túto tvorivú činnosť prejavil nielen počtom skladieb (v monografii ich zoznam pripomína 455 - od roku 1947 a určite to nie su všetky), ale predovšetkým tým, že zanechal svoje pôvodné povolanie právnika, aby sa mohol venovať iba kompozícii a pedagogickej práci v Základnej umeleckej škole v Brezne (19611967).
""Hudobný skladateľ Vojtech Wick, aj keď nebol breznianskym rodákom (prišiel sem pred sedemdesiatimi rokmi - v roku 1934), predsa našiel v tomto malebnom meste, zelenej kolíske medzi Nízkymi Tatrami a Slovenským rudohorím, na brehu Hrona (bol o. i. vášnivým rybárom), svoje bydlisko, bohaté tvorivé obdobie a nakoniec aj miesto posledného odpočinku na novom mestskom cintoríne", spomína ďalej autor monografie.
V skromnej publikácii, ktorú autor zameral na mladosť, tvorivé breznianske obdobie, pohľad na tvorbu a aktivity, sa dočítame aj o hudobnom štýle skladateľa, o jeho práci nad partitúrou, o spolupráci s textármi (K. Bendovou, L. Šimonom, J. Pavlovičom a mnohými inými), o úspechoch v košickej televíznej Zlatej bráne, kde patril roky medzi najplodnejších autorov.
"Piesne som začal písať celkom náhodne. V Brezne sa po vojne poriadal "bál", zábavy nasledovali jedna za druhou, no program ešte často dva dni pred začatím nebol. Raz ma manželka nahovorila, aby som napísal niekoľko pesničiek, ktoré by sa tam mohli zaspievať. Sama mi zložila texty - a v tom mi pomáhala aj dlhé roky neskôr. Pesničky sa páčili, povzbudilo ma to a ja som "vhupol" oboma nohami do komponovania. Onedlho mi prišla ponuka z rozhlasu na nahrávanie, vyšli nové gramoplatne, v roku 1948 som sa stal kandidátom Zväzu skladateľov"...", takto pred rokmi pospomínal pan Wick, keď som ho navštívil v Brezne vo vilke na Ulici Boženy Nemcovej číslo 20.
Nejeden z milovníkov tanečných piesní je majiteľom platní s jeho prvými skladbami, ktoré naspievali František Krištof Veselý, Tri dievčatká, Bea Littmannová, Gabriela Hermélyová, František Zvarík...
Poznámky o živote a diele hudobného skladateľa Vojtecha Wicka - ako znie podtitul monografie Zelená kolíska - chcú v prvom rade kompletizovať prístupné dokumenty a poznatky, ktoré dokresľujú skladateľovu umeleckú prácu. Podarilo sa to, aj keď torzovite. Všeličo možno v knižke chýba, všeličo sa len naznačuje, ale aj o to išlo. Predstaviť umelca, ktorý neúnavne tvoril, hľadal inšpiráciu vo vzťahu k prírode Horehronia, spolupracoval s početnou skupinou básnikov, priatelil sa s hudobnými skladateľmi, spevákmi a hudobnou mládežou. Predstaviť mimoriadne láskavého človeka, ktorý neúnavne zasvätil svoj život populárnej hudbe, Breznu, Horehroniu, Slovensku.

</doc>
<doc id="135662" url="https://sk.wikipedia.org/wiki?curid=135662" title="Otto Wiesner">
Otto Wiesner

Otto Wiesner (* 15. máj 1851, Nitra) bol banský inžinier a metalurg.
Životopis.
Narodil sa v rodine Adolfa Wiesnera a jeho manželky Laury rodenej Bellovej pochádzajúcich z Banskej Štiavnice. Od 1870 študoval ako mimoriadny poslucháč na Baníckej a lesníckej akadémii v Banskej Štiavnici, Ing. Roku 18751877 asistent na Baníckej akadémii, prednášal metalurgiu. Od 1896 zástupca vedúceho medených hámrov, neskôr hlavný inžinier v Banskej Bystrici.

</doc>
<doc id="135664" url="https://sk.wikipedia.org/wiki?curid=135664" title="Mikuláš Wihl">
Mikuláš Wihl

Mikuláš Wihl (* Uhorsko) bol staviteľ.
Životopis.
Staviteľ v Banskej Bystrici na Tehelnej ulici.

</doc>
<doc id="135666" url="https://sk.wikipedia.org/wiki?curid=135666" title="Emanuel Windholz">
Emanuel Windholz

Emanuel Windholz (* 13. marec 1903, Hronec - † 1986, San Francisco) bol lekár-psychiater.
Životopis.
Študoval lekárstvo na KU v Prahe, kde 1926 promoval. Pôsobil na neuropsychiatrickom odd. Štátnej nemocnice v Košiciach u J. Stuchlíka (spoločne ako súdní znalci v prípade cigánskych občanov obvinených z kanibalizmu), od 1936 odb. lekár duševných a nervových chorôb v Prahe. Po roku 1938 odišiel do USA, kde pôsobil ako vedúci psychiater v Mount Zion Hospital v San Franciscu. Spoluzakladateľ a predseda čs. Spoločnosti pre štúdium psychoanalýzy, prvý čs. člen Medzinárodného psychoanalytického združenia. Editor Zborníka psychoanalitických prác.

</doc>
<doc id="135668" url="https://sk.wikipedia.org/wiki?curid=135668" title="Tomáš Winkler">
Tomáš Winkler

Tomáš Winkler (* 3. január 1940, Lopej – † 19. apríl 2021, Bratislava) bol slovenský literárny historik, kultúrny historik, literárny kritik, redaktor.
Životopis.
V roku 19571961 študoval slovenčinu a históriu na Vysokej škole pedagogickej v Bratislave. V roku 19611965 odborný pracovník Literárneho archívu, 19651968 vedúci Knižnice Matice slovenskej, 19681970 zástupca šéfredaktora Matičného čítania, neskôr pre kritické postoje v roku 19681969 ošetrovateľ, robotník na stavbách, 19791989 redaktor vydavateľstva Osveta, od 1990 pracovník Matice slovenskej v rôznych funkciách. 
Kritiky a recenzie začal publikovať od pol. 60. rokov, napísal štúdie o problematike slovenskej medzivojnovej literatúry, dvojzväzkovú kultúrnohistorickú monografiu "Matica slovenská" v rokoch 19191954 (obe 1971). V čase zákazu publikovania vydal s Petrom Štrelingerom biografické miniatúry slovenských spisovateľov s názvom "Kto proti osudu", už pod vlastným menom biografickú monografiu o J. M. Hurbanovi "Perom a mečom", knižnú esej o Matici slovenskej a biografické rozprávanie o posledných chvíľach slovenských spisovateľov. Pre Maticu slovenskú napísal alebo zostavil viacero účelových publikácií. 
Bol tiež autorom scenárov z literárnej histórie a národných dejín pre rozhlas a televíziu.

</doc>
<doc id="135669" url="https://sk.wikipedia.org/wiki?curid=135669" title="Ignác Winkler">
Ignác Winkler

Ignác Winkler (* 28. apríl 1895, Nemecká, † neznáme) je úradník.
Životopis.
Úradník v Industrii Banská Bystrica. Počas SNP prenasledovaný. Zaistený nem. bezpečnostnými orgánmi v Banskej Bystrici (2. novembra 1944), väznený, popravený v Nemeckej.

</doc>
<doc id="135670" url="https://sk.wikipedia.org/wiki?curid=135670" title="Štefan Winkler">
Štefan Winkler

Štefan Winkler (* 16. január 1910, Jaworzno, Poľsko - † 24. december 1973, Bratislava) bol slovenský herec a pedagóg.
Životopis.
Základnú školu navštevoval v Podbrezovej, študoval v Banskej Bystrici a na Učiteľskom ústave v Lučenci. 
Učiteľ v Snine, potom v Petržalke, 1940-1955 člen operety a činohry Novej scény SND, od 1956 televízny režisér, 1960-1970 výtvarník v časopise Zdravie ľudu v Bratislave. Umecké nadanie realizoval popri učiteľskom povolaní v ochotníckom divadle ako herec, režisér i scénograf. Roku 1939 začal spolupracovať s Rozhlasovou držinou, potom sa herectvu začal venovať profesionálne. Na Novej scéne SND (1940-1955) vytvoril desiatky väčších i menších postáv. Spieval v operetách, hral v činohrách. Od 1956 režisér hudobných a zábavných programov súčasne v rozhlase a v televízii. Ako hudobník ovládal hru na husliach i na klavíri, príležitostný skladateľ zábavných melódií.

</doc>
<doc id="135673" url="https://sk.wikipedia.org/wiki?curid=135673" title="Tomáš Wolf">
Tomáš Wolf

Tomáš Wolf (* Banská Bystrica) bol kamenár.
Životopis.
Banskobystrický kamenársky majster. Autor fontány, väčšej vodnej nádrže a mosadznej sochy v jej strede na Námestí v Banskej Bystrici (1633-1635).

</doc>
<doc id="135675" url="https://sk.wikipedia.org/wiki?curid=135675" title="Emil Wünsch">
Emil Wünsch

Emil Wünsch (* Praha) bol lyžiar a športový funkcionár.
Životopis.
V 30. rokoch 20. storočia športovec-lyžiar, pretekár v alpských disciplínach za Klub československých turistov v Banskej Bystrici. Dlhoročný športový funkcionár Klubu československých turistov v Banskej Bystrici.

</doc>
<doc id="135676" url="https://sk.wikipedia.org/wiki?curid=135676" title="Herman Wünsch">
Herman Wünsch

Herman Wünsch (* Slovensko) bol zbrojár, mechanik.
Životopis.
Mechanik a zbrojár v Banskej Bystrici na Hornej ulici, firma pracovala pod názvom Wünsch Herman a spol.

</doc>
<doc id="135677" url="https://sk.wikipedia.org/wiki?curid=135677" title="Ján Wünsch">
Ján Wünsch

Ján Wünsch (* Slovensko) bol športový funkcionár, rozhodca.
Životopis.
Športový funkcionár, organizátor lyžovania a lyžiarsky rozhodca v Banskej Bystrici, pôsobil v Klube českosloevnských lyžiarov v Banskej Bystrici (30. roky 20. stor.).

</doc>
<doc id="135678" url="https://sk.wikipedia.org/wiki?curid=135678" title="Róbert Wünsch">
Róbert Wünsch

Róbert Wünsch (* Slovensko) bol podnikateľ.
Životopis.
V Banskej Bystrici zriadil továreň na cementový tovar (1894), parnú tehelňu (1894); zamestnávala tehliarov z Rakúska a Talianska.

</doc>
<doc id="135679" url="https://sk.wikipedia.org/wiki?curid=135679" title="Rudolf Würsching">
Rudolf Würsching

Rudolf Würsching (* Slovensko) bol fotograf.
Životopis.
Spoluzakladateľ a priekopník fotografie v Banskej Bystrici, kde s → K. Strakom otvoril koncom 50. rokov 19. stor. portrétny ateliér, ktorý pracoval pod firmou Straka a Würsching a vyhotovoval aj fotografie krajiny. Z ateliéru pochádza dvojica pozoruhodných panoramatických vedút Banskej Bystrice, vytvorených kolážou dvoch snímok (1860). Roku 1870 si založil v Banskej Bystrici výrobňu pohľadníc s motívmi mesta a krajiny.

</doc>
<doc id="135680" url="https://sk.wikipedia.org/wiki?curid=135680" title="Alexander Žabka">
Alexander Žabka

Alexander Žabka (* 4. jún 1925, Banská Bystrica - † 26. august 2000, Bratislava) bol geológ.
Životopis.
Absolvoval gymnázium a Obchodnú akadémiu v Banskej Bystrici (1946). Riadiaci pracovník výskumu ložísk cementárenských a nerudných surovín v rôznych štátoch sveta. Vykonal prieskum surovín pre výrobu bieleho cementu na Slovensku. Autor správy Možnosti výstavby cementárne v širšom okolí Banskej Bystrice (1950). Autor správy Základný geologický výskum ložiska cementárenských surovín Banská Bystrica (1958). Jeho práce, záverečné správy a posudky sú uložené v genofonde Štátneho geologického ústavu Dionýza Štúra v Bratislave. Člen-expert odborných komisií. Nositeľ vyznamenaní.

</doc>
<doc id="135681" url="https://sk.wikipedia.org/wiki?curid=135681" title="Ján Žabka">
Ján Žabka

Ján Žabka (* 1888 Zvolen – ?) bol podnikateľ.
Životopis.
Majiteľ elektrotechnického a strojárenského závodu v Banskej Bystrici. Člen elektrárenskej rady v Banskej Bystrici (po dobu 3 rokov).

</doc>
<doc id="135682" url="https://sk.wikipedia.org/wiki?curid=135682" title="Ondrej Žabka">
Ondrej Žabka

Ondrej Žabka (* Slovensko) bol kníhtlačiar.
Životopis.
Faktor tlačiarne → Jozefa Havelku v Banskej Bystrici (1910-1916); mal prenajatú tlačiareň → Jozefa Havelku a spol. v Banskej Bystrici (1919-1924), majiteľ tlačiarne Kníhtlačiareň Ondrej Žabka a spol. v Banskej Bystrici (1924-1949). V tlačiarni okrem kníh tlačili časopis Slovenská žena (1920-1923), Banskobystrické noviny (1934-1935), Slovenský ochranca lesov (1927-1931) a i.

</doc>
<doc id="135683" url="https://sk.wikipedia.org/wiki?curid=135683" title="Jakub Zabler">
Jakub Zabler

Jakub Zabler (Zabeler; * 10. apríl 1670, Bardejov, Uhorsko† 21. január 1753, Toruň, Republika Poľskej koruny a Litovského veľkokniežatstva) bol evanjelický kňaz, pedagóg a spisovateľ.
Životopis.
Jeho otec bol Jakub Zabler (16391709) a matka Margaréta rod. Spléniová. Navštevoval školy v Prešove a Bardejove, 16881691 študoval na univerzite vo Wittenbergu.
Rok pôsobil ako vychovávateľ v Drážďanoch, 1694 vysvätený za evanjelický kňaza. Farár v Bardejove, 1699 v protireformačných časoch vyhnaný, ukrýval sa v Šarišskej a Spišskej stolici, 17011711 farár v Banskej Štiavnici, do 1714 opäť v Bardejove, po 1714 farár pre všetky národnosti v Banskej Bystrici, od 1718 mimoriadny, 1720 riadny profesor na gymnáziu v Toruni.
Autor viacerých historických diel, dišpút, statí a latinských príležitostných veršov.

</doc>
<doc id="135684" url="https://sk.wikipedia.org/wiki?curid=135684" title="Jakub Záborský">
Jakub Záborský

Jakub Záborský de Zábor (* Martin† 4. marec 1735 (?), Ivančiná) bol slovenský evanjelický kňaz, cirkevný hodnostár.
Jeho otec bol Michal Záborský de Zábor.
Životopis.
Pochádzal zo zemianskeho rodu s pôvodnými majetkami v Záborí. Školy navštevoval v Martine a v Banskej Bystrici. V roku 17051709 správca evanjelickej cirkvi v Hornom Jasene a v Belej, 1709 vyhnaný z náboženských dôvodov, 17091714 žil v Záborí. V roku 17091735 evanjelický farár v Ivančinej, 1729 turčiansky senior, 1732 zvolený za superintendenta Bratislavskej, Nitrianskej, Trenčianskej, Turčianskej a Liptovskej stolice, tesne pred uvedeným do úradu zomrel. Organizátor evanjelického cirkevného života na strednom a západnom Slovensku, najmä v Turci. Pripisuje sa mu autorstvo rukopisu zbierky zväčša veršovaných modlitieb (1719), ktorá sa zachovala v knižnici evanjelický lýcea v Banskej Štiavnici.

</doc>
<doc id="135685" url="https://sk.wikipedia.org/wiki?curid=135685" title="Dezider Zachar">
Dezider Zachar

Dezider Zachar (* 17. august 1912, Brezno – † 10. máj 1984, Bratislava) bol slovenský lekár-neurológ.
Životopis.
Študoval na gymnáziu vo Zvolene, medicínu na Lekárskej Fak. UK a SU v Bratislave, 1943 MUDr. Pôsobil na Neuropsychiatrickej klinike, neskôr na Neurologickej klinike Fak. nemocnice v Bratislave, 1950-1953 primár, 1956-1960 riaditeľ Neurolog. odd. OÚNZ v Nitre. Organizátor zdravotníctva v oblasti naurológie. Spolutvorca novej koncepcie neurológie v Česko-Slovensku. Člen poradného zboru Min. zdravotníctva SR pre neurológiu, člen výboru Slovenskej neurolog. spoločnosti i Čs. neurologickej spoločnosti. Súdny znalec pre odbor neurológie. Publikoval v časopisoch i v zahraničných odborných časopisoch. Vyznamenaný striebornou medailou J.E. Purkyňa a medailou J.B. Guotha.

</doc>
<doc id="135686" url="https://sk.wikipedia.org/wiki?curid=135686" title="Emil Zachar">
Emil Zachar

Emil Zachar (Zachár) (* 18. január 1846, Brezno – † 15. marec 1917, Budapešť) bol slovenský právnik.
Životopis.
Po štúdiách práva viedol vlastnú advokátsku kanceláriu, 1872 člen súdu v Banskej Bystrici, 1904 predseda kráľovskej súdnej tabule, 1908 predseda skúšobnej komisie sudcov, 1911 skúšobnej komisie sudcov a advokátov. Venoval sa najmä súkromnému právu z aspektu súdnictva. Člen, 1915 podpredseda spolku maď. pravnikov.

</doc>
<doc id="135687" url="https://sk.wikipedia.org/wiki?curid=135687" title="Ján Zachar (tréner)">
Ján Zachar (tréner)

Ján Zachar (* 1. december 1936, Slovensko) je bývalý futbalista a futbalový tréner.
Životopis.
Počas pôsobenia vo Frýdku-Místku si urobil trénerské meno, keď ho priviedol do prvej ligy. Pokračoval v Třínci, Tatrane Prešov a opäť vo Frýdku-Místku. Nasledovalo neúspešné pôsobenie v Sparte, odkiaľ sa presunul do Slovana Bratislava. Po 8 rokoch sa vrátil trénovať Třínec. Neskôr nasledovalo pôsobenie v Košiciach a Ostrave.

</doc>
<doc id="135688" url="https://sk.wikipedia.org/wiki?curid=135688" title="Július Zachar">
Július Zachar

Július Zachar (* 3. júl 1875, Banská Bystrica – † 18. apríl 1964, Gödöllő) bol právnik, vysokoškolský pedagóg.
Životopis.
Absolvoval právnické štúdiá, 1898 vstúpil do štátnych služieb ako právnik, 1902-1906 sudca, od 1906 pracovník ministertstva spravodlivosti, od 1909 pedagóg a doc. súkromného práva, 1913 prednášal i právo Bosny, Hercegoviny, Chorvátska a Slovinska na univerzite v Budapešti, 1915-1920 sudca kráľovskej tabule, od 1920 advokát a súčasne od 1919 prednášal maďarské súkromné právo na univerzite v Budapešti, 1932-1944 na univerzite v Debrecíne. Autor viacerých diel z oblasti maďarského súkromného práva, uverejnil kritické poznámky k novele občianskeho zákonníka 1907, publikoval v odborných časopisoch. Spolupracovník Révai Nagy Lexikonu.

</doc>
<doc id="135689" url="https://sk.wikipedia.org/wiki?curid=135689" title="Dušan Zachar">
Dušan Zachar

Prof. Ing. Dušan Zachar, DrSc. (* 6. máj 1926, Brezno† 2014) bol slovenský lesnícky odborník, člen korešpondent ČSAV a SAV.
Životopis.
V roku 1946-1950 študoval na Lesníckej fakulte Vysokej školy zemědělskej v Prahe. Tu potom pôsobil ako vedecký ašpirant a asistent v rokoch 1951-1955. V rokoch 1955-1959 pracoval v Lesníckom laboratóriu SAV vo Zvolene. V rokoch 1960-1991 pracoval vo Výskumnom ústave lesného hospodárstva v Banskej Štiavnici (do roku 1964), od roku 1964 vo Zvolene, ktorého riaditeľom bol v rokoch 1960-1977. 
Zaoberal sa hlavne ekológiou zalesňovania, lesnými melioráciami, eróziou pôdy a jej protieróznou ochranou, tvorbou a ochranou krajiny. 
Je držiteľom Pfeilovej ceny za rok 1986 za zásluhy o pokrok lesného hospodárstva. V roku 1971 bol vyznamenaný Zlatou medailou IUFRO (Medzinárodný zväz lesníckych výskumných organizácií) za zásluhy o rozvoj lesníckeho výskumu. Je držiteľom striebornej a zlatej medaily G. J. Mendela. Dostal zlatú plaketu SAV za zásluhy v biologických vedách, zlatú plaketu ČSAZ za zásluhy o rozvoj vedy a výskumu a ďalšie vyznamenania.
Po prekonaní osteoporózy, z ktorej sa sám vyliečil, sa začal venovať trofológii (vede o výžive človeka). V marci 2007 založil spoločnosť "Academia Vitae", ktorej úlohou je zaoberať sa výživou človeka. 

</doc>
<doc id="135690" url="https://sk.wikipedia.org/wiki?curid=135690" title="Juraj Zacharides">
Juraj Zacharides

Juraj Zacharides (* Banská Bystrica) bol lekár, lekárnik.
Životopis.
Medicínu študoval na súkromnej lekárskej škole → K.O. Mollera v Banskej Bystrici a na univerzite v Halle. Lekár a lekárnik v Banskej Bystrici (po smrti svokra → Gottfrieda Mollera (1780). Majiteľ tzv. Puschmannovho domu na Námestí v Banskej Bystrici, ktorý kúpil od Juraja Ganzauga (1772). Člen Akadémie Leopoldíny. Autor dizertácie a odborných článkov.

</doc>
<doc id="135691" url="https://sk.wikipedia.org/wiki?curid=135691" title="Samuel Jaroslav Zachej">
Samuel Jaroslav Zachej

Samuel Jaroslav Zachej (Zachey) (* 31. marec 1841 Bystrá - † 4. február 1918, Sofia) bol novinár, redaktor, pedagóg a osvetový pracovník. Pseudonymy: De profundis, Jaroslav Ďumbiersky, Jaroslav Zniovsky, J. S. Podzniovsky, Pravdomil, Samoslav.
Životopis.
Samuel Jaroslav Zachej sa narodil Karolovi Zachejovi a Jozefíne Somolániovej v Bystrej. Študoval na gymnáziu v Banskej Štiavnici a v Banskej Bystrici, 1861 maturoval. Na odporúčanie Štefana Moyzesa študoval teológiu na univerzite v Budapešti a filológiu a históriu na univerzite vo Viedni. Novinár v Budapešti, profesor gymnázia v Kláštore pod Znievom, redaktor aj vydavateľ v Martine, roku 1880 sa trvale usadil ako samostatný podnikateľ a verejný činiteľ v Sofii. Obranca slovenských národných práv, výrazná osobnosť slovenského národnopolitického hnutia, pedagóg a osvetový pracovník, publicista, redaktor a prekladateľ. Od gymnaziálnych rokov agilný organizátor národných spolkov, v Banskej Bystrici pôsobil v cirkevno-literárnom spolku Kolo. Redaktor viacerých novín a časopisov, člen redakčných rád. Lektor historických prác vydávaných Maticou slovenskou. Prekladateľ z nemčiny, ruštiny, bulharčiny a zakladateľ slovensko-bulharských vzťahov. Knižne vyšiel v bulharčine výber z publicistiky o minulosti a prítomnosti Slovákov, ostatné väčšie práce publikoval v časopisoch. Zlomok z jeho publicistiky, korešpondencie a vlastný životopis vyšiel v antológii J. Košku Slovensko-bulharské literárne vzťahy.

</doc>
<doc id="135692" url="https://sk.wikipedia.org/wiki?curid=135692" title="Jozef Zadžora (1905)">
Jozef Zadžora (1905)

Jozef Zadžora (* 5. január 1905, Prešov – † 4. máj 1960, Brno) bol slovenský dôstojník, generál, vojenský veliteľ, protifašistický bojovník.
Životopis.
Študoval na gymnáziu v Berehove a v Prešove, na vojenských školách v Hraniciach a v Olomouci, 1947-1949 na Vojenskej akadémii v Moskve. Vojak z povolania, príslušník čs., resp. slov. armády. Účastník protifašistického odboja a SNP. Poverený prípravou SNP v Trenčíne a na dolnom Považí. Po → F. Čatlošovom rozhlasovom prejave (29. augusta 1944) zanechal posádku bez veliteľa a odcestoval do Banskej Bystrice-pre tento čin kritizovaný, zatknutý v Banskej Bystrici a vyslaný 
na povstalecký front. Veliteľ delostrelectva IV. taktickej skupiny 1. čs. armády na Slovensku, ktorá operovala v priestore Handlová-Banská Bystrica. Po oslobodení sa zaoberal vedeckou činnosťou v oblasti delostrelectva. Autor učebných pomôcok a článkov v časopisoch Vojenské rozhledy a Delostrelec.

</doc>
<doc id="135694" url="https://sk.wikipedia.org/wiki?curid=135694" title="Juraj Zahlwein">
Juraj Zahlwein

Juraj Zahlwein (* 16. storočie Nemecká Ľupča - † 17. storočie) bol podnikateľ, richtár.
Jeho syn Ján Zahlwein 
Životopis.
Od roku 1585 banskobystrický mešťan. Podnikal v banskej ťažbe na Španej doline a Pieskoch, vlastník väčšiny podielov v ľubietovských medených baniach, obchodoval aj s vínom. Počas povstania Š. Bočkaia 1605 uväznený, potom krátko pôsobil vo funkcii správcu mediarskeho podniku v Banskej Bystrici, súčasne splnomocnenec Š. Bočkaia na rokovaní s Henckelovou obchodnou spoločnosťou vo Viedni o obchode s banskobystrickou meďou. Predstavený Spolku podnikateľov v Ľubietovej. Finančne pomáhal banskobystrickému mediarskemu podniku i mestskej pokladnici. Predstaviteľ nem. patriciátu v Banskej Bystrici, od 1588 člen mestskej rady, richtár Banskej Bystrice (1592, 1596, 1600, 1605, 1607, 1609, 1612). 

</doc>
<doc id="135695" url="https://sk.wikipedia.org/wiki?curid=135695" title="Ján Juraj Zahn">
Ján Juraj Zahn

Ján Juraj Zahn (* 1803, Sihla – † 20. november 1873, Zlatno) bol podnikateľ a sklár.
Životopis.
Základnú školu navštevoval v Lome nad Rimavicou, od 1815 študoval na gymnáziu v Rožňave. Roku 1826 viedol s matkou skláreň v Utekáči, 1827 si prenajal sklársku hutu vo Vlkove, 1833 dal postaviť sklársku hutu v Zlatne, v kt. sa pôvodne vyrábalo tabuľové sklo, neskôr prešiel na výrobu úžitkového a umeleckého skla, jeden z jeho prvých výrobcov v Uhorsku. Výrobky získali viacero ocenení na domácich a zahraničných výstavách.

</doc>
<doc id="135696" url="https://sk.wikipedia.org/wiki?curid=135696" title="Ján Záhor">
Ján Záhor

Ján Záhor (* 3. apríl 1925, Banská Bystrica - † 5. november 1995, Banská Bystrica) bol slovenský lekár-chirurg.
Životopis.
Zakladateľ detskej chirurgie, zároveň vedúci chirurg-ordinár Chirurgickej kliniky NsP KÚNZ v Banskej Bystrici.

</doc>
<doc id="135697" url="https://sk.wikipedia.org/wiki?curid=135697" title="Jozef Záhora (kňaz)">
Jozef Záhora (kňaz)

Jozef Záhora (* 8. február 1846, Ružomberok† 31. január 1890, Štiavnické Bane) bol slovenský rímskokatolícky kňaz, náboženský spisovateľ.
Životopis.
Jeho otec bol Ignác Záhora a matka Mária rod. Lacková. Študoval na gymnáziu v Banskej Bystrici, teológiu ako chovanec Pázmánea vo Viedni, 1871 vysvätený za kňaza. V rokoch 18721878 kaplán v Banskej Štiavnici, od 1878 správca farnosti v Štiavnických Baniach.
Už počas štúdií prekladal do slovenčiny a napísal vianočnú detskú hru, zostavil "Cirkevný katolícky spevník". Publikoval kázne a príspevky v náboženskej tlači. Zaoberal sa aj rezbárstvom, v roku 1887 zriadil pri fare, neskôr pri vyššej ľudovej škole rezbársku dielňu, špecializovanú na návrhy a výrobu hračiek. O rezbárstve prednášal a písal do odborných časopisov. Okresný jednateľ Spolku svätého Vojtecha.

</doc>
<doc id="135698" url="https://sk.wikipedia.org/wiki?curid=135698" title="Félix Záhorec">
Félix Záhorec

Félix Záhorec (* 20. november 1912, Trnava-Modranka – † 13. apríl 1985, Beckov) bol Pochov.: Trnava rímskokatolícky kňaz, redaktor, publicista, prekladateľ, dramatik.
Pseudonym: Cyprián Modránsky, Fr. Valoiset, Observator, Redaktor, Stano Lipkin
Životopis.
R. 1930 vstúpil do noviciátu Spoločnosti Ježišovej, študoval na gymnáziu v Kláštore pod Znievom, filozofiu v Krakove, potom teológiu v Szegede a v Banskej Bystrici (19411944), 1943 vysvätený za rokuk. kňaza. Pôsobil v trnavskej redakcii Posla božského srdca Ježišovho ako pomocník šéfredaktora, prednášal filozofiu na rehoľ. fak. v Trnave. Politicky prenasledovaný. V roku 19641982 duchovný správca Charitného domu v Beckove. Literárne činný ako publicista, autor divadelných hier a prekladateľ. Zredigoval Almanach Spoločnosti Ježišovej (1940), v rkp. zanechal divadelné hry pre mládež, kázne, exhorty.

</doc>
<doc id="135699" url="https://sk.wikipedia.org/wiki?curid=135699" title="Štefan Záhorský">
Štefan Záhorský

Štefan Záhorský (* 28. apríl 1817, Žiar nad Hronom - † 25. február 1863, Sliač-Hájniky) bol slovenský rímskokatolícky kňaz, národný pracovník, pedagóg, mecén.
Jeho otec bol Juraj Záhorský a matka Mária Záhorská.
Životopis.
Študoval na gymnáziu v Kremnici, v Leviciach a v Tate, 1834-1836 ako klerik banskobystrického biskupstva absolvoval filozofiu v Egri, 1836-1840 študoval teológiu vo Viedni, 1840 vysvätený za kňaza, 1841 doktor teológie. V roku 1841-1843 študijný dozorca a profesor uhorského práva, 1843-1844 suplujúci, 1844-1849 riadny profesor cirkevnej histórie a kanonického práva na teologickom seminári v Banskej Bystrici; zaslúžil sa o vzdelanie a výchovu mládeže v slovenskom národnom duchu, podpredseda Spolku všeobecnej vzdelanosti, knihovník Pohronského čitateľského spolku v Banskej Bystrici. Participoval na slovenskom národnom hnutí, blízky spolupracovník Štefana Moyzesa, v roku 1852-1856 za ich spoločnej podpory vychádzal časopis "Cyrill a Method" v Banskej Bystrici. Podporovateľ a rozširovateľ aj ďalších slovenských tlačí. V roku 1846-1848 prísediaci súdnej tabule v Banskej Bystrici, vicearchidiakon a dekan Banskobystrického okresu (od 1856). Spoluzakladateľ Matice slovenskej.

</doc>
<doc id="135700" url="https://sk.wikipedia.org/wiki?curid=135700" title="Jozef Zajko">
Jozef Zajko

Jozef Zajko (* 27. apríl 1923, Borčany – † 13. marec 1991, Bratislava) bol slovenský tanečník, choreograf a pedagóg.
Životopis.
Člen baletného súboru, neskôr umelecký šéf baletu SND v Bratislave, pôsobil v Štátnom divadle v Brne. Pedagóg na Štátnom konzervatóriu v Bratislave. Vytvoril viacero baletov pre televíziu. Choreograf a umelecký vedúci baletu Opery DJGT v Banskej Bystrici (19801983). Zaslúžilý umelec, nositeľ ocenení.

</doc>
<doc id="135701" url="https://sk.wikipedia.org/wiki?curid=135701" title="Anton František Zallinger">
Anton František Zallinger

Anton František Zallinger (Zollinger) (* 2. január 1780, Bratislava – † 9. január 1846, Banská Bystrica) bol maliar a reštaurátor.
Jeho otec Andrej Zallinger, matka Jozefína
Životopis.
Vyučil sa v otcovej dielni, potom pravdepodobne pomáhal otcovi pri jeho prácach. Od 1805 viedol rodinnú dielňu, od 1812 pôsobil v Banskej Bystrici, kde 1824 reštauroval neskorogotickú plastiku hory Olivetskej, umiestnenú pri vonkajšej fasáde Kostola Nanebovzatia Panny Márie tzv. farského v Banskej Bystrici.

</doc>
<doc id="135702" url="https://sk.wikipedia.org/wiki?curid=135702" title="Abrahám Zalwein">
Abrahám Zalwein

Abrahám Zalwein (prímeno Neosoliensis) (* Banská Bystrica, Slovensko) bol veršovník.
Životopis.
Pôvodom z Banskej Bystrice. Študoval na univerzite vo Wittenbergu. Písal príležitostné verše, uverejnené v zborníku Eufémiai...dn. Nicolao Abrahamfii Zolyomi... (1597).

</doc>
<doc id="135703" url="https://sk.wikipedia.org/wiki?curid=135703" title="Zelená armáda">
Zelená armáda

Zelená armáda je názov kontrarevolučnej skupiny, ktorá pôsobila počas októbrovej revolúcie a nasledujúcej občianskej vojny, ktorá presadzovala myšlienky ukrajinského nacionalizmu a separatizmu. 
Táto armáda bojovala prevažne v južnej časti Ruska, na Kryme a na južnej Ukrajine. K civilistom sa správala veľmi kruto a stala sa známou masakrami a pogromami. Počet jej civilných obetí sa odhaduje na sedem miliónov. 
Najväčšou súčasťou Zelenej armády boli ozbrojenci známeho antisemitského atamana Grigorijeva, ktorí bojovali na južnej Ukrajine, Kubáni a pri Čiernom mori proti bielogvardejcom generála Denikina roku 1919. 
Často boli označovaní kvôli svojej spolupráci s Červenou armádou ako "červeno-zelená armáda".Tieto polovojenské bandy sa neskôr, roku 1920 spojili s Krymskou povstaleckou armádou a ďalej bojovali spoločne s Červenou armádou proti bielogvardejcom generála Vrangeľa. 
Zelená armáda zanikla koncom roka 1920, kedy sa niektoré časti (červeno-zelená armáda) spojili s Červenou armádou a zvyšok s bielogvardejcami.

</doc>
<doc id="135704" url="https://sk.wikipedia.org/wiki?curid=135704" title="Dušan Zapletal">
Dušan Zapletal

Dušan Zapletal (* 29. november 1931, Polešovice na Morave - † 8. jún 1987, Banská Bystrica) bol grafik, pedagóg.
Životopis.
Študoval na Vysokej škole pedagogickej v Bratislave. Realizoval sa najmä v oblasti grafiky, aplikovanej grafiky, zasiahol aj do monumentálno-dekoratívnej tvorby a maliarstva, najmä podmaľby na skle so zbojníckymi motívmi. Samostatne vystavoval doma i v zahraničí.

</doc>
<doc id="135706" url="https://sk.wikipedia.org/wiki?curid=135706" title="Anton Zarevúcky">
Anton Zarevúcky

Anton Zarevúcky (* 17. január 1911, Nemecká Ľupča – † 2. január 1993, Sielnica) bol slovenský rímskokatolícky kňaz, kanonik a historik.
Životopis.
Študoval na gymnáziu v Banskej Bystrici (19261930). Kňazskú vysviacku prijal v Banskej Bystrici (23. december 1933). Čestný kanonik Banskobystrickej kapituly (od 1974). Vyznačoval sa aktivitou pri renovácii a stavebných úpravách kostolov i farských budov. V rukopisoch zanechal katalógy kňazov, farností a kostolov banskobystrického biskupstva, katalóg organov v Banskobystrickej diecéze a i. Tlačou vyšiel Schematizmus slovenských katolíckych diecéz.

</doc>
<doc id="135707" url="https://sk.wikipedia.org/wiki?curid=135707" title="Matej Zaťko">
Matej Zaťko

Matej Zaťko (* 9. marec 1908, Vlachy-Vlašky – † 12. február 1983, Martin-Priekopa) bol slovenský rímskokatolícky kňaz, náboženský spisovateľ pre deti a mládež a prekladateľ.
Životopis.
Absolvoval teológiu na bohosloveckom učilišti v Banskej Bystrici (1930 – 1933), 1933 vysvätený za kňaza. Ako kaplán neskôr farár pôsobil na viacerých miestach, v Banskej Bystrici (1935 – 1937), farár v Slovenskej Ľupči (1937 – 1945). Politicky prenasledovaný, väznený, po prepustení pracoval v robotníckych povolaniach. Počas štúdií krátko písal lyrické verše, avškak tvorbe poézii sa venoval iba krátko. Výraznejšie sa prejavil ako autor detskej literatúry. Autor, zostavovateľ a prekladateľ náboženských knižiek pre deti a mládež, učebníc biblických dejín. V Slovenskej Ľupči písal kroniku, no zámer spracovať monografiu Slovenskej Ľupče zostal nerealizovaný. Polonofil, okren duchovnej spisby prekladal z poľ. divadelné hry, knihy pre deti, cestopisy a i. Popri literatúre sa venoval i maliarstvu a divadelníctvu, scénicky a režijne pomáhal ochotníkom v Banskej Bystrici. Člen a vedúci literárneho kruhu bohoslovcov v Banskej Bystrici, kde aktívne pracoval v Skaute ako veliteľ. V rkp. zanechal prozaické knihy pre mládež i autobiografiu, vydanú posmrtne pod názvom Z chalúpky na úvetrí. Článkami prispieval do detských, náboženských a kultúrnych časopisov a novín.

</doc>
<doc id="135708" url="https://sk.wikipedia.org/wiki?curid=135708" title="Adolf Peter Záturecký">
Adolf Peter Záturecký

Adolf Peter Záturecký (Zathureczky de Zaturcsa) (* 25. november 1837, Liptovská Sielnica – † 1. júl 1904, Brezno) bol slovenský pedagóg, publicista, jazykovedec, zberateľ ľudovej slovesnosti a národnokultúrny pracovník, šľachtic. Pseudonym: Borovohájsky .
Životopis.
Pochádzal zo šľachtického rodu Zaturecký zo Záturčia (Zathureczky de Zaturcsa). Súkromne ho vzdelával otec, študoval na gymnáziu v Kežmarku a v Modre, odkiaľ po skončení 7. triedy gymnázia v r. 1854 odišiel za učiteľa do rodiska. Od r. 1869 organista a učiteľ na evanjelickej škole, neskôr na štátnej škole v Brezne. Zaoberal sa zbieraním slovenskej ľudovej slovesnosti, odborne roztriedil vyše 13 000 prísloví a ich variantov. Zaoberal sa aj zbieraním rečovej slovnej zásoby, prispel Slovenskou mluvnicou obsahujúcou gramatické poučky. Roku 18771879 vydával a redigoval u Filipa Macholda v Banskej Bystrici časopis Evanjelická škola. V rukopise zanechal zoznam názvov obcí Liptova a Turca. Autor pedagogických a ľudovýchovných článkov, ktoré publikoval v dobových novinách a časopisoch. Zostavil pedagogické učebnice, didaktizujúce a gratulačné verše pre deti. Propagátor prác a myšlienok J. A. Komenského.
Tvorba.
Pedagogický aspekt bol dominantný aj v jeho tvorbe pre deti. Próza Tomáš Nápravník (1873) je vlastne adaptáciou nemeckej moralisticko-náboženskej poviedky na slovenské pomery. Verše jeho dvoch básnických zbierok pre deti, Hájiček (1879) a Vinšovník (1880), ťažkopádnou a nedokonalou veršovou technikou zveršúvajú mravné ponaučenia a s rezervovaným prijatím sa stretli už v dobe publikovania.
So svojimi 13 000 záznamami predstavuje v našej literatúre dosiaľ „najvýznamnejšiu zbierku ľudovej frazeológie“.

</doc>
<doc id="135709" url="https://sk.wikipedia.org/wiki?curid=135709" title="Adolf Vladimír Záturecký">
Adolf Vladimír Záturecký

Adolf Vladimír Záturecký - Zathureczky de Zaturcsa (* 22. jún 1884, Nemecká Ľupča, dnes Partizánska Ľupča - † 12. marec 1958, Bratislava) bol právnik, odborný spisovateľ.
Životopis.
Pochádzal zo šľachtického rodu Zaturecký zo Záturčia (Zathureczky de Zaturcsa). Študoval na gymnáziu v Banskej Bystrici a Šoproni, kde 1903 maturoval, právo na univerzite v Kluži, 1909 JUDr., 1911 získal advokátsky diplom. Pracovník justičného referátu Ministerstva s plnou mocou pre správu Slovenska v Bratislave, predseda Najvyššieho súdu v Brne, podpredseda Ústredného súdu v Prahe, druhý predseda Slovenského najvyššieho súdu v Bratislave. Predseda redakčnej komisie pre Úradnú zbierku rozhodnutí Slovenského najvyššieho súdu vo veciach občianskych. Stúpenec čs. vzájomnosti. Spoluzakladateľ slovenskej právnickej terminológie. Autor odborných publikácií, prekladov a odborných článkov v Právnom obzore. Spoluautor prvej učebnice občianskeho súkromného práva platného na Slovensku a v Podkarpatskej Rusi. Roku 1949 získal čestný doktorát vied udelených Právnickou fakultou UK v Bratislave.

</doc>
<doc id="135710" url="https://sk.wikipedia.org/wiki?curid=135710" title="Ján Záturecký">
Ján Záturecký

Ján Záturecký ("Zathureczky de Zaturcsa"; * 19. október 1875, Brezno - † 21. júl 1936, Bratislava) bol slovenský lekár a publicista.
Životopis.
Pochádzal zo šľachtického rodu Zaturecký zo Záturčia ("Zathureczky de Zaturcsa"). Základnú školu navštevoval v Brezne, študoval na gymnáziu v Banskej Bystrici (1886-1887), v Banskej Štiavnici a v Sibiu, medicínu na univerzitách v Budapešti a v Štrasburgu. V roku 1900 získal titul MUDr.
Praktikant vo všeobecnej nemocnici v Bratislave, v Budapešti, potom praktický a zubný lekár v Trnave, od 1925 hlavný lekár ČSD v Bratislave. Už počas štúdií v Budapešti sa zapájal do národného hnutia, prívrženec hlasistov, spoluzakladateľ časopisu Hlas. Zúčastňoval sa na aktivitách hospodárskeho rozvoja západného Slovenska. Člen Muzeálnej slovenskej spoločnosti (MSS), Slovenskej národnej strany, 1918 člen SNR a jej výkonného výboru, člen župného výboru. Publikoval cestopisné črty, besednice, spravodajské príspevky a články so zdravotníckou tematikou.

</doc>
<doc id="135712" url="https://sk.wikipedia.org/wiki?curid=135712" title="Ondrej Záturecký">
Ondrej Záturecký

Ondrej Záturecký (* 12. december 1920, Banská Bystrica-Radvaň – † 19. september 1987, Banská Bystrica-Radvaň) bol osvetový pracovník, divadelný ochotník.
Životopis.
Pochádzal zo šľachtického rodu Záturecký zo Záturčia (Zathureczky de Zaturcsa). Divadelný ochotník a režisér v Banskej Bystrici-Radvani (od 1936), v Mestskom divadelnom združení v Banskej Bystrici; učiteľom a vzorom mu bol Ján Kováč. Účinkoval vo vyše 120 inscenáciách, z ktorých 23 režíroval. Riaditeľ PKO v Banskej Bystrici (1948-1969), riaditeľ ZK ROH Slovenska v Banskej Bystrici (1969-1982).

</doc>
<doc id="135713" url="https://sk.wikipedia.org/wiki?curid=135713" title="Peter Záturecký">
Peter Záturecký

Peter Záturecký - "Zathureczky de Zaturcsa" (* 25. október 1918, Rimavská Sobota – † 1. august 1982, Zlaté Moravce) bol slovenský právnik.
Životopis.
Pochádzal zo šľachtického rodu Zaturecký zo Záturčia (Zathureczky de Zaturcsa). Študoval na gymnáziu v Brne, na Právnickej fak. univerzity v Brne a na Právnickej fakulte UK v Bratislave, titul JUDr. získal roku 1941. Od roku 1941 právny praktikant v Bytči, v Trenčíne, potom súdny úradník na Krajskom súde v Banskej Bystrici (1942), správny zamestnanec Povereníctva spravodlivosti, notár Št. notárstva, 19701982 predseda senátu Najvyššieho súdu SSR, viedol i semináre na Právnickej fak. UK v Bratislave. Vo vedeckej práci sa orientoval na občianske, rodinné a trestné právo. Spoluautor a zostavovateľ viacerých právnických publikácií. Prekladateľ právnických príručiek z češ. Amatérsky športový jazdec, zakladateľ organizovaného jazdectva na Slovensku. Predseda výboru Jazdeckého zväzu SÚV ČSZTV, rozhodca Medzinárodnej jazdeckej fedarácie. Autor pravidiel jazdeckého športu a článkov o tejto športovej disciplíne. Nositeľ viacerých športových vyznamenaní.

</doc>
<doc id="135714" url="https://sk.wikipedia.org/wiki?curid=135714" title="Alfonz Zauner">
Alfonz Zauner

Alfonz Zauner (* 23. január 1903, Radimov-Budkovany - † 7. január 1964, Martin) bol pedagóg, jazykovedec, redaktor.
Životopis.
Študoval na gymnáziu v Skalici, na Vyššej škole poľnohosp.-inžinierskej, dejepis a zemepis na Filozofickej fak. KU v Prahe. Od roku 1930 výpomocný učiteľ v Skalici, učiteľ slov. jazyka, dejepisu a hospodárskeho zemepisu na Obchodnej akadémii v Banskej Bystrici (1931-1939). Funkcionár MO MS a člen skúšobnej komisie pre odborné školy (zemepis, dejepis) učiteľov na meštianske školy v Banskej Bystrici (1931-1939). Riaditeľ Obchodnej akadémie v Prešove, 1945-1953 učiteľ na Obchodnej akadémii, 1953-1964 jazykový redaktor vo vydavateľstve Obzor (dnes vydavateľstvo Osveta) v Martine. Venoval sa otázkam slov. spisovného jazyka a pravopisu, svoje dlhoročné úsilie zavŕšil vydaním Praktickej príručky slovenského pravopisu. Vo vydavateľstve Obzor v Martine sa profesionálne venoval jazykovedným úpravám knižných publikácií. Skúsenosti zo školskej praxe publikoval v Slovenskej reči, prispieval do Matičného čítania.

</doc>
<doc id="135716" url="https://sk.wikipedia.org/wiki?curid=135716" title="Lambert Zavarský">
Lambert Zavarský

Lambert Zavarský (* 16. apríl 1907, Varov Šúr - † 13. november 1981, Bratislava) bol slovenský architekt.
Životopis.
Študoval architektúru na ČVUT v Prahe, Ing. architekt. Do 1943 súkromný staviteľ, v roku 1943-1948 pracoval na Župnom úrade v Banskej Bystrici. Ťažisko jeho architektonických prác spočívalo v oblasti priemyselných stavieb. Autor projektu Farmakologického ústavu SAV a laboratória farmakológie na Starých Horách a i.

</doc>
<doc id="135717" url="https://sk.wikipedia.org/wiki?curid=135717" title="Ján Zavarský">
Ján Zavarský

Ján Zavarský (* 31. júl 1948, Banská Bystrica† 29. máj 2022, Bratislava) bol slovenský scénograf a grafik.
Životopis.
V roku 1975 absolvoval štúdium scénografie na Divadelnej fakulte VŠMU v Bratislave. Roku 1972/1973 scénograf KD v Nitre, 1973/1974 v slobodnom povolaní, 1975 – 1979 scénograf ŠBD v Bratislave, od 1979 Divadla pre deti a mládež v Trnave. Jeho scénografická tvorba mala už v začiatkoch silný intelektuálno-racionálny prvok prejavujúci sa v strohej vecnosti a funkčnosti. V slov. a sčasti aj v českom divadle presadzoval funkčnú scénografiu, vyrastujúcu z akčného prepojenia priestoru a hereckej reakcie, meniacu sa s narastajúcou aktivitou hercou na scéne, svoju scénografiu rozvíjal jednak v klas. talianskom priestore, jednak vo variabilných priestoroch. Spolupracoval s bábkovými divadlami a amatérskymi súbormi. Jeho archit. príprava spoluurčila racionálny rozvrh scénického urbanizmu. Zaoberal sa aj teóriou a dejinami scénografie, autor publikácie Kapitolky zo scénografie (Bratislava roku 1980), a tvorbou divadelných plagátov. Na divadelných súťažných prehliadkach získal viackrát cenu za scénografie.

</doc>
<doc id="135718" url="https://sk.wikipedia.org/wiki?curid=135718" title="Cyril Gabriel Zaymus">
Cyril Gabriel Zaymus

Cyril Gabriel Zaymus, tiež "Zajmus", pseudonym "G. Sokolovič" (* 24. marec 1843, Rajec – † 29. október 1894, Levoča) bol slovenský rímskokatolícky kňaz, národný pracovník, pedagóg, spisovateľ, prekladateľ. 
Životopis.
Študoval na katolíckom gymnáziu (1853 – 1859), v kňažskom seminári v Banskej Bystrici (1859 – 1861), teológiu na Pázmaneu vo Viedni, 1866 vysvätený za kňaza. Študoval filológiu a filozofiu na univerzite v Budapešti. Počas banskobystrických 
štúdií sa zúčastňoval na študentskom národnom, literárnom a náboženskom živote, inicioval obnovenie a stal sa predsedom spolku Kolo v Banskej Bystrici (1861). Po štúdiách pôsobil ako rokuk. kaplán slovenskej farnosti v Banskej Bystrici 
(1867 – 1868), profesor na Učiteľskom ústave v Banskej Bystrici (1868 – 1872), neskôr kňaz, učiteľ a vychovávateľ vo Viedni, Užhorode, v Prešove a v Levoči. Jeden z najvýznamnejších slov. pedagógov poslednej tretiny 19. stor. Vynikal predovšetkým ako autor a upravovateľ početných učebníc pre kat. ľud. školy a metodických príručiek pre učiteľov, kt. vyšli vo viacerých vydaniach. Z prózy knižne publikoval povesť s náboženským motívom, poéziu uverejňoval v časopisoch, novinách a v spolkovom rkp. almanachu Vesna. Podieľal sa aj na úpravách učebných osnov pre kat. ľud. slovenské školy. Preložil Danteho Božskú komédiu. Bol členom Spolku sv. Vojtecha a členom Nábožného združenia saleziánskych spolupracovníkov (tretí rád saleziánov), ktorý založil v roku 1876 taliansky kňaz Ján Bosco.

</doc>
<doc id="135719" url="https://sk.wikipedia.org/wiki?curid=135719" title="Vincent Zaymus">
Vincent Zaymus

Vincent Zaymus (Zajmus; Víťazoslav) (* 19. júl 1841, Rajec) bol slovenský pedagóg a jazykovedec.
Životopis.
V roku 1852-1853 študoval na gymnáziu v Banskej Bystrici. Po vysokoškolských štúdiách prof. nem., maď. a slov. jazyka a literatúry na gymnáziu v Banskej Štiavnici, na nižšom gymnáziu v Banskej Bystrici (1864-1867), 1867 preložený; postihnutý diskriminačnou politikou uh. vlády z Banskej Bystrici. Roku 1864 finančne podporil MS a 1865 hladujúcich na Orave. 
V oblasti peadgogiky vynikol ako autor početných učebníc pre slovenské katolícke ľudové školy. Zúčastnil sa na tvorbe učebných osnov a napísal výkladovú príručku o právach a povinnostiach občanov. Venoval sa i literárnej činnosti, písal romantickú svetskú i duchovnú poéziu, autor nenotovaného spevníka katolíckych cirkevných piesní, nábožensky motivovanej prózy, jeho preklad Danteho Božskej komédie ostal nedokončený.

</doc>
<doc id="135720" url="https://sk.wikipedia.org/wiki?curid=135720" title="Viktória Zibrínová">
Viktória Zibrínová

Viktória Zibrínová (rod. Kusá) (* 16. december 1904, Brezno† 4. december 1977, Brezno) bola kultúrna pracovníčka, režisérka (ochotníčka) a divadelná ochotníčka.
Jej otec otec Emil Kusý, matka Mária rod. Lopušná a manžel Ján Zibrín.
Životopis.
Ľudovú školu vychodila v Brezne. Vzdelanie si dopĺňala rôznymi kurzami poriadanými Miestnym odborom Matice slovenskej. Intenzívnu činnosť vyvíjala ako členka a funkcionárka Živeny a Telovýchovnej jednoty Sokol, tu pracovala ako členka a cvičiteľka. Okrem toho sa zapájala do práce v Cirkevnom evanjelický zbore, kde režírovala hry Mateja Taslera so združením evanjelickej mládeže. Od roku 1936 bola členkou Matice slovenskej, pracovala vo výbore MO MS. Pre svoje demokratické zmýšľanie, odpor proti vojne a verejné vystupovanie proti fašizmu bola v roku 1944 vyšetrovaná a väznená v Brezne a v Banskej Bystrici. Činnosť režisérky vykonávala od roku 1936, do roku 1958 v rôznych divadelných združeniach, napokon aj v súbore Jána Chalupku zrežírovala 25 divadelných hier, vo viacerých aj sama účinkovala. Za svoju hereckú a režisérsku činnosť bola ocenená rôznymi vyznamenaniami. Svojou prácou sa výrazne podpísala na výsledkoch divadelníctva v Brezne a na Horehroní.

</doc>
<doc id="135721" url="https://sk.wikipedia.org/wiki?curid=135721" title="Ján Zdražil">
Ján Zdražil

Ján Zdražil (* 14. november 1913, Rychlov – † 21. marec 1990, Banská Bystrica) bol spisovateľ, redaktor, politický pracovník, hospodársky pracovník. Pseudonym: Z. Janko
Životopis.
Študoval na Lesníckej technickej škole v Banskej Štiavnici, na Štátnej priemyselnej škole celulózy a papiera v Ružomberku, na Inštitúte riadenia v Prahe. Pôvodne pracoval ako polygrafický pracovník, postupne majster, vedúci výroby a riaditeľ Harmaneckej papierne v Harmanci (19431951 mimo obdobia účasti na SNP a väznenia 19441945). Bol riaditeľom Hlavný správy a námestník povereníka, na Poverenictve lesov a drevárskeho priemyslu v Bratislave. Pracoval tiež ako riaditeľ Celulózy v Žiline, v Ružomberku, od 1969 odborový riaditeľ, námestník gen. riaditeľa, od 1978 redaktor Slovcepy v Banskej Bystrici. Ján Zdražil bol účastník protifašistického odboja a SNP, člen partizánskej brigády Žilina, zostavenej z evakuovaných spolupracovníkov z Banskej Bystrice. Väznený v Koncentračný tábor Mauthausene a v Gusene. Redaktor povstaleckého časopisu Útok. Autor poviedok, spomienok a cestopisných riportov, celovečerných estrádnych politicky zameraných pásiem, televíznych scenárov. Spolupracoval na jubilejných pamätniciach slovenských podnikov papierenského priemyslu. Knižne vydal zbierku čŕt s autobiografickými prvkami. Prispieval do rôznych novín, okrem iného do denníka Smer (19581981). V rokoch 19781984 predsedal Okresnej mierovej rade v Banskej Bystrici.

</doc>
<doc id="135722" url="https://sk.wikipedia.org/wiki?curid=135722" title="František Zechenter">
František Zechenter

František Zechenter (* Feldkirch - † 10. jún 1750, Banská Bystrica) bol zvonolejár.
Životopis.
Do roku 1723 pôsobil vo Viedni, 1695 mešťan, 1701 majiteľ zvonolejárne po M. Glaserovi. V roku 1723-1750 pôsobil v Banskej Bystrici, 1732 mešťan, 1742 mešťan a dozorca trhu, člen Mestskej rady v Banskej Bystrici. Už z Viedne dodával zvony pre záp. a stredné Slovensko, ulial zvony i pre Maďarsko a signálne gongy pre strážnu vežu v Banskej Bystrici.

</doc>
<doc id="135723" url="https://sk.wikipedia.org/wiki?curid=135723" title="František Anton Zechenter">
František Anton Zechenter

František Anton Zechenter (* 4. október 1739, Banská Bystrica – † 1776, Banská Bystrica) bol zvonolejár.
Životopis.
Pôsobil v Banskej Bystrici, 1760 mešťan. Jediný známy ním signovaný zvon je z 1772 v Liptovskej Revúcej. Roku 1858 pri požiari Brezna zhorela i jeho zvonárska kniha, ktorú vlastnil jeho vnuk →Gustáv Kazimír Zechenter.

</doc>
<doc id="135724" url="https://sk.wikipedia.org/wiki?curid=135724" title="Ignác Zechenter">
Ignác Zechenter

Ignác Zechenter (* 20. január 1812, Moštenica – † 7. jún 1845, Poniky) bol úradník a spisovateľ.
Životopis.
Študoval na gymnáziu v Brezne a v Banskej Bystrici. Vyštudoval baníctvo. Pracoval v Hronci, v Ľubietovej a na Ponikách-Ponickej Hute. Pisár na správe Banskej komory v Banskej Bystrici. Autor početných humoristických čŕt, cestopisov, básnickej skladby Iliada ľubietovská a básne Ľubietovský schematizmus (1839).

</doc>
<doc id="135726" url="https://sk.wikipedia.org/wiki?curid=135726" title="Gustáv Kazimír Zechenter">
Gustáv Kazimír Zechenter



</doc>
<doc id="135727" url="https://sk.wikipedia.org/wiki?curid=135727" title="Daniel Zelenský">
Daniel Zelenský

Daniel Zelenský (* Slovensko) bol kamenár.
Životopis.
Kamenár v Banskej Bystrici (zistiteľný 1655-1660). Pod jeho vedením upravili a doplnili o mestský erb a latinský text priečelie Striebornej brány v Banskej Bystrici (asi 1660).

</doc>
<doc id="135728" url="https://sk.wikipedia.org/wiki?curid=135728" title="Karol Zelenský">
Karol Zelenský

Karol Zelenský (* 1848, Banská Bystrica - † 1913, Pécs) bol fotograf.
Životopis.
Vlastnil fotografický atelier v Pécsi, 1884 získal titul dvorného fotografistu.

</doc>
<doc id="135730" url="https://sk.wikipedia.org/wiki?curid=135730" title="Viliam Zelliger">
Viliam Zelliger

Viliam Zelliger (Zellinger; * 27. máj 1862, Zohor† 27. december 1931, Budapešť) bol rímskokatolícky kňaz, náboženský spisovateľ a pedagóg. Pseudonym: Boldokfalvi, Falvi, Mester.
Jeho otec bol Jozef Zelliger, matka Katarína rod. Šilhánková, brat Alojz Zelliger.
Životopis.
Študoval na gymnáziu v Banskej Bystrici a v Trnave, filozofiu na univerzite v Budapešti, teológiu v Ostrihome, 1884 vysvätený za kňaza, 1893 doktor kanonického práva. Od 1887 kaplán v Budapešti – Terézvárosi, súčasne katechéta na vyššej reálnej škole, od 1910 kaplán v Budapešti – Krisztinavárosi, od 1922 opát. Redaktor, súčasne majiteľ časopisu "Katholikus Tanűgy Pedagogiai Lap". Autor náboženských prác venovaných mariánskemu kultu a učební teológie, etiky, zemepisu. Články, štúdie, recenzie a kázne publikoval v maďarských náboženských novinách a časopisoch.

</doc>
<doc id="135731" url="https://sk.wikipedia.org/wiki?curid=135731" title="Jozef Zelliger">
Jozef Zelliger

Jozef Zelliger (* 21. október 1837, Senica – † 31. august 1886, Trnava) bol pedagóg a prekladateľ.
Životopis.
Študoval na gymnáziu v Skalici, Bratislave, v Nových Zámkoch, 1853 získal učiteľský diplom. Učiteľ na viacerých miestach, v roku 18691872 stredoškolský učiteľ na Učiteľskom ústave v Banskej Bystrici, neskôr riaditeľ Kráľovského rímskokatolíckeho učiteľského ústavu v Trnave písal metodické príručky a učebnice: "Praktický návod k písmom – čítaniu pre učiteľov a čakateľov učiteľstva" (1871), "Návod vyučovania zemepisu pre učiteľov" (1874), "Cvičenie umu a reči čili Názorné vyučovanie". Ďalej písal "Abecedáre" (šlabikáre, čítanky, počtovnice pre slovenské školy i učebnice maďarského jazyka a iných predmetov v maďarskom jazyku pre slovenské školy, celkom 27 príručiek a učebníc a desiatky pedagogických článkov v časopisoch. Autor okolo 35 učebníc a metodík vyučovacích predmetov pre ľudové školy. Neskôr sa takmer výlučne venoval maďarskej pedagogickej spisbe, vydávaniu maďarských učebníc pre ľudové školy, ale aj prekladom maďarských učebníc do slovenčiny. Publikačne činný, v odborných prácach a časopiseckých príspevkoch sa zameral na reformy v uhorskom školstve, prípravu učiteľov. Napísal aj osvetovo-výchovné príručky a články. V rokoch 18711872 popri učiteľskom pôsobení v Banskej Bystrici, súčasne aj pisár turčiansko-oravského školského inšpektorátu. Od roku 1875 člen výboru a účtovník Spolku svätého Vojtecha. Bol jedným z tých ktorí prispievali svojimi štúdiami, odbornými a informačnými článkami a správami do Radlinského pedagogického časopisu – "Priateľ školy a literatúry". Bol to prvý pedagogický časopis, ktorý od roku 1859 sústredil okolo seba vynikajúcich slovenských pedagógov. Ich pričinením získal vysokú odbornú úroveň.

</doc>
<doc id="135732" url="https://sk.wikipedia.org/wiki?curid=135732" title="Ľudovít Žello">
Ľudovít Žello

Ľudovít Žello (* 7. august 1809, Banská Bystrica - † 21. november 1873, Malý Kereš) bol pedagóg, básnik. Pseudonym: Dolnozemský Slovák
Životopis.
Pochádzal z remeselníckej rodiny. Ľudovú školu navštevoval v Banskej Bystrici, od 1821 v Budapešti, kde bol pomocníkom → J. Kollára, 1825-1829 študoval na evanjelický lýceu v Bratislave. Od roku 1929 pôsobil ako výpomocný učiteľ, neskôr ako učiteľ od 1834-1873 v slov.-maď.-nem. prostredí v Malom Kereši. Už v čase bratislavských štúdií písal nem. verše a venoval sa prekladaniu z nem. literatúry. Myšlienkovo i formálne nadviazal na národnoobrodeneckú poéziu → J. Kollára. Vydal lyrickú zbierku Básně - verše ospevujúce slávnu minulosť a veľkú budúcnosť Slovenska. V almanachoch Zora, Lipa a v čsp. Orol, Květy, Pešťbudínske vedomosti a i. uverejnil viaceré vlastenecky ladené básne. Okrem básnickej tvorby sa venoval numizmatike, majiteľ cennej numizmatickej zbierky. Roku 1862 vyznamenaný peštianskymi Slovanmi za epos Pád Miliducha strieborným kalichom s rus. a slov. nápismi.

</doc>
<doc id="135733" url="https://sk.wikipedia.org/wiki?curid=135733" title="Gustáv Zeman">
Gustáv Zeman

Gustáv Zeman (* 7. jún 1906, Myjava† 1. marec 1980, Banská Bystrica) bol slovenský staviteľ, podnikateľ, účastník SNP, poslanec Slovenskej národnej rady za Demokratickú stranu (19451948) a mešťanosta Banskej Bystrice (19451946).
Život.
Narodil sa 7. júna 1906 v Myjave v rodine Daniela Zemana a Márie rod. Krupičková. Študoval na Vyššej priemyselnej škole staviteľskej v Bratislave, následne pokračoval v štúdiu v odbore architektúra a pozemné staviteľstvo na Vysokej škole technickej v Brne, avšak vysokoškolské štúdium nedokončil. Ako spolumajiteľ spoločnosti Ivaška a Zeman realizoval stavby všetkých druhov na strednom Slovensku.
Zúčastnil sa a organizačne prispel k Slovenskému národnému povstaniu. Bol spoluzakladateľom Revolučneho národného výboru (RNV) na Horehroní (1944) a predsedom RNV v Banskej Bystrici, ktorý sídlil v priestoroch jeho firmy. Po ústupe povstania do hôr slúžil ako príslušník partizánskej skupiny mjr. Petrova v Balážoch, jeho poradca pre otázky týkajúce sa Banskej Bystrice a okolia. Po oslobodení organizoval obnovenie miestnych orgánov v Banskej Bystrici, kde zastával funkciu mešťanostu (19451946). Na zjazde delegátov národných výborov 29. augusta 1945 v Banskej Bystrici bol zvolený za poslanca Slovenskej národnej rady za Demokratickú stranu. Slávnostný sľub zložil 14. septembra 1945.
V rokoch 19481950 bol vedúcim prevádzky Československých stavebných závodov v Banskej Bystrici, vykonávateľom stavebného dozoru generálneho projektanta Zdravoprojektu Bratislava na stavbe nemocnice v Banskej Bystrici (19761979). Popri svojej práci bol členom Mestského divadelného združenia v Banskej Bystrici, členom telovýchovných spolkov a organizátorom lyžiarskych aktivít v meste. Zomrel 1. marca 1980 v Banskej Bystrici.

</doc>
<doc id="135735" url="https://sk.wikipedia.org/wiki?curid=135735" title="Grand Theft Auto 1">
Grand Theft Auto 1

Grand Theft Auto je stará klasická akčná hra a je základom zo série Grand Theft Auto od Rockstar Games a DMA Design (teraz Rockstar North) vydaná firmou "CSA Games" v roku 1997/1998. Na výber máte tri mestá po dvoch kapitolách, a to "Liberty City", "Vice City" a "San Andreas".
O hre.
Hra pochádza z prostredia podsvetia. Na začiatku si môžete zvoliť hlavného hrdinu, za ktorého budete hrať medzi "Troyom", "Kivlom", "Ulrikou", "Travisom", "Mikkim", "Divinou" a "Bubbom". Ich meno si však môžete zmeniť. V hre sa rôzne postavy medzi sebou nelíšia, akurát oblečením. Hlavnou črtou hry je voľnosť pohybu (najmä vďaka autám, ktoré môžete jednoducho ukradnúť) aj plnenie misií podľa vlastného výberu, za ktoré získate peniaze a tiež prístup k ďalším misiám. Peniaze sa však dajú získať aj inými spôsobmi, napríklad krádežami áut a ich následným predaním. Pritom si však treba dávať pozor na políciu, ktorá ak vás zbadá pri trestnom čine, bude sa vás snažiť dolapiť a neskôr aj zabiť. Ak budete chytení, stratíte nejaké množstvo peňazí na kauciu a zároveň vám zoberú všetky zbrane. Po prepustení sa ocitnete pred niektorou z budov polície. Ak vás zastrelia, tak pred niektorou z nemocníc. Polícií sa dá utiecť buď v servisoch, kde vám prestriekajú lak auta, alebo zdržiavaním sa mimo dohľadu polície (čo je najmä v neskorších fázach úteku ťažko dosiahnuteľné). Po zarobení určitého množstva peňazí sa vám postupne odomknú ďalšie kapitoly a mestá.
Misie.
Misie budete získavať hlavne po telefóne, prípadne v danom aute. Stačí sledovať žltú šípku a tá vás vždy dovedie k nejakému telefónu. Keď splníte základné misie, tak si budete musieť hľadať prácu sami a to tak, že nastúpite do auta s misiou (autá, v ktorých je nejaká misia, nie sú na každom rohu a budete ich musieť hľadať). Na rôznych miestach v mestách sa nachádzajú bonusové misie s názvom "Kill Frenzy" kde máte za úlohu počas časového limitu postrieľať alebo prejsť určitý počet ľudí alebo áut.
Lokácie.
"GTA1" sa odohráva v troch kriminálnych mestách:
Zbrane.
Zbrane sa dajú získať v drevených debnách, rozmiestnených po meste. Lepšie zbrane bývajú spravidla viac ukryté. V debnách sa okrem zbraní nachádza aj nepriestrelná vesta, dodatočný život alebo ukončenie hľadania políciou. 
Ponuka zbraní nie je práve najširšia: 
Vozidlá.
V hre sa nachádza viacero typov vozidiel - od motoriek, cez osobné autá, limuzíny, dodávky až po tank. 
Motorky sú rýchle a praktické, avšak jazdou na nich sa dá ľahko nabúrať a vyletieť z nej. Obyčajné autá (ktorých je mnoho, od pomalých po športové) sa v hre nachádzajú v hojnom množstve. Po priveľkom poškodení (ktoré je vidieť či už na výzore, alebo na charakteristickom zvuku motora) však môžu explodovať a tým pádom aj zabiť vás. O niečo väčšiu výdrž majú limuzíny a napokon tankery, ktoré sú spočiatku síce pomalé, ale dokážu sa rozbehnúť do závratných rýchlostí. 
Na niektorých skrytých miestach (garáže, ostrovčeky alebo uzavreté dvory) sa dajú nájsť tanky. Toto vozidlo má najväčšiu výdrž v hre a dokáže prostredníctvom dela strieľať strely ako raketomet. Jeho najväčšou výhodou je, že dokáže prechádzať cez ostatné vozidlá, ktoré pod jeho pásmi vybuchujú. 
Na niektorých miestach sa nachádzajú autá s bonusovými misiami pri ktorých musíte zabiť určité množstvo ľudí za nejaký čas; napríklad auto s formulkami na diaľkové ovládanie s náložami alebo terénna bugina s ktorou musíte ľudí prechádzať.
V Liberty city a vo Vice city sa dá ako dopravný prostriedok využiť aj metro, ktoré sa tiež dá ukradnúť, ak nastúpite do prvého vozňa. Inak sa dá využiť ako rýchly dopravný prostriedok bez lákania polície. 
Soundtrack.
"GTA1" má len veľmi malý soundtrack, ktorý spočíva najmä v rádiách. Každé rádio má okolo 3 až 4 skladieb, takže výber je dosť malý.

</doc>
<doc id="135736" url="https://sk.wikipedia.org/wiki?curid=135736" title="Ján Zeman (generál)">
Ján Zeman (generál)

Ján Zeman (* 22. jún 1909, New York – † 29. júl 1993, Bratislava) bol generál, protifašistický bojovník, partizánsky veliteľ.
Životopis.
Absolvoval Učiteľský ústav v Banskej Bystrici (1928). Pracoval ako učiteľ na rôznych miestach. Po oslobodení tajomník MNV v Novej Bani a pracovník rezortov školstva a kultúry. Dôstojník Československej ľudovej armády, náčelník Hlavný politickej správy Ministerstva národnej obrany, v hodnosti generálporučíka preradený do zálohy, rehabilitovaný. Pracovník Slovenského národného múzea v Bratislave. Člen Ústredného výboru KSČ, Ústredného výboru KSS, poslanec Národného zhromaždenia. Autor článkov a príspevkov s tematikou protifašistického odboja a SNP. Nositeľ vysokých vyznamenaní.

</doc>
<doc id="135737" url="https://sk.wikipedia.org/wiki?curid=135737" title="Zuzana Zemanová">
Zuzana Zemanová

Zuzana Zemanová (rod. Alexyová) (* 10. február 1910, Liptovský Mikuláš – † 26. január 1969, Bratislava) bola slovenská keramikárka.
Životopis.
Študovala na Škole umeleckých remesiel v Bratislave na oddelení keramiky Júlie Horovej. Základy modelovania získala u Ladislava Majerského. Významná predstaviteľka úžitkového umenia a priemyselného výtvarníctva v odbore úžitkovej keramiky a plastiky. Spolupracovala s architektmi pri dotváraní interiérov a exteriérov niekoľkých verejných budov na Slovensku. Realizovala keramickú stenu pre Dom kultúry v Banskej Bystrici (1965). Vystavovala doma i v zahraničí.

</doc>
<doc id="135738" url="https://sk.wikipedia.org/wiki?curid=135738" title="Alfréd Zemanovský">
Alfréd Zemanovský

Alfréd Zemanovský (* 2. september 1919, Linz - † 4. marec 1994, Podunajské Biskupice) bol hudobný skladateľ.
Životopis.
Vedúci redaktor hudobného vydavateľstva Supraphon a Opus. Organizátor zborového spevu na Slovensku. Účastník rôznych skladateľských súťaží a festivalov doma i v zahraničí. Venoval sa prevažne tvorbe pre amatérske a detské spevácke zbory, 
úpravám ľudových piesní pre rôzne zborové obsadenia. V posledných rokoch života žil a tvoril v Banskej Bystrici (od 1986 ), predseda odbočky Slovenskej hudobnej únie v Banskej Bystrici. Publikoval články o dramatickej a interpretačnej úrovni speváckych zborov a podujatí. Nositeľ vyznamenaní a ocenení.

</doc>
<doc id="135739" url="https://sk.wikipedia.org/wiki?curid=135739" title="Ján Zemko">
Ján Zemko

Ján Zemko (* 12. december 1939, Nižná Šuňava) je operný spevák (tenor).
Životopis.
V roku 1966 absolvoval štúdium koncertného a operného spevu na VŠMU v Bratislave (J. Blaho, A. Hrušovská). Od 1966 sólista opery DJGT v Banskej Bystrici. Spočiatku sa uplatňoval v lyrickom tenorovom repertoári: Gróf Almaviva (Barbier zo Sevilly, 1966); Števo (Jej pastorkyňa, 1967); Alfréd (Traviata, 1968); (Princ Rusalka, 1977). Postupne rozšíril svoje postavy o lyricko-dram. repertoár: Cavaradossi (Tosca, 1975); Don José (Carmen, 1976); Paolino (Tajné manželstvo, 1985) a i. Vytvoril viacero postáv aj v spevohernom repertoári, najmä v klasických operetách: René (Gróf z Luxemburgu, 1980); Camilio (Nebo na zemi, 1982); Lucas (Mlynárka z Granady, 1986) a i. Pohostinne vystupoval na viacerých našich div. scénach.

</doc>
<doc id="135740" url="https://sk.wikipedia.org/wiki?curid=135740" title="Ernest Zenovicz">
Ernest Zenovicz

Ernest Zenovicz (* 27. apríl 1891, Gelnica – † 12. júl 1924, Lučenec, pochov.: Gelnica) bol banský úradník a právnik.
Jeho otec bol Zenon Zenovitz a matka Pavlína rod. Štefaniová.
Životopis.
Študoval na premonštrátskom gymnáziu v Košiciach, na košickej právnickej akadémii, na Vysokej škole baníckej a lesníckej v Banskej Štiavnici; 1914 JUDr., 1918 Ing. Od roku 1917 banský úradník, po vzniku ČSR hlavný banský komisár Banského kapitanátu v Banskej Bystrici a člen delimitačnej komisie, ktorá vymeriavala hranice medzi Slovenskom a Maďarskom. Aktivizoval a zavádzal do praxe slovenskú banskú terminológiu z maďarčiny preložil banskopolicajné predpisy. Po smrti Štefana Trúchleho pokračoval v zostavovaní Maďarsko-nemecko-slovenského slovníka baníctva a hutníctva.

</doc>
<doc id="135741" url="https://sk.wikipedia.org/wiki?curid=135741" title="Štefan Zermegh">
Štefan Zermegh

Štefan Zermegh (* 20. august 1796, Hoštiná – † 9. máj 1848, Klobušice) bol slovenský básnik a úradník.
Životopis.
Pochádzal zo šľachtického rodu.Roku 1809 vstúpil do piaristickej rehole, noviciát absolvoval v Prievidzi a v Brezne, 1815 z rehole vystúpil.
Študoval na strednej škole v Trenčine, filozofiu na univerzite v Budapešti.
Bol menovaný za stoličného vicenotára, 18281840 preceptor a 18321848 aj podvýberca daní v Trenčianskej stolici. Prívrženec mladej bernolákovskej generácie. 
Literárne činný, 1827 knižne vydal latinskú oslavnú báseň, v rukopsie sa zachovalo ďalšie jeho dielo v bernolákovčine "Jóba príklady" a divadelná hra v 3 dejstvách.

</doc>
<doc id="135743" url="https://sk.wikipedia.org/wiki?curid=135743" title="Ladislav Zgúth">
Ladislav Zgúth

Ladislav Zgúth (* 19. december 1889, Mošovce - † 16. január 1972, Martin), pochov.: Folkušová) bol evanjelický kňaz, publicista. Pseudonym: Kňaz zo Slovenska
Životopis.
Študoval na gymnáziách v Banskej Bystrici, v Soproni a v Szarvasi (1902-1909), teológiu v Bratislave, na misionárskej škole v Betheli pri Bielefelde (Nemecko), v Soproni (1913-1914). Dňa 25. januára 1921 zvolený bol ako kaplán na uprázdnenú kňazskú stanicu v Báčskej Palanke, kde bol inštalovaný 17. júla 1921. Tu pôsobil až do 30. marca 1922. Neskôr bol prvým farárom osamostatneného slov. evanjelického zboru v Erdeviku (1922-1950). Senior Sriemskeho seniorátu. Organizátor života slov. evanjelický na Dolnej zemi, účastník prvej synody slov. evanjelický, jej zapisovateľ, člen výboru na tvorbe cirkevnej legislatívy. Zaslúžil sa o vybudovanie Národného domu a zriadenie slov. odd. na štátnej ľudovej škole. Publikoval články, úvahy, kázne i vlastné básne, písal o otázkach spisovnej slovenčiny v Juhoslávii. Predseda SNS v Srieme, člen výboru Slovákov v Dunajskom bánstve, tajomník Slovenského čitateľského spolku.

</doc>
<doc id="135744" url="https://sk.wikipedia.org/wiki?curid=135744" title="Izidor Žiak">
Izidor Žiak

Izidor Žiak (* 10. február 1863, Turčiansky Michal - † 25. január 1918, Banská Bystrica) bol slovenský spisovateľ, redaktor, národný pracovník, úradník.
Pseudonym: Izidor Žiak Somolický, Izidor Žiak-Somolický, Slovenkin, Som., Somolický, Vrahobor Somolický, V. Somolický.
Životopis.
Jeho otec bol mlynár Ján Žiak a matka Mária rod. Rohová. Študoval na katolíckom gymnáziu v Banskej Bystrici (1877-1882), šiestu gymnaziálnu triedu absolvoval súkromne (1882-1883), štúdiá nedokončil. Roku 1883 krátko učiteľ a kantor, neskôr pisár v advokátskej kancelárii Andreja Hanzlíka v Banskej Bystrici, redaktor Národných novín v Martine (1896-1899), 1899 sa začas zdržiaval u J. Martičeka v Lopeji, potom opäť pisár v kancelárii Andreja Hanzlíka v Banskej Bystrici. Do národného a kultúrneho pohybu sa zapojil počas gymnaziálnych štúdií v Banskej Bystrici, pod osobným vplyvom Jána Bottu. Za jeho postoje ho Ján Klamárik prinútil odísť z banskobystrického gymnázia. Plodný spisovateľ a publicista, no jeho kvantitatívne bohatá tvorba výraznejšie neovplyvnila smerovanie slovenskej literatúry. Knižne vydal zbierku lyrických veršov, pokúšal sa i o prózu, autor besedníc, čŕt a rozprávok. Písal aj drobné dramatické dielka, prekladal z americkej, francúzskej, ruskej a ukrajinskej literatúry. V publicistike sa okrem politických príspevkov zameral na ľudovýchovnú a osvetovú tematiku. Prispieval do domácej i krajanskej tlače. Niektoré jeho básne boli preložené aj do iných slovanských jazykov.

</doc>
<doc id="135745" url="https://sk.wikipedia.org/wiki?curid=135745" title="Michal Zibrin (advokát)">
Michal Zibrin (advokát)

Michal Zibrin (* 20. august 1867, Brezno – † 6. október 1917, Brezno) bol slovenský advokát a národnokultúrny pracovník.
Jeho bol otec Michal Zibrin (povolaním čižmár), matka Zuzana rod. Lepiniová a syn Michal Zibrin (18991968).
Životopis.
Navštevoval ľudovú školu v Brezne, študoval na gymnáziu v Banskej Bystrici (18781886), na právnickej akadémii v Kluži a na právnickej fakulte univerzity v Budapešti, JUDr. Advokátsky koncipient v Banskej Bystrici, advokát v Brezne. Vedúca osobnosť slovenského národného hnutia na Horehroní, člen výkonného výboru Slovenskej národnej strany. Zaslúžil sa o rozvoj slovenského peňažníctva na Horehroní, spolkový advokát, neskôr i správca Pomocnice, úverovej banky úč. spol. v Brezne, ktorú pretvoril v prosperujúci ústav, člen správy Zvolenskej ľudovej banky úč. spol. Člen Muzeálnej slovenskej spoločnosti.

</doc>
<doc id="135746" url="https://sk.wikipedia.org/wiki?curid=135746" title="Ján Zibrín">
Ján Zibrín

Ján Zibrín (* 29. september 1899, Brezno – † 11. august 1974, Brezno) bol advokát a kultúrny pracovník.
Životopis.
V roku 1922 absolvoval štúdium práva na Karlovej univerzite v Prahe. Bol dlhoročným funkcionárom mesta Brezna. Vykonával funkciu mestského právnika (19351938), bol členom Mestského zastupiteľstva. V TJ Sokol bol starostom (19251938), cvičiteľom celoštátnych sokolských sletov a verejných telovýchovných vystúpení po Slovensku. Bol predsedom Klubu slovenských turistov a pracoval aj v horolezeckom oddiele. Ako demokrat sa stal členom Revolučného národného výboru v Brezne, potom bol zvolený za prvého podpredsedu ONV v Brezne. Pracoval aj v rôznych funkciách v evanjelický cirkvi. Vo svojom povolaní advokáta všetku svoju činnosť smeroval v prospech rodného mesta a Horehronia. Bol organizátorom a riaditeľom 1. zjazdárskych pretekov – Veľkej ceny Nízkych Tatier. (1928). V 2. svetovej vojne pracoval v podzemnom hnutí. Ako funkcionár Miestneho odboru Matice slovenskej (1919) presadzoval vytvorenie Gymnázia a Voj. reálky v Brezne. Predsedom MO MS bol 8 rokov do roku 1948. Jeho funkcionárska práca v MO MS bola ocenená Ústredím Matice slovenskej z Martina ďakovným listom, knižným darom od správcu MS J. C. Hronského.

</doc>
<doc id="135748" url="https://sk.wikipedia.org/wiki?curid=135748" title="Viera Žifčáková">
Viera Žifčáková

Viera Žifčáková (rod. Kováčiková) (* 14. marec 1946, Kežmarok - † 28. marec 1988, Detva) bola športovkyňa-gymnastka, trénerka.
Životopis.
Základnú školu navštevovala v Brne a v Banskej Bystrici (1952-1960), študovala na Strednej ekonomickej škole v Banskej Bystrici (1960-1964), na VŠE v Bratislave (1965-1970), 1970 Ing., absolvovala diaľkové štúdium trénerov na FTVŠ UK v Bratislave, tréner I. tr. Pôvodne inžinierka ekonómie. V mladosti aktívna gymnastka za Červenú hviezdu Banská Bystrica. Spoluzakladateľka, profesionálna trénerka a vedúca Tréningového strediska mládeže pri TJ Podpolianskych strojární v Detve. Trénerka Slov. ÚV ČSZTV a ÚV ČSZTV s pôsobiskom v Detve. Vychovala niekoľko úspešných čs. reprezentantiek na olympijských hrách, majstrovstvách sveta a Európy, Svetovom pohári a iných medzinárodných súťažiach.

</doc>
<doc id="135750" url="https://sk.wikipedia.org/wiki?curid=135750" title="Juraj Zigler">
Juraj Zigler

Juraj Zigler (Georg) (* Banská Bystrica) bol medikováč.
Životopis.
Medikováč z Banskej Bystrice. Usadil sa v Liptovskom Mikuláši (spomínaný do roku 1710).

</doc>
<doc id="135751" url="https://sk.wikipedia.org/wiki?curid=135751" title="Ján Zigmundík">
Ján Zigmundík

Ján Zigmundík (* 1. apríl 1846, Vrbové – † 26. február 1938, Pezinok) bol slovenský pedagóg, spisovateľ, publicista a prekladateľ.
Pseudonym: Laicus, Ľudomil, Rovný, Ján Rovný
Antivaxer
Životopis.
Študoval na nemeckom reálnom gymnáziu v Bratislave, matematiku a fyziku na polytechnickom inštitúte vo Viedni, nedokončil, na učiteľskej preparandii v Banskej Bystrici (18661867). Učiteľ na ľudovej škole v Trenčianskej Teplej, Trenčianskych Tepliciach, Pezinku. V roku 19041919 žil v Bratislave, kde sa venoval iba literárnej činnosti a publicistike, neskôr pôsobil aj ako bankový úradník. Pedagogickej vede sa začal venovať v Banskej Bystrici, z poverenia učiteľského zboru v Banskej Bystrici napísal a vydal svoju pedagogickú prvotinu "Úryvky z výchoslovia". Autor učebníc, učebných textov a cvičebníc, ktoré aj upravoval a prekladal. Popri pedagogike študoval aj problematiku prírodných vied, botaniky, medicíny, živých jazykov, literárnej histórie, dejepisu a zemepisu. Pozornosť si zasluhuje jeho propagácia zdravotníckej osvety (zásady domáceho liečenia, prírodoliečby, prevencie, alopatickej liečby). V publicistike písal úvahy, state, úvodníky, v ktorých písal o politickom dianí, hospodárstve, sociálnej práci, literatúre, biografii a histórii. Agilný národný, osvetový a ľudovýchovný pracovník, člen Muzeálnej slovenskej spoločnosti a Spolku svätého Vojtecha, vynikajúci hudobník, dirigent spevokolu, organista, huslista i tenorista v hudobných spolkoch v Pezinku i v Bratislave. Organizátor ochotníckeho divadla a Mestskej verejnej knižnice v Pezinku. Politickú aktivitu vyvíjal v intenciách Slovenskej národnej strany.

</doc>
<doc id="135752" url="https://sk.wikipedia.org/wiki?curid=135752" title="Andrej Zima">
Andrej Zima

Andrej Zima (* 14. december 1910, Vislanka – † 9. apríl 1984, Banská Bystrica) bol pedagóg a gréckokatolícky kňaz rusínskeho pôvodu.
Životopis.
Stredoškolský profesor, kaplán a katechéta v Humennom a v Prešove. Politicky prenasledovaný, väznený (1950). Riaditeľ Akčného výboru gréckokatolíckej cirkvi (od 1. augusta 1968). Kurič, údržbár v Stavebnom bytovom družstve v Banskej Bystrici (od 1962). Pracovník Krajskej hygienickej stanice v Banskej Bystrici (od 1963). Na dôchodku žil v Banskej Bystrici (od 1983).

</doc>
<doc id="135753" url="https://sk.wikipedia.org/wiki?curid=135753" title="Jeremiáš Zima">
Jeremiáš Zima

Jeremiáš Zima (Zimani) (* Slovensko) bol murár.
Životopis.
Murársky majster v Banskej Bystrici (doložený 1666). Zúčastnil sa pri obnovovaní hradu Likava a kaštiela sv. Žofie v Ružomberku.

</doc>
<doc id="135754" url="https://sk.wikipedia.org/wiki?curid=135754" title="Valent Zimmermann">
Valent Zimmermann

Valent Zimmermann (Zimerman) (* Slovensko) bol baník, vodca baníckeho povstania.
Životopis.
Baník a správca Bratstva Božieho tela v Banskej Bystrici (1525). Jeden z vodcov baníckeho povstania v Banskej Bystrici (15251526).

</doc>
<doc id="135755" url="https://sk.wikipedia.org/wiki?curid=135755" title="Bohuslav Žingor">
Bohuslav Žingor

Bohuslav Žingor (známy skôr ako Bohuš Žingor; * 26. máj 1910, Bystrička – † 3. november 1944, Pohronský Bukovec) bol slovenský úradník, protifašistický bojovník a účastník SNP.
Životopis.
Narodil sa v rodine Jozefa Žingora a Augusty rod. Korbeľovej. Bol bratom Viliama Žingora. Navštevoval ľudovú a meštiansku školu v Martine, absolvoval jednoročný kurz vo Vrútkach. Úradník mestskej správy, advokátskych kancelárií, neskôr v Matici slovenskej a v Neografii v Martine. Od roku 1939 účastník protifašistického hnutia, spolupracovník brata Viliama, od 1943 organizátor partizánskeho hnutia v Turci. Člen revolučného národného výboru v Bystričke. Príslušník partizánskej jednotky brata Viliama, počas jeho neprítomnosti jej veliteľ, spravodajca 2. československej partizánskej brigády gen. M. R. Štefánika, po 16. septembri 1944 veliteľ spisovne Hlavného štábu partizánskych oddielov na Slovensku v Banskej Bystrici. Po ústupe povstalcov sa v skupine s deťmi Vilama Žingora uchýlil do kúpeľov Sliač a neskôr do chaty nad Pohronským Bukovcom. Po tom, čo oblasť obkľúčili 3. novembra Nemci poslali skupinu žien z chaty do obce, čím ich zrejme zachránil pred likvidáciou. Padol v boji pri Pohronskom Bukovci toho istého dňa spolu s Oldřichom Vrbom a Štefanom Kunom. Bol aj pochovaný v Bystričke.

</doc>
<doc id="135756" url="https://sk.wikipedia.org/wiki?curid=135756" title="Filip Zipser">
Filip Zipser

Filip Zipser (Tzipser, Tzippser) (* Banská Bystrica † 6. august 1528, Slovensko) bol mešťan, vodca baníckeho povstania.
Životopis.
Začas žil na Spiši, neskôr banskobystrický mešťan. V roku 15251526 sa zapojil do povstania baníkov v Banskej Bystrici, spoluorganizátor a vodca najradikálnejších akcií, v lete 1528 ho chytili a po niekoľkotýždňovom väzení popravili.

</doc>
<doc id="135758" url="https://sk.wikipedia.org/wiki?curid=135758" title="Kristián Andrej Zipser">
Kristián Andrej Zipser

Kristián Andrej Zipser (Christian Andreas) (* 25. november 1783, Győr, Maďarsko - † 20. február 1864, Banská Bystrica) bol uhorský prírodovedec, pedagóg, mineralóg, geológ, entomológ, vlastivedný pracovník a organizátor vedeckého života nemeckého pôvodu.
Životopis.
Základné školy navštevoval v Pezinku a v Banskej Bystrici, študoval na evanjelických lýceách v Banskej Bystrici, Banskej Štiavnici, teológiu v Bratislave. Sprvu výpomocný učiteľ, neskôr obchodný vedúci v Brne. Od roku 1809 učiteľ na Vyššej dievčenskej škole, neskôr riaditeľ (do 1859) súkromného evanjelický ústavu pre výchovu a vzdelávanie dievčat v Banskej Bystrici. Venoval sa viacerým prírodovedným a vlastivedným disciplínam, najmä geologickým a mineralogickým výskumom. Kristián Andrej Zipser bol jedným z najaktívnejších členov Spoločnosti mineralógov v prvej polovici 19. storočia. Pričinil sa počas svojho pôsobenia v Banskej Bystrici o plnohodnotný mineralogický výskum Slovenska. Zozbieral veľké množstvo minerálov a dopĺňal nimi mineralogické zbierky, čím si získal veľkú autoritu jednak doma, ale i za hranicami. Aj vďaka nemu založil Jozef Jónás (1787-1821) Mineralogickú spoločnosť r. 1811 v Banskej Štiavnici – druhú najstaršiu mineralogickú spoločnosť na svete, na ktorú nadväzuje súčasná Slovenská mineralogická spoločnosť. S jeho pomocou bola tiež založená Uhorská geologická spoločnosť roku 1850. Spracoval prvú mineralogicko-topografickú príručku Uhorska, doplnenú vlastnými údajmi z mineralogických ciest po Slovensku a v zahraničí. Bola to prvá príručka tohto druhu v Uhorsku. Ako zberateľ minerálov dopĺňal zbierky vedeckých osobností a inštitúcií. Jeho vlastná zbierka obsahovala vyše 12 tisíc minerálov z celého sveta. Na zhromaždení Spoločnosti uhorských lekárov a prírodovedcov v Banskej Bystrici 4.- 8. augusta 1842 referoval o geologických pomeroch Zvolenskej župy.
Popri mineralógii sa zaoberal aj numizmatikou. Z etnografického hľadiska spracoval monografie Zvolenskej a Turčianskej stolice. K jeho záujmom patrila aj paleontológia, archeológia a história, zapájal sa aj do verejného života v Banskej Bystrici. Jeho publikačná činnosť mala popularizačný charakter, približoval v nej prírodné bohatstvo Uhorska, zvlášť Slovenska. Roku 1847 spoluiniciátor založenia Uhorskej geologickej spoločnosti, zúčastnil sa aj na príprave jej stanov. Člen viac ako 80 vedeckých spoločností a múzeí. Nositeľ viacerých zahraničných rádov a vyznamenaní. Roku 1862 vyznamenaný za zásluhy cisárskym zlatým krížom s korunou.
Entomologické aktivity.
V roku 1827 spracoval a vydal príručku, ktorá vyšla pod názvom: ""Der Badegast zu Sliatsch in Nieder Ungarn" s podtitulom: "Ein topographisch-medizinischer Wegweiser für Fremde"". V prvej kapitole tejto publikácie venoval dosť miesta rozsiahlému popisu prírodných pomerov Sliaču, kde popri informáciach o výskyte nerastov uviedol tiež údaje o rastlinách z okolia tohto kúpeľného mesta - vrátane niektorých údajov i o motýľoch. Tieto jeho údaje o motýľoch sú z hľadiska entomologického veľmi významné, lebo prispeli k rozšíreniu poznatkov o výskyte motýľov na území Slovenska v 19. storočí. V práci je uvedený zoznam asi 20 druhov motýľov, ktoré zistil v okolí Sliaču. Tieto motýle patria do siedmich čeľadí: (babôčkovité, vidlochvostovité, Lycaenidae, Noctuidae, Geometridae, Sphingida] a Arctiidae). Obzvlášť zaujímavé sú údaje o výskyte jasoňa červenookého (Parnassius apollo Linnaeus, 1758) v tejto oblasti - čo svedčí o tom, že v 19. storočí bol tento vzácny druh motýľa podstatne viac rozšírený, ako je tomu dnes.

</doc>
<doc id="135759" url="https://sk.wikipedia.org/wiki?curid=135759" title="Gabriel Zmeškal">
Gabriel Zmeškal

Gabriel Zmeškal - "Zmeskál de Domanovecz" (* 19. apríl 1755, Banská Bystrica) bol advokát, verejný činiteľ.
Životopis.
Pochádzal z oravského zemianskeho rodu, matka Katarína rod. Meerwaldtová bola Banskobystričanka. Vyštudoval právo, pôsobil ako advokát v Banskej Bystrici, neskôr mestský richtár v Banskej Štiavnici. Roku 1825 poslanec uh. snemu za Banskú Štiavnicu a člen jej komisie pre Banské záležitosti. Testamentárne zriadil základinu, z kt. boli vyplácané príspevky chudobným nevestám v Banskej Bystrici a Banskej Štiavnici.

</doc>
<doc id="135760" url="https://sk.wikipedia.org/wiki?curid=135760" title="Mikuláš Zmeškal">
Mikuláš Zmeškal

Mikuláš Zmeškal - "Zmeskál de Domanovecz" (* 20. november 1759, Leštiny - † 26. jún 1833, Viedeň) bol hudobný skladateľ, úradník.
Životopis.
Pochádzal z oravského zemianskeho rodu, matka Katarína rod. Meerwaldtová bola Banskobystričanka. Študoval na evanjelický gymnáziu v Banskej Bystrici, 1770-1778 s podporou K. Pálfiho na Tereziane vo Viedni, 1782 zložil advokátsku skúšku v Budapešti. Hudobne vzdelaný, základy hry na klavíri získal pravdepodobne v rodisku, potom študoval hru na violončelo u A. Krafta vo Viedni. Úradník Hontianskej stolice, advokátsky kandidát v Budapešti, úradník, nakoniec jeden z riaditeľov a radca dvorskej kancelárie vo Viedni. Vynikajúci violončelista, venoval sa aj skladbe komornej hudby. Vo Viedni získal významné postavenie v hudobnom živote mesta, jeden z najbližších priateľov L. van Beethovena, priateľ J. Haydna. Beethoven mu venoval Qurtetto serioso f moll, op. 95 (1810) a Haydn 6 zo svojich tzv. Slnečných kvartet, op 20. Z jeho korešpondencie s Beethovenom sa zachovalo okolo 150 listov a odkazových lístkov.

</doc>
<doc id="135761" url="https://sk.wikipedia.org/wiki?curid=135761" title="Jozef Žmuráň">
Jozef Žmuráň

Jozef Žmuráň (* 26. február 1921, Bobrov - † 26. september 1982, Bratislava) bol elektrotechnický inžinier, energetik.
Jeho otec Jozef Žmuráň, matka Mária rod. Šoltísová.
Životopis.
Študoval na Strednej priemyselnej škole strojníckej v Banskej Bystrici (1939-1943), na Elektrotechnickej fakulte SVŠT v Bratislave (1943-1948), 1948 Ing., 1970 CSc. Pôsobil ako energetický referent Dopravných závodov mesta Bratislava, inšpektor výstavby elektrární Elektrovodu, výskumný pracovník Energetických laboratórií SAV, Výskumného ústavu energetického v Bratislave. Vo vedeckom výskume sa zameral na otázky rozvoja elektrizačnej sústavy. Zúčastnil sa na posudzovaní projektu sústavy vodných diel na Dunaji. Autor výskumných správ, štúdií a článkov v zborníkoch Výskumného ústavu energetického.

</doc>
<doc id="135762" url="https://sk.wikipedia.org/wiki?curid=135762" title="Gustáv Zoch">
Gustáv Zoch

Gustáv Zoch (* 3. júl 1884, Cerovo - † 10. február 1924, Bratislava) bol slovenský evanjelický kňaz, náboženský spisovateľ, dramatik.
Jeho otec bol Stanislav Zoch, matka Paulína rod. Leustachová a brat Samuel Zoch.
Životopis.
Základy vzdelania získal u otca, študoval na gymnáziu v Banskej Bystrici, Petrinji a v Soprone, kde maturoval, teológiu v Bratislave, 1909 ordinovaný za kňaza. Kaplán u Jána Slávika v Dačovom Lome, evanjelický farár v Hodruši, v Lubine, po 1918 dekan považsko-novomestského školského okr., seniorálny presbyter a vnútromisijný referent nitrianskeho seniorátu. Agilný nar., ľudovýchovný, kultúrny a osvetový pracovník. Prostredníctvom prednášok propagoval moderné formy hospodárstva, zvlášť ovocinárstva, iniciátor ochotníckeho divadla. Autor divadelnej hry, spoluautor a zostavovateľ kázní. Publicistické aktivity orientoval na náboženské otázky evanjelický cirkvi, jej školstva a histórie, náboženskej výchovy. Zverejňoval cirkevné a svetské aktuality z nitrianskeho seniorátu, výsledky osvetovej a ľudovýchovnej práce.

</doc>
<doc id="135763" url="https://sk.wikipedia.org/wiki?curid=135763" title="Jozef Zoch">
Jozef Zoch

Jozef Zoch (Cochius) (* 28. marec 1798, Veličná – † 26. január 1867, Ľubietová) bol slovenský včelár a farbiar.
Životopis.
Jeho otec bol Pavol Zoch, matka Mária rod. Bobrovnická a brat Ctiboh Zoch. Pôsobil ako farbiarsky majster v Ľubietovej, člen mestskej rady. Známy včelársky praktikant, ktorý sa vo väčšej miere venoval chovu a expedícii včelích matiek. Patril medzi najväčších chovateľov matiek talianskeho plemena na Slovensku. Zakladajúci člen revúckeho gymnázia a Matice slovenskej, rozširovateľ slovenských časopisov.

</doc>
<doc id="135764" url="https://sk.wikipedia.org/wiki?curid=135764" title="Samuel Zoch">
Samuel Zoch

Samuel Zoch (* 18. december 1882, Cerovo - † 4. január 1928, Bratislava, pochovaný v Modre) bol slovenský evanjelický kňaz, verejný činiteľ, politik, cirkevný hodnostár, náboženský spisovateľ. Autor textu Martinskej deklarácie. Pseudonym: Bojovník.
Jeho otec bol Stanislav Zoch, matka Paulína, rodená Leustachová, brat Gustáv Zoch, manželka Mária, rodená Staneková a syn Stanislav Zoch.
Životopis.
Študoval na evanjelickom gymnáziu v Banskej Bystrici (1893-1897) a neskôr v Šoproni. Tu začal študovať Teológiu, ktorú absolvoval vo Viedni v roku 1905. Po skončení štúdia sa stal kaplánom v Novom Sade, Cerove. Potom pôsobil ako administrátor v Kysáči. V roku 1907 bol zvolený za farára v Modre (po smrti svojho strýka Pavla Zocha), kde bol inštalovaný 6. januára 1908. Tu nadviazal na pôsobenie svojho strýka, prevzal správu evanjelického sirotinca a postaral sa o vybudovanie jeho novej budovy (projektoval ju Dušan Jurkovič), pre ktorú organizoval zbierky.
Už ako študent bol známy svojimi národoobrannými článkami, spolupracoval s národne orientovanou mládežou a študentskými spolkami. Počas pôsobenia v Modre sa ako redaktor časopisu Stráž na Sione zastával slovenských učiteľov, ktorí boli v čase maďarizácie často predmetom trestného stíhania. Jeho fara v Modre sa stala centrom cirkevného, ale i národného a politického diania. Medzi jeho priateľov patrili Štefan Krčméry, Kornel Stodola, Milan Ivanka, Martin Rázus. Udržiaval korešpondenciu s Milanom Hodžom, Matúšom Dulom, Antonom Štefánkom. Počas prvej svetovej vojny sa modranskej fare skoncipovali základné články Martinskej deklarácie a budúceho politického usporiadania Slovenska. V roku 1918 sa stal členom Slovenskej národnej rady.
Po vzniku ČSR pôsobil v rokoch 1918-1919 najskôr ako správca SNR pre Bratislavu a okolie, neskôr ako župan a vládny komisár Bratislavskej župy a mesta Bratislavy. Ako prvý slovenský župan bratislavskej župy a mesta Bratislavy sa zaslúžil o usporiadanie národnostných pomerov, riadny chod zásobovania a výroby, zriaďoval a podporoval kultúrne a školské inštitúcie. Zaslúžil sa o zaistenie Žitného ostrova pre ČSR. Roku 1919 sa vzdal županského úradu pre nesúhlas s niektorými krokmi vlády. Začal sa venovať cirkevným záležitostiam. Od roku 1919 bol administrátorom biskupstva a od roku 1922 biskupom Západného dištriktu evanjelickej cirkvi. Bol členom agrárnej strany, ktorú zastupoval ako poslanec v Národnom zhromaždení v rokoch 1925-1928. 
Vo funkcii biskupa sa pričinil o založenie evanjelickej bohosloveckej fakulty v Bratislave. Osobitnú pozornosť venoval mládeži, bol organizátorom Zväzu evanjelickej mládeže. Bol priekopníkom ekumenizmu a propagátor sokolstva na Slovensku. Zaslúžil sa o novú koncepciu školskej politiky. Ako správca sirotinca sa staral o výchovu sirôt (postaral sa o výchovu a štúdium básnika Jána Smreka). Bol autorom mnohých článkov a statí s cirkevnou a svetskou tematikou. Zúčastnil sa viacerých svetových konventov a konferencií.

</doc>
<doc id="135765" url="https://sk.wikipedia.org/wiki?curid=135765" title="Stanislav Zoch">
Stanislav Zoch

Stanislav Zoch (* 30. január 1852, Jasenová – † 27. november 1911, Banská Bystrica) bol slovenský pedagóg, publicista, osvetový pracovník. Pseudonym: Cerovan.
Jeho otec bol Ctiboh Zoch, matka Anna rod. Zochová, bratia Ivan Branislav Zoch, Cyril Zoch, Pavol Peter Zoch a synovia Samuel Zoch a Gustáv Zoch.
Životopis.
Študoval na Prvom slovenskom gymnáziu v Revúcej, kupecký učeň v Ružomberku, neskôr opäť gymnaziálny študent v Revúcej. V roku 18711874 učiteľ na evanjelickej ľudovej škole v Ponikách, 18741908 v Banskej Hodruši a v Cerove, 19091911 pokladník filiálky Zvolenskej ľudovej banky v Banskej Bystrici. Agilný nár., ľudovýchovný a osvetový pracovník; v učiteľskej praxi realizoval výchovu v národnom duchu, organizoval ochotnícke divadlo. Zriadil cirkevnú školskú knižnicu v Cerove. V miestach pôsobísk podporoval hospodársky pokrok, bol uznávaný ovocinár a včelár. Literárne a publicisticky činný, skladal pohrebné verše, písal pedagogické príspevky, propagoval školské knižnice. Upozorňoval na staré tlače a archeologické pamiatky. Autor početných hospodárskych článkov. Vyznamenaný na hospodárskej výstave v Bratislave.

</doc>
<doc id="135766" url="https://sk.wikipedia.org/wiki?curid=135766" title="Miroslav Zolvík">
Miroslav Zolvík

Miroslav Zolvík (* 2. jún 1917, New York – † 31. júl 1983, Banská Bystrica) bol dôstojník, vojenský letec, protifašistický bojovník.
Životopis.
V roku 1931-1932 učeň-automechanik, 1932-1935 navštevoval kovoobrábateľský odbor na škole práce v Kostelci nad Orlicí. Počas vojenskej základnej služby absolvoval poddôstojnícku školu a neskôr účastník viacerých vojenských kurzov, 1946 vykonal skúšku dôstojníkov letectva v zálohe, 1948 pozorovateľ letec 1.tr., 1954 šturman 3.tr., 1964 letec navigátor 1. kategórie. Od roku 1939 veliteľ autodielní v Banskej Bystrici, 1942 letec v Nitre, 1943 učiteľ navigácie na leteckej škole v Trenčianskych Bohuslaviciach a v Banskej Bystrici. Po vypuknutí SNP pracovník Veliteľstva 1. čs. armády na Slovensku v Banskej Bystrici. Prostredníctvom tajných vysielačiek udržiaval spojenie s centrami čs. zahraničného odboja v Londýne a Istanbule, rádiotelegrafista vysielačky Vít, spravodajského odboru Min. nár. obrany v Londýne; vysielala zo Sliača a mestských kasární v Banskej Bystrici (január-október 1944). Po oslobodení sa zaslúžil o výchovu čs. vojenských letcov, spoluautor príručky goniometrickej navigácie.

</doc>
<doc id="135767" url="https://sk.wikipedia.org/wiki?curid=135767" title="Anton Samuel Zorkóci">
Anton Samuel Zorkóci

Anton Samuel Zorkóci - "Zorkóczy de Zorkócz alias Zorkovszky" (* 13. jún 1845, Banská Bystrica-Radvaň - ?) bol pedagóg.
Životopis.
Pochádzal zo zemianskej rodiny Jána Zorkóci a jeho manželky Alžbety rodenej Plevzákovej. Študoval na gymnáziu v Banskej Bystrici a v Banskej Štiavnici, evanjelickú teológiu v Bratislave, 1871-1873 filozofiu, matematiku a fyziku na univerzite vo Viedni, v Bazileji, v Lausanne, 1873-1874 v Budapešti. Od 1874 profesor prírodopisu a matematiky na evanjelickom lýceu v Bratislave, od 1894 jeho riaditeľ. Roku 1893-1895 redigoval spravodaj bratislavského evanjelického lýcea. Roku 1896 člen správy mesta Bratislavy.

</doc>
<doc id="135768" url="https://sk.wikipedia.org/wiki?curid=135768" title="Karol Jaroslav Zorkócy">
Karol Jaroslav Zorkócy

Karol Jaroslav Zorkócy - "Zorkóczy de Zorkócz alias Zorkovszky" (* 9. január 1824, Banská Bystrica – † 9. február 1883, Žibritov) bol evanjelický kňaz, básnik, publicista. Pseudonym: Pohronský
Životopis.
Ľudovú školu navštevoval v Banskej Bystrici, nižšie gymnaziálne triedy absolvoval v Gemeri, vyššie na evanjelickom lýceu v Banskej Štiavnici, 1845 – 1847 študoval teológiu na evanjelickom lýceu v Bratislave, od 1850 na teologickej fakulte vo Viedni. Počas štúdií učil v Pukanci, po štúdiách bol do roku 1855 vychovávateľom v rodine A. Battika vo Vlkanovej, 1855 – 1883 evanjelickým farárom a učiteľom v Žibritove. Literárne začal tvoriť v kruhu mladej štúrovskej mládeže na evanjelickom lýceu v Bratislave. Sprvu písal vlastenecky orientované básne a ponášky na ľudovú pieseň, neskôr sa venoval tvorbe detskej literatúry; v Banskej Bystrici vyšli Rečňovanky pre slovenské školy 2, do ktorých prispel 50 básňami (1855). Okrem básní písal i populárno-náučné a informatívne články, ktoré publikoval v slovenských periodikách a v kalendároch. Polyglot, ovládal latinský, nemecký a maďarský, čiastočne francúzsky, grécky a taliansky jazyk. Participoval na národných podujatiach, v roku 1861 finančne prispel na stavbu pomníka Ľ. Štúra, člen MS.

</doc>
<doc id="135769" url="https://sk.wikipedia.org/wiki?curid=135769" title="Samuel Zorkóczy">
Samuel Zorkóczy

Samuel Zorkóczy - "Zorkóczy de Zorkócz alias Zorkovszky" (* 8. november 1869, Banská Bystrica† 25. apríl 1934, Budapešť) bol banský inžinier zemianskeho pôvodu.
Životopis.
Narodil sa v zemianskej rodine Karola Zorkóczyho a jeho manželky Paulíny rodenej Wágnerovej. Študoval na stredných školách v Bratislave, 18871890 hutníctvo na Baníckej a lesníckej akadémii v Banskej Štiavnici. V roku 18911893 asistent na Katedre hutníctva na Baníckej a lesníckej akadémii, od 1894 zamestnanec Rimamuránsko-salgotarjánskej železiarskej úč. spoločnosti v Budapešti a i. železiarskych spoločností v Uhorsku. Po 1. svetovej vojne pracoval na obnove železiarskej výroby v Maďarsku. Funkcionár profesijných spolkov a spoločností.

</doc>
<doc id="135770" url="https://sk.wikipedia.org/wiki?curid=135770" title="Vitalij Zraževský">
Vitalij Zraževský

Vitalij Zraževský (* 31. december 1898, Špikov – † 20. október 1984, Banská Bystrica) bol architekt.
Životopis.
V roku 1918 maturoval, architektúru študoval na ČVUT v Prahe, 1927-1931 pracoval popri štúdiu v projekčných kanceláriách v Prahe. V rokoch 1931-1936 pôsobil ako architekt v Prahe, 1936-1945 samostatný architekt vo Zvolene a v Banskej Bystrici. Počas SNP spolupracoval ako prekladateľ sovietskej vojenskej spravodajskej služby. Po vojne pracoval ako projektant pozemných stavieb vtedajších Stredoslovenských elektrární v Banskej Bystrici (1949-1952), vedúci územného plánovania na odbore výstavby Krajského národného výboru v Banskej Bystrici (1952-1960), a ako pracovník Stavoprojektu v Banskej Bystrici (1960-1980). Podieľal sa na architektonickej úrovni niektorých elektrárenských zariadení na Slovensku; autor administratívnej budovy a bytovej časti Stredoslovenských elekrární v Banskej Bystrici (1948), podrobného územného plánu Brezno-Diel, Šumiac a i. Vo svojej tvorbe sa zameriaval na obytné a obchodné stavby, vypracoval územné plány viacerých rekreačných oblastí a obcí na hornej Orave.

</doc>
<doc id="135771" url="https://sk.wikipedia.org/wiki?curid=135771" title="Alexander Zrebený">
Alexander Zrebený

Alexander Zrebený (* 22. január 1922, Hodruša-Hámre – † 1. september 1985, Zvolen) bol slovenský archivár, múzejník a historik.
Životopis.
Jeho otec bol Alexander Zrebený a matka Katarína rod. Dekiská.
V roku 19391947 študoval na gymnáziu v Banskej Štiavnici, potom teológiu v Banskej Bystrici (nedokončil); 19611966 externe študoval históriu a archívnictvo na Filozofickej fakulte UK v Bratislave, 1974 PhDr. Pôsobil ako učiteľ-organista na rozličných miestach, riaditeľ ŠOKA v Trenčíne a vo Zvolene, archívu SAV v Bratislave, odborný pracovník Slovenského banského múzea v Banskej Štiavnici, riaditeľ Mestského múzea v Novej Bani. Vo vedeckom výskume sa zaoberal dejinami miest a obcí stredného Slovenska, baníctva, remeselnej výroby ap. v stredoslovenskom regióne. Autor monografií, archívnych súpisov, obrazových a vlastivedných publikácií, článkov, štúdií v odborných časopisoch a zborníkoch. Člen redakčnej rady zborníka Stredné Slovensko: Vlastivedný zborník Stredoslovenského múzea v Banskej Bystrici.

</doc>
<doc id="135772" url="https://sk.wikipedia.org/wiki?curid=135772" title="Armin Zsolnai">
Armin Zsolnai

Armin Zsolnai (tiež Žolnai, pôvodne Grün) bol slovenský pivovarník a podnikateľ.
Životopis.
Vlastník pivovaru v Banskej Bystrici na Hornej ulici; výrobca piva pod názvom Zlato prameň. Držiteľ "Grand Prix" (1908) v Paríži, v Londýne a v Ríme.

</doc>
<doc id="135773" url="https://sk.wikipedia.org/wiki?curid=135773" title="Juraj Žubor">
Juraj Žubor

Juraj Žubor (* 8. máj 1940, Banská Bystrica – † 10. november 1991, Banská Bystrica) bol pedagóg, športovec-futbalista, basketbalový tréner.
Životopis.
Stredoškolský profesor telesnej výchovy na SVŠ (dnes Gymnázium Andreja Sládkoviča), neskôr na gymnáziu J. G. Tajovského v Banskej Bystrici. Zaslúžil sa o rozvoj futbalu a basketbalu v Banskej Bystrici. Tréner ženského basketbalu v Banskej Bystrici. Futbalista za dorast TJ ČH Banská Bystrica (1957 – 1959), futbalista za seniorov TJ Dynamo Banská Bystrica-Rudlová (1970 – 1971 a 1973 – 1974).

</doc>
<doc id="135774" url="https://sk.wikipedia.org/wiki?curid=135774" title="Ján Zvara">
Ján Zvara

Ján Zvara (* 12. február 1963, Banská Bystrica) je bývalý slovenský atlét, skokan do výšky. Získal bronzovú medailu na halových Majstrovstvách sveta v atletike v roku 1987. 
Kariéra.
S atletikou začínal v roku 1975 v ZŤS Detva. Svoje najväčšie úspechy zaznamenal ako pretekár Sparty Praha, kde pôsobil v rokoch 1984 – 1988. Jeho trénerom bol bronzový medailista z Majstrovstiev Európy v atletike v roku 1954 v Berne Jaroslav Kovář.
V halovej sezóne v roku 1985 sa zúčastnil v dňoch 18. – 19. januára na prvom ročníku Svetových halových hier v atletike (predchodca halového MS v atletike) v Paríži, kde sa umiestnil s výkonom 221 cm na 6. mieste. Dňa 10. februára prekonal v Jablonci nad Nisou ako prvý česko-slovenský skokan do výškyonal iba 220 cm, čo stačilo na delené 7. miesto. V letnej sezóne zvíťazil na európskom pohári v Moskve. Na halových majstrovstvách Európy 1986 v Madride skončil na 8. mieste a na európskom šampionáte pod holým nebom v Stuttgarte obsadil 9. miesto. 
Sezóna 1987.
Jednu z najúspešnejších sezón zažil v roku 1987, keď si vylepšil osobné rekordy v hale i pod holým nebom na 236 cm. Prvým vrcholom sezóny boli v dňoch 21. - 22. februára Halové majstrovstvá Európy v atletike vo francúzskom Liévin. Kvalifikácia nebola na programe a finále sa zúčastnilo štrnásť výškarov. Zvara dokázal prekonať 233 cm, ale medailu nevybojoval. Skončil tesne pod stupňami víťazov, na 4. mieste. Druhým veľkým šampionátom boli prvé oficiálne halové majstrovstvá sveta, ktoré sa konali v USA v Indianapolise. V trinásťčlennom finále Zvara prekonal výšku 234 cm a vybojoval bronzovú medailu. Na druhom ročníku Majstrovstiev sveta v atletike 1987 v Ríme sa prebojoval z kvalifikácie do finále, kde znova zdolal hranicu dvoch metrov a tridsiatich centimetrov. Výkon 232 cm stačil na konečné 7. miesto. 
Osobné rekordy.
Sedemkrát posunul hodnotu slovenského rekordu (227cm - 1985, 236cm - 1987).

</doc>
<doc id="135776" url="https://sk.wikipedia.org/wiki?curid=135776" title="SATA">
SATA



</doc>
<doc id="135778" url="https://sk.wikipedia.org/wiki?curid=135778" title="Melichar Alagi">
Melichar Alagi

Melichar Alagi (Allaghy, Alaghy) - "Alaghy de Bekény" (* 1587, Pácin† 15. jún 1631, hrad Pácin) bol uhorský krajinský hodnostár.
Životopis.
Pôsobil ako zemplínsky župan v rokoch 1622-1631. V rokoch 1625-1631 krajinský sudca. Roku 1620 vyslanec na betlenovskom banskobystrickom sneme. Účastník bojov proti Turkom. Od roku 1629 hornouhorský kapitán. Kráľovský radca a komorník (kráľovský dverník v rokoch 1618-1625). Je pochovaný v Lelesi.

</doc>
<doc id="135780" url="https://sk.wikipedia.org/wiki?curid=135780" title="Michael Allert">
Michael Allert

Michael Allert (* Slovensko?) bol zlatník.
Životopis.
Zlatník v Banskej Bystrici (spomínaný 1693-1701). Cechovým majstrom zlatníckym bol v roku 1685, 1687, 1692.

</doc>
<doc id="135783" url="https://sk.wikipedia.org/wiki?curid=135783" title="Henrik Alpár">
Henrik Alpár

Henrik Alpár (* Slovensko?) bol fotograf.
Životopis.
Okrem portrétnej a skupinovej fotografie robil snímky aj pre pohľadnice. Fotograf a majiteľ fotografickej a umeleckej dielne v Banskej Bystrici (okolo roku 1900).

</doc>
<doc id="135784" url="https://sk.wikipedia.org/wiki?curid=135784" title="Krištof Ján Anders">
Krištof Ján Anders

Krištof Ján Anders (* Slovensko?) bol evanjelický kňaz.
Životopis.
Ev. kňaz pre slov. a nem národnosť v Banskej Bystrici (1781-1787)

</doc>
<doc id="135785" url="https://sk.wikipedia.org/wiki?curid=135785" title="Alexander Andreánsky">
Alexander Andreánsky

Barón Alexander Andreánsky ("Andreánszky de Liptószentandrás"; * 7. máj 1802, Romhány - † 12. september 1873, Slovensko?) bol župný hodnostár, právnik.
Životopis.
Jeho otec bol Jób Andreánsky ("de Liptószentandrás") a matka Rozália rod. Brlóová. Príslušník šľachtického rodu z Liptova. Komorský banský radca v Banskej Štiavnici, 1849-1853 hlavný dištriktuálny komisár pre Tekovskú, Hontiansku, Novohradskú a Zvolenskú župu so sídlom v Banskej Bystrici, 1853 miestodržiteľ v Oradei, potom predseda dištriktuálnej súdnej tabule v Bratislave, 1862-1964 administrátor hontianskej župy, c.k. skutočný tajný radca a štátny radca. Popredný predstaviteľ rakúskej štátnej správy v období bachovského absolutizmu na Slovensku, vo funkcii hlavný dištriktuálneho komisára v Banskej Bystrici sa snažil o zavedenie národnostnej a jazykovej rovnoprávnosti , po revolučných udalostiach 1848-1849 umožnil získať štátnu službu viacerým predstaviteľom predstaviteľom slovenského národného hnutia, intervenoval za omilostenie biskupa → J. Rudňanského odsúdeného za účasť v maďarskej revolúcii, usiloval sa aj o usporiadanie v cirkevnom školstve a po zrušení urbára vysvetľoval ľudu v osobitnom letáku rozdiel medzi urbárskymi a neurbárskymi povinnosťami. Roku 1844 poverený spoluprácou pri vypracovaní nového banského zákona.

</doc>
<doc id="135786" url="https://sk.wikipedia.org/wiki?curid=135786" title="Štefan Arborelly">
Štefan Arborelly

Štefan Arborelly (* Slovensko?) bol rímskokatolícky kňaz, jezuita.
Životopis.
Predstavený banskobystrického jezuitského kláštora, ktorý podľa mestskej kroniky kúpil (1656) záhradu na Štiavničkách pre potreby rádu od Wolfganga Oxa zo Sonnau (predstavený banskobystrickej komory).

</doc>
<doc id="135787" url="https://sk.wikipedia.org/wiki?curid=135787" title="Pavol Austerlitzer">
Pavol Austerlitzer

Pavol Austerlitzer (* Jihlava) bol evanjelický kňaz, pedagóg.
Životopis.
Prívrženec reformácie, exulant z Moravy. Rektor latinskej školy v Banskej Bystrici (1623).

</doc>
<doc id="135790" url="https://sk.wikipedia.org/wiki?curid=135790" title="František Xaver Balássy">
František Xaver Balássy

František Xaver Balássy (* 1748, Slovensko? - † 1792) bol rímskokatolícky kňaz, jezuita, pedagóg.
Životopis.
Vyučoval syntax a gramatiku na jezuitskom kolégiu v Banskej Bystrici (1768).

</doc>
<doc id="135793" url="https://sk.wikipedia.org/wiki?curid=135793" title="Ján Bayr">
Ján Bayr

Ján Bayr (Paier, Bayer) (* Nemecko) je organár.
Životopis.
Pochádzal z Nemecka. So spoločníkom Markom Denzlom pôsobil na Slovensku. V roku 1648 pracoval na oprave a premiestnení veľkého organa v bratislavskom dóme. Používal osemhrannú prsteňovú pečať s monogramom IB a znak rozkročeného leva držiaceho v predných labách píšťalu. V roku 1656 s Denzlom postavil 16-registrový organ v evanjelickom kostole v Banskej Bystrici, ktorý v roku 1666 a 1693 rozšírili a pokladali ho za jeden z najlepších nástrojov na Slovensku.

</doc>
<doc id="135794" url="https://sk.wikipedia.org/wiki?curid=135794" title="Benedikti">
Benedikti

Benedikti (* Slovensko?) bol podnikateľ, obchodník v Banskej Bystrici. Spolu s Kahnom založili v Banskej Bystrici manufaktúru na výrobu súkna (1729).

</doc>
<doc id="135797" url="https://sk.wikipedia.org/wiki?curid=135797" title="Joachim Birkholtz">
Joachim Birkholtz

Joachim Birkholtz, tiež Birchholt, Prikholtz (* Slovensko?) bol hudobník.
Životopis.
V roku 1581-1592 kantor evanjelického gymnázia v Banskej Bystrici, do roku 1598 rektor školy v Nitrianskom Pravne. Roku 1581 vyhotovil inventár zachytávajúci hudobný repertoár evanjelickej cirkvi v Banskej Bystrici, najstarší doklad o skladbách a skladateľoch preferovaných protestantmi na Slovensku.

</doc>
<doc id="135798" url="https://sk.wikipedia.org/wiki?curid=135798" title="Matthias Blasius">
Matthias Blasius

Matthias Blasius (* Slovensko?) bol zlatník.
Životopis.
Zlatník v Banskej Bystrici (1. pol. 17.stor.).

</doc>
<doc id="135801" url="https://sk.wikipedia.org/wiki?curid=135801" title="Karol Bogdányi">
Karol Bogdányi

Karol Bogdányi (* 1774, Veszprém - † 18. november 1842, Slovensko?) bol rímskokatolícky kňaz, cirkevný hodnostár a pedagóg.
Životopis.
Študoval teológiu, 1790 vysvätený za rokuk kňaza. Od 1797 vikariálny protokolista, potom kaplán v Banskej Bystrici, od 1802 farár v Hájnikoch, 1807-1816 prednášal Sv. písmo a orientálne jazyky na lýceu, od 1816 diakon, od 1819 konzistoriálny asesor v Banskej Bystrici, od 1821 titulárny, od 1823 riadny kanonik, súčasne kustód, 1842 prodirektor lýcea vo Veszpréme. Popredný mecén Spolku milovníkov reči a literatúry slov., napriek tomu neprijal venovanie do Hollého Básňí.

</doc>
<doc id="135802" url="https://sk.wikipedia.org/wiki?curid=135802" title="Ján Prokop Bonanus">
Ján Prokop Bonanus

Ján Prokop Bonanus (Procopius Polycarpus) (* Slovensko?) bol lekár, prírodovedec.
Životopis.
Pravdepodobne cudzinec, 1648 v službách ostrihomského arcibiskupa Juraja Lipaia v Bratislave, 1657 lekár stredoslov. banských miest v Banskej Bystrici, od 1660 v Banskej Štiavnici. Počas pôsobenia v Banskej Bystrici založil lekársko-
botanickú záhradu (1658).

</doc>
<doc id="135803" url="https://sk.wikipedia.org/wiki?curid=135803" title="Klement Brecht">
Klement Brecht

Klement Brecht (* Slovensko?) bol evanjelický kňaz.
Životopis.
Ev. a. v. kazateľ nemeckej evanjelický obce v Banskej Bystrici (1668?-1673).

</doc>
<doc id="135804" url="https://sk.wikipedia.org/wiki?curid=135804" title="Eliáš Breithor">
Eliáš Breithor

Eliáš Breithor (* Banská Bystrica - † 1704, Slovensko?) bol evanjelický kňaz.
Životopis.
Ev. a. v. kazateľ nemeckej evanjelickej obce v Banskej Bystrici (1685?-1704).

</doc>
<doc id="135805" url="https://sk.wikipedia.org/wiki?curid=135805" title="Mathias Carthicius">
Mathias Carthicius

Mathias Carthicius (prímeno Novosoliensis) (* Banská Bystrica?) bol veršovník.
Životopis.
Autor príležitostných latinských veršov venovaných Valérovi Maderovi (1588). Pôvodom z Banskej Bystrice.

</doc>
<doc id="135808" url="https://sk.wikipedia.org/wiki?curid=135808" title="Šalamún Curreus">
Šalamún Curreus

Šalamún Curreus (* Slovensko?) bol evanjelický kňaz.
Životopis.
Kazateľ nem. evanjelický obce v Banskej Bystrici (1588-1599), hlavný mestský farár v Banskej Bystrici (1606?-1608).

</doc>
<doc id="135810" url="https://sk.wikipedia.org/wiki?curid=135810" title="Robert Dokládal">
Robert Dokládal

Robert Dokládal (* Slovensko?) bol železničiar.
Životopis.
Vrchný inšpektor, prednosta železničnej stanice v Banskej Bystrici (1931-1934).

</doc>
<doc id="135812" url="https://sk.wikipedia.org/wiki?curid=135812" title="Adam Dragonsky">
Adam Dragonsky

Adam Dragonsky (Dragonszky) bol lekár.
Životopis.
Pochádzal zo zemianskej rodiny, pravdepodobne slovenského pôvodu. Absolvoval Vojenskú chirurgickú akadémiu Jozefina vo Viedni. Pôsobil ako vojenský chirurg v cisárskej armáde v Taliansku, asi v 1. desaťročí 19.storočia si dokončil štúdium medicíny vo Viedni. Správca mestského starobinca vo Viedni, neskôr lekár na panstve Siklós v Baranskej stolici. V roku 1814-1818 mestský lekár v Brezne, 1818-1829 v Banskej Bystrici, od roku 1818 čestný stoličný lekár Zvolenskej stolice, po roku 1829 riadny stoličný lekár. Autor jednostránkových zdravotno-výchovných letákov, roku 1831 vydal inštrukciu o cholere.

</doc>
<doc id="135813" url="https://sk.wikipedia.org/wiki?curid=135813" title="Samuel Ambrózius Dureus">
Samuel Ambrózius Dureus

Samuel Ambrózius Dureus (* Slovensko?) bol evanjelický kňaz.
Životopis.
Pôsobil ako evanjelický farár v Banskej Bystrici-Radvani (1787-1803). 

</doc>
<doc id="135814" url="https://sk.wikipedia.org/wiki?curid=135814" title="Ján Dutschke">
Ján Dutschke

Ján Dutschke (* Slovensko?) bol evanjelický kňaz.
Životopis.
Farár nem. evanjelický obce v Banskej Bystrici (1634-1651).

</doc>
<doc id="135822" url="https://sk.wikipedia.org/wiki?curid=135822" title="Ján Ernst">
Ján Ernst

Ján Ernst (* Slovensko?) bol podnikateľ, obchodník.
Životopis.
Banský ťažiar, obchodník so striebrom a meďou, majiteľ časti baní v Banskej Bystrici (1470). Jeden z majiteľov tzv. komorského domu na Námestí č. 8 v Banskej Bystrici; dom odkúpila Turzovsko-fuggerovská spoločnosť (1496).

</doc>
<doc id="135824" url="https://sk.wikipedia.org/wiki?curid=135824" title="Ignác Ertzl">
Ignác Ertzl

Ignác Ertzl (* Slovensko?) bol lekár, lekárnik.
Životopis.
Lekár a majiteľ lekárne v Banskej Bystrici. Lekárstva sa vzdal (1770) a ponechal si lekáreň.

</doc>
<doc id="135825" url="https://sk.wikipedia.org/wiki?curid=135825" title="Jakub Eynsetzer">
Jakub Eynsetzer

Jakub Eynsetzer (* Slovensko?) bol pedagóg.
Životopis.
Prvý rektor evanjelického gymnázia v Banskej Bystrici (1523).

</doc>
<doc id="135826" url="https://sk.wikipedia.org/wiki?curid=135826" title="Klemens Faber">
Klemens Faber

Klemens Faber (* Slovensko?) bol medikováč.
Životopis.
Medikováč v Banskej Bystrici (1542 platil daň z majetku).

</doc>
<doc id="135827" url="https://sk.wikipedia.org/wiki?curid=135827" title="Samuel Farberg">
Samuel Farberg

Samuel Farberg (iný zápis priezviska: Fahrberg; * august 1661, Kleinwaltersdorf – † ?) bol nemecký zvonolejár a medilejár.
Pôsobil v Banskej Bystrici. V roku 1698 spolu s Jánom Kristiánom Bienstockom ulial menší zvon do rímskokatolíckeho kostola v Hájnikoch. 29. mája 1693 sa stal mešťanostom Banskej Bystrice.

</doc>
<doc id="135828" url="https://sk.wikipedia.org/wiki?curid=135828" title="Martin Feistel">
Martin Feistel

Martin Feistel (Feiste, Feisti) (* Slovensko?) bol zlatník.
Životopis.
Zlatník v Banskej Bystrici (spomínaný 1645-1651).

</doc>
<doc id="135829" url="https://sk.wikipedia.org/wiki?curid=135829" title="Samuel Feistel">
Samuel Feistel

Samuel Feistel (Feistl, Feisti) (* Slovensko?) bol zlatník.
Životopis.
Zlatník v Banskej Bystrici (spomínaný 1645-1651).

</doc>
<doc id="135832" url="https://sk.wikipedia.org/wiki?curid=135832" title="František Folgern">
František Folgern

František Folgern (iný zápis: "Franciscus Folgern") bol kantor pôsobiaci v Banskej Bystrici v prvej polovici 19. storočia. V rokoch 18291849 slúžil ako "cantor canonicus" v kapitulskom kostole v Banskej Bystrici. Zaviedol tu gregoriánsky spev.

</doc>
<doc id="135833" url="https://sk.wikipedia.org/wiki?curid=135833" title="Leopold Forter">
Leopold Forter

Leopold Forter (* Viedeň) bol sochár, rezbár.
Životopis.
Pochádzal z Viedne. Sochár a rezbár v Banskej Bystrici (doložený 1790, keď bol prijatý za mešťana Banskej Bystrici).

</doc>
<doc id="135835" url="https://sk.wikipedia.org/wiki?curid=135835" title="Ján Frank">
Ján Frank

Ján Frank (Hans) (* Slovensko?) je správca baní.
Životopis.
Fuggerovský správca baní v Banskej Bystrici (15251526).

</doc>
<doc id="135837" url="https://sk.wikipedia.org/wiki?curid=135837" title="Matej Freund">
Matej Freund

Matej Freund (Freundt, Mathias) (* Banská Bystrica? - † 25. február 1567, Česko?) bol pedagóg.
Životopis.
Vyučoval náboženstvo, lat. a gramatiku, rétoriku a dialetiku; rektor latinskej partikulárnej školy v Banskej Bystrici (1563-1567); prišiel z Těšína. Mestskej rade v Banskej Bystrici predložil študijný poriadok školy (1566), zaslúžil sa o rozšírenie objektov školy.

</doc>
<doc id="135838" url="https://sk.wikipedia.org/wiki?curid=135838" title="Matúš Fridelius">
Matúš Fridelius

Matúš Fridelius (* Slovensko?) bol evanjelický kňaz.
Životopis.
Kazateľ nem. evanjelický obce v Banskej Bystrici (1649--1667).

</doc>
<doc id="135841" url="https://sk.wikipedia.org/wiki?curid=135841" title="Šimon Jozef Geiger">
Šimon Jozef Geiger

Šimon Jozef Geiger (Simon Josephus) (* Slovensko?) bol medikováč.
Životopis.
Medikováč v Banskej Bystrici. Meštianske práva získal v Banskej Bystrici (7. september 1813).

</doc>
<doc id="135842" url="https://sk.wikipedia.org/wiki?curid=135842" title="Maximilián Metod Georgines">
Maximilián Metod Georgines

Maximilián Metod Georgines (Maximillianus Methodius) (* Slovensko?) bol pedagóg.
Životopis.
Pochádzal zo Spišskej Teplice. Učiteľ na evanjelický gymnáziu za rektorstva → H.E. Binera. V Binerovom spise Tractatio methodica (1642) uverejnil latinské príležitostné verše.

</doc>
<doc id="135845" url="https://sk.wikipedia.org/wiki?curid=135845" title="Samuel Glos">
Samuel Glos

Samuel Glos (* Slovensko?) bol lekár.
Životopis.
Medicínu študoval v Padove, promoval (1840). Zubný lekár v Banskej Bystrici. Autor príručky pre praktických lekárov v nemčine Konzervácia zubov (1852).

</doc>
<doc id="135846" url="https://sk.wikipedia.org/wiki?curid=135846" title="Nátan Gloxinus">
Nátan Gloxinus

Nátan Gloxinus, tiež Nathan, Gloxin (* Arnswald) bol pedagóg.
Životopis.
Rodák z Arnswaldu, rektor latinskej školy v Banskej Bystrici (1602-1607).

</doc>
<doc id="135850" url="https://sk.wikipedia.org/wiki?curid=135850" title="Matej Grenitzer">
Matej Grenitzer

Matej Grenitzer (iné zápisy: "Greinitzer", "Gränitzer"; žil v 15.16. storočí) bol banský majster, obchodník, richtár Banskej Bystrice v rokoch 1511 a 1513.
Životopis.
Začiatkom 16. storočia bol členom mestskej rady Banskej Bystrice a v rokoch 1511 a 1513 zastával funkciu richtára. V rokoch 15261546 je doložený ako banský majster Turzovsko-fuggerovskej spoločnosti v Banskej Bystrici. Niekoľko rokov viedol miestnu náboženskú sociálnu ustanovizeň Bratstvo Božieho tela. V nej sa zastával záujmov baníkov, avšak počas baníckeho povstania (15251526) obhajoval banských magnátov.
Vlastnil dom č. 29 (31) na Námestí v Banskej Bystrici.

</doc>
<doc id="135853" url="https://sk.wikipedia.org/wiki?curid=135853" title="Martin Groszman">
Martin Groszman

Martin Groszman (* Slovensko?) bol zlatník.
Životopis.
Zlatník v Banskej Bystrici (spomínaný 1701-1701)

</doc>
<doc id="135855" url="https://sk.wikipedia.org/wiki?curid=135855" title="Gyurkovics (lekár)">
Gyurkovics (lekár)

Gyurkovics alebo Ďurkovič (* Slovensko?) bol slovenský lekár pôsobiaci v Banskej Bystrici.
Životopis.
Hlavný mestský lekár v Banskej Bystrici. Mestskej rade v Banskej Bystrici podal podrobnú správu o rozbore minerálnych vôd na Štiavničkách (1813).

</doc>
<doc id="135859" url="https://sk.wikipedia.org/wiki?curid=135859" title="Ján Häffel">
Ján Häffel

Ján Häffel (* Slovensko?) bol staviteľ a jezuita.
Životopis.
Vypracoval projekt Kostola sv. Františka Xaverského v Banskej Bystrici (staval sa v roku 1695-1715, s nútenou prestávkou 1701-1709).

</doc>
<doc id="135863" url="https://sk.wikipedia.org/wiki?curid=135863" title="Jonáš Hammermann">
Jonáš Hammermann

Jonáš Hammermann (Hammermann, Joanes) (* Slovensko?) je zlatník.
Životopis.
Zlatnícky majster v Banskej Bystrici (16.-17.stor.).

</doc>
<doc id="135870" url="https://sk.wikipedia.org/wiki?curid=135870" title="Ján Hedvábny">
Ján Hedvábny

Ján Hedvábny (* Slovensko) bol architektom v Banskej Bystrici (1546-1573).
Pracoval na prestavbe Radnice, tzv. pretória v Banskej Bystrici (1546). Pripisuje sa mu stavba renesančného domu č. 17 na Dolnej ulici v Banskej Bystrici (postavený 1561). Prestaval Striebornú a Hronskú bránu v Banskej Bystrici (1573).

</doc>
<doc id="135872" url="https://sk.wikipedia.org/wiki?curid=135872" title="Baltazár Hentschelius">
Baltazár Hentschelius

Baltazár Hentschelius (* Slovensko?) bol pedagóg.
Životopis.
Rektor latinskej školy v Banskej Bystrici (16. september 1589-1602, 1611-1613). Člen Mestskej rady v Banskej Bystrici.

</doc>
<doc id="135875" url="https://sk.wikipedia.org/wiki?curid=135875" title="Krištof Heyd">
Krištof Heyd

Krištof Heyd (* Slovensko?) bol pedagóg.
Životopis.
Rektor evanjelickéhi gymnázia v Banskej Bystrici (1575-1577).

</doc>
<doc id="135879" url="https://sk.wikipedia.org/wiki?curid=135879" title="Karol Horn">
Karol Horn

Karol Horn (* 3. júl 1833, Drážďany) bol kamerár.
Životopis.
Kamenár, výrobca náhrobných kameňov, v Banskej Bystrici žil (od 1908).Autor nezachovanej busty sedmohradského kniežaťa Gabriela Betlena v Banskej Bystrici v Hornej ulici č. 21 (bývalý dom Ev. spolku). Člen Jednoty výtvarných umelcov Slovenska (založenej v Banskej Bystrici), zúčastnil sa výstavy Jednoty v Prahe (1922).

</doc>
<doc id="135888" url="https://sk.wikipedia.org/wiki?curid=135888" title="Jodok">
Jodok

Jodok (Jodocus) (* Slovensko?) bol bronzolejár.
Životopis.
Pôsobil v Banskej Bystrici, roku 1475 tu ulial neskorogotickú krsteľnicu pre kostol Nenebovzatie Panny Márie tzv. farský kostol, dnes umiestnená v Kaplnke sv. Barbory v Banskej Bystrici. Podľa nej ulial krsteľnicu aj v Nitre.

</doc>
<doc id="135889" url="https://sk.wikipedia.org/wiki?curid=135889" title="Július Jonáš">
Július Jonáš

Július Jonáš (Jonáss) (* Slovensko?) bol maliar.
Životopis.
Pred rokom 1850 žil pravdepodobne vo Viedni a venoval sa krajinomaľbe. Roku 1850-1870 pôsobil na strednom Slovensku, žil pravdepodobne v Banskej Bystrici (1845-1863). Prívrženec slovenského národného hnutia, pod vplyvom J.B. Klemensa vychádzal sprvu z bidermaieru, najmä na portrétoch slovenských národných dejateľov. Maľoval oltárne plátna s výjavmi zo života dedinského ľudu, kostolné zástavy. Autor portrétu richtára Banskej Bystrice Michala Rárusa.
Externé odkazy.
[[Kategória:Slovenskí maliari]]

</doc>
<doc id="135896" url="https://sk.wikipedia.org/wiki?curid=135896" title="Ján Kinzelius">
Ján Kinzelius

Ján Kinzelius (Kintzelius, Kinzel) (* Slovensko?) bol evanjelický kňaz.
Životopis.
Evanjelický kňaz nemeckej evanjelickej obce v Banskej Bystrici (1557-1560?).

</doc>
<doc id="135897" url="https://sk.wikipedia.org/wiki?curid=135897" title="Ján Fridrich Kluge">
Ján Fridrich Kluge

Ján Fridrich Kluge (* Altenburg) bol zvonolejár.
Životopis.
Pochádzal so Saska, vyučil sa v rodisku u majstra Johanna Müllera (1703-1708). Od roku 1712 zvonolejár v Banskej Bystrici , od roku 1713 mešťan Banskej Bystrice, mal dom na Hornej ul. Známe sú ním uliate zvony na Slovensku a v Maďarsku.
Po jeho smrti udržiavala manželka Dorota Kluge zvonolejársku dielňu v Banskej Bystrici pre syna, zvony podpisovala manželovým menom.

</doc>
<doc id="135898" url="https://sk.wikipedia.org/wiki?curid=135898" title="Kohlmann">
Kohlmann

Kohlmann (* Slovensko?) bol mešťan.
Životopis.
Bohatý mešťan Banskej Bystrice. Založil s → Vítom Mühlsteinom Kaplnku sv. Ondreja a Tela Kristovho na južnej strane lode farského kostola v Banskej Bystrici (1473).

</doc>
<doc id="135899" url="https://sk.wikipedia.org/wiki?curid=135899" title="Egýd Kolb">
Egýd Kolb

Egýd Kolb (* Slovensko?) bol banský majster, vodca baníckeho povstania a obchodník.
Životopis.
Banský majster v Banskej Bystrici, obchodoval aj s vínom. Jeden z hlavných účastníkov baníckeho povstania v Banskej Bystrici (15251526). Obýval dom č. 16 (19) na Námestí v Banskej Bystrici (od 1526).

</doc>
<doc id="135900" url="https://sk.wikipedia.org/wiki?curid=135900" title="Ján Koppersschmid">
Ján Koppersschmid

Ján Koppersschmid (Johan) (* Slovensko?) bol medikováč.
Životopis.
Medikováčsky majster v Banskej Bystrici. V Banskej Bystrici bol väznený za výtržníctvo (prepustili ho 28. februára 1528).

</doc>
<doc id="135901" url="https://sk.wikipedia.org/wiki?curid=135901" title="Krainer">
Krainer

Ch Krainer (* Slovensko?) bol staviteľ.
Životopis.
Staviteľ v Banskej Bystrici (zistiteľný 1570-1580), prestaval Hornú bránu a Lazovnú bránu (70. roky 16. stor.).

</doc>
<doc id="135902" url="https://sk.wikipedia.org/wiki?curid=135902" title="Reis (stolár)">
Reis (stolár)

Reis (* Slovensko?) bol stolár.
Životopis.
Autor kostolných lavíc s volútovými čelami vo farskom kostole v Banskej Bystrici (1777).

</doc>
<doc id="135906" url="https://sk.wikipedia.org/wiki?curid=135906" title="Kristián Lebrecht">
Kristián Lebrecht

Kristián Lebrecht (* Kaliningrad) bol zvonolejár.
Jeho brat: Ján Ondrej Lebrecht.
Životopis.
V roku 1800-1813 zvonolejársky tovariš v Banskej Bystrici. Ulial zvony pre kostoly na Slovensku aj v Maďarsku. Zaoberal sa aj výrobou pivovarníckeho zariadenia.

</doc>
<doc id="135912" url="https://sk.wikipedia.org/wiki?curid=135912" title="Samuel Milner (uhorský fyzik)">
Samuel Milner (uhorský fyzik)

Samuel Milner (iný zápis: "Samuel Milnerus"; * asi Banská Bystrica) bol uhorský humanitný vzdelanec, ktorý sa zaoberal fyzikou. Študoval v Banskej Bystrici a Poľsku.

</doc>
<doc id="135913" url="https://sk.wikipedia.org/wiki?curid=135913" title="Martin Molner">
Martin Molner

Martin Molner (* Slovensko?) bol pedagóg.
Životopis.
Prvý učiteľ v Banskej Bystrici, doložený v mestskej knihe (1386-1399).

</doc>
<doc id="135914" url="https://sk.wikipedia.org/wiki?curid=135914" title="Fridrich Monavius">
Fridrich Monavius

Fridrich Monavius alebo Fridericus Monavius (* 30. júl 1592, Vroclav† 8. november 1659, Greifswald) bol nemecký lekár, botanik.
Študoval na viacerých univerzitách v Nemecku, Taliansku, Francúzsku a Švajčiarsku. Hodnosť lekára dosiahol na univerzite v Tübingene v roku 1622. V roku 1649 sa stal profesorom na univerzite v Greifswalde.
Robil botanické výskumy na okolí Bratislavy, Komárna, Kežmarku, banských miest a v Tatrách (v rokoch 1626, 1630, 1638). Skúmal aj okolie Banskej Bystrice. Jeho herbár s indexom a denníky z ciest sa stratili.

</doc>
<doc id="135918" url="https://sk.wikipedia.org/wiki?curid=135918" title="Vít Mühlstein">
Vít Mühlstein

Vít Mühlstein bol podnikateľ.
Jeho syn Gregor (Juraj) Mühlstein
Životopis.
Majiteľ banskobystrických baní a zvolenský župan, ešte ako budínsky mešťan kúpil s J. Ernstom banskobystrický banský komplex (1465). Majiteľ domu č. 2 na Námestí v Banskej Bystrici (2.polovica 15.storočia). S banskobystrickým mešťanom → Kohlmanom zakladateľ Kaplnky sv. Ondreja a Tela Kristovho pri Farskom kostole v Banskej Bystrici.

</doc>
<doc id="135923" url="https://sk.wikipedia.org/wiki?curid=135923" title="Joachim Nanticovinus">
Joachim Nanticovinus

Joachim Nanticovinus (* Slovensko?) je pedagóg.
Životopis.
Rektor evanjelického gymnázia v Banskej Bystrici (1590).

</doc>
<doc id="135927" url="https://sk.wikipedia.org/wiki?curid=135927" title="Efraim Nostitius">
Efraim Nostitius

Efraim Nostitius (* Slovensko?) bol evanjelický kňaz.
Životopis.
Kazateľ nemeckej evanjelickej obce v Banskej Bystrici (1706-1713).

</doc>
<doc id="135928" url="https://sk.wikipedia.org/wiki?curid=135928" title="Alžbeta Oberlandová">
Alžbeta Oberlandová

Alžbeta Oberlandová (* Slovensko?) bola knihárka, kolportérka.
Životopis.
Knihárka a distribútorka kníh v Banskej Bystrici. V súpise jej pozostalosti (1666) sa zachoval inventár kníh, podľa kt. vlastnila vyše 1 800 kníh, medzi nimi aj diela J.A. Komenského. 

</doc>
<doc id="135929" url="https://sk.wikipedia.org/wiki?curid=135929" title="Gašpar Oswald">
Gašpar Oswald

Gašpar Oswald bol staviteľ žijúci v 16. storočí, predstaviteľ renesančnej architektúry.
V rokoch 15571575 pôsobil v Banskej Bystrici. V roku 1561 upravoval neskorogotickú budovu pôvodne mestskej vážnice a preklenul miestnosti hrebienkovou klenbou. V roku 1562 postavil tzv. Vodnársky domček na mieste starého dreveného domu na dnešnej Bakossovej ulici a v roku 1575 prestaval neskorogotcký Thurzov dom.

</doc>
<doc id="135931" url="https://sk.wikipedia.org/wiki?curid=135931" title="Valentin Otzler">
Valentin Otzler

Valentin Otzler (* Slovensko?) bol evanjelický kňaz.
Životopis.
Kazateľ nem. evanjelický obce v Banskej Bystrici (1544-1556).

</doc>
<doc id="135934" url="https://sk.wikipedia.org/wiki?curid=135934" title="Jakub II. Pauli">
Jakub II. Pauli

Jakub II. Pauli (Pauli, Jakob di) (* Taliansko) bol staviteľ.
Životopis.
Člen talianskej staviteľskej rodiny, pôsobiacej v Banskej Bystrici (1608-1660). Podľa spoločných návrhov s Jakubom di Pauli III. postavil alebo prestaval viaceré meštiacke domy, doložená je aj prestavba Benického domu v Banskej Bystrici 
. Prestaval Hronskú bránu v Banskej Bystrici (1638). 

</doc>
<doc id="135935" url="https://sk.wikipedia.org/wiki?curid=135935" title="Peregrinus">
Peregrinus

Peregrinus (* Slovensko?) bol staviteľ.
Životopis.
Pôsobil v Banskej Bystrici ako staviteľ (1564-1565) prestaval požiarom poškodenú arkádovú lodžiu radnice.

</doc>
<doc id="135941" url="https://sk.wikipedia.org/wiki?curid=135941" title="David Peuker">
David Peuker

David Peuker (* Lipá) bol evanjelický kňaz a pedagóg.
Životopis.
Učil na evanjelickom gymnáziu v Banskej Bystrici (1646-1647), neskôr kazateľ nemeckej evanjelickej obce v Banskej Bystrici (1647-1652?). Autor teologických dišpút.

</doc>
<doc id="135942" url="https://sk.wikipedia.org/wiki?curid=135942" title="Baltazár Peyerle">
Baltazár Peyerle

Baltazár Peyerle (* Slovensko?) bol faktor Turzovsko-fuggerovskej spoločnosti.
Životopis.
Faktor Turzovsko-fuggerovskej spoločnosti v Banskej Bystrici. V čase baníckeho povstania sa pridal k povstalcom (15251526). Býval v dome č. 26 (28,2) zo spodnej strany Lazovnej ulice (dnes biskupská rezidencia, horná časť) v Banskej Bystrici (1526).

</doc>
<doc id="135950" url="https://sk.wikipedia.org/wiki?curid=135950" title="Tomáš Plankenstein">
Tomáš Plankenstein

Tomáš Plankenstein (* asi koniec 17. alebo začiatok 18. storočia, Horné Rakúsko† asi koniec 18. storočia) bol sochár a rezbár pôsobiaci v Banskej Bystrici. Pôvodom z Horného Rakúska. Zistiteľný v roku 1732, keď bol prijatý za banskobystrického mešťana.

</doc>
<doc id="135955" url="https://sk.wikipedia.org/wiki?curid=135955" title="Georg Gottlieb Polnisch">
Georg Gottlieb Polnisch

Georg Gottlieb Polnisch (Gotfrid) (* Slovensko?) bol zlatník.
Životopis.
Vyučil sa v Kremnici. Pôsobil ako zlatník v Banskej Bystrici (spomínaný 1731-1736). Za zlatníckeho majstra bol prijatý (27. júna 1731).

</doc>
<doc id="135962" url="https://sk.wikipedia.org/wiki?curid=135962" title="Johan Georg Puskailer">
Johan Georg Puskailer

Johan Georg Puskailer (Puskailler, Puskaillen) bol zlatník. Jeho syn bol Joannes Puskailer.
Životopis.
Zlatníctvu sa vyučil v Kremnici. V Banskej Bystrici pôsobil ako zlatník (spomínaný 17161750), prijatý za majstra (22. januára 1716). Pre katolícky kostol Nanebovzatia Panny Márie (farský) zhotovil tácku s ampulkami (1728).

</doc>
<doc id="135963" url="https://sk.wikipedia.org/wiki?curid=135963" title="Joannes Puskailer">
Joannes Puskailer

Joannes Puskailer (Puszkailler, Putzkailer) bol zlatník.
Životopis.
Vyučil sa u otca, zlatník a strieborník v Banskej Bystrici (spomínaný 17421752), za majstra prijatý 18. júna 1742. Prijatý za mešťana v Banskej Bystrici 21. júna 1742.
Dielo.
Liturgické predmety, gombíky; majstrovský punc: iniciály IP v srdiečku

</doc>
<doc id="135964" url="https://sk.wikipedia.org/wiki?curid=135964" title="Püsttner">
Püsttner

Cl Püsttner (* Slovensko?) bol kamenár.
Životopis.
V Banskej Bystrici pracoval pri renovácii meštianskych domov; pripisujú mu portál domu č. 16 na Námestí (1660).

</doc>
<doc id="135967" url="https://sk.wikipedia.org/wiki?curid=135967" title="Johan Ramszler">
Johan Ramszler

Johan Ramszler (* Slovensko?) bol zlatník.
Životopis.
Zlatník v Banskej Bystrici (spomínaný 1680-1691). Za majstra prijatý v Banskej Bystrici (1680). 

</doc>
<doc id="135968" url="https://sk.wikipedia.org/wiki?curid=135968" title="Jochann Hanrich Ramszler">
Jochann Hanrich Ramszler

Jochann Hanrich Ramszler (Ramsler, Ramschler, Rambszler) (* Slovensko?) bol zlatník.
Životopis.
Zlatník v Banskej Bystrici (spomínaný 1706-1732). Prijatý v Banskej Bystrici za majstra (20. augusta 1706).

</doc>
<doc id="135973" url="https://sk.wikipedia.org/wiki?curid=135973" title="Joachim Resch">
Joachim Resch

Joachim Resch (* Slovensko?) je organár.
Životopis.
Organár, postavil o. i. aj nový organ vo farskom kostole v Trenčíne. Organársky majster v Banskej Bystrici (doložený 1649-1654).

</doc>
<doc id="135974" url="https://sk.wikipedia.org/wiki?curid=135974" title="Pavol Röber">
Pavol Röber

Pavol Röber (Roberius) (* druhá polovica 17. storočia, Slovensko?) bol prírodovedec, zoológ a entomológ slovenského pôvodu.
Životopis.
Odborník v prírodných vedách, autor práce o hmyze okolia Banskej Bystrice (Wittenberg, 1673),ktorá vyšla pod názvom: Dissertatio de Insectis Novisolii in superiori die 20. Novembris elapsi (1672) anni Hungaria cum nive delapsis. Práca má 36 strán textu. 

</doc>
<doc id="135982" url="https://sk.wikipedia.org/wiki?curid=135982" title="Ján Scherueb">
Ján Scherueb

Ján Scherueb (* Slovensko?) bol lekárnik.
Životopis.
Prvý lekárnik v Banskej Bystrici, ktorý sa spomína v starých listinách (1536).

</doc>
<doc id="135996" url="https://sk.wikipedia.org/wiki?curid=135996" title="Ján Nepomuk Schwarzmann">
Ján Nepomuk Schwarzmann

Ján Nepomuk Schwarzmann (* Slovensko?) bol botanik, úradník.
Životopis.
Komorný úradník v Banskej Bystrici (okolo roku 1804). Zanechal rukopis flóry Zvolenskej župy, je uložený v Széchenyiho knižnici v Budapešti.

</doc>
<doc id="135999" url="https://sk.wikipedia.org/wiki?curid=135999" title="Albert Schwer">
Albert Schwer

Albert Schwer (* Slovensko?) bol evanjelický kňaz.
Životopis.
Evanjelický kazateľ nemeckej obce v Banskej Bystrici (pred 1608, po 1617).

</doc>
<doc id="136002" url="https://sk.wikipedia.org/wiki?curid=136002" title="Simon (kníhviazač)">
Simon (kníhviazač)

Simon (* Slovensko?) bol kníhviazač.
Životopis.
Kníhviazač v Banskej Bystrici (1575). Opravil dnes už stratenú, starodávnu Mestskú knihu Banskej Bystrice.

</doc>
<doc id="136003" url="https://sk.wikipedia.org/wiki?curid=136003" title="Juraj Simon-Simonides">
Juraj Simon-Simonides

Juraj Simon-Simonides (* Slovensko?) bol pedagóg, rektor, evanjelický kňaz.
Životopis.
Rektor latinskej školy v Banskej Bystrici (1585). Kazateľ nem. evanjelický obce v Banskej Bystrici (1588-1599).

</doc>
<doc id="136005" url="https://sk.wikipedia.org/wiki?curid=136005" title="Štefan Spötinger">
Štefan Spötinger

Štefan Spötinger (Spettinger) (* Slovensko?) bol evanjelický kňaz.
Životopis.
Hlavný mestský evanjelický farár v Banskej Bystrici (okolo 1530). Prvý reformačný kazateľ v Banskej Bystrici.

</doc>
<doc id="136007" url="https://sk.wikipedia.org/wiki?curid=136007" title="Stephanus (Banská Bystrica)">
Stephanus (Banská Bystrica)

Stephanus (* dnešné Slovensko?) bol pedagóg, rímskokatolícky kňaz.
Životopis.
Prvý banskobystrický farár a zároveň učiteľ mestskej elementárnej školy v Banskej Bystrici (spomínaný 1303).

</doc>
<doc id="136008" url="https://sk.wikipedia.org/wiki?curid=136008" title="Martin Stirbitz">
Martin Stirbitz

Martin Stirbitz (Stürbitz) (* Slovensko?) bol organár.
Mal synov: Ján Stirbitz, Peter Stirbitz.
Životopis.
V 1. polovici 17. storočia pôsobil v Kremnici, kde roku 1614 staval organ v zámockom kostole, roku 1622 opravoval organ v Nitre, roku 1630 v Krupine, v roku 1636-1638 v Banskej Bystrici a i.

</doc>
<doc id="136010" url="https://sk.wikipedia.org/wiki?curid=136010" title="Ján Gottlieb Stock">
Ján Gottlieb Stock

Ján Gottlieb Stock (* Slovensko?) bol zvonolejár.
Životopis.
Banskobystrický zvonolejár, pôvodca dvoch zvonov jezuitského kostola v Levoči (1723).

</doc>
<doc id="136018" url="https://sk.wikipedia.org/wiki?curid=136018" title="Jeremiáš Tamkius">
Jeremiáš Tamkius

Jeremiáš Tamkius (* Slovensko?) je evanjelický kňaz.
Životopis.
Diakon (1640), hlavný farár v Banskej Bystrici (1646-1647).

</doc>
<doc id="136027" url="https://sk.wikipedia.org/wiki?curid=136027" title="Wallhammer">
Wallhammer

J Wallhammer (* Slovensko?) bol štukatér.
Životopis.
Autor výtvarnej štukatérskej výzdoby hlavného oltára v kostole Nanebovzatie Panny Márie, tzv. farskom, v Banskej Bystrici (1772-1775).

</doc>
<doc id="136029" url="https://sk.wikipedia.org/wiki?curid=136029" title="Bernhard Werner">
Bernhard Werner

Bernhard Werner, tiež Verner (* Slovensko?) bol pedagóg.
Životopis.
Rektor evanjelického gymnázia v Banskej Bystrici (1558-1560).

</doc>
<doc id="136030" url="https://sk.wikipedia.org/wiki?curid=136030" title="Abraham Wilikh">
Abraham Wilikh

Abraham Wilikh (* Slovensko?) bol cinár.
Životopis.
Cinársky majster v Banskej Bystrici. Meštianske práva získal v Banskej Bystrici (21. januára 1661).

</doc>
<doc id="136033" url="https://sk.wikipedia.org/wiki?curid=136033" title="Paulus Wozar">
Paulus Wozar

Paulus Wozar (Wosar) (* Slovensko?) bol zlatník.
Životopis.
Zlatnícky majster v Banskej Bystrici (spomínaný 1705-1732).

</doc>
<doc id="136035" url="https://sk.wikipedia.org/wiki?curid=136035" title="Hansz Ziegler">
Hansz Ziegler

Hansz Ziegler (Joannes) (* Slovensko?) bol zlatník.
Životopis.
Zlatník v Banskej Bystrici (spomínaný 1633).

</doc>
<doc id="136036" url="https://sk.wikipedia.org/wiki?curid=136036" title="URI">
URI

Uri môže byť:
URI môže byť:

</doc>
<doc id="136039" url="https://sk.wikipedia.org/wiki?curid=136039" title="Heroín">
Heroín

Heroín (iné názvy: diacetylmorfín, diamorfín) je polosyntetický opiát, derivát alkaloidu morfínu, z ktorého sa pripravuje acetyláciou. Biela kryštalická forma je väčšinou jeho soľ s kyselinou chlorovodíkovou, "diacetylmorfín hydrochlorid". Je silne návykový. Jeho trvalé užívanie spôsobuje pomerne veľkú toleranciu v porovnaní s inými látkami, aj keď bolo zaznamenané občasné užívanie bez odvykacích príznakov.
História.
Po prvýkrát sa heroín syntetizoval v roku 1874 C. R. Alder Wright, britský chemik pracujúci v Londýnskej St. Mary’s Hospital Medical School. Skúmal reakcie morfínu s rôznymi kyselinami. Niekoľko hodín varil bezvodý morfín s acetanhydridom a získal tým silnejšie pôsobiacu acetylovanú formu morfínu, dnes nazývanú diacetylmorfín. Zmes odoslal na analýzu F. M. Pierceovi z Owens College v Manchesteri, ktorý spravil niekoľko testov na psoch a zajacoch.
Heroín ako liek po prvýkrát vyrobil Felix Hoffman z nemeckej farmaceutickej spoločnosti I.G. Farbenindustrie AG (dnes Bayer AG) v Elberfelde 11 dní po tom ako objavil aspirín. Bayer registroval heroín (pravdepodobne z nem. heroisch – heroický) ako ochrannú známku.
Od roku 1898 do 1910 bol predávaný ako nenávyková náhrada morfínu a ako detská medicína proti kašľu. Bayer predával heroín ako „liek“ pre ľudí závislých na morfíne do tej doby, kým bolo objavené, že sa v črevách metabolizuje na morfín. Všetky opiáty sú v črevách metabolizované na identickú molekulu s odlišnou koncentráciou v krvi. Rovnako ako s aspirínom, Bayer stratil niektoré z jeho ochranných známok kvôli 1. svetovej vojne.
Použitie a účinky.
Vo Veľkej Británii možno heroín dostať na lekársky predpis, aj keď patrí medzi prísne sledované liečivá (Class A drug). V súlade s britským liekopisom (British National Formulary – BNF) diamorfin hydrochlorid môže byť použitý pri liečbe akútnej bolesti, infarktu myokardu. 
Abstinenčné príznaky.
Nerad a Neradová v knihe Drogy a mýty menujú nasledovné heroínové abstinenčné príznaky:

</doc>
<doc id="136041" url="https://sk.wikipedia.org/wiki?curid=136041" title="Heroin">
Heroin



</doc>
<doc id="136042" url="https://sk.wikipedia.org/wiki?curid=136042" title="Wikiverzita">
Wikiverzita

Wikiverzita () je projekt Nadácie Wikimedia určený na zhromažďovanie učebných materiálov. Od viac štruktúrovaných projektov, akou je napríklad Wikipédia, sa líši tým, že namiesto formálneho obsahu ponúka sériu návodov alebo kurzov na podporu učenia.
História.
Wikiverzita začala 15. augusta 2006 so svojou prvou jazykovou verziou v angličtine.
Prvotný nápad Wikiverzity sa zrodil v projekte Wikiknihy, kde postupne začala vznikať budúca komunita Wikiverzity. Keď bola tamojšia sekcia Wikiverzity označená na zmazanie, čoskoro prišiel nápad na vytvorenie samostatného projektu Wikimedie so základným cieľom rozšíriť rozsah aktivít v rámci komunity Wikimedie o ďalšie typy učebných zdrojov.
Na vytvorenie nového projektu boli podané dva návrhy. Prvý, podaný v roku 2005, nebol odsúhlasený, no po úprave návrhu a podaní druhej žiadosti bol návrh v roku 2006 odsúhlasený.
Spustenie Wikiverzity bolo oznámené na Wikimanii 2006 ako nápad, ktorý má:
Detaily projektu.
Wikiverzita je centrom vytvárania a používania slobodných výučbových materiálov a poskytovania vzdelávacích aktívit. Wikiverzita je jednou z mnochých wiki používaných vo vzdelávacích kontextoch ako aj jednou z iniciatív, ktoré vytvárajú slobodné a otvorené učebné zdroje.
Hlavné priority a ciele Wikiverzity sú:
Elektronický vzdelávací model Wikiverzity sa zameriava na „vzdelávacie skupiny“ a „učenie sa robením“. Vzdelávacie projekty Wikiverzity zahŕňajú zbierky webových stránok wiki zaoberajúcich sa skúmaním konkrétnej témy. Prispievatelia Wikiverzity sú povzbudzovaní, aby vyjadrili svoje vzdelávacie ciele a komunita Wikiverzity spolupracuje na rozvoji vzdelávacích aktivít a projektov, ktoré budú tieto ciele napĺňať. Elektronické vzdelávacie aktivity Wikiverzity dávajú študentom možnosť budovať vedomosti. Študenti musia mať dobrú znalosť jazyka, aby mohli opraviť svojich spolužiakov. Týmto spôsobom si študenti rozvíjajú svoje reflexné schopnosti. Po druhé, umožňuje to študentom autonómne rozhodovanie o tom, čo písať alebo upravovať, kedy a ako to urobiť. Zároveň podporuje kognitívny vývoj a zapája študentov do spolupráce.
Vzdelávacie zdroje vyvíjajú jednotlivci alebo skupiny buď z vlastnej iniciatívy, alebo ako súčasť vzdelávacieho projektu. Materiály Wikiverzity zahŕňajú učebné pomôcky, plány hodín, učebné osnovy, odkazy na externé zdroje, poznámky ku kurzom, príklady a súbory problémov, počítačové simulácie, zoznamy literatúry a iné, ako ich navrhli účastníci – ale nezahŕňajú finálnu učebnicu. Texty užitočné pre iných sú umiestnené na Wikiknihách pre aktualizáciu a údržbu. Vzdelávacie skupiny so záujmami v každej oblasti vytvárajú sieť materiálov, ktoré tvoria základ diskusií a aktivít na Wikiverzite. Vzdelávacie zdroje môžu využívať pedagógovia mimo Wikiverzity na svoje vlastné účely podľa podmienok GFDL a licencie Creative Commons.
Wikiverzita tiež umožňuje vlastný výskum (na rozdiel od Wikipédie, ktorá nie). Takýto výskumný obsah môže postrádať akékoľvek recenzné hodnotenie.
Jazyky.
Momentálne existuje 18 jazykových verzií Wikiverzity. Ostatné jazyky sa vyvíjajú v mnohojazykovej bete, medzi nimi aj slovenčina.
Aby mohol jazyk prejsť z bety na vlastnú doménu, komunita danej jazykovej verzie Wikiverzity musí vytvoriť pravidlá výskumných aktivít. Wikiverzita hostí okrem sekundárneho výskumu aj vlastný výskum, pokiaľ konkrétna skupina jazykovej verzie nerozhodne inak. Očakáva sa, že výskumníci budú rešpektovať a aktualizovať odporúčania pre vhodný výskum prostredníctvom konsenzu komunity.

</doc>
<doc id="136044" url="https://sk.wikipedia.org/wiki?curid=136044" title="Wikimedia Incubator">
Wikimedia Incubator

Wikimedia Incubator je wiki, ktoré prevádzkuje Wikimedia Foundation. Používa sa na testovanie nových možných projektov nadácie Wikimedia a nových jazykov pre existujúce projekty.

</doc>
<doc id="136045" url="https://sk.wikipedia.org/wiki?curid=136045" title="Diacetylmorfín">
Diacetylmorfín



</doc>
<doc id="136049" url="https://sk.wikipedia.org/wiki?curid=136049" title="Bazilika svätého Petra">
Bazilika svätého Petra

Bazilika svätého Petra alebo Chrám svätého Petra (, , oficiálne "Basilica Papale di San Pietro in Vaticano", t. j. "Pápežská bazilika Svätého Petra vo Vatikáne") je renesančno-baroková sakrálna stavba vo Vatikáne, jedna z najväčších, najznámejších a najviac navštevovaných svätýň na svete. Je všeobecne uznávaným a rešpektovaným centrom katolíckeho kresťanstva.
O jej dôležitosti nielen ako sakrálnej stavby, ale i ako významnej historickej pamiatky svedčí neutíchajúci záujem státisícov veriacich a turistov z celého sveta, ktorí baziliku ročne navštívia.
Najstaršie dejiny územia.
Pri hodnotení stavby svätopeterskej baziliky z architektonického pohľadu musíme mať okrem toho na zreteli i duchovný význam miesta, na ktorom chrám stojí. Ten pochopíme, ak vychádzame z presvedčenia o pobyte a mučeníckej smrti prvého Kristovho apoštola v Ríme. Viera v túto skutočnosť sa zakladá na svedectvách obsiahnutých v spisoch popredných cirkevných spisovateľov z prvých storočí nášho letopočtu, ako aj na ľudových tradíciách. Najstaršie svedectvo nachádzame v liste pápeža Klimenta I., ktorý adresoval náboženskej obci v Korinte. V dokumente, pochádzajúcom spred roku 100, sa objavuje zmienka o mučeníckej Petrovej smrti v Ríme. Podobnú zmienku môžeme nájsť aj v liste teológa svätého Ireneja pochádzajúceho z prelomu prvých dvoch storočí. Oba dokumenty oprávňujú uvažovať o Petrovej smrti, ku ktorej prišlo v súvislosti s prenasledovaním kresťanov počas vlády cisára Nera.
Veľmi významné je svedectvo biskupa Ignáca z Antiochie, ktoré potvrdzuje existenciu všeobecne zaužívanej tradície o pobyte svätého Petra v Ríme.
Vážnosť týchto svedectiev dokladá aj liturgická úcta, ktorú tomuto miestu prví kresťania prikladali. Už v roku 258 sa 29. jún slávil ako sviatok venovaný svätým Petrovi a Pavlovi, ktorých Rimania zvykli označovať titulom „Apoštolské kniežatá“.
Veľmi dôležitou skutočnosťou, vychádzajúcou z historických faktov, je miesto Petrovho hrobu. Ak prijmeme fakt, že zomrel počas vlády cisára Nera (cisárom v rokoch 54 – 68), je takmer isté, že bol popravený na mieste pre vladára významnom – v jeho cirku, ktorý sa v antických dobách nachádzal pri južnom múre súčasnej baziliky. Vedľa cirku sa nachádzal aj cintorín, na ktorom podľa tradície apoštola pochovali.
Toto miesto bolo odnepamäti miestom zvláštnej úcty a hrob, ktorý sa tu nachádzal, prví kresťania uznávali ako hrob svätého Petra. Autentickosť apoštolovho hrobu nikdy nevzbudzovala žiadne pochybnosti.
Pre potvrdenie tohto faktu hovorí aj to, že cisár Konštantín Veľký, presvedčený o autentickosti hrobu a s úmyslom uctiť si miesto posledného odpočinku svätého Petra postavením chrámu nad jeho hrobom, neváhal zničiť staroveký cintorín.
Existenciu starovekého pohrebiska, prestavaného okolo roku 160, dosvedčil aj archeologický prieskum vykonaný v rokoch 1940 – 1949. Vo svetle týchto faktov sa dá jednoznačne pokladať tento hrob za hrob apoštola Petra.
História výstavby.
Architektonické dejiny chrámu sú pomerne zložité. Dnešná bazilika stojí na mieste predchádzajúcej neskoroantickej sakrálnej stavby, ktorú dal prvý kresťanský cisár Konštantín I. na žiadosť pápeža Silvestra I. stavať pravdepodobne od roku 319.
Umiestnenie chrámu vychádza z dejín prvotnej kresťanskej cirkvi, ktoré sa začínajú v 1. storočí. Už od roku 41, na mieste ležiacom neďaleko dnešnej baziliky, existoval cirkus, postavený za vlády cisára Caligulu, neskôr premenovaný na Nerov, v ktorom mučeníckou smrťou prišli o život tisíce prívržencov nového kresťanského náboženstva. Pravdepodobne medzi rokmi 64 – 67 tu prišiel o život smrťou na kríži i apoštol Peter, ktorého tu po smrti aj pochovali.
Petrov hrob dal časom vzniknúť rozsiahlej nekropole kresťanských ale aj pohanských hrobov. Pochovávalo sa tu až do začiatku 4. storočia, keď cisár Konštantín I. nariadil pohrebisko zrušiť a pôvodný pahorok zarovnať. Dôvodom bola žiadosť pápeža Silvestra I. na vybudovanie baziliky nad hrobom prvého Kniežaťa Apoštolov. Terénnymi úpravami tak vzniklo rovné priestranstvo s rozmermi takmer 240 x 90 metrov.
Starokresťanská bazilika.
Po príprave miesta sa mohlo pristúpiť k stavbe. Jej začiatok však nie je známy; predpokladá sa, že sa tak stalo medzi rokmi 319 – 322 a v hrubých rysoch mala byť dokončená v roku Konštantínovej smrti, v roku 337. Jej vzhľad je dnes známy iba z dobových kresieb: k ohromnému päťlodiu priliehala priečna loď, pričom priestoru dominovala polkruhová apsida za Petrovým hrobom. Celá stavba, vrátane átria a slávnostného vstupu, mala dĺžku viac ako 240 metrov. Hlavná loď bola vysoká 32 metrov a mala celkovú šírku 23 metrov. Bočné lode boli od hlavnej oddelené stĺporadím, hlavná loď od priečnej lode vysokým víťazným oblúkom. Podlaha bola vyložená bielym mramorom a strop zlatými kazetami. Steny baziliky ozdobovali mozaiky a fresky s náboženskou tematikou.
Bazilika sa od samého počiatku svojej existencie stala významným miestom, kam smerovali tisíce pútnikov ku „kolíske kresťanskej viery“. Jej význam vzrástol po tom, keď Jeruzalem obsadili Saracéni a Rím tak pre kresťanov ostal jediným Svätým mestom. Napriek tomu však centrom pápežskej moci a hlavnou rímskou bazilikou ostávala Lateránska bazilika.
Stavba v takejto podobe existovala až do prelomu 15. a 16. storočia. Každý z nasledujúcich pápežov sa usiloval o jej skrášľovanie podľa svojich predstáv a religióznych daností.
6. – 10. storočie.
Jednou z prvých stavebných aktivít bolo vybudovanie monumentálneho schodiska, vedúceho k portiku, ktoré dal postaviť začiatkom 6. storočia pápež Symachus (pápež dal v rovnakom období pri bazilike postaviť svoje nové sídlo, predchodcu dnešného Apoštolského paláca). Na vnútornej strane portika sa nachádzala Giottova mozaika "Navicella" s námetom pripodobnenia cirkvi lodi. Obraz však neprežil zbúranie baziliky začiatkom 16. storočia (fragmenty mozaiky možno však obdivovať nad stredným portálom baziliky). Portikom sa vchádzalo do átria, ktorému dominovala bronzová kolosálna socha píniovej šišky (dnes je šiška umiestnená na jednom z nádvorí Apoštolského paláca, pomenovanom "Cortile della Pigna", t. j. "Nádvorie so šiškou").
Presbytérium sa nachádzalo priamo nad hrobom svätého Petra. Pietnosť miesta bola na konci 6. storočia za pápeža Gregora I. Veľkého (590 – 604) zdôraznená stavebnou úpravou, kedy bolo možné cez ozdobnú mrežu, umiestnenú v podlahe presbytéria, vidieť apoštolov hrob. Interiér baziliky presvetľovalo okrem okien i množstvo lámp a lustrov. Vstup doň zabezpečovala pätica brán; šiesta – tzv. Svätá brána – vznikla až v roku 1500, kedy bola založená tradícia otvárať ju iba v tzv. jubilejnom roku.
Mnohé umelecké poklady zdobiace Konštantínovu baziliku sú dnes stratené. O ich existencii vieme vďaka Giacomovi Grimaldimu, pápežskému notárovi, ktorý začiatkom 17. storočia zdokumentoval všetko zariadenie starej baziliky predtým, než podľahla demolácii. Zásluhou jeho precízne vedenej evidencie sa tak zachovali nákresy a popisy všetkého zariadenia chrámu, vrátane oltárov, malieb, mozaík i mobiliáru. Z ním namaľovaných a zachovaných akvarelov sa dozvedáme napr. o existencii veľkolepého freskového cyklu s námetom významných udalostí zo Starého i Nového zákona, ktorým dal pápež Lev I. (440 – 461) vyzdobiť steny hlavnej lode. Z Grimaldiho zápisov vyplýva, že iný ranokresťanský pápež Ján VII. (705 – 707), dal v tesnom susedstve baziliky postaviť tzv. Oratórium matky Božej a vyzdobiť ho mozaikami s kristologickým cyklom.
Udalosťou svetodejinného významu možno označiť cisársku korunováciu Karola Veľkého 25. decembra 800 pápežom Levom III. Tradícia korunovácií cisárov Svätej rímskej ríše pokračovala i v budúcnosti a z pápežových rúk ju v bazilike prijalo nasledujúcich dvadsaťdva Karolových nástupcov.
V dejinách baziliky sa vyskytli i trpké časy. Jedným z nich bol 23. august 846, kedy chrám vyplienili Saracéni. Udalosť, ktorá otriasla samou podstatou európskeho kresťanstva, podnietila stavebné aktivity smerujúce k zaisteniu bezpečnosti nielen baziliky, ale aj celého vatikánskeho územia. Za pápeža Leva IV. (847 – 855) bol vybudovaný tzv. Levov múr, svojou mohutnosťou dodnes dokumentujúci dokonalú obranu pred prípadnými nepriateľmi.
11. – 15. storočie.
Obdobie nasledujúcich piatich storočí vzhľad baziliky veľmi nezmenilo. Za výnimku možno považovať pontifikát Kalixta II. (1119 – 1124), ktorý dal vyzdobiť hlavný oltár.
O ďalšiu výzdobu chrámu sa pričinil počas svojho pontifikátu Mikuláš III. (1277 – 1280), ktorý okrem toho, že dal postaviť kaplnku svätého Mikuláša, v ktorej mal byť po svojej smrti pochovaný, dal do hlavnej lode umiestniť sériu pápežských portrétov, dal postaviť nový pápežský oltár a bohatým freskovým cyklom nechal vyzdobiť fasádu baziliky.
Začiatok 14. storočia znamenal rozkol v katolíckej cirkvi. Pápež Klement V. na nátlak francúzskeho kráľa Filipa IV. opustil Vatikán. Nasledujúcich takmer sedemdesiat rokov bola bazilika opustená. Chátrajúca stavba po návrate pápežov do Ríma v roku 1378 nespĺňala predstavy o dôstojnom pápežskom svätostánku.
S nástupom Martina V. na Petrov stolec nastalo pre chrám obdobie znovuzrodenia. Pápež natrvalo presídlil do Ríma. Roky jeho pontifikátu sa stali nástupom prvej vlny záujmu o umenie a všeobecne o hodnoty ľudského ducha. Cestu si razil renesančný humanizmus.
Prvé snahy o vytvorenie reprezentačného kostola pochádzajú z čias pontifikátu Mikuláša V. (1447 – 1455). V roku 1452 sa pod vedením florentského architekta Bernarda Rosseliniho pristúpilo k prestavbe chóru a priečneho krídla, no už o tri roky boli práce zastavené.
Dvanásť storočí nechalo svoju pečať na vzhľade Konštantínovej baziliky. Jej interiérové vybavenie patrilo k tomu najvzácnejšiemu čo ľudské ruky vytvorili. Nešlo však iba o umelecké poklady. Svojou duchovnou hodnotou bazilika ďaleko prevyšovala hmotné vybavenie. Takmer na každom vhodnom mieste stál nejaký oltár – nielen v kaplnkách, ale i pri stĺpoch a v rôznych výklenkoch. Dobové záznamy udávajú, že ich bolo viac, než sto.
Duchovný rozmer chrámu sa prejavil najviac na jeho návštevnosti. Pútnici z celého sveta tu prichádzali aby nad miestom hrobu prvého Kristovho nástupcu rozjímali a modlili sa.
Dnešná bazilika.
Až s nástupom pápeža Júliusa II. (1503 – 1513) sa začalo so stavebnými prácami, ktoré boli rozhodujúce pre dnešný vzhľad baziliky. Po predchádzajúcich úvahách sa pápež definitívne rozhodol pre radikálne riešenie. Jestvujúcu stavbu dal z väčšej časti strhnúť a 18. apríla 1506 bol položený základný kameň novej baziliky, keď predtým poveril skúseného, šesťdesiatdvaročného architekta Donata Bramanteho jej výstavbou.
Projekt výstavby nového chrámu sa mal uskutočniť v najväčších možných rozmeroch. Mal dokázať vzmáhajúcu sa moc Ríma a jeho nadradenosť nad pohanskou minulosťou cisárstva. Moc cirkvi chcel pápež demonštrovať bazilikou, ktorá by vzbudzovala bázeň i rešpekt. Bramante hľadal inšpiráciu v najväčších existujúcich stavbách nielen v Ríme ale i v okolitých mestách. Prvý Bramanteho náčrt predpokladal kostol s pôdorysom v tvare gréckeho kríža, ktorý zodpovedal ideálom renesancie a oživoval myšlienku antického mauzólea, s hlavnou kupolou a so štyrmi vedľajšími kupolami. Jeden z jeho asistentov, Giuliano da Sangallo, mu však navrhol zmeniť plán a Bramante ho prekreslil do predĺženého tvaru. 
V roku 1513 Július II. zomrel. Na jeho miesto nastúpil Lev X. (1513 – 1521), ktorého vlastné návrhy priniesli zmenu plánov. V roku 1514 zomrel aj Bramante a práce sa ujal jeho dovtedajší asistent Giuliano da Sangallo, ktorý si za pomocníka prizval vyše osemdesiatročného Fra Gioconda. Pápež však poveril hlavným dozorom mladého a talentovaného umelca z Urbina Raffaela Santiho. Raffael vypustil niektoré Bramanteho návrhy, ale inak sa držal jeho pôvodných myšlienok. V roku 1520 však zomrel a ani jeden z jeho návrhov sa nezrealizoval. Vedením stavby bol poverený Antonio da Sangallo ml., Giulianov synovec, ktorý nadviazal na diela predchodcov. Vytvoril alternatívu, ktorá sa zachovala ako drevený model. Plienenie Ríma vojskami cisára Karola V. v roku 1527 a následný nedostatok financií zabránili v pokračovaní stavby. Sangallo zomrel v roku 1546 a hlavného dozoru sa na prianie pápeža Pavla III. (1534 – 1549) ujal starnúci, už sedemdesiatročný Michelangelo Buonarroti.
Michelangelo vytvoril ďalší plán, ktorý rátal s odstránením viac-menej jestvujúcich častí navrhnutých Sangallom a Raffaelom a návrat k pôvodnej idee Bramanteho. 
Michelangelo svoj hlavný záujem však sústredil na kupolu, ktorú si predstavoval postaviť tak, aby ju ako neprehliadnuteľnú dominantu chrámu bolo vidieť zo všetkých strán. Vytvoril viacero návrhov zreteľne nadväzujúcich na Brunelleschiho kupolu florentskej katedrály Santa Maria del Fiore. To, čo však napokon vytvoril, bolo oveľa zložitejšie a monumentálnejšie. Za svojho života postavil valcový tambur, ale keď v roku 1564 zomrel, na samotnej kupole sa ešte nič podstatné neurobilo. Pápežom sa medzitým stal Pius IV. (1559 – 1565), ktorý dvom novým architektom Pirrovi Ligoriovi a Giacomovi da Vignola nariadil pokračovať v Michelangelom začatom diele. Pirro Ligorio prišiel s vlastnou predstavou, s ktorou však pápež nesúhlasil a zbavil ho poverenia. Vignola obnovil Bramanteho myšlienku postranných kupol a jeho nasledovník Giacomo della Porta postavil dve malé bočné kupoly, existujúce dodnes.
V roku 1590, na príkaz Sixta V. (1585 – 1590), dokončil aj Michelangelovu kupolu, ktorú však zvýšil asi o deväť metrov, čo znamená, že vonkajší plášť je oveľa strmší ako Michelangelom navrhnutý tvar. Podľa nepísanej zásady, že v architektúre záleží iba na tom, čo ostane stáť, sa della Portom vytvorená kupola stala vzorom, ktorý čoskoro napodobňovali v celej Európe a jej tvorca, i keď nebol veľkým architektom, dosiahol na piedestál váženej osobnosti.
Stavebné práce však na bazilike pokračovali i v nasledujúcich rokoch. Keď sa v roku 1605 stal pápežom Pavol V. (1605 – 1621) vytýčil si za cieľ dokončiť stavbu chrámu. Stavba ešte stále obsahovala časti konštantínovskej baziliky, ktoré mali byť definitívne odstránené. Pri tej príležitosti bol poverený Giacomo Grimaldi, archeológ a kanonik baziliky, dokumentáciou všetkých pamiatok starej baziliky.
V roku 1607 bol vyhlásený konkurz na architekta, ktorý by chrám dokončil. Zbor kardinálov sa rozhodol pre skúseného, päťdesiatjedenročného švajčiarsko-talianskeho architekta Carla Maderna. Jeho hlavným poverením bolo navrhnutie a pristavanie sakristie, dobudovanie interiéru a dotvorenie hlavného priečelia.
Už na jeseň 1607 sa začalo s budovaním priečelia. Do roku 1611 vznikol jeden z architektonických výtvorov, ktorý bol od svojho zrodu zdrojom neustálych polemík. Tie smerovali hlavne k jeho monumentálnosti, ktorá pri frontálnom pohľade z priestoru pred chrámom zakrýva Michelangelovu kupolu. V dnešnom chápaní však Madernovo dielo, značne inovatívne, dodalo stavbe grandiózny vzhľad, tak charakteristický a dnes všetkými obdivovaný.
Popri realizácii hlavného priečelia baziliky má Carlo Maderno zásluhu na vytvorení dnešnej podoby chrámového interiéru. Vďaka jeho stavebnej genialite bola stavba koncom júna 1621 v hrubých rysoch dokončená. 
O päť rokov nato, 8. novembra 1626, sa konala slávnostná vysviacka baziliky pápežom Urbanom VIII.
Pri spätnom pohľade na históriu výstavby dnešnej baziliky možno povedať, že tým čím je stavba dnes, je výsledkom zvláštnej súhry štyroch géniov svojej doby. Renesančný architekt Donato Bramante, stojaci pri jej zrode, Michelangelo, ktorého návrh detailov stavby ako i kríženia lodí zavŕšeného kupolou vtlačil stavbe pečať vrcholnej renesancie a ranobarokový umelec Carlo Maderno so svojím riešením monumentálneho priečelia. Architektonický a výtvarný odkaz týchto umelcov zavŕšil svojím veľkolepým prínosom Gian Lorenzo Bernini, geniálny sochár a architekt, ktorého meno ostane navždy spojené nielen s dotvorením chrámového interiéru (baldachýn nad hrobom sv. Petra, tzv. "Cathedra Petri", viacero sôch, umeleckých doplnkov a náhrobkov) ale najmä realizáciou námestia pred bazilikou.
Bernini sa mal podieľať i na dotvorení priečelia baziliky; mal dostavať dve barokové zvonice, ktoré však poznáme iba z kresieb a ktorých výstavbou ho v roku 1637 poveril Urban VIII. Po vystavaní ľavej zvonice sa však na murive baziliky objavili trhliny. V roku 1646 za Urbanovho nástupcu Inocenta X. (1644 – 1655) bola preto veža strhnutá a plán na doriešenie priečelia touto cestou stroskotal.
Bernini upravil aj tzv. Kráľovské schody (Scala regia) – pompézny vchod do Apoštolského paláca, ktoré začiatkom 16. storočia pôvodne vytvoril Antonio da Sangallo ml.
Exteriér baziliky.
Na prvý pohľad upúta bazilika diváka neobvykle širokým priečelím. To je horizontálne členené vysokou atikou na dve podlažia. Realizáciou monumentálneho priečelia baziliky poveril pápež Pavol V. (1605 – 1621) architekta Carla Maderna. Výsledkom bolo vytvorenie dominantnej 114,69 metra širokej a 45,55 metra vysokej fasády, doplnenej ôsmimi kolosálnymi korintskými stĺpmi a štyrmi pilastrami. Priečelie je prísne symetrické. Vrchné zakončenie tvorí balustráda s monumentálnymi sochami Ježiša Krista a jedenástich apoštolov (bez svätého Petra). Oba konce priečelia dotvoril v 19. storočí architekt Giuseppe Valadier osadením hodín.
Zadávateľa stavby priečelia, pápeža Pavla V., pripomína nápis na atike priečelia: IN HONOREM PRINCIPIS APOST PAVLVS V BVRGHESIVS ROMANVS PONT MAX AN MDCXII PONT VII ("Na slávu Princa apoštolov postavil Pavol V. Borghese, pápež, v roku 1612, v siedmom roku pontifikátu").
Okrem impozantného priečelia jednoznačným dominujúcim architektonickým prvkom stavby je kupola, viditeľná zo všetkých strán a súčasne tvoriaca jednu z dominánt celého Ríma. Kupola zaujme predovšetkým svojou majestátnosťou. Projekt začatý Michelangelom v roku 1546 však dokončil až v roku 1590 Giacomo della Porta (keď Michelangelo vo februári 1564 zomrel, bol z kupoly hotový iba spodný valec – tambur). Podobne ako kupola florentskej Katedrály Santa Maria del Fiore jej výsledný vzhľad bol zameraný najmä na vonkajšie pôsobenie na diváka.
Kupola, skladajúca sa z fonkajšieho plášťa a vnútornej priestorovej výstuže, je korunovaná laternou týčiacou sa nad mohutným tamburom. Ten je po celom obvode pravidelne členený dvojicami korintských stĺpov, medzi ktorými sa nachádzajú okná nesúce striedavo trojuholníkové a oblúkové frontóny. Šestnásť dvadsaťmetrových dvojpilierov vytvára striedavo s oknami stavebnú štruktúru valcovej podstavy kupoly. Podľa pôvodnej predstavy mala na každom zo stĺpov stáť mramorová socha starozákonného proroka. Z tohto zámeru zišlo ihneď po rozobratí lešenia. Na výslednej stavbe sa totiž objavili trhliny a už i tak masívna stavba by bola hmotnosťou sôch nežiaduco zaťažená.
Hrubú stavbu kupoly dokončili 18. novembra 1593. V tento deň zavŕšili sedemnásť metrov vysokú vežu laterny bronzovou dutou guľou (priemer gule je 2,5 metra) s krížom vysokým päť metrov. Ním dosahuje bazilika celkovú výšku 136,5 metra.
Po dokončení kupoly bolo jasné, že della Porta vytvoril dielo hodné majestátnosti chrámu a ktoré až dodnes, i po vyše štyristo rokoch, patrí k divom západnej architektúry.
Zvony baziliky.
Okrem historicko-architektonického významu je bazilika predovšetkým symbolom kresťanskej viery. Nezastupiteľné miesto v jej poslaní majú zvony. Sprevádzajú nielen všetky slávnosti, ale ich zvuk umocňuje neopakovateľnú atmosféru a vytvára skutočne nezabudnuteľný zážitok.
Celkovo má zvonkohra baziliky šesť zvonov. Tri zo zvonov (medzi nimi najväčší a najmenší) nemajú špeciálne mená – volajú sa jednoducho "Veľký zvon" ("Grande campana", zv. tiež "Campanone"), "Malý zvon" ("Piccola campana", zv. "Campanoncino") a "Zvonček" ("Campanella"). Veľký zvon je „najviditeľnejší“ – nachádza sa v ľavej zvonici pod hodinami. Odliaty bol v roku 1801, jeho hmotnosť je deväť ton, priemer má 2,31 metra a výšku 2,60 metra. Malý zvon pochádza z roku 1725, má hmotnosť 3 640 kilogramov, priemer 1,77 metra a výšku 1,90 metra. "Campanella" bol odliaty v roku 1825; s priemerom 0,73 metra a výškou 0,80 metra váži „len“ 235 kilogramov.
Tretí zvon baziliky sa nazýva "Rota", je najstarší zo zvonov, pochádza z 13. storočia z dielne Giudotta Pisana. Svoje meno dostal podľa toho, že jeho pôvodnou úlohou bolo zvolávať zhromaždenie Tribunálu rímskej roty. Váži 1 800 kilogramov, priemer má 1,40 metra a výšku 1,35 metra. 
Poslednými zvonmi sú "Predica" ("Kázeň"), odliaty v roku 1909 (váži 850 kilogramov, jeho priemer je 1,08 metra a výška 1,17 metra) a zvon, ktorý dnes poznáme pod názvom "Ave Maria". Vznikol v roku 1932 pretavením narušeného staršieho zvonu z roku 1776. Váži 280 kilogramov, priemer má 0,75 metra, výšku 0,80 metra.
Každý zvon vyrobený z bronzu je zároveň aj umeleckým dielom. Výtvarné riešenie povrchu zvona formou basreliéfov s figurálnymi námetmi, ornamentálnymi pásmi, erbami pápežov a nápisovými doskami s menami donátorov však prísne rešpektuje zákonitosti konštrukcie zvona, aby negatívne nepôsobili na jeho akustické vlastnosti. Z hľadiska umeleckej hodnoty sa z celého súboru vatikánskych zvonov vyníma bohatosťou ornamentu a krásou reliéfnej výzdoby Veľký zvon, ktorý z čistého bronzu odlial a vyzdobil známy zlatník Luigi Valadier. Za pozornosť stoja aj niektoré nápisy na zvonoch, ktoré akoby chceli vyjadriť poslanie a zmysel chrámových zvonov. Napríklad nápis na zvone Ave Maria hovorí: CLAMA NE CESSES QUASI TUBA EXALTA VOCEM ET ANNUNTIA POPULO MEO SCELERA EORUM SUMPTIBUS LOCORUM PIORUM A. D. 1776 ("„Krič bez prestania a pozdvihni svoj hlas ako trúbka a ohlás môjmu ľudu jeho hriechy. R. P. 1776“").
Interiér baziliky.
Napriek ohromným rozmerom nepôsobí vnútrajšok baziliky giganticky. Zásluhu má na tom rovnomerné vyváženie proporcií a ozdobných prvkov ako aj jednotná renesančná a baroková výzdoba. Carlo Maderno, autor hlavného priečelia baziliky, nadviazal na Michelangelovu koncepciu centrálneho priestoru chrámu pod hlavnou kupolou, v mieste kríženia sa hlavnej a priečnej lode.
Širokú hlavnú loď oddeľujú od bočných, nepomerne úzkych lodí, štyri doširoka klenuté arkády. Nad ich vrcholom sú do valenej klenby vsadené okná, ozdobené pozlátenými kazetami. Bernini navrhol viacfarebné mramorové obloženie stien a medailóny pápežov.
Cez vonkajšie vchodové dvere sa návštevník baziliky ocitne v predsieni, ktorá je dielom Carla Maderna. Umeleckú výzdobu predsiene predstavujú dve jazdecké sochy – vpravo Konštantína I., prvého kresťanského cisára a zakladateľa baziliky (dielo Gian Lorenza Berniniho) a vľavo Karola Veľkého, prvého cisára korunovaného v bazilike (dielo Agostina Cornacchiniho z roku 1725).
Na vstup do interiéru chrámu slúži pätoro brán, z ktorých úplne pravá, "Porta Santa" ("Svätá brána", dielo Vica Consortiho z roku 1950) sa otvára iba počas tzv. jubilejného roku. Pompéznym dojmom pôsobia bronzové stredné dvojkrídlové dvere, ktoré v rokoch 1433 – 1445 ešte pre starú baziliku vytvoril sochár Antonio Filarete z Florencie na objednávku pápeža Eugena IV. Sú unikátne svojím reliéfnym stvárnením zobrazujúcim výjavy zo života Ježiša Krista, apoštolov Petra a Pavla a udalostí z pontifikátu Eugena IV.
Prehliadka interiéru baziliky je vrcholným umeleckým zážitkom. Návštevník si pri prehliadke chrámu ani neuvedomuje, že najväčším počtom umeleckých diel obohatili chrám až umelci v priebehu 17. a 18. storočia. V 18. storočí boli tiež veľké oltárne obrazy nahradené mozaikovými kópiami a originály našli svoje miesto v Pinakotéke Vatikánskych múzeí.
Kupola.
Kupolu, preklenujúcu centrálnu časť chrámu s Petrovým hrobom, nesú štyri päťhranné piliere. Po šestnásť okien v laterne a tambure zabezpečuje osvetlenie horného priestoru.
Dolný okraj kupoly obsahuje v kruhopise latinský citát z Nového zákona (Mt 16,18 – 19): TU ES PETRUS ET SUPER HANC PETRAM AEDIFICABO ECCLESIAM MEAM ET TIBI DABO CLAVES REGNI CAELORUM ("Ty si Peter, skala, a na tejto skale postavím svoju cirkev a tebe dám kľúče od kráľovstva nebeského"). Kráľovstvo nebeské je symbolicky spodobnené v mozaikách na zlatom pozadí, zhotovených podľa kresieb Giuseppe Cesariho zv. Cavalier d´Arpino, pokrývajúcich celú vnútornú časť kupoly.
Lunety kupoly obsahujú busty významných cirkevných učiteľov, klenuté časti nad stĺpmi zdobia štyri okrúhle mozaikové medailóny s vyobrazeniami štyroch evanjelistov v nadživotnej veľkosti.
Vrchná časť kupoly obsahuje kruhopisný nápis dokumentujúci dokončenie stavby kupoly: S.PETRI.GLORIAE.SIXTUS.PP.V.A.M.D.XC.PONTIF.V. ("Na slávu svätého Petra roku 1590 Sixtus V. v piatom roku pontifikátu").
Berniniho baldachýn.
Jedným z najznámejších umeleckých diel v bazilike je preslávený Berniniho oltárny baldachýn, vytvorený v rokoch 1624 – 1633. Týmto dielom začal geniálny umelec, dovtedy činný ako sochár, svoju kariéru architekta. Silueta krútených stĺpov, dvíhajúcich vrchol baldachýnu do výšky takmer dvadsaťdeväť metrov, sa črtá na pozadí architektúry chrámu a vytvára perspektívny priehľad, končiaci na Stolci svätého Petra v jeho samom závere.
Dielo je po technickej i umeleckej stránke skutočným unikátom. Nad mramorovými soklami sa týči štvorica mohutných stĺpov, ktoré nesú baldachýn so zemeguľou a krížom, symbolickým stvárnením celosvetovej, univerzálnej cirkvi. Baldachýn tvoriaci súčasť pápežského oltáru nad Petrovým hrobom sa stal dôstojným vyjadrením dôležitosti tohto miesta. Stojí v mieste križovania sa hlavnej a priečnej lode baziliky. Bernini sa musel vysporiadať s interiérovými dispozíciami uvažovaného priestoru a jeho riešenie, veľkolepé a geniálne, sa javí ako nanajvýš vhodné a primerané vysokému priestoru pod hlavnou kupolou. Umelecké stvárnenie krútených stĺpov je súčasne symbolickým odkazom na dva stĺpy, stojace kedysi pred vstupom do jeruzalemského chrámu.
Na stavbu tohto gigantického baldachýnu dal pápež Urban VIII., objednávateľ diela, roztaviť bronzovú strechu predsiene Panteónu, ktorý sa dochoval dovtedy v neporušenom stave (po zhotovení kolosálnych stĺpov – údajne sa na ne spotrebovalo deväťdesiat ton kovu – ostalo ešte dostatočné množstvo bronzu na odliatie osemdesiatich kanónov určených pre Anjelský hrad). Obrovský baldachýn posvätili v sviatok svätého Petra roku 1633.
Cathedra Petri.
Na objednávku pápeža Alexandra VII. vytvoril Gian Lorenzo Bernini medzi rokmi 1656 – 1666 bronzovú nástavbu v apside, tzv. "Cathedru Petri" (Stolec svätého Petra), ktorá obsahuje najvzácnejšiu relikviu uchovávanú v chráme: biskupský trón svätého Petra (v skutočnosti ide o korunovačný drevený trón cisára Karola Holého z roku 875). Nadstavba má tvar bronzového kresla, ktoré pridržiavajú postavy štyroch cirkevných otcov (ide o sv. Ambróza a sv. Augustína, predstavujúcich kresťanský západ a sv. Atanáza a sv. Jána Zlatoústeho symbolizujúcich východnú cirkev).
Impozantné a mimoriadne pôsobivé je vrchné ukončenie diela. Tvoria ho po oboch stranách umiestnení puttiovia pridržiavajúci pápežské insígnie a gloriola s anjelmi lemovaná lúčmi, ktorá obklopuje oválne alabastrové okno s letiacou holubicou, symbolom Ducha svätého.
Petrov stolec má v bazilike symbolické umiestnenie vo význame spojovacieho článku medzi pozemským a nebeským svetom. Súčasne symbolizuje učiteľský úrad cirkvi.
Sochárska výzdoba.
Sochárska výzdoba Baziliky svätého Petra tvorí neoddeliteľnú súčasť umeleckých pokladov chrámu. Spomedzi nich zaujmú najmä umelecky hodnotné sochárske prevedenia pápežských náhrobkov ako i napr. tridsaťdeväť sôch zakladateľov náboženských rádov, vypĺňajúcich oválne výklenky na pilastroch. Návštevníka zaujme predovšetkým štvorica kolosálnych sôch v nikách stĺpov podopierajúcich centrálnu kupolu. Monumentálne sochy predstavujú svätcov, ktorí sú v tesnom spojení s Kristovou smrťou. Svätá Veronika držiaca rúšku s odtlačkom Kristovej tváre od Francesca Mochiho z rokov 1629 – 1632, svätá Helena od Andreu Bolgiho z r. 1629 – 1639, apoštol svätý Ondrej od Françoisa Duquesnoya z r. 1629 – 1633 a svätý Longinus, dielo Berniniho z r. 1630 – 1639.
Náhrobky.
Bazilika svätého Petra vo svojich útrobách skrýva množstvo náhrobkov. Byť pochovaným po boku prvého Kristovho nástupcu bolo a je túžbou mnohých. Okrem neskorších Petrových nástupcov túto výsadu dostalo i niekoľko svetských osobností, napr.: švédska kráľovná Kristína I., poľská princezná Mária Klementína Sobieska, cisár Otto II., ale aj napr. hudobný skladateľ Giovanni Pierluigi da Palestrina alebo Jozef kardinál Beran.
Urban VIII. Pravý výklenok apsidy vypĺňa náhrobok Urbana VIII. (1623 – 1644), dielo Gian Lorenza Berniniho z rokov 1627 – 1647. Socha predstavujúca pápeža ako sebavedomého panovníka žehná okoloidúcim natiahnutou pravicou. Zaujímavým doplnkom podstavca sochy sú včely, symbol pápežovho rodu Barberiniovcov. Pomník je doplnený alegorickými sochami Lásky a Spravodlivosti.
Inocent VIII. Majstrovským dielom vytvoreným koncom 15. storočia je bronzový náhrobok pápeža Inocenta VIII. (1484 – 1492). Je jediným náhrobkom pochádzajúcim ešte zo starej baziliky. Keď starú baziliku zbúrali, náhrobok vyhotovený Antoniom del Pollaiolom rozobrali a opäť postavili o storočie neskôr.
Pápež sedí na tróne a pravicou pozdravuje príchodiacich. Trón je orámovaný reliéfmi s vyobrazením kardinálskych cností. V ľavej ruke drží posvätnú Longinovu kopiju, ktorou mal byť prebodnutý Kristov bok.
Alexander VII. Nádherným náhrobkom vzdal Bernini hold svojmu mecenášovi. Alexandra VII. umiestnil medzi dve alegorické postavy predstavujúce Lásku a Pravdu.
Gregor XIII. Pápežovu reformu kalendára znázorňuje reliéf na sarkofágu dokončenom v roku 1723. Po bokoch Gregora XIII. sú alegorické postavy Statočnosť a Viera. Náhrobok je dielom sochára Camilla Rusconiho.
Socha svätého Petra.
Po pravej strane centrálnej lode chrámu sa nachádza bronzová socha svätého Petra, dielo z 13. storočia, ktoré je pripisované Arnolfovi di Cambio. Sediac na nádherne vypracovanom mramorovom tróne v ľavej ruke zviera kľúče od nebeského kráľovstva a pravou požehnáva okoloidúcich. Požehnanie dvoma zdvihnutými prstami symbolizuje dve prirodzenosti Krista – božskú a ľudskú; ostatné tri skrčené prsty symbolizujú Trojicu Božiu.
Vzorom pre zhotovenie tejto sochy bola socha rímskeho senátora zo 4. storočia. Pravá Petrova noha, mierne prečnievajúca cez okraj podstavca, počas stáročí stratila svoj pôvodný tvar. K ustálenému rituálu návštevníkov baziliky totiž patrí nohu sv. Petra pobozkať alebo sa jej dotknúť rukou. Za sochou visí mozaikový záves pochádzajúci z roku 1871.
Počas významných sviatkov (napr. oboch apoštolov, či sviatku Katedry sv. Petra – 22. februára) sochu oblečú do slávnostného rúcha. Na hlavu jej posadia tiaru vykladanú drahokamami.
Michelangelova "Pieta".
V prvej kaplnke v pravej postrannej lodi stojí slávna Michelangelova "Pieta". Michelangelo mal práve dvadsaťpäť rokov, keď v roku 1499 vytesal mramorovú, vysokú sochu Panny Márie držiacej v lone telo mŕtveho Ježiša.
Dielo je autorom signované na diagonálnom páse na Máriinej hrudi: MICHAEL. ANGELUS. BONAROTUS. FLORENT. FACIEBA (T) ("„Michelangelo Buonarroti z Florencie toto vytvoril“"). Socha, pôvodne určená pre náhrobok francúzskeho kardinála Jeana Bilheres de Lagraulas v starej bazilike, sa v roku 1519 dostala na súčasné miesto.
Z umeleckého hľadiska na soche zaujme vynikajúce opracovanie materiálu a dokonalá kompozičná harmónia. Pozoruhodným dojmom pôsobí Máriina mladá tvár k zrelým rysom svojho mŕtveho syna. Autor takto chápal jej čistotu a nevinnosť. Dielo má v sebe hlbokú výrazovú hodnotu, ktorou je symbióza smrti a mladosti, smútku a krásy. Pri detailnejšom skúmaní tváre Panny Márie si pozorný divák všimne, že jej pohľad sa neupiera na tvár svojho mŕtveho syna. Jedno z vysvetlení je to, že umelec, ktorému jeho vlastná matka zomrela, keď mal šesť rokov, si nepamätá na matkin pohľad.
Sochu Michelangelovej Piety ochraňuje sklená výplň potom, čo ju v roku 1972 kladivom poškodil jeden z návštevníkov.
Priestranstvo pred bazilikou.
Chrám svätého Petra v takej podobe, v akej existuje dnes, je Madernovým a Berniniho dielom. Z obdobia rokov 1656 – 1667 pochádza aj urbanistické riešenie Námestia svätého Petra, ktoré na objednávku pápeža Alexandra VII. navrhol a zrealizoval Gian Lorenzo Bernini. Patrí medzi najvydarenejšie monumentálne diela svojho druhu na svete.
Bazilika ako architektonický skvost.
Takmer dve storočia trvala výstavba dnešného kostola, architektonickým stvárnením reflektujúcim dve slohové obdobia. Na jej vzhľade sa podpísala viac ako desiatka architektov. Na Petrovom stolci sa medzitým vymenilo tridsaťdva pápežov, z ktorých viacerí priamo či sprostredkovane zasahovali do výstavby, alebo architektom vnucovali svoje predstavy. Táto nádherná grandiózna stavba už pri zbežnejšom pohľade nesie známky svojho dlhého vývoja a rukopisu rôznorodých autorov. Napriek tomu pôsobí celistvo a jednotne.

</doc>
<doc id="136050" url="https://sk.wikipedia.org/wiki?curid=136050" title="Bazilika sv. Petra">
Bazilika sv. Petra



</doc>
<doc id="136056" url="https://sk.wikipedia.org/wiki?curid=136056" title="Musei Vaticani">
Musei Vaticani

Musei Vaticani alebo po slovensky Vatikánske múzeá vo Vatikáne sú jeden z najväčších komplexov umeleckých zbierok na svete. Komplex sa nachádza vo viacerých vatikánskych palácoch stavaných od 13. storočia situovaných vedľa Baziliky svätého Petra. Základ múzea ako inštitúcie tvorí zbierka klasických diel, ktorú od roku 1503 vo Vatikáne vystavil Július II.
Nachádza sa tu množstvo obrazov, kníh, fresiek, gréckych, etruských, rímskych a iných sôch.

</doc>
<doc id="136060" url="https://sk.wikipedia.org/wiki?curid=136060" title="Posledný súd">
Posledný súd

Posledný súd môže byť:

</doc>
<doc id="136061" url="https://sk.wikipedia.org/wiki?curid=136061" title="Basilica di San Pietro">
Basilica di San Pietro



</doc>
<doc id="136062" url="https://sk.wikipedia.org/wiki?curid=136062" title="Castel Sant’Angelo">
Castel Sant’Angelo

Castel Sant'Angelo, po slovensky Anjelský hrad, je mohutná kruhová stavba týčiaca sa nad riekou Tiber v Ríme. 
Dejiny.
Začal ju stavať v roku 130 n. l. cisár Hadrián ako mauzóleum a dokončil ju v roku 139 n. l. Antoninus Pius. Celá kruhová stavba stojaca na kvadratickej základni bola obložená mramorom. Strany základného kvádra postaveného z tehál sú dlhé 89 metrov a vysoké 15 metrov. Hore stojaca hrobka v tvare valca má priemer 64 metrov. Vo vestibule stála obrovská socha Hadriána. V hrobke boli pochovaní rímski cisári až po Caracallu (212 n. l.). V 6. storočí dostal hrad svoje dnešné meno. Počas morovej epidémie bol zorganizovaný sprievod, na čele ktorého šiel pápež Gregor Veľký. Tomu sa pred mauzóleom zjavil archanjel Michael, ako zasúva meč do pošvy na znamenie konca strašnej epidémie. Na základe tohto zjavenia dal pápež postaviť sochu anjela na vrchol mauzólea. Od roku 1379 sa stala majetkom pápežov. V stredoveku ju prebudovali na opevnené predmostie s hradbami a krytou chodbou do Vatikánu. S hradom tvorí jeden celok aj most cez rieku Tiber. Pápež Klement IX. v 17. storočí poveril Giana Lorenza Berniniho, ktorý postavil aj Fontana dei Quattro Fiumi, aby ho vyzdobil sochami anjelov, ktorí nesú symboly Kristovho utrpenia. V stredoveku slúžil hrad ako kasáreň a väznica, v ktorej bol väznený aj Giordano Bruno, až do roku 1901, kedy bol zreštaurovaný a bolo tu otvorené múzeum. 

</doc>
<doc id="136063" url="https://sk.wikipedia.org/wiki?curid=136063" title="Bazilika Panny Márie v Trastevere">
Bazilika Panny Márie v Trastevere

Bazilika Panny Márie v Trastevere (tal. "Basilica di Santa Maria in Trastevere") je kostol v Ríme v štvrti Trastevere.
Patrí k najstarším kresťanským kostolom na svete, keď prvý kostol bol založený údajne ešte roku 222. Ozajstná bazilika ale vznikla až v 4. storočí. V súčasnosti je tu možné vidieť stavbu, ktorá bola postavená v 12. storočí za pápeža Inocenta II. Hlavné stĺpy v kostole sú rímskeho pôvodu, pôsobivá je fresková výzdoba bočných kaplniek, pochádzajúca zo 16.17. storočia. Za povšimnutie stoja aj mozaiky z 12. storočia zobrazujúce Pannu Máriu s Ježišom.

</doc>
<doc id="136065" url="https://sk.wikipedia.org/wiki?curid=136065" title="Santa Maria in Trastevere">
Santa Maria in Trastevere



</doc>
<doc id="136066" url="https://sk.wikipedia.org/wiki?curid=136066" title="Campo dei Fiori (štvrť)">
Campo dei Fiori (štvrť)

Campo dei Fiori alebo Campo de'Fiori (doslova Pole kvetov) je štvrť v Ríme v okolí námestia Piazza Campo dei Fiori. 
Toto územie bolo pôvodne lúkou. V stredoveku sa zmenilo na jednu z najexkluzívnejších častí mesta. Nachádza sa tu množstvo kaviarní, barov, obchodíkov…, určite zaujímavým miestom je taktiež rybí, ovocný a zeleninový trh. Miesto je vhodné na aktívny oddych miestnych, ale aj cudzincov.

</doc>
<doc id="136067" url="https://sk.wikipedia.org/wiki?curid=136067" title="Campo dei Fiori">
Campo dei Fiori

Campo dei Fiori alebo Campo de'Fiori môže byť:

</doc>
<doc id="136068" url="https://sk.wikipedia.org/wiki?curid=136068" title="Campo de’Fiori">
Campo de’Fiori



</doc>
<doc id="136069" url="https://sk.wikipedia.org/wiki?curid=136069" title="Panteón (Rím)">
Panteón (Rím)

Panteón (tal. "Pantheon") je pôvodne antická stavba v Ríme. Nachádza sa na námestí Piazza della Rotonda a je jednou z najlepšie zachovaných a najfantastickejších stavebných pamiatok Ríma.
Dejiny stavby.
Za stavbu Panteónu vďačíme zaťovi a priateľovi prvého rímskeho cisára Augusta konzulovi M. Vipsaniovi Agrippovi. Stavba postavená v rokoch 27 až 25 pred Kr. a zasvätená všetkým bohom, bola však pôvodne budovaná len na poctu Augusta a jeho adoptívneho otca G. I. Caesara (traduje sa, že Augustus zasvätenie sebe samému odmietol). Mala sa stať súčasťou kúpeľov, ale už počas výstavby ju určili za chrám Jupitera, Marsa a Venuše, ochrancov juliovsko-klaudiovského rodu a neskôr za svätyňu všetkých bohov. Pomenovali ho Pantheon (z gr. pan = vše- a theios=božský), pretože bol zasvätený všetkým bohom.
O staviteľovi pôvodnej stavby niet pochýb: hlása to nápis nad vchodom na architráve: M. AGRIPPA L.F. COS.TERTIUM FECIT („Postavil M. Agrippa, Luciov syn za svojho tretieho konzulátu“).
V roku 80 zničujúci požiar spustošil väčšiu časť štvrte i s Panteónom. Cisár Hadrián dal v rokoch 118 – 125 staviteľovi Apollodorovi z Damasku vybudovať novú stavbu, ktorá sa zachovala dodnes. Portikus – stĺpová hala pred vstupom do budovy – s mohutnými porfýrovými stĺpmi  –  bol pravdepodobne kedysi portikom Agrippových kúpeľov, preto ho nechal cisár Hadrián ponechať aj s Agrippovým menom vytesaným na architráve priečelia.
Stavba bola niekoľkokrát vystavená živelným pohromám, ale i škodlivým ľudským zásahom. Zemetrasenia a záplavy niekoľkokrát spôsobili škody, ale vždy bola stavba zrekonštruovaná. Ani zásahy „vyššej moci“ (napr. v roku 663 nariadil byzantský cisár Konstans II. strhnúť pozlátené bronzové tehly strechy a previezť ich do Konštantínopolu, či medzi rokmi 1624 – 1633 dal pápež Urban VIII. roztaviť bronzové obloženie strechy vestibulu pre Berniniho baldachýn v svätopeterskej bazilike a na delá Anjelského hradu) stavbe neubrali na kráse.
S nástupom kresťanstva hrozil Panteónu zánik. Bol totiž zasvätený všetkým rímskym, teda pohanským bohom, a preto ho dali kresťanskí cisári v 4. storočí zatvoriť. Pred zrúcaním ho zachránil pápež Bonifác IV., ktorý potom ako ho v roku 609 dostal darom od byzantského cisára Fokasa, ho premenil na kresťanský kostol a zasvätil Panne Márii, patrónke mučeníkov (Chiesa Santa Maria dei Martiri). Z katakomb dal preniesť pozostatky prvých tam pochovaných kresťanov. Nová funkcia stavby mala za následok odstránenie štukatúry ozdobujúcej dovtedy kazetovú klenbu a upravenie bočných výklenkov, do ktorých umiestnili oltáre.
Architektúra Panteónu.
Už súdobí antickí autori opisovali stavbu Panteónu ako „viditeľný obraz vesmíru“. Návštevníka pri pohľade na stavbu zarazí určitá architektonická nesúrodosť svedčiaca o viacerých etapách výstavby.
Panteón je riešený ako kruhová stavba s predstavaným vestibulom. V antike, keď bola úroveň ulíc výrazne nižšie, viedlo pretiahnuté, portikmi zdobené námestie cez voľné schodisko do trojloďovej predsiene, na ktorého čele dnes stojí šestnásť monolitických granitových stĺpov, vysokých 12,5 metra, s mramorovými korintskými hlavicami nesúcimi architráv a mohutný tympanón.
Stavba je vyvrcholením typicky rímskej architektúry a dôkazom technickej a stavebnej zručnosti rímskych staviteľov. Dominantu tvorí veľká, kruhová kupola opierajúca sa o oblúky a rebrá. Kruhová stavba sa skladá z trojpodlažnej 6,2 metra hrubej tehlovej steny s vstavanými odľahčovacími oblúkmi a dutými priestormi. Zvonka bola najprv obložená omietnutými kvádrami, zatiaľ čo kupola bola pokrytá pozlátenými bronzovými doskami.
Mohutnými bronzovými dverami sa dostaneme do kruhového interiéru, ktorého priemer a výška sú zhodné: 43,2 metra. Čo návštevníka pri vstupe do interiéru ohromí hádam najviac, je jeho monumentálna prostota zladená do dokonalej harmónie.
V šesťmetrových múroch budovy je osem hlbokých výklenkov, pred ktorými stoja vždy dva stĺpy. Vo výklenkoch, okrem jedného, slúžiaceho za vchod, stáli kedysi sochy bohov: Apollóna, Selény, Merkúra, Venuše, Marsa, Jupitera a Saturna. Tie boli v priebehu stáročí odstránené a výklenky vyplnili kresťanské oltáre a náhrobky.
Nad vrchným rámom múrov sa ako mohutná pologuľa klenie kupola, pokladaná za najdokonalejšiu kupolu antiky, vyvolávajúca dojem obrazu nebeskej klenby; ide o najväčšiu kupolu, aká kedy bola vymurovaná. Vo vnútri je vyzdobená piatimi pravidelnými horizontálnymi radmi po dvadsiatich ôsmich kazetách, smerom nahor sa zmenšujúcimi, ktoré boli kedysi obložené pozláteným bronzom. Kruhovým otvorom (okulus) s priemerom deväť metrov (jediný zdroj prirodzeného svetla) vniká zhora do chrámu svetlo a jeho lúče oživujú farebnú mramorovú dlažbu, skladajúcu sa zo štvorcových a kruhových dosák, ktorá sa zachovala v pôvodnom stave.
Stavba Panteónu, no najmä jeho kupola, sa stali vzorom, ktorý poskytol inšpiráciu renesančným staviteľom. Čerpal z neho Filippo Brunelleschi keď tvoril kupolu známeho florentského dómu ako aj Michelangelo pred stavbou kupoly baziliky svätého Petra.
Panteón ako objekt turistov.
Vzhľadom na jedinečnosť stavby a jej históriu je Panteón jednou z najvyhľadávanejších architektonických pamiatok Ríma. Jeho atraktivitu okrem kresťanského zasvätenia zvyšuje i viacero náhrobkov významných osobností. Je tu napr. pochovaný významný kardinál a tajomník pápeža Pia VII. Ercole Consalvi či talianski králi Viktor Emanuel II. a Umberto I.
Jedným z najnavštevovanejších hrobov je však ten, ktorý patrí veľkému renesančnému umelcovi Raffaelovi. Jeho ostatky odpočívajú pod antickým sarkofágom, nad ktorým stojí, podľa závetu, antikizujúca socha zvaná "Madona del Sasso", vytvorená Raffaelovým žiakom Lorenzettom. Vznešený dojem vyvoláva nápis na Raffaelovom hrobe vytvorený jeho priateľom, kardinálom Pietrom Bembom: „Ille hic est Raphael, timiut quo sospite vinci, rerum magna parens et moriente mori“ („Tu leží Raffael; veľká matka Príroda sa obávala, že bude za jeho života porazená a že zomrie spolu s ním“).
Okolie stavby.
Priestranstvu pred hlavným priečelím Panteónu dominuje mramorová fontána, ktorú v roku 1578 postavil architekt Giacomo della Porta. Nad teleso fontány dal pápež Klement XI. v roku 1711 vztýčiť egyptský obelisk pochádzajúci z chrámu bohyne Eset.

</doc>
<doc id="136070" url="https://sk.wikipedia.org/wiki?curid=136070" title="Bazilika Panny Márie nad Minervou">
Bazilika Panny Márie nad Minervou

Bazilika Panny Márie nad Minervou () je kostol v Ríme. 
Tento kostol gotického charakteru navonok pôsobí veľmi jednoducho. Napriek tomu vo vnútri skrýva množstvo nádherných obrazov a náhrobkov. Bol založený v 8. storočí. Dnešná, gotická podoba kostola je z roku 1280 (úpravy v 15. storočí). 
Pred kostolom možno vidieť zaujímavého mramorového slona nesúceho egyptský obelisk. Na terajšie miesto ho preniesli na príkaz pápeža Alexandra VII v roku 1667. Bernini ho však osadil s jemu vlastným vkusom na chrbát slona, ktorého autorom je Ferrata, jeden z Berniniho vynikajúcich asistentov.
V kostole sa oplatí vidieť sochu Krista po zmŕtvychvstaní od Michelangela.
Pod hlavným oltárom je umiestnený mramorový sarkofág s telom sv. Kataríny Sienskej (13471380), svätice, ktorá veľkú časť svojho života venovala úsiliu o navrátenie pápežského sídla z francúzskeho Avignonu späť do Ríma. Po tom ako sa to definitívne stalo, sa utiahla do priľahlého kláštora. Jej listy adresované kráľom, pápežom a iným osobnostiam majú veľkú politickú dôležitosť, duchovnú silu a výbornú literárnu úroveň.

</doc>
<doc id="136071" url="https://sk.wikipedia.org/wiki?curid=136071" title="Bazilika Panny Márie na oltári nebies">
Bazilika Panny Márie na oltári nebies

Bazilika Panny Márie na oltári nebies (, ) je románsko-gotická sakrálna stavba v Ríme. Najstaršia spomedzi rímskych bazilík patrí k dominantným stavbám Kapitolu, jedného z rímskych starovekých siedmich pahorkov. Kostol je po stavebnej i duchovnej stránke ukážkovým príkladom kontinuity antického a kresťanského Ríma.
Pôvod pomenovania.
Za svoje zvláštne pomenovanie bazilika vďačí starovekej legende. Podľa nej na tunajšom mieste existoval oltár, na ktorom sa vynímal nápis "Haec est Ara Filii Dei - Toto je oltár Syna Božieho". Oltár vznikol ako reakcia na proroctvo, ktoré vyriekla veštkyňa Tiburská Sibyla prvému z rímskych cisárov, Augustovi. Cisár raz veštkyni položil otázku, či niekedy bude na svete dôležitejšieho muža ako je on. Sibyla mu prorokovala, že čoskoro príde na svet „Kráľ vekov“ aby zboril oltáre bohov a podmanil si celý svet. Augustus dostal počas veštby zjavenie: videl Matku s Dieťaťom stojacu v oslnivom svetle a z diaľky k nemu doliehal hlas "„Toto je oltár Božieho Syna.“" Na mieste označenom v proroctve dal cisár postaviť chrám bohyne Juno s oltárom, nad ktorým sa vznášala bohyňa ozdobená nápisom "Ara Deae coelistis - Oltár bohyne nebies". Prestavbou svätyne na mariánsky chrám a skomolením nápisu sa vysvetľuje dnešný názov baziliky.
O legende nachádzame zmienku v prvom sprievodcovi Ríma z 12. storočia. Pochybnosť o hodnovernosti legendy môže rozptýliť fakt, že jeden zo stĺpov v bazilikálnej lodi nesie nápis "A cubiculo Augustorum", čo pravdepodobne dokazuje pôvod v niekdajšom cisárovom paláci.
Stavebné dejiny kostola.
Podľa historických záznamov neďaleko miesta, na ktorom dnešná bazilika stojí existovalo tzv. Auguraculum, posvätný okrsok, kde sa konali dôležité obrady späté s panovníckou hodnosťou.
Augustov chrám časom nahradil kresťanský kostol, stavba v štýle starovekej baziliky, ktorý podľa tradície dala vybudovať cisárovná Helena, matka prvého kresťanského cisára Konštantína Veľkého. Už od 6. storočia v susedstve kostola existovalo byzantské opátstvo. V 10. storočí sa kostol dostal do správy Svätej stolice, ktorá ho zverila reholi benediktínov. V roku 1249 ju pápež Inocent IV. zveril františkánom. Tí ju v roku 1320 stavebne upravili čím nadobudla dnešný románsko-gotický vzhľad.
Vzhľadom k svojej polohe, v blízkosti Senátorského paláca ("Palazzo del Senatore"), bol kostol od nepamäti využívaný rímskym senátom na vyhlasovanie zákonov; kvôli tomu dostal prívlastok „kapitolská bazilika“.
Ďalšie stavebné úpravy prebiehali aj v nasledujúcich storočiach. K dôležitej úprave prišlo počas pontifikátu Pia IV. (1559 - 1565), ktorý dal strhnúť starú apsidu a nahradil ju novým chórom.
Bazilika zažila i neradostné časy; napr. počas napoleonovej okupácie Ríma v roku 1797 vojaci vyhnali františkánskych mníchov a v ich kláštore si zriadili kasárne a dokonca stajne pre kone.
Prehliadka baziliky.
Než sa návštevník dostane do baziliky musí vyjsť širokým monumentálnym schodiskom tvoreným stodvadsiatimi štyrmi schodmi. Bolo vybudované v roku 1348 ako poďakovanie Panne Márii za ukončenie strašného moru. Schodisko je jedinou verejnou stavbou, ktorá vznikla v Ríme počas tzv. avignonského zajatia pápežov. Vzhľadom k monumetálnosti schodiska ako aj faktu, že vedie k bazilike "Panny Márie na oltári nebies" časom získalo ľudové pomenovanie "Schody do neba".
Exteriér baziliky zaujme predovšetkým svojou strohosťou. Hladké priečelie neobsahuje žiadne fasádne ozdoby. Plány na jej freskovú výzdobu neboli nikdy realizované.
V protiváhe jednoduchému exteriéru návštevníka očarí interiér baziliky. Trojloďová stavba zaujme predovšetkým dvoma stĺporadiami (po jedenástich stĺpoch), oddeľujúcimi hlavnú loď od postranných. Zaujímavosťou je fakt, že každý zo stĺpov je iného tvaru čo sa vysvetľuje tým, že každý pochádza pôvodne z inej stavby.
Stĺporadie podopiera nádherný, zlatom bohato zdobený kazetový strop, ktorý chrámu venovali občania mesta na znak vďaky za víťazstvo kresťanských vojsk nad Turkami v námornej bitke pri Lepante v roku 1571.
Po obvode chrámu sa nachádza viacero bočných kaplniek, z ktorých najvýznamnejšiu nájdeme hneď vpravo pri vchode. Kaplnka zasvätená svätému Bernardinovi, reformátorovi františkánskej rehole, je známa aj pod označením Bufaliniho kaplnka ("Capella Bufalini"). Pomenovaná bola po Ricomannovi Bufalinim, prelátovi z Città di Castello, mesta na severe dnešného regiónu Umbria, ktorý v Ríme pracoval ako kuriálny právnik. Ten výzdobou svojej pohrebnej kaplnky poveril slávneho renesančného umelca Bernardina di Betto, známeho pod menom Pinturicchio. Fresky vytvorené v rokoch 1484 - 1486, patria, popri maľbách v Borgiových apartmánoch a Piccolominiho knižnici v Siene, k umelcovým najznámejším. Tri bočné steny pokryl maľbami zachytávajúcimi scény zo života svätých Bernardina a Františka z Assisi. Krížová klenba rozdelená na štyri polia obsahuje maľby štyroch evanjelistov. Spomedzi nástenných fresiek sa najzaujímavejšie nachádzajú na čelnej a ľavej stene. "Oslávenie svätého Bernardina" na oltárnej stene zachytáva scénu kedy dvaja anjeli korunujú na skale stojaceho Bernardina. Udalosti sú prítomní po bokoch stojaci svätý Augustín a svätý Anton Padovský. Pozadie fresky tvorí typická umbrijská krajina. 
Fresku svojím geometrickým rozvrhom pripomínajúcu Peruginovu maľbu "Kristus dáva kľúče Petrovi" v Sixtínskej kaplnke nájdeme na ľavej stene kaplnky. Maľba s názvom "Smrť svätého Bernardina" znázorňuje moment svätcovho skonu kedy sa okolo katafalku zišiel zástup smútiacich, medzi ktorými umelec zachytil postavu mecéna kaplnky ako aj členov jeho rodiny. 
Ďalšiu z pozoruhodných kaplniek baziliky nájdeme v ľavom transepte. Oktogonálny priestor obsahuje hrobky svätej Heleny, matky prvého kresťanského cisára Konštantína Veľkého, pápeža Honoria IV. a bosnianskej kráľovnej Kataríny.
Zrejme najvyhľadávanejším miestom v chráme je malá kaplnka po ľavej strane hlavného oltára, do ktorej sa vstupuje cez sakristiu. Nachádza sa v nej soška jezuliatka zvaná "Il Bambinello dell'Aracoeli" ("Dieťatko od Aracoeli"). Ide o malú drevenú sošku (súčasná je však iba kópia), ktorú podľa legendy vyrezal z jedného kusa olivovníkového dreva, pochádzajúceho priamo z Getsemanskej záhrady, istý františkánsky mních v roku 1480. Soška má vraj zázračné účinky a uctievajú si ju hlavne deti.
Na hlavnom oltári je obraz Panny Márie na dreve v byzantskom štýle, datovaný do 12. storočia. Ľudová tradícia vraví, že obraz niesol pápež Gregor I. v procesii v roku 594 ulicami Ríma s prosbou o odvrátenie veľkého moru.
Bazilika Santa Maria in Aracoeli obsahuje aj ďalšie umelecky hodnostné diela. Za zmienku stojí náhrobok rímskeho senátora Lucu Savelliho, dielo z 13. storočia pripisované Arnolfovi di Cambio či náhrobok rodiny Bracciovcov vytvorený pravdepodobne podľa Michelangelovho návrhu. Kaplnky obsahujú maľby slávnych maliarov talianskej renesancie, napr. Benozza Gozzoliho, Giulia Romana a ďalších. Medzi všetkými umeleckými dielami však dominuje Pinturicchiov cyklus v Bufaliniho kaplnke.

</doc>
<doc id="136072" url="https://sk.wikipedia.org/wiki?curid=136072" title="Santa Maria d’Aracoeli">
Santa Maria d’Aracoeli



</doc>
<doc id="136073" url="https://sk.wikipedia.org/wiki?curid=136073" title="Fontána di Trevi">
Fontána di Trevi

Fontána Di Trevi je najznámejšia fontána v Ríme. Nachádza sa na Piazza di Trevi asi 250 metrov na sever od Piazza Colonna a dotvára priečelie paláca Poli, ktorý akoby vyrastal zo skál.
Jej najstaršia časť je pozostatkom akvaduktu, ktorý dal postaviť vojvodca Agrippa v roku 19 pred Kr. Fontána bola postavená na mieste niekdajšej renesančnej studne Trivio. Odtial pochádza i jej pomenovanie "di Trevi". Fontánu postavil Niccoló Salvi v polovici 18. storočia podľa návrhov Berniniho. Z hlavnej niky paláca Poli vystupuje socha Neptúna a pod mohutnou kaskádou sa v trblietajúcej vode vzpínajú dva morské kone. Táto figurálna výzdoba je dielom Pietra Bracciho. Fontána je ozdobená viacerými dokonale opracovanými sochami, jedna z nich predstavuje hojnosť a druhá zdravie. Nad nimi sa nachádzajú štyri ročné obdobia prinášajúce dary. K zaujímavým patrí aj panna, ktorá ukazuje vojakom prameň. Stalo sa zvykom, že návštevníci Ríma hádžu do fontány mince, aby sa na toto krásne miesto ešte raz vrátili.

</doc>
<doc id="136077" url="https://sk.wikipedia.org/wiki?curid=136077" title="Piazza di Spagna">
Piazza di Spagna

Piazza di Spagna (doslova "Námestie Španielska", "Španielske námestie") je námestie v Ríme. 
Španielske schody.
Je známe najmä vďaka 135 schodom, vedúcim ku kostolu Trinità dei Monti (vo voľnom preklade kostol Svätej Trojice horskej), postavenom v 18. storočí, ktoré sú obľúbeným miestom stretávania Rimanov. Na schodoch sa často konajú modelingové prehliadky. Pôvod schodov sa datuje od roku 1660, kedy francúzsky veľvyslanec Étienne Gueffier v testamente zanechal 20 000 écu na výstavbu mamiachodiska medzi námestím a kostolom, na oslavu mieru medzi Francúzskom a Španielskom. Schodisko tak malo spájať španielske námestie s francúzskym kostolom.
Schodisko navrhli talianski architekti Alessandro Specchi a Francesco De Sanctis a výstavba prebiehala v rokoch 1721–1725. Schodisko inauguroval pápež Benedikt XIII. pri príležitosti katolíckeho svätého roku 1725.
Španielsky palác.
Na námestí sa nachádza Palazzo di Spagna ("Španielsky palác"), v 17. storočí rezidencia španielskeho veľvyslanca pri Svätej stolici, a od toho je pomenovanie námestia odvodené. 
Fontána della Barcaccia.
Na námestí sa nachádza aj fontána s názvom Fontana della Barcaccia.
Medzi ďalšie architektonické pamiatky patria Palazzo di Propaganda Fide, dom Casa de Chirico a múzeum Museo Keats-Shelley. Južne od námestia začína exkluzívna obchodná ulica Via Condotti, kde býva aj známa herečka Sophia Lorenová.

</doc>
<doc id="136078" url="https://sk.wikipedia.org/wiki?curid=136078" title="Deň Austrálie">
Deň Austrálie

Deň Austrálie (), 26. január, je najvýznamnejším štátnym sviatkom Austrálie. V tento deň v roku 1788 sa v sydneyskom zálive vylodila prvá flotila kapitána Arthura Phillipa.

</doc>
<doc id="136079" url="https://sk.wikipedia.org/wiki?curid=136079" title="Španielske schody">
Španielske schody



</doc>
<doc id="136080" url="https://sk.wikipedia.org/wiki?curid=136080" title="Španielske námestie">
Španielske námestie

Španielske námestie môže byť:

</doc>
<doc id="136081" url="https://sk.wikipedia.org/wiki?curid=136081" title="Plaza de España">
Plaza de España

Plaza de España môže byť:

</doc>
<doc id="136082" url="https://sk.wikipedia.org/wiki?curid=136082" title="Anjelský hrad">
Anjelský hrad



</doc>
<doc id="136083" url="https://sk.wikipedia.org/wiki?curid=136083" title="Kvantifikátor">
Kvantifikátor

Kvantifikátor môže byť:

</doc>
<doc id="136084" url="https://sk.wikipedia.org/wiki?curid=136084" title="Veľký kvantifikátor">
Veľký kvantifikátor



</doc>
<doc id="136085" url="https://sk.wikipedia.org/wiki?curid=136085" title="Malý kvantifikátor">
Malý kvantifikátor



</doc>
<doc id="136086" url="https://sk.wikipedia.org/wiki?curid=136086" title="Čiastočný kvantifikátor">
Čiastočný kvantifikátor



</doc>
<doc id="136087" url="https://sk.wikipedia.org/wiki?curid=136087" title="Kvantor">
Kvantor



</doc>
<doc id="136088" url="https://sk.wikipedia.org/wiki?curid=136088" title="Všeobecný kvantor">
Všeobecný kvantor



</doc>
<doc id="136089" url="https://sk.wikipedia.org/wiki?curid=136089" title="Generalizátor">
Generalizátor



</doc>
<doc id="136090" url="https://sk.wikipedia.org/wiki?curid=136090" title="Existenčný kvantor">
Existenčný kvantor



</doc>
<doc id="136091" url="https://sk.wikipedia.org/wiki?curid=136091" title="Malý kvantor">
Malý kvantor



</doc>
<doc id="136092" url="https://sk.wikipedia.org/wiki?curid=136092" title="Partikularizátor">
Partikularizátor



</doc>
<doc id="136093" url="https://sk.wikipedia.org/wiki?curid=136093" title="Forum Romanum">
Forum Romanum

Forum Romanum (doslova "Rímske fórum"; tal. "Foro Romano"; Rimania ho nazývali skôr Forum Magnum alebo len Forum) je obdĺžikové fórum (námestie) v Ríme, ktoré je obklopené zvyškami významných budov z antiky. V antike bolo po stáročia politickym centrom rímskej ríše.
Forum sa nachádza v malom údolí medzi pahorkami Palatín a Kapitol. Architektonicky je ohraničené Tabulariom a budovou Regie.
Dejiny.
Pôvodne to bolo močaristé údolie, ktoré bolo svedkom zrážok medzi osadami na Kapitole, Palatíne, Quirinale a Esquiline. Taktiež však slúžilo ako pohrebisko týchto osád a to už od 10. storočia pred Kr. Fórum vznikalo, na rozdiel od ostatných imperiálnych fór, postupným vývojom. Presný vývoj fora romana v časoch kráľovstva je nejasný a zahalený legendami tak ako samotný počiatok kráľovstva. Vieme však, že údolie bolo politickým, náboženským a spočiatku aj obchodným, aj keď túto poslednú úlohu začalo dosť rýchlo preberať Forum Boarium, centrom vznikajúceho mesta. Väčšina našich poznatkov o výstavbe a o tom, čo sa dialo no fóre počas kráľovstva vieme z diela "Ab Urbe Condita" od Tita Livia. Práve na priestore fóra sa mala odohrať bitka medzi Rimanmi a Sabínmi za vlády Romula, ktorú Rimania vyhrali len vďaka božskej pomoci Jupitera, v tomto prípade ide o Jupitera Statora, keďže zastavil útek Rimanov z boja.
V severnej, a najvyššie položenej, časti fóra vznikol posvätný okrsok "Vulcanal". Práve tam mal byť uzavretý mier medzi Rimanmi a Sabínmi. V jeho blízkosti vznikalo prvé "Commitium", miesto verejných stretnutí. Za vlády Numa Pompilia (715 – 673 pred Kr.) bol v Ríme zavedený kult Vesty, ktorej bol na fóre vystavaný chrám a tiež boli vystavané budovy pre vestálky, panenské kňažky Vesty. Za jeho vlády bola tiež vystavaná Regia, ako kráľovský palác na fóre. Neskôr za Tullia Hostilia (673 – 642 pred Kr.) bol etruský chrám, ktorý sa nachádzal pri Commitiu, prestavaný na Curiu Hostiliu, ako oficiálne miesto stretnutí senátu. Okolo roku 600 pred Kr. bola vystavaná Cloaca Maxima za vlády kráľa Lucia Tarquinia Prisca. Ide o drenážny systém, ktorý odvodnil toto údolie, ale zároveň slúžil ako stoka pre rastúcu populáciu mesta. Niektoré časti cloacy fungujú dodnes. V tom istom období bolo fórum prvýkrát vydláždené.
Na upätí Kapitolu sa nachádzalo Tabularium, kde bol umiestnený štátny archív. Osou rímskeho fóra však bola predovšetkým Via Sacra, posvätná cesta, po ktorej viedli náboženské, smútočné i triumfálne sprievody. Pod Kapitolom stáli tri chrámy, a to chrám Concordia, Vespasiánov chrám a Saturnov chrám. Saturnovho chrámu dal Augustus postaviť tzv. Zlatý mílnik – "miliarum aureum," na ktorom pozlátené číslice udávali vzdialenosť dôležitých miest impéria. Na fóre sa ďalej nachádzal okrúhly Vestin chrám v ktorom slúžili panenske kňažieky vestalky, ktoré už od čias kráľa Numa Pompilia udržiavali v chráme večný oheň. Za Via Sacra stál chrám moderne označovaný ako chrám Romula, ktorý však bol zasvätený mŕtvemu synovi cisára Maxentia, ktorý bol v roku 307 vyhlásený za boha.
Keď Konštantín Veľký porazil Maxentia v bitke pri Mulvijskom moste cez rieku Tiber, nechal dostavať baziliku, ktorú začal stavať Maxentius. Nachádza sa vedľa chrámu Romula, a teda na Fore Romane. Táto bazilika bola zničená roku 847 zemetrasením. Jediný jej stĺp, ktorý dodnes existuje nechal pápež Pavol V. premiestniť na námestie pred kostol Santa Maria Maggiore, kde stojí dodnes.
Od konca 6. storočia do konca cisárstva postupne fórum dostalo tieto hlavné prvky:
Počas rímskej republiky fórum slúžilo ako trhovisko a miesto schôdzok ľudu a súdnych procesov. Neskôr boli trhy preložené na menšie fóra v jednotlivých štvrtiach mesta a celé fórum bolo vyhradené už len schôdzam ľudu a súdov; a keďže sa schôdze senátu väčšinou konali v radnici ("Curia"), ktorá stojí na severe fóra, sústredil sa tam všetok politický život Ríma.
Keď sa za cisárstva začali stavať susedné tzv. cisárske fóra, stratilo fórum romanum pôvodný význam a začalo slúžiť ako miesto na prezentáciu cisárskej moci. Fórum poškodili v priebehu jeho dejín časté požiare, ale ozajstný úpadok prišiel v stredoveku; ani toto územie sa totiž nevyhlo bojom rímskej šľachty, ktorí vo vrcholnom stredoveku zvykli premieňať antické stavby na pevnosti. V 13. storočí boli tieto pevnosti zbúrané a ich trosky pokryli námestie. V 14. storočí sa spomínajú v okolí Severovho oblúka zeleninové záhrady. Mramor rozbitých budov a pomníkov sa používal na novostavby alebo na výrobu páleného vápna. V 16. storočí na námestie s cieľom vytvoriť triumfálnu cesty pre Karola V. naniesli hrubú vrstvu zeminy, ktorá zakryla aj väčšinu budov. Táto vrstva zarástla vegetáciou tak, že ešte v 19. storočí sa tu nachádzala alej a Rimania, zabudnúc pôvodné meno, miesto nazývali Campo vaccino (Kravské pole).
Prvé archeologické vykopávky začali v 18. storočí, vo väčšom rozsahu ale až v 19. storočí. Dnes je celé fórum romanum odkryté a verejnosti za poplatok prístupné.

</doc>
<doc id="136094" url="https://sk.wikipedia.org/wiki?curid=136094" title="Rímske fórum">
Rímske fórum



</doc>
<doc id="136095" url="https://sk.wikipedia.org/wiki?curid=136095" title="Bazilika Panny Márie Väčšej">
Bazilika Panny Márie Väčšej

Bazilika Panny Márie Väčšej (, ) je baroková sakrálna stavba, jedna zo štyroch tzv. patriarchálnych bazilík (pri hlavnom oltári smie svätú omšu vykonávať iba pápež). Je tiež jedným zo siedmich tzv. pútnickych kostolov ku ktorým už od raného stredoveku putovali veriaci prichádzajúci do Ríma. Hoci sa nachádza na rovnomennom námestí (Piazza Santa Maria Maggiore) talianskeho hlavného mesta, je exteritoriálnou súčasťou štátu Vatikán.
Tento najväčší a najvýznamnejší mariánsky kostol v meste je známy pod štyrmi menami: okrem najpoužívanejšieho názvu "Santa Maria Maggiore" (Panna Mária Väčšia) sa tiež označuje ako "Santa Maria della Neve" (Panna Mária Snežná), "Basilica Liberiana" (podľa stavebníka pápeža Libéria) a "Santa Maria ad presepem" (Panna Mária s jasličkami – podľa fragmentu Ježišových jasličiek z Betlehemu uložených pod hlavným oltárom).
Dejiny kostola.
Dejiny predchodkyne dnešnej baziliky siahajú až do 4. storočia, pričom jej vznik je spájaný s legendou o zázračnom snežení uprostred leta a dvojitom mariánskom zjavení.
Podľa tejto legendy sa 5. augusta 352 istému rímskemu obchodníkovi prisnil sen, podľa ktorého sa dočká narodenia vytúženého potomka, ak nasledujúci deň zasvätí kostol na mieste, kde ráno nájde ležať čerstvo napadaný sneh. Rovnaký sen mal aj pápež Libérius. Údajne sa tak stalo na pahorku Esquiline, kde ležal sneh naznačujúci pôdorys budúceho kostola. Preto dal Libérius na tomto mieste položiť základný kameň budúceho kostola, zasväteného Panne Márii Snežnej (lat. "Santa Maria della Neve"). Každoročne si 5. augusta veriaci pripomínajú túto udalosť bohoslužbami.
História miesta, na ktorom bazilika stojí, je však omnoho staršia. Už v 4. storočí pred Kr. na tunajšom mieste stál antický chrám zasvätený bohyni Juno. V dobe cisára Augusta tu existovalo trhovisko, tzv. Macellum Liviae. Podľa dochovaných dokumentov Liberiánska bazilika stojí na mieste bývalého trhoviska.
K najrannejším dejinám baziliky sa viaže tragická udalosť. Necelých desať rokov po jej dostavaní za jej múrmi hľadali útočisko zástancovia vzdoropápeža Ursina, zvoleného súčasne s legitímnym pápežom Damazom I. Pri vzájomnom strete prívržencov oboch pápežov prišla, priamo v bazilike, vyše stovka z nich o život.
História dnešnej baziliky začína trochu neskôr. V roku 432, v náväznosti na prijatie dogmy o Panne Márii ako Kristovej rodičke, dal pápež Sixtus III. postaviť na jej počesť v blízkosti starého kostola novú trojloďovú baziliku.
Panne Márii zasvätená sakrálna stavba bola prvým veľkým projektom, ktorý cirkev financovala z vlastných zdrojov. Mala tri lode, navzájom oddelené dvadsiatimi iónskymi stĺpmi na každej strane. Hlavná loď bola zakončená triumfálnym oblúkom na ktorý priamo nadväzovala apsida osvetľovaná päticou okien. V jej uzávere stál pápežský trón.
Prvá prestavba baziliky prebehla na konci 13. storočia. V roku 1377 bola pristavaná zvonica („campanila“), ktorá je svojou výškou sedemdesiatpäť metrov dodnes najvyššou zvonicou v Ríme. Pri postranných lodiach boli v priebehu 16. a 17. storočia pristavané bočné kaplnky.
V roku 1675 dokončil architekt Carlo Rainaldi vonkajšiu úpravu záveru baziliky. Vo svojich plánoch musel brať do úvahy jestvujúci vzhľad stavby, výrazne roztiahnutej do šírky prístavbou dvoch pápežských kaplniek. Priečelie apsidy vytvoril ako dvojposchodovú stenu s mohutným vonkajším schodiskom. Urbanistickú podobu Esquilinského pahorku dotváral egyptský obelisk, ktorý ešte v roku 1587 dal pápež Sixtus V. preniesť z Augustovho mauzólea.
Klement IX., ktorý počas krátkeho, iba dvojročného pontifikátu dostavbu fasády inicioval, dal Rainaldimu prednosť pred slávnym a všeobecne uznávaným Berninim. K tomuto rozhodnutiu ho viedli pre neho neakceptovateľné Berniniho predstavy o architektonickom riešení, ktoré počítalo s využitím stĺpov zo starej Lateránskej baziliky. Oveľa prijateľnejšie, i keď skromnejšie boli Rainaldiho plány.
V prvej polovici 18. storočia sa úprav dočkala i fasáda hlavného priečelia baziliky. V rokoch 1740 – 1750 dostalo priečelie dnešný vzhľad. Architekt Ferdinand Fuga z poverenia Klementa XII. zreštauroval bočné chrámové lode a dotvoril západnú vstupnú časť s benediktínskou lodžiou, do ktorej bola zabudovaná mozaika z 13. storočia s vyobrazením zázraku s augustovým snehom.
Opis stavby.
Z architektonického hľadiska predstavuje bazilika trojloďovú stavbu s hlavnou a dvoma postrannými loďami oddelenými dvoma radmi iónskych stĺpov. Vertikálne je zakončená dvojicou postranných kupol. Neprehliadnuteľnou súčasťou architektúry baziliky je sedemdesiatpäť metrov vysoká zvonica („campanila“) postavená v roku 1377.
Exteriér.
Dominantným stavebným prvkom hlavného priečelia je dvojpodlažne riešený vstup inšpirovaný trojdielnou zostavou víťazných oblúkov. Balustráda medzi poschodiami je na oboch koncoch ozdobená sochami bl. Niccola Albergatiho a sv. Karola Boromejského. Na hornej balustráde sú umiestnené sochy Panny Márie s Ježiškom a štyroch pápežov; stredný frontón dopĺňajú alegórie Panenstva a Pokory.
Na prvom poschodí lodžie sa návštevníkom ponúka jedinečný pohľad na vrcholne stredoveké mozaiky z prelomu 13. a 14. storočia, dielo rímskeho maliara Filippa Rusutiho. Ústredný výjav zobrazuje Krista Pantokrata (t. j. Žehnajúceho), zobrazeného podľa byzantského vzoru.
Interiér.
Interiér dnešnej baziliky si zo všetkých rímskych veľkých sakrálnych stavieb, napriek viacerým prestavbám, najväčšmi zachoval svoj pôvodný ranostredoveký vzhľad. Z átria na vstup do chrámu slúži štvorica portálov doplnená piatou tzv. Svätou bránou, ktorá sa otvára iba počas Svätého roku. Tri lode sú od seba vizuálne oddelené dvoma radmi po dvadsiatich iónskych stĺpoch. Pochádzajú z pôvodného antického Junoninho chrámu na Aventine. Nad stĺpmi sa nachádzajú pôvodné drevené trámy kostola.
V hlavnej lodi návštevníka zaujme nádherný kazetový strop (dielo Giuliana da Sangalla na objednávku Alexandra VI.) vyzdobený zlatom, ktoré bazilike v roku 1492 venovali katolícke Veličenstvá Izabela I. Kastílska a Ferdinand II. Aragónsky, pochádzajúcim z práve objavených zámorských území.
Dojem starokresťanskej baziliky vytvára aj do veľkej miery zachovaná pôvodná mozaiková výzdoba hlavnej lode: jedinečný starozákonný cyklus pod oknami a výjavy z Nového zákona na triumfálnom oblúku. Je dielom najmenej trinástich rôznych umelcov odlišujúcich sa navzájom nielen umeleckým nadaním a štýlom, ale i rôznorodosťou ikonografických prameňov, z ktorých čerpali. Nič to však nemení na fakte, že celý monumentálny cyklus pôsobí nanajvýš jednotne.
Od siedmeho storočia bola bazilika cieľom pútnikov, ktorí si chceli uctiť vzácnu relikviu: Ježišove jasličky. Kvôli nim postavil na konci 13. storočia Arnolfo di Cambio kamenný betlehem čím zabezpečil bazilike veľnú slávu ako rímskeho Betlehemu.
Sixtínska kaplnka.
V roku 1585 zasadol na Petrov stolec kardinál Felice Peretti ako pápež Sixtus V. Vzápätí po svojom zvolení poveril architekta Domenica Fontanu, vybudovať v závere ľavej bočnej lode monumentálnu pohrebnú kaplnku pomenovanú po ňom Sixtínska (tal. "Capella Sistina"). Fontana kaplnku s pôdorysom v tvare gréckeho kríža dokončil v roku 1587 a nasledujúce dva roky na nej pracovali umeleckí remeselníci, maliari a sochári. Kupola kaplnky postavená nad miestom kríženia sa stala novou dominantou baziliky.
Pápež, horlivý zástanca protireformácie, dal výzdobou kaplnky zreteľne najavo cieľ svojho pontifikátu: obrana cirkvi pred zásahmi moderných heretikov. V duchu tohto poslania maliari Cesare Nebbia a Giovanni Guerra vytvorili medzi zlatenou štukovou výzdobou úchvatný mariánsky freskový cyklus.
Skôr než dal Sixtus V. postaviť v kaplnke svoj pomník, myslel na svojho predchodcu, pápeža Pia V. Domenico Fontana preň vyhotovil náhrobok (ten istý umelec je i autorom Sixtovho náhrobku v kaplnke) skladajúci sa z dvojposchodovej pohľadovej steny zdobenej stĺpmi, v ktorej strede je umiestnená socha žehnajúceho pápeža (dielo Leonarda Sormaniho). V náhrobku boli v roku 1672 pri príležitosti blahorečenia uložené pápežove ostatky.
Steny kaplnky pokrýva mramor získaný zo starých antických stavieb. Interiér je doplnený v nikách umiestnenými sochami apoštolov sv. Petra a sv. Pavla a dominikánskych a františkánskych svätcov.
Hlavným dôvodom výstavby kaplnky však bolo Sixtom V. zamýšľané nové usporiadanie miesta pre Kristove jasličky. Do stredu kaplnky dal umiestniť bohato zdobené pozlátené bronzové tabernákulum, ktoré nesú na ramenách štyria anjeli. Tabernákulum, symbolicky predstavujúce Mojžišovu archu zmluvy, je miniatúrou architektúry kaplnky. Mramorovým schodiskom pod ním sa dá vojsť do krypty, ktorá nahradila stredovekú kaplnku jasličiek Arnolfa di Cambio.
Pavlínska kaplnka.
Krátko nato, čo bol v roku 1605 zvolený pápežom dlhoročný vikár baziliky Santa Maria Maggiore kardinál Camillo Borghese (ako pápež Pavol V.) začalo sa so stavbou druhej monumentálnej kaplnky. Mala poskytnúť priestor k uctievaniu ďalšej vzácnosti baziliky: ikony Madony zvanej "Salus Populi Romani" (t. j. Spása rímskeho ľudu). Architekt Flaminio Ponzio, ktorý bol stavbou kaplnky poverený, mal za úlohu sledovať plány staviteľa Sixtínskej kaplnky Domenica Fontanu.
Výzdoba kaplnky, rovnako monumentálna, sa však už nesie v duchu nastupujúceho baroka a, dá sa povedať, okázalosťou predstihuje svoj vzor. Zameranie celej výzdoby, poňaté v mariánskom duchu, dokazuje, že Panna Mária prestupuje celými ľudskými dejinami.
Aj v Pavlínskej kaplnke (tal. "Capella Paolina") stoja bohato zdobené náhrobky dvoch pápežov: Pavla V. a jeho predchodcu Klementa VIII. doplnené reliéfnymi scénami zachytávajúcimi významné míľniky oboch pontifikátov.
Architektúra hlavného oltára z roku 1607 (autor Pompeo Tragoni), dominujúceho celému interiéru kaplnky, vznikla na oslavu neveľkého obrazu Salus Populi Romani.
Okolo roku 1550 bola postavená kaplnka rodiny Cesi ("Capella Cesi"); z rokov 1564 – 1573 pochádza kaplnka rodiny Sforzovcov (lat. "Capella Sforza", kaplnku navrhol Michelangelo a dokončil ju Giacomo della Porta v roku 1573) a z roku 1605 baptistérium.
Zoznam pochovaných osôb.
Bazilika Santa Maria Maggiore je miestom posledného odpočinku viacerých cirkevných, ale i svetských osobností:
Okolie kostola.
Priestranstvu pred chórovým priečelím dominuje obelisk pochádzajúci z Augustovho mauzólea, ktorý dal v roku 1587 postaviť Sixtus V. Od roku 1613 sa pred hlavným priečelím do výšky štyridsaťdva metrov týči tzv. Cipollinov stĺp, postavený pápežom Pavlom V. Pochádza z Maxentiovej baziliky, ktorá stála na začiatku Fora Romana (jej zvyšky tam stoja dodnes). Na vrchole stĺpu dal umiestniť bronzovú sochu Panny Márie a na jeho podstavec vytesať text "„Zasvätil ho Panne, prameňu pokoja“".
Zaujímavosť.
Bazilika má spojitosť i s dejinami našich národov. Na tomto mieste bolo totiž v roku 867 udelené pápežom Hadriánom II. slávnostné povolenie používania staroslovienčiny ako štvrtého bohoslužobného jazyka (po latinčine, gréčtine a hebrejčine).

</doc>
<doc id="136096" url="https://sk.wikipedia.org/wiki?curid=136096" title="Piazza del Popolo">
Piazza del Popolo

Piazza del Popolo (doslova Námestie ľudu, Ľudové námestie) je jedno z hlavných námestí v Ríme.
Námestie tvorí vstupnú bránu zo severnej cesty, ktorá sa nazýva „Via Flaminia“. Možno tu vidieť zvyšky Aureliánovho opevnenia, ktorým bolo mesto obohnané koncom 3. storočia. Celé námestie naprojektoval a realizoval architekt Valadier v roku 1815 až 1816 z poverenia pápeža Leva XII.. Usporiadanie námestia je inšpirované egyptským a rímskym antickým umením. Valadierovi pri tom pomáhali početní umelci. Jedným z nich bol aj Giuseppe Ceccarini, autor sôch, ktoré zdobia fontány na okrajoch námestia.
Na námestí existovala jediná fontána z roku 1573, ktorej autorom bol Giacomo Della Porta. Umiestnenie ďalších fontán na námestie si vyžiadalo zvýšenie objemu prichádzajúcej vody. Kvôli tomu k originálnemu vodovodu zo 16. storočia s názvom „Acqua Vergine“ bola pridaná vetva vodovodu „Acqua Felice“, ktorý prechádzal blízkym parkom Villa Borghese. Tento vodovod napája fontány na východnej strane námestia. Na tejto strane sa dvíha malý vŕšok na ktorého svahu sú početné fontány a ktorý pokračuje jedným z najelegantnejších parkov Ríma, parkom Pincio.
Do stredu námestia architekt Valadier umiestnil okolo egyptského obelisku štyri nádrže, ktoré sú napájané štyrmi levmi v egyptskom štýle. Levy zosobňujú silu svietiaceho slnka a vrhajú prúdy vody na štyri svetové strany. Ďalšie dve fontány dotvárajú panorámu námestia na východnej a západnej strane. Na západnej strane fontánu tvorí boh Neptún, obklopený dvoma tritónmi. Na východnej strane je to bohyňa Ríma. Postava bohyne je z bokov obklopená zosobneniami riek Tiberu a Aniene. Celé námestie je veľmi priestranné a symetricky dokonalé. Ulicou Via del Corso je spojené s Piazza Venezia. 

</doc>
<doc id="136100" url="https://sk.wikipedia.org/wiki?curid=136100" title="Tarkvínius">
Tarkvínius



</doc>
<doc id="136108" url="https://sk.wikipedia.org/wiki?curid=136108" title="Moravský Ján">
Moravský Ján



</doc>
<doc id="136120" url="https://sk.wikipedia.org/wiki?curid=136120" title="Podnikateľka">
Podnikateľka



</doc>
<doc id="136121" url="https://sk.wikipedia.org/wiki?curid=136121" title="Vydavateľka">
Vydavateľka



</doc>
<doc id="136123" url="https://sk.wikipedia.org/wiki?curid=136123" title="Vydavateľ (literatúra)">
Vydavateľ (literatúra)

Vydavateľ alebo editor alebo vydavateľstvo je inštitúcia alebo jednotlivec, ktorý má intelektuálnu zodpovednosť za vydanie publikácie alebo hudobného diela.
Niekedy sa rozlišuje medzi vydavateľom a vydavateľstvom. Ak napríklad múzeum pripraví publikáciu a financuje ju, je vydavateľom, ale samotné vydanie zverí vydavateľstvu.
Na Slovensku sa podľa riaditeľa vydavateľstva Slovart Juraja Hegera vydá asi 4 000 titulov, v Česku asi 16 000.

</doc>
<doc id="136124" url="https://sk.wikipedia.org/wiki?curid=136124" title="Vydavateľstvo">
Vydavateľstvo



</doc>
<doc id="136125" url="https://sk.wikipedia.org/wiki?curid=136125" title="Whitehall">
Whitehall

Whitehall je ulica v londýnskom mestskom obvode City of Westminster. Je hlavnou dopravnou tepnou vedúcou od Parliament Square, centra britského zákonodarstva, na sever ku Trafalgarskému námestiu. 
Pozdĺž ulice sa nachádza veľké množstvo vládnych budov, takže označenie „Whitehall“ sa často používa ako synonymum pre britskú vládnu administratívu.
Opis ulice.
Meno „Whitehall“ pochádza z pomenovania Whitehallského paláca (), ktorý sa nachádzal neďaleko až kým v roku 1698 úplne nevyhorel. Ulica prechádzala priamo pred priečelím paláca. Na severnom konci Whitehall začali v 19. storočí s výstavbou Trafalgarského námestia. Na jeho južnom konci sa asi v dvoch tretinách mení názov ulice na Parliament Street. Spolu majú obe ulice dovedna asi 1 km.
Parliament Street bola pôvodne úzkou ulicou vedúcou k budove parlamentu – Westminsterskému palácu. Potom ako Whitehallský palác vyhorel a jeho ruiny boli odstránené bola ulica rozšírená do svojej súčasnej šírky. Súčasný vzhľad ulice je daný jej rekonštrukciou v 19. storočí.
Na ulici sa okrem iného nachádza Banqueting House, postavený roku 1622 Inigom Jonesom. Banqueting House je vlastne jedinou zachovanou časťou pôvodného Whitehallského paláca. 30. januára 1649 na tribúne postavenej pred budovou popravili anglického kráľa Charlesa (Karola).
Asi v strede ulice sa nachádza Cenotaph – pomník padlým britským vojakom. Pomník je miestom každoročného pripomínania si pamiatky vojakov padlých v prvej a druhej svetovej vojne a ostatných vojnách. Ceremoniál sa koná vždy v najbližšiu nedeľu k 11. novembru.
Na severnom konci Whitehall sa nachádza divadlo Trafalgar Studios (niekdajšie Whitehall Theatre) a v ulici Great Scotland Yard sa nachádzalo veliteľstvo polície – Scotland Yard. V súčasnosti tu sídli Ministerstvo pre životné prostredie, potravu a vidiecke otázky (). 
Strednej časti Whitehall dominujú vládne a vojenské budovy. Nachádza sa tu Ministerstvo obrany (), veliteľstvá britskej armády a kráľovského námorníctva, budova Horse Guards a budova Admirality. 
V južnej časti ulice sa kolmo na Whitehall pripája Downing Street, sídlo britského premiéra. Ďalej sa tu nachádzajú budovy Ministerstva zahraničných vecí, Ministerstvo zdravotníctva, Ministerstvo práce a sociálnych vecí a Ministerstvo financií (). Južný koniec Parliament Street ústi na Parliament Square, kde sa nachádza stanica metra Westminster a Westminsterský palác.
Dopravné spojenie.
Najbližšie stanice London Underground:

</doc>
<doc id="136126" url="https://sk.wikipedia.org/wiki?curid=136126" title="Plast">
Plast

"Plastická látka/hmota alebo zriedkavo plast môže byť aj všeobecné označenie akéhokoľvek materiálu, ktorý možno plasticky deformovať, pozri pod plastická deformácia."
Plast (iné názvy: plastická látka; menej vhodne: plastická hmota, umelá hmota) je pojem majúci dve rôzne základné definície:
Ojedinele sa terminologicky rozlišuje medzi umelou hmotou (môže byť anorganickou alebo organickou látkou) a plastom/plastickou látkou/plastickou hmotou (môže byť len organickou látkou).
Rozdelenie.
Plasty vo význame b) sa delia na termoplasty a reaktoplasty:
Vo význame a) sú plastami aj elastoméry a fluidoplasty.
Prídavné látky.
Plasty často obsahujú prídavné látky (aditíva) na zmenu chemických alebo fyzikálnych vlastností, napr. pružnosti, farby, odolnosti a pod.

</doc>
<doc id="136127" url="https://sk.wikipedia.org/wiki?curid=136127" title="Natura 2000">
Natura 2000

NATURA 2000 je sústava chránených území európskeho významu. Prostredníctvom nej sú chránené najvzácnejšie a najviac ohrozené druhy voľne rastúcich rastlín, voľne žijúcich živočíchov a vybraných biotopov vyskytujúcich sa na území Európskej únie. Budujú ju členské štáty EÚ nezávisle od národných sústav a systémov chránených území. Neskôr má byť pod týmto názvom vytvorená súvislá ekologická sieť chránených území. Sústava sa skladá z území chránených podľa dvoch smerníc (právnych noriem). Sú nimi smernica o vtákoch a smernica o biotopoch. Vyčlenené územia sú zahrnuté v Národnom zozname navrhovaných chránených vtáčích území a Národnom zozname navrhovaných území európskeho významu.
Slovensko.
Na Slovensku sa nachádza 382 území európskeho významu.

</doc>
<doc id="136128" url="https://sk.wikipedia.org/wiki?curid=136128" title="NATURA 2000">
NATURA 2000



</doc>
<doc id="136129" url="https://sk.wikipedia.org/wiki?curid=136129" title="Smernica Rady 79/409/EHS o ochrane voľne žijúcich vtákov">
Smernica Rady 79/409/EHS o ochrane voľne žijúcich vtákov

Smernica Rady 79/409/EHS o ochrane voľne žijúcich vtákov kladie dôraz na kvalitu vybraných území viac než na ich priestorové usporiadanie. Podľa smernice musia byť pre vybrané druhy vtákov vyhlásené tzv. chránené vtáčie územia (v angličtine "Special protection areas"). Smernica požaduje chrániť obdobným spôsobom všetky druhy vtákov prirodzene sa vyskytujúcich na území štátu. 
Znenie smernice bolo v roku 2010 doplnené. 

</doc>
<doc id="136130" url="https://sk.wikipedia.org/wiki?curid=136130" title="Smernica o vtákoch">
Smernica o vtákoch



</doc>
<doc id="136137" url="https://sk.wikipedia.org/wiki?curid=136137" title="Klaviristka">
Klaviristka



</doc>
<doc id="136138" url="https://sk.wikipedia.org/wiki?curid=136138" title="Klavirista">
Klavirista



</doc>
<doc id="136140" url="https://sk.wikipedia.org/wiki?curid=136140" title="Flash disk">
Flash disk



</doc>
<doc id="136141" url="https://sk.wikipedia.org/wiki?curid=136141" title="Tót">
Tót

Tót (staršie písanie aj "tóth"; mn. číslo "tótok") je pôvodne maďarské označenie pre autochtónnych Slovanov Uhorska, teda v tom čase de-facto ekvivalent slova (uhorský) Sloven (Slováci, Slavónci-Chorváti, čiastočne Slovinci), či latinského (uhorskí) Sclavi, neskôr v novoveku sa takto označovali prevažne (ale nie výlučne) Slováci, od 2. tretiny 19. storočia zvačša už len Slováci.
Ján Stanislav uvádza: "„Pri strednom Dunaji žili tie slovanské zväzy kmeňov a potom národnosti, ktoré Maďari nazývali menom Tót (z indeourópskeho tauta - národ, ľud). Týmto menom starí Maďari volali predkov Slovákov, časti Chorvátov a Slovincov. Označovalo obyvateľov Panónie - pričlenenej Karolom Veľkým k východofranskej ríši. Ostatných Slovanov Maďari volali inakšie“." 
Od začiatku 20. storočia sa označenie "tót" dostalo do úzadia, dnes má pre Slovákov skôr pejoratívny význam. V maďarčine sa od roku 1919 používa aj dnes už obvyklý výraz Szlovák (Slovák).
Slovo "tót" sa zachovalo v pomenovaní viacerých maďarských obcí, zo súčasných napr. Tótkomlós, Tótszentgyörgy, Tótszentmárton, Tótszerdahely, Tótújfalu a Tótvázsony („v novších časoch názvom "tót" mohli sa azda pomenovať aj osady na označenie protikladu oproti maďarským obciam“) a najmä ako jedno z najčastejších maďarských priezvisk Tóth.

</doc>
<doc id="136142" url="https://sk.wikipedia.org/wiki?curid=136142" title="Slovinec">
Slovinec

Slovinec môže byť:

</doc>
<doc id="136143" url="https://sk.wikipedia.org/wiki?curid=136143" title="Chorvát">
Chorvát

Chorvát môže byť:

</doc>
<doc id="136144" url="https://sk.wikipedia.org/wiki?curid=136144" title="Husliar">
Husliar



</doc>
<doc id="136145" url="https://sk.wikipedia.org/wiki?curid=136145" title="Huslista">
Huslista



</doc>
<doc id="136146" url="https://sk.wikipedia.org/wiki?curid=136146" title="Taapaca">
Taapaca

Taapaca je v súčasnosti neaktívny vulkanický komplex, nachádzajúci sa západne od hlavnej andskej reťaze v severnom Čile, severovýchodne od mestečka Putre. Komplex je tvorený andezitovým stratovulkánom a lávovým dómom prevažne dacitového zloženia.
V geologickej minulosti vulkánu sú doložené tri udalosti, pri ktorých došlo k masívnej deštrukcii vulkánu a následnému vytvoreniu depozitov kamenných lavín, na najmladšej z nich leží mestečko Putre. Posledná aktivita zahŕňa rast lávového dómu na juhovýchodnom okraji komplexu, sprevádzaného emisiou prachovo-popolových prúdov a lahárov, ktorá končila v holocéne. Najmladšie datované vrstvy sopečného popola majú približne 2 000 rokov.

</doc>
<doc id="136149" url="https://sk.wikipedia.org/wiki?curid=136149" title="Peter Marcin">
Peter Marcin

Mgr. art. Peter Marcin (* 27. marec 1966, Ružomberok) je slovenský herec, moderátor, spevák a režisér.
Život.
Talent v sebe našiel už v detstve, keď svoje prvé verejné vystúpenie absolvoval už ako trojročný. Počas základnej školy začal chodiť na hodiny klavíra do ľudovej školy umenia a na gymnáziu založil rockovú kapelu. Neskôr sa venoval ochotníckemu divadlu a odohral jednu sezónu v Divadle J. G. Tajovského vo Zvolene ako elév. Na Vysokej škole múzických umení študoval odbor herectvo v ročníku popredného slovenského režiséra Miloša Pietora.
Počas Nežnej revolúcie v Československu sa aktívne zapájal do študentského revolučného hnutia.
Herecká kariéra Petra Marcina začala v dabingu. Jeho prvou veľkou hlavnou postavou v dabingu bol komander „Rajker“ v seriáli "Star Trek". Dodnes Peter prepožičal svoj hlas mnohým svetovým hercom a rozprávkovým postavám (napr. Garfield, Val Kilmer, Joe Pesci...)
V televízii začínal s "Televíkendom" a "Kolesom šťastia".
V bývalom Rádiu Twist (dnes Viva) Peter moderoval svoju vlastnú reláciu "Spolužiaci", ktorá si získala veľkú obľubu u poslucháčov. Ďalší program, kabaret "Twister", ho preslávil u poslucháčov po celom Slovensku. 
Úspech Twisteru vyústil do televíznej podoby tohto kabaretu a vznikol "Uragán". Peter Marcin sa podieľal na scenári, program režíroval a stvárňoval v ňom rôzne postavy. Uragán sa po prechode na komerčnú televíziu premenoval na "Hurikán".
V roku 2006 vytvoril jeden z najúspešnejších televíznych projektov na Slovensku, televízny sitkom "Susedia". Tento program drží historické rekordy v sledovanosti na Slovensku a bol preložený a vysielaný aj v zahraničí.
V januári 2009 prestúpil do Slovenskej televízie kde uvádzal svoju úspešnú talkshow "Chodili sme spolu" a s Mariánom Čekovským i reláciu "Minitalent Show" , v ktorej sa prezentovali detské talenty. Z talkshow "Chodili sme spolu" bolo odvysielaných 54 častí. 
V roku 2011 sa zúčastnil televíznej tanečnej show "Let´s Dance", z ktorej musel kvôli zraneniu odstúpiť tesne pred finále.
Vydal aj vlastný hudobný album "Klaun", na ktorom naspieval cover verzie populárnych slovenských hitov z 80-tych rokov. CD získalo cenu "Platinová platňa".
Peter Marcin patrí medzi najpopulárnejších komikov a humoristov na Slovensku. Počas svojej kariéry získal zatiaľ v prestížnych diváckych anketách 13 televíznych ocenení v kategóriách najlepší zabávač a najlepšia zábavná relácia televíznej obrazovky (OTO a TOM).
Je ženatý s právničkou Ľuboslavou a má syna Petra.
Účinkoval v DAB Nitra v predstavení "Korepetítor" a v SND v predstavení "Netopier".
V roku 2013 pripravoval pre RTVS pôvodný sitcom "Hlavne, že sa máme radi..." v ktorom stvárnil hlavnú postavu Jozefa a účinkoval v projekte Českej televízie "České století" kde si vo filme k udalostiam roku 1968 - "Musíme se dohodnout" zahral postavu Vasiľa Biľaka. 
Od septembra 2014 moderuje na obrazovkách RTVS talkshow "Neskoro večer." Od januára 2018 do roku 2022 opäť účinkoval v obnovenom sitcome "Susedia".
Ocenenia.
Je držiteľom niekoľkých prestížnych ocenení OTO (Osobnosť televíznej obrazovky) a TOM (Televízna osobnosť Markízy), vo viacerých kategóriách.

</doc>
<doc id="136150" url="https://sk.wikipedia.org/wiki?curid=136150" title="Guallatiri">
Guallatiri

Guallatiri je pomerne aktívny stratovulkán andezitovo-ryolitového zloženia, nachádzajúci sa v severnom Čile, blízko hraníc s Bolíviou. Vrchol sopky je tvorený lávovým dómom, komplexom lávových prúdov dacitového zloženia a je trvalo zaľadnený. Aktívne krátery a sopúchy sa nachádzajú na južnom okraji vrcholového komplexu.
Ďalšie lávové prúdy sa nachádzajú na severných a západných svahoch sopky. Sopka v 19. storočí niekoľkokrát eruptovala, vždy išlo o menšie explozívne erupcie. V okolí kráterov a na západnom svahu sú aktívne fumaroly.

</doc>
<doc id="136154" url="https://sk.wikipedia.org/wiki?curid=136154" title="Výšková budova">
Výšková budova

Výšková budova je vysoká budova alebo stavba. Výškové budovy väčšinou slúžia ako obytné budovy alebo ako kancelárske priestory (alebo kombinujú oboje a stávajú sa polyfunkčnými budovami).
Rozvoj výškových budov začal po vynájdení výťahu a lacného stavebného materiálu. Za výškové budovy sa väčšinou považujú budovy s výškou od 30 metrov do 150, výnimočne do 100 metrov, vyššie sú označované ako mrakodrapy. Stavajú sa väčšinou zo železobetónu a oceľového skeletu.
Medzi známe výškové budovy sveta patrí napríklad Eiffelova veža, Pyramídy pri Gíze, či Šikmá veža v Pise.

</doc>
<doc id="136181" url="https://sk.wikipedia.org/wiki?curid=136181" title="Erechtheion">
Erechtheion

Erechtheion alebo Erechteion je chrám na aténskej Akropole.
Postavili ho v rokoch 421 – 407 pred Kr. v iónskom slohu z pentelského mramoru. Jeho architektovi, pravdepodobne Mnésiklovi, sa podarilo vyriešiť ťažký problém, vyplývajúci z nerovnosti terénu a množstvom uctievaných božstiev na Akropole. Preto Erechteion nebol chrámom zasväteným len nejakému kultu jedného boha, ale najposvätnejším miestom celej Akropole, domom mnohých božstiev a hrobom mystických panovníkov predhistorických Atén. Mnésikles dokázal navzájom všetky tieto prvky spojiť tak obratne, že vzniklo dielo mimoriadneho súladu a architektonickej krásy.
Zriadenie tohto pamätníka patrilo do celkového plánu Periklom navrhovaného obnovenia Akropoly a bolo začaté v roku 421 pred Kr., skoro po miere Níkea. Potom počas ťaženia na Sicíliu bolo porušené a potom až v roku 406 bolo dokončené staviteľom Filoklom.
Na tomto posvätnom mieste boli uctievané Gaia (matka Zeme) a Hefaistos, Aténa a Poseidon. Tu žil a bol pochovaný Erechteus, ktorý sa podrobil Eleusis, ktorý priniesol do Atén kultúru a neskôr bol prirovnávaný k Poseidonovi. Ako aj Kekrops bol aj Erechteus zobrazovaný od pásu s hadím telom, aby tým bolo zdôraznené, že na pôde Atiky bol zrodený hrdina. Ostatne podľa legendy bol synom Gainým, ktorá ho zverila do výchovy Aténe. V Erechteione stála kultová socha Atény, vyrezaná z dreva olivovníku (xoanon). Tu tiež prebýval posvätný had. Okrem toho tam boli posvätné hroby Kekropsa a Pandrososy, živiteľky Erechtea.
Počas obradu panathénaji bol kultový obraz zakrývaný posvätným závojom, ktorý utkali arhephoroi. Pred obrazom bohyne horel oheň v pozlátenej lampe, kam sa čerstvý olej dolieval raz za rok. Vznikajúci dym bol odvádzaný bronzovou palmou. Všetky tieto diely boli dielom Kallimachovým, ktorý bol preslávený svojou snahou po dokonalosti a pozornosti, ktorú venoval všetkým detailom.
Chrámová cela.
Chrámová cela nebola spojená so západnou časťou stavby, zasvätenej Poseidonovi – Erechteiovi. Tam sa vstupovalo zo severnej strany budovy nádhernými propylajami v iónskom štýle. Táto časť, vplyvom terénnych podmienok, ležala o 3 metre nižšie ako Aténin chrám a bola rozdelená do dvoch častí: východnú – zasvätenú kultu Poseidona – Erechtea s oltárom Hefaista a hrdinov Búty, zatiaľ čo v spodnej časti sa nachádzala krypta o ktorej účele sa ešte nevie.
Západná časť mala predsieň, vedúcu k cisterne. V tej je Erechteovo „slané more“, totiž brakická voda, ktorá vytryskla na mieste, kde Poseidon udrel do zeme svojím trojzubcom.
Exteriér.
Vonkajší tvar tejto pravouhlej budovy s množstvom zvláštností nie je presne známy, pretože mnohé časti boli v 6. storočí počas jeho prebudovania na kostol zničené. V každom prípade je isté, že východný portikus so šiestimi štíhlymi iónskymi stĺpmi o výške bol vstupom do chrámu Atheny Polias. Posledný stĺp vpravo sa teraz nachádza v Britskom múzeu. Nad stĺpmi sa tiahne vlys na z tmavého mramoru z Eleusis, na ktorom sú umiestnené reliéfy z bieleho mramoru. Niekoľko málo zachovaných kusov však nedovoľuje rozoznať tému. V cele sa nachádzala stará socha Atény z dreva olivovníka, posvätného stromu tejto bohyne.
Čo ale najviac priťahuje pozornosť, je vonkajší vzhľad chrámu, skladajúci sa z dvoch stĺpov a štyroch stĺpov v priečelí. Kamkoľvek sa pozrieme môžeme obdivovať krásu architektonických ozdôb: bohaté zdobenie iónskych stĺpov, strechy, stropu a predovšetkým mohutné dvere, ozdobené rozetami a palmetami (v staroveku bolo všetko ešte polychrómované, s doplnkami z pozláteného kovu). To všetko prispelo k tomu, že severné priečelie sa stalo najcennejším klenotom antickej architektúry, ktorá dosahovala na konci 5. storočia pred Kr. svojho vrcholu.
V streche sa nachádza otvor, ktorý nebol zakrývaný, lebo podľa povesti ho spôsobil Zeus svojim bleskom, podľa inej verzie Poseidon svojim trojzubcom počas jednej hádky s Aténou. A skutočne na podlahe na príslušnom mieste vidieť tri priehlbiny, ktoré mohol zanechať trojzubec. Sem prinášali veriaci bohaté nápojové obete. Vpravo od priečelia sa nachádzajú dvere do kaplnky nymfy Pandrósy, miesta, kde Aténa venovala mestu Aténam svoj dar: olivovník.
Karyatídy.
Najpôvodnejší a najobdivuhodnejší architektonický výtvor je Sieň panien s korami na južnej strane proti Partenónu. Sú to známe karyatídy, ktoré svoje pomenovanie dostali v rímskej dobe. Karyatídy nesú na hlavách kôš, zdobený tradičným iónskym kymami – listami napoly zakryté ovály, na ktorých spočíva strecha priečelia. Sú oblečené v rúchu, ktorý siaha až k nohám a aj napriek tomu, že na podstavci pevne spočívajú prepožičiavajú im pohyb celkom ľahko pokrčené nohy taký pôvab a eleganciu, že sa zdá akoby váhu nimi nesenej strechy ani necítili. Pôsobia dojmom, akoby všetky boli rovnaké, napriek tomu pri pozornejšom pohľade sa dajú zistiť odlišnosti ako napríklad jedna má prepichnuté ušné lalôčiky, iná má iný účes atď. Ale vlasy padajú všetkým voľne na ramená, aby posilnili krk, najslabšie miesto sôch. V súčasnosti sú nahradené kópiami a originály sú uložené v Akropolskom múzeu.
V porovnaní s Partenónom sa treba na Erechteion pozerať zblízka, pretože iba tak sa dá oceniť i jeho ornamentika. Má takú jemnú kresbu, akú na starších gréckych pamiatkach nenájdeme.

</doc>
<doc id="136182" url="https://sk.wikipedia.org/wiki?curid=136182" title="Smernica o biotopoch">
Smernica o biotopoch

Smernica o biotopoch (celým názvom Smernica rady č. 92/43 / EHS z 21. mája 1992 o ochrane prirodzených biotopov, voľne žijúcich živočíchov a voľne rastúcich rastlín) je smernica Európskej únie týkajúca sa ochrany rastlín, živočíchov a životného prostredia.
Na jej základe sa vyhlasujú územia európskeho významu známe ako Natura 2000.
Účelom smernice je ochrana asi 220 typov biotopov a asi 1000 druhov rastlín a živočíchov. Na Slovensku sa vyskytuje 66 európsky významných biotopov, vrátane 23 tzv. prioritných.
Biotopy.
Medzi biotopy (sú vymenované v prílohe I) patria napr. rašeliniská, vápencové bučiny, alpínske vresoviská alebo ústia riek do mora. Zdôraznené sú tu prioritné biotopy, ktoré sú ohrozené vymiznutím - napr. Napr. Pobrežné lagúny a rašelinové lesy.
Chránené druhy.
Medzi chránené druhy rastlín a živočíchov (sú vymenované v prílohách II, III a V) patrí napr. rys ostrovid, mihuľa riečna alebo narcis žltý. Aj tu sú obzvlášť vymenované tzv. Prioritné druhy, tj. Ohrozené druhy, za zachovanie ktorých má Európska únia osobitnú zodpovednosť - napr. medveď hnedý alebo vretenica "(Vipera schweizeri)".

</doc>
<doc id="136184" url="https://sk.wikipedia.org/wiki?curid=136184" title="Pertinax (rímsky cisár)">
Pertinax (rímsky cisár)

Pertinax, celým menom Publius Helvius Pertinax (* 1. august 126 – † 28. marec 193) bol rímsky cisár, ktorý vládol od 1. januára do 28. marca v roku 193.
Pertinax sa narodil v Ligúrii. Otec Helvius Successus, pôvodne prepustený otrok pracoval v obchode s drevom. Pertinax za mlada spočiatku vyučoval vo svojom rodisku gramatiku, potom nastúpil k vojsku a ako muž vynikajúcich schopností dosiahol hodnosť veliteľa, ktorý velil jednotkám v Sýrii, Británii a Moesii. Potom sa na kratší čas vrátil k občianskemu životu a vykonával funkciu prokurátora v Itálii a neskôr v Dácii. Znova ho povolali do armády, kde ako veliteľ légie v Pannónii bojoval proti Germánom.
Zúčastnil sa na ťažení Marca Aurélia pri obrane severných hraníc ríše a cisár ho ako jedného z najschopnejších veliteľov povýšil do senátorského stavu s hodnosťou prétora. 
V roku 171 bojoval v Raetii v roku 175 v Sýrii pri potlačení povstania Avidia Cassia. Za vlády Commoda upadol do nemilosti pre podozrenie na účasti sprisahania, ale v roku 185 ho povolali z výslužby aby prevzal velenie nad armádou v Británii. 
V roku 188 bol v provincii Africa prokonzulom a v čase zavraždenia Commoda pretoriánmi zastával úrad mestského prefekta v Ríme. Hneď po smrti Commoda na prelome rokov 1. januára v roku 193 pretoriáni vyhlásili Pertinaxa za cisára. Hospodársky stav ríše po vláde jeho predchodcu bol veľmi zlý, preto sa pokúsil o reformy, ktoré by mohli zlepšiť stav štátnych financií. Svojou až úzkostlivou šetrnosťou však veľmi skoro prišiel o popularitu. Po nezhode s pretoriánmi, ktorým vyplatil len polovicu zo sľúbených odmien bol 28. marca v roku 193 zavraždený.

</doc>
<doc id="136187" url="https://sk.wikipedia.org/wiki?curid=136187" title="Didius Julianus">
Didius Julianus

Marcus Severus Didius Julianus (* 29. január 133 alebo 137, Mediolanum – † 2. jún 193, Rím) bol rímsky cisár. Vládol v roku 193 a jeho vláda trvala od 28. marca až do 1. júna.
Na trón sa dostal potom, ako zaplatil praetoriánskej garde za vraždu svojho predchodcu – cisára Pertinaxa. Tento čin podnietil občiansku vojnu v rokoch 193 – 197. Za tieto činy bol odsúdený na smrť svojím nástupcom Septimiom Severom.

</doc>
<doc id="136189" url="https://sk.wikipedia.org/wiki?curid=136189" title="Partizánska ulica (Bratislava)">
Partizánska ulica (Bratislava)

Partizánska ulica je ulica v Bratislave. Pred presťahovaním sa tu nachádzala napríklad Transfúzna stanica. Ústav kardiovaskulárnych chorôb, Plastická chirurgia a základná škola pri Klinike plastickej chirurgie boli v objekte známom pod názvom Evanjelická nemocnica. Pôrodnica známa ako Koch je tu dodnes.
Poloha.
Situovaná je približne medzi Hradom a Slavínom, resp. Palisádmi a Červeným Krížom. Jej celková dĺžka je približne 500 m s prevýšením cca 50 m(od Palisád po križovatku s Fándlyho a Bartoňovou). Patrí bezpochyby medzi bratislavské ulice s najstrmšími úsekmi - preto časť ulice od Lichardovej po Fándlyho sa zvykne nazývať "Strmkou".
História ulice, význam lokality v minulosti.
Pred rokom 1905 sa volala "Wölferl út" podľa záhonu, ktorým prechádzala, po roku 1905 "Vutkovichova ulica" (podľa dr. Sándora Vutkovicha, profesora na Právnickej akadémii v Bratislave v 19. storočí, veľkého maďarizátora), od roku 1920 "Vegelinova ulica" (pomenovaná podľa evanjelického kazateľa menom Jossua Wegelin a od roku 1945 Partizánska ulica. Svoje meno Partizánska ulica získala podľa JUDr. Jána Čecha, účastníka a jedného z organizátorov Slovenského národného povstania, ktorý po oslobodení až do r. 1961 spolu s ďalšími 2 nájomníkmi býval na Partizánskej ulici 5/a oproti Transfúznej stanici v činžovej vile patriacej bytovému družstvu Bratislava Staré Mesto. 
Najstaršie osídlenie je ešte z čias Keltov - pri zemných prácach na rohu ulíc Partizánska a Hlavatého boli nájdené viaceré artefakty; bola súčasť tzv. bratislavského oppida. Vinice, ktoré sa v minulosti nachádzali v tejto oblasti, postupne vytláčali záhrady a domy.
Pred zavedením vodovodu do oblasti Mudroňovej ulice sem chodievali ľudia na vodu. Dodnes sú tu funkčné (hoci nepoužívané) dve verejné studne - jedna pri vyústení Staroturského chodníka, druhá v strede križovatky s ulicou Červeňova. V šesťdesiatych a na začiatku sedemdesiatych rokov minulého storočia, keď boli zimy vo všeobecnosti tuhšie a dlhšie, patrila táto ulica k obľúbeným miestam sánkovania a lyžovania; vedľajšia Bradlianska ulica bola dokonca dopravnou značkou vyhradená pre sánkovanie. 
Ešte koncom šestdesiatych rokov tu bolo funkčné plynové uličné osvetlenie, romantické staré železné lampy vydávali mihotavé svetlo; každý večer chodila služba zapaľujúca lampu po lampe dlhým kovovým hákom, ráno bolo treba znova zhasnúť. Paradoxne, táto ulica má - ako jedna pravdepodobne z prvých - zemné medené elektrické vedenie od roku 1943; vzdušné vedenia na stĺpoch boli viacej vo vedľajších uliciach, kde sa zachovali na mnohých miestach podnes. Jednu plynovú lampu - presne takú, aké tu boli, možno vidieť v jednej zo záhrad na Fándlyho ulici - samozrejme - len ako dekoráciu.
Stavby.
Prvé stavby v tejto lokalite (nerátajúc hospodárske objekty slúžiace pravdepodobne pôvodnému účelu - vinohradníctvu a vinárstvu) boli dom architekta Szántó, dom Anny Reichsthaler (neskôr vo vlastníctve notára Dr. Igora Beniača). Na prelome 19. a 20. teho storočia postavili Evanjelickú nemocnicu. Výstavba pokračovala a vzniklo tu Kochovo sanatórium pre pôrodníctvo a ženské choroby, dom Ing. Emila Belluša, dom Dr. Samáka, začali pribúdať modernejšie viacbytové domy. Bývalý režim sem situoval Transfúznu stanicu bratislavskej fakultnej nemocnice - hneď povyše Evanjelickej nemocnice. V súčasnosti je ulica už úplne zastavaná.
Kochovo sanatórium je skvelou funkcionalistickou architektonickou pamiatkou navrhnutou tvorcami Dušan Jurkovič, Otakar Klimeš a Jindřich Merganc. Jeho súčasťou je aj areál vysadený cudzokrajnými (mnohým stálozelenými) exotickými drevinami - Kochova záhrada, založená približne v roku 1933 mlyňanským záhradníkom Jozefom Mišákom.
Ulice v okolí.
V bezprostrednej blízkosti sú ulice: Palisády, Hlavatého ulica, Červeňova ulica, Lichardova ulica, Staroturský chodník, Bartoňova ulica a Fándlyho ulica. Širšie okolie zahŕňa aj ulice Svoradova ulica, Koreničova ulica, Tvarožkova ulica, Smetanova ulica, Škarniclova ulica, Zámocká ulica, Mudroňova ulica, Bradlianska ulica, Vansovej schody, Holubyho ulica, Zochova ulica a Kozia ulica.
Inštitúcie v blízkosti.
Známe ustanovizne/ objekty z celospoločenského hľadiska v širšom okolí sú ešte aj: Bratislavský hrad, Vysoká škola múzických umení sídliaca v pôvodnej budove slovenského rozhlasu (tzv. Starý Rozhlas), Národná rada Slovenskej republiky, Prezidentský palác.
Novinky.
V septembri 2007 došlo k demolácii objektu bývalej Transfúznej stanice bratislavskej fakultnej nemocnice; ustupuje novej výstavbe komplexu hotela, penziónu a luxusných bytov. Budova síce bola postavená za komunizmu, avšak bola viditeľná snaha tvorcu o integráciu do tohoto prostredia; použité boli relatívne kvalitné obkladové materiály, plot bol zhotovený z vápencových blokov. 

</doc>
<doc id="136195" url="https://sk.wikipedia.org/wiki?curid=136195" title="Haluzická tiesňava">
Haluzická tiesňava

Haluzická tiesňava, známa aj pod názvami Prierva, Haluzický výmoľ, Sprašová súteska je prírodná pamiatka v správe štátnej ochrany prírody Biele Karpaty.
Nachádza sa v intraviláne obce Haluzice v okrese Nové Mesto nad Váhom v Trenčianskom kraji. Vznikla erozívnou činnosťou Haluzického potoka, ktorý sa v prvej fáze zarezal do málo odolných dolomitov a v neskoršej fáze prerazil k ešte menej odolnej vrstve hlinitých bridlíc. Kaňon má dnes dĺžku , hĺbku a šírku . Na prvý pohľad pôsobí neškodne, ale v skutočnosti možno sledovať unikátnu rýchlosť, s akou sa prehlbuje a rozširuje. Dodnes sa podarilo ako tak zamedziť len jeho prehlbovaniu, do šírky stále a viditeľne rastie.
Haluzická tiesňava bola za prírodnú pamiatku vyhlásená v roku 1963, rozprestiera sa na rozlohe bez ochranného pásma a platí tu 4. stupeň ochrany. Stráne rokliny sú zalesnené, ale postupne sa zosúvajú a ohrozujú okolité domy a susediacu historickú pamiatku Zrúcaninu Románskeho kostolíka s hradiskom. Časť hradiskového múru sa už zosypala do rokliny. Podľa písomných záznamov Dr. Holubyho (1836 – 1923) ešte v roku 1780 bola cez roklinu lávka a pozdĺž potoka dva rady domov.
Haluzická tiesňava je ukážkovou ilustráciou riečneho pirátstva. V horizonte niekoľkých storočí dozadu bol výmoľ ešte pomerne krátky. Eróziou sa rýchlo prehlboval a predlžoval smerom dozadu. Svojím dnom nakoniec prerezal koryto iného – cez obec Haluzice pôvodne pretekajúceho – potoka.

</doc>
<doc id="136196" url="https://sk.wikipedia.org/wiki?curid=136196" title="Panzerkampfwagen III">
Panzerkampfwagen III

PzKpfw III alebo Panzerkampfwagen III, či skrátene Panzer III bol nemecký stredný tank používaný v prvej polovici druhej svetovej vojny.
Vznik a vývoj.
V polovici 30. rokov začali nemecké ozbrojené sily realizovať koncepciu tankových vojsk, ktorá počítala s tým, že tankové prápory budú pozostávať z troch čiat ľahších tankov a jednej tankovej čaty s ťažšími vozidlami. Práve vtedy bola vyhlásená súťaž na nový stredný tank PzkPfw III alebo tiež SdKfz 141. Výrobou prototypov podľa zadaných špecifikácií boli poverené firmy Daimler-Benz, Krupp, MAN a Rheinmetall-Borsig. Spočiatku sa počítalo s tým, že tank bude vyzbrojený štandardným 37 mm kanónom, avšak prstenec veže mal byť väčší než bolo potrebné, pre prípad, že by bolo v budúcnosti potrebné použiť silnejší 50 mm kanón. Súťaž nakoniec vyhral prototyp od firmy Daimler-Benz. Onedlho sa rozbehla sériová výroba prvých verzií Ausf A, B a C, ktoré však boli stavané iba v pomerne malých sériach a do februára 1940 boli vyradené zo služby. Do služby tieto tanky oficiálne vstúpili v septembri 1939 a boli nasadené počas invázie do Poľska.
V priebehu výroby boli odstraňované problémy a stroje boli modernizované. Tak sa objavili ďalšie verzie Ausf D, E a F, ktoré sa líšili najmä v detailoch veže a pružení. Koncom roku 1939 však padlo rozhodnutie umiestniť do tanku 50 mm kanón L/42. Nové tanky už spadali do verzie F a G, ktorá mala navyše silnejší motor. Niektoré stroje boli prispôsobené pre púštne podmienky dodatočnými vzduchovými filtrami, iné (Tauchpanzer) boli prispôsobené na jazdu pod vodou pred pripravovanou inváziou do Británie. 
Počas útoku na ZSSR sa pri stretoch so sovietskymi modernými strednými tankmi T-34 ukázali PzKpfw III ako málo účinné. Prvé zmeny zahrňujúce skúsenosti z východného frontu zaznamenala verzia H, ktorá mala napríklad o poznanie širšie pásy. Pre nemeckých tankistov bolo veľmi nepríjemné i to, že bežný 37 alebo 50 mm kanón, ktorý používali PzKpfw III, neboli v čelných súbojoch so sovietskymi obrnencami dostatočné. Preto niesla nová verzia J lepší kanón KwK 39 L/60 s dlhšou hlavňou. Intenzívna bojová činnosť nemeckých tankových vojsk mala za následok, že v roku 1942 sa už na fronte nachádzalo iba málo PzKpfw III s 37 mm kanónom.
Ako vývoj PzKpfw III pokračoval, do popredia sa postupne dostávala nová verzia L, ktorá mala silnejšie pancierovanie a vážila 22 ton, čo bolo takmer o polovicu viac než bola hmotnosť pôvodného prototypu. Tieto tanky mali tiež možnosť prenášať chladiacu zmes do iných strojov, čo bolo vhodné najmä v extrémnych zimných podmienkach na východnom fronte. Postupný vývoj však bol nezastaviteľný a ani nový 50 mm kanón, či zvýšená pancierová ochrana nezabezpečila PzKpfw III primát na bojisku. Nové sovietske tanky boli stále mierne napred a tak boli do verzií M a N inštalované 75 mm kanóny s krátkou hlavňou 75-mm L/24 z PzKpfw IV, ktoré boli primárne určené pre podporu pechoty a nie na boj s tankami protivníka.
Výroba PzKpfw III bola zastavená v auguste 1943, pokračovala iba výroba podvozkov, ktoré boli použité pre samohybné delá StuG III, ktoré sa vyrábali prakticky do konca druhej svetovej vojny. Okrem toho existovalo ešte niekoľko verzií veliteľských, vyslobodzovacích a pozorovacích tankov na podvozku PzKpfw III. Celkovo bolo vyrobených 15 000 vozidiel na podvozku tankov PzKpfw III.

</doc>
<doc id="136197" url="https://sk.wikipedia.org/wiki?curid=136197" title="PzKpfw III">
PzKpfw III



</doc>
<doc id="136198" url="https://sk.wikipedia.org/wiki?curid=136198" title="Henri Lebesgue">
Henri Lebesgue

Henri Léon Lebesgue (* 28. jún 1875, Beauvais, Francúzsko – † 26. júl 1941, Paríž) bol francúzsky matematik. 
Zaoberal sa matematickou analýzou, vybudoval modernú teóriu miery a integrálu. Dôležité výsledky dosiahol aj v topológii, teórii potenciálu, variačnom počte, teórii množín a teórii dimenzie. Ku koncu svojho života sa zaoberal aj pedagogikou a históriu. Hoci jeho práce v teórii integrálu boli radikálnym zovšeobecnením predošlého poňatia tohto pojmu, Lebesgue tvrdil, že matematika by sa mala zaoberať konkrétnymi „praktickými“ úlohami:
"Zredukovaná na všeobecné teórie by matematika bola len krásnou formou bez obsahu. Zomrela by potom veľmi rýchlo."
Osobný život.
Lebesgueov otec zomrel na tuberkulózu ešte v čase, keď bol jeho syn malé dieťa. Lebesgue sám trpel po celý svoj život chatrným zdravím. V roku 1903 sa oženil so sestrou svojho spolužiaka Louisou-Margueritou Vallet a mal s ňou syna Jacqua a dcéru Suzanne. V roku 1916 sa s ňou však rozviedol.
Profesné pôsobenie.
Henri Lebesgue získal základné a stredné vzdelanie v Beauvais a potom odišiel študovať do Paríža. Študoval postupne na "Lycée Saint-Louis", "Lycée Louis-le-Grand" a "École Normale Supérieure". Na poslednú zmieňovanú školu nastúpil v roku 1894 a dokončil ju o tri roky neskôr. Ďalšie dva roky študoval samostatne najmä Bairove články o nespojitých funkciách, čo malo veľký vplyv na jeho neskoršiu prácu na zovšeobecnení pojmu integrálu práve na nespojité funkcie. Od roku 1899 do 1902 bol profesorom na "Lycée Central" v Nancy. V roku 1901 formuloval, vychádzajúc z myšlienok Émile Borela a Camilla Jordana, teóriu miery a ešte v tom istom roku vytvoril definíciu Lebesgueovho integrálu zovšeobecňujúceho Riemannov integrál aj na (niektoré) nespojité funkcie. Tento čin znamenal revolúciu v integrálnom počte. V roku 1902 získal Lebesgue doktorát za prácu "Intégrale, longueur, aire" ("Integrál, dĺžka, plocha"), ktorá pozostávala práve z výsledkov uverejnených o rok skôr.
V roku 1906 získal miesto na univerzite v Poitiers a v nasledujúcom roku sa tam stal profesorom.
Od roku 1910 učil na Sorbone, kde sa roku 1918 stal profesorom. V roku 1921 získal miesto profesora na "Collège de France" a tu pôsobil až do svojej smrti v roku 1941. Počas týchto dvadsiatich rokov však učil aj na iných univerzitách, hlavne na "École Supérieure de Physique et de Chimie Industrielles de la Ville de Paris" a "École Normale Supérieure" v Sèvres.

</doc>
<doc id="136201" url="https://sk.wikipedia.org/wiki?curid=136201" title="Železničná doprava v Bratislave">
Železničná doprava v Bratislave

Železničná doprava v Bratislave je súčasťou systému IDS BSK v Bratislave a okolí, pri ktorej je možné využívať železničné linky osobných vlakov ZSSK a RegioJet v rámci mesta na predplatný cestovný lístok a na jednorazové lístky, ktoré fungujú podobne ako prímestská železnica.
Železničná doprava bola už od roku 2006 do marca 2007 súčasťou systému MHD v Bratislave. Bola zabezpečovaná linkou . Prevádzkovali ju Železničná spoločnosť Slovensko (ZSSK), Železnice Slovenskej republiky (ŽSR) a Dopravný podnik Bratislava (DPB), zabezpečovaná bola motorovými vozňami radu 810. Platila na nej bežná tarifa mestskej hromadnej dopravy DPB a.s.
História.
Nápad na vlakovú linku MHD sa zrodil už začiatkom tretieho tisícročia. Prvý návrh počítal s linkou po trase žel. st. Filiálka – žel. zast. Slovany – žel. st. Predmestie – žel. st. Vajnory. Pôvodne mala premávať od 1. novembra 2001, nakoniec sa však nikdy nezrealizovala, napriek tomu zanechala stopu napr. v podobe nainštalovaného verejného osvetlenia a rekonštruovanom nástupišti v zastávke Slovany.
Nápad sa znovu objavil pri rekonštrukcii priecestia Pri Šajbách. Ako náhrada autobusového spojenia Rače a Východného mala byť od 31. augusta 2006 zavedená náhradná vlaková linka po trase žel. st. Predmestie – žel. st. východ. Kvôli problémom medzi ŽSR a DPB však linka začala reálne premávať v piatok 8. septembra 2006. Linka mala premávať do konca októbra 2006. Pre veľký úspech však linka aj po ukončení rekonštrukcie priecestia Pri Šajbách ďalej premávala, avšak už len v špičke. Tak premávala do 2. januára 2007, kedy bola pre problémy s financovaním dočasne zrušená. Tento stav však trval len 8 dní a od 10. januára bola obnovená.
Odvtedy jazdila linka v pracovných dňoch a len počas špičky, čiže ráno od piatej do ôsmej hodiny a poobede medzi trinástou a osemnástou hodinou. Prevádzku vykonávalo naďalej vozidlo ZSSK 810.485, ktoré je deponované v rušňovom depe Bratislava hlavná stanica. Aj keď linka verejne premávala iba medzi žel. st. predmestie a žel. st. východ, vyznačené spoje zachádzali až k rušňovému depu Bratislava východ. Vozidlo od zastávky Bratislava východ smerom k rušňovému depu odišlo na návesť „posun dovolený“ a smerom naspäť išlo už na obyčajnú návesť. Zachádzka bola vykonávaná pre zamestnancov ZSSK.
30. marca 2007 o 18:45 bola posledným zastavením v žel. st. Východ opäť pozastavená premávka linky na neurčito, pričom Peter Klučka, vtedajší generálny riaditeľ spoločnosti BID s.r.o. informoval, že BID s.r.o. ako koordinátor Bratislavskej integrovanej dopravy a pripravovaného Integrovaného dopravného systému Bratislavského samosprávneho kraja „intenzívne rokuje o obnovení linky“.
Plánovalo sa opätovné predĺženie linky o úsek žel. st. Predmestie – žel. zast. Slovany, prípadne až po žel. st. Filiálka, taktiež sa uvažuje o nových vlakových linkách MHD.
Pri žel. st. Filiálka je však problémom veľmi frekventované priecestie na Jarošovej ulici. Náznak prác na jeho východnej strane naznačovall, že by práve v tomto bode (pri obchodnom dome Slimák) mohlo dôjsť k výstavbe nástupišťa ako konečnej zastávky vlakov BID.
Koncom roku 2008 sa železničná doprava v Bratislave mala ako prostriedok prepravy v rámci mesta výrazne rozvinúť a to vďaka spusteniu 1. etapy Bratislavskej integrovanej dopravy (BID), ktorá mala po 7 rokoch nahradiť skúšobnú etapu BID. Cestujúci mali na štandardné časové a turistické lístky využívať všetky vlaky na území Bratislavy. Pre majiteľov predplatných cestovných lístkov (hovorovo „električeniek“) mala odpadnúť povinnosť platiť príplatok k BID. Rozvinutiu má pomôcť aj spustenie plánovaných nových zastávok (napr. Obchodné centrá Danubia, Aupark, Avion, TESCO Lamač, či Vrakuňa) a vybudovanie podzemného tunela, ktorý mal spojiť žel. st. Predmestie (ktorá bola kompletne renovovaná a mala byť spojená so žel. zast. Vinohrady) a Petržalku podzemným tunelom (so zastávkami Filiálka a Dostojevského rad). Tunel mal byť súčasťou európskeho koridoru LGV Est do Štrasburgu a Paríža a mal byť dokončený v roku 2015.
Linky v roku 2020.
V roku 2020 premávali v kraji tieto železničné linky.

</doc>
<doc id="136202" url="https://sk.wikipedia.org/wiki?curid=136202" title="Henri Léon Lebesgue">
Henri Léon Lebesgue



</doc>
<doc id="136203" url="https://sk.wikipedia.org/wiki?curid=136203" title="Linka 155">
Linka 155



</doc>
<doc id="136207" url="https://sk.wikipedia.org/wiki?curid=136207" title="Bulbasaur">
Bulbasaur

Bulbasaur (jap.: フシギダネ, "Fušigidane") je Pokémon – fiktívna postava z hier, mangy, zbieracích kariet, anime a ďalších médií vytvorených Satoši Tadžirim s názvom "Poketto Monsutta" alebo skrátene "Pokémon".
Charakteristika.
Bulbasaur je veľmi odvážny, malý pokémon. Celé jeho zelené telo je pokryté tmavozelenými fľakmi. Má veľké, červené oči a na chrbte nosí svoju cibuľku, na ktorú je veľmi pyšný. Bulbasaur je úplne prvý pokémon v poradí. Dá sa získať iba vo svete Kanto, ale prenosom sa môže dostať do akejkoľvek dosiaľ vydanej Pokémon hry. Voľne žijúci neexistujú, získať sa dá len ako štartovný pokémon od profesora Oaka v hrách Pokémon Red a Blue alebo od Melanie v meste Cerulean v hre Pokémon Yellow.
Svoju cibuľku na chrbte používa na útok "Pijavica" (), no známy je hlavne útokom "Viničový bič" (). Na 16. úrovni sa vyvíja na Ivysaura. Dvojnásobné zranenie Bulbasaurovi spôsobujú útoky ohnivého, ľadového, lietajúceho, psychického a chrobačieho typu. V hrách Pokémon Red, Blue a Yellow mu chrobačie útoky spôsobujú štvornásobné zranenie.

</doc>
<doc id="136211" url="https://sk.wikipedia.org/wiki?curid=136211" title="Wegelinova ulica">
Wegelinova ulica



</doc>
<doc id="136213" url="https://sk.wikipedia.org/wiki?curid=136213" title="Natural Born Chaos">
Natural Born Chaos

Natural Born Chaos je štvrtý radový album skupiny Soilwork, ktorý vyšiel 25. marca 2002. Produkoval ho známy kanadský muzikant Devin Townsend.Tento album je všeobecne považovaný ako vrchol hudobnej kariéry Soilworku. Stridové vokály sú ešte dynamickejšie a kvalitnejšie ako na predošlom diele "A Predator’s Portrait". Na tomto albume prvýkrát nahrával súčasný klávesák Sven Karlsson.

</doc>
<doc id="136214" url="https://sk.wikipedia.org/wiki?curid=136214" title="Vozovňa Solivar">
Vozovňa Solivar

Vozovňa Solivar je trolejbusová vozovňa v Prešove, ktorá sa začala používať 2. októbra 1995. Odľahčila starú vozovňu od 15 trolejbusov a umožnila parkovanie trolejbusom z prvých a posledných spojov na Sekčove, Solivare, na železničnej stanici či na Budovateľskej ulici, čím došlo k úspore prázdnych kilometrov.
Súčasnosť.
Od roku 2000 sa tu za bežných podmienok trolejbusy neodstavujú. Využíva sa len príležitostne pri výlukách, napríklad v lete 2006, kedy prebiehala rekonštrukcia výhybiek a trolejového vedenia v okolí vjazdu do vozovne Šarišské Lúky; alebo v roku 2009, kedy sa opravovala križovatka na Námestí mieru a premávala iba linka 38. Tiež sa tu odstavujú vyradené vozidlá. Dnes do vozovne ale nevedie žiadna trolejová vyhýbka takže trolejbus sa tam bežne nedostane.
Priestory vozovne Dopravný podnik mesta Prešov, a. s. preto prenajíma súkromným prepravným spoločnostiam.
Budúcnosť.
S ďalším prevádzkovaním vozovne pre trolejbusovú dopravu sa teraz neuvažuje. Opodstatnenie by teoreticky mohla získať pri náraste počtu vozidiel, alebo po výstavbe trolejovej trate na priľahlé sídlisko Šváby.

</doc>
<doc id="136223" url="https://sk.wikipedia.org/wiki?curid=136223" title="Tóth">
Tóth

Tóth môže byť:

</doc>
<doc id="136230" url="https://sk.wikipedia.org/wiki?curid=136230" title="Filadelfská dohoda">
Filadelfská dohoda



</doc>
<doc id="136238" url="https://sk.wikipedia.org/wiki?curid=136238" title="Viedenská električka">
Viedenská električka

Viedenská električka (; ) je hovorový názov pre železničnú trať medzi mestami Bratislava a Viedeň, ktorá bola v prevádzke v prvej polovici 20. storočia.
69 kilometrovú elektrifikovanú dráhu otvorili už roku 1914, z toho bolo na území mesta Viedeň a na území dnešnej Bratislavy. Obe boli začlenené do mestskej dopravnej siete električiek a čiastočne využívali koľajnice danej električkovej dráhy (lokálne dráhy). podiel dráhy medzi stanicami Veľký Schwechat a "Kopčany" (maď. "Köpcsény", nem. "Kittsee"), čo je zároveň názov príležiacej obce v Rakúsku) bol vedený ako nadzemná dráha. Táto nadzemná časť bola a je vybavená vtedy novým systémom jednofázového striedavého prúdu (16,6 Hz, 16,5 kV), kým časti dráhy na území miest boli poháňané jednosmerným prúdom 600 V vo Viedni a 550 V v Bratislave. Táto dráha bola po Strednej lesnej dráhe v Tirolsku ako druhá v Rakúsku vybavená týmto systémom.
Bola sprevádzkovaná 22. januára 1914 a viedla z Bratislavy cez Kopčany, Wolfsthal, Schwechat do Viedne. Projekt vypracoval Ing. Josef Tauber a bola rozdelená na tri úseky.
Vedenie trate.
Trať viedla z Viedne južne od Dunaja popri Schwechate, Hainburgu a Wolfsthale na Slovensko (tam cez predmestie Petržalka do centra mesta). Lokálne dráhy vo Viedni a Bratislave boli vedené ako električkové. Vo Viedni bola kvôli tomu postavená úplne nová električková trať, ktorá nebola ale naplánovaná veľmi šťastne, lebo zo Schwechatu do centra mesta viedla ďaleko od hlavných dopravných ulíc ako Simmeringer Hauptstraße, Rennweg, Landstraßer Hauptstraße. Jediné výhody tohto riešenia spočívali v tom, že na jednej strane sa mohli využívať prevodné vedenia z mestskej parnej fabriky Simmering, kde boli súbory na zmenu prúdu nadzemnej dráhy aj pre stĺpy vedenia mestskej dráhy až do stanice Groß Schwechat, na druhej strane nemusela platiť bratislavská časť dráhy žiadne poplatky za alternatívne využívanie mestských električkových koľají. Viedenská časť Bratislavskej dráhy síce križovala Viedenskú električkovú sieť v jednej rovine vo viacerých staniciach (Marxergasse, Radetzkystraße, Brückenkopf der Rotundenbrücke, križovatka Zinnergasse/Kaiserebersdorferstraße), nemala ale žiadnu spojovaciu koľaj k miestnej električkovej sieti. V Bratislave boli na niektorých ťahoch využívané koľaje električkovej siete, pričom museli byť doplnené o tretiu koľaj, lebo rozchod električkovej siete v Bratislave je len jeden meter.
Viedenská lokálna časť trate.
Časť trate vo Viedni viedla zo stanice Wien-Mitte (vtedy ešte stanica "Hauptzollamt") krátky úsek pozdĺž kanalizovanej rieky "Wien" na Prednej Zollamtsstraße, ďalej pozdĺž pravého brehu kanála Dunaja na Dampfschiffstraße, potom cez Weißgerberlände a Erdberger Lände, časť dnešnej diaľnice A4, popri elektrárni Simmering, a asi po zabočila od tejto do Simmeringer Haide. Tam dosiahla trať konečne ulicu Kaiserebersdorfer Straße a podišla ulicou Dreherstraße popod Donauländebahn, prekročila hranicu mesta a vyústila nakoniec rampou na ešte dnes existujúcu trať do Schwechatu. Celá dĺžka trate bola až na malý kúsok pri moste Radetzky jednokoľajka a existovali nasledujúce odbočky a rozdvojenia: Wien-Großmarkthalle (km 0,035), Radetzkybrücke (km 0,658), Krieglergasse (km 1,400), Rotundenbrücke (km 2,100), Stadionbrücke (km 3,400), Gassteg (km 4,700), E-Werk Simmering (km 5,855), Teefabrik (km 7,100) a Neusimmering (km 9,770).
Bratislavská lokálna časť trate.
V Bratislave a jej predmestí Petržalke viedla trať najskôr prichádzajúc zo zastávky Berg (pri krajinskej hranici, po rozpade monarchie zemskej hranici) do stanice Kopčany, (Köpcsény), ďalej bola zástavka v stanici Engerau, potom obišla severozápadným smerom staré jadro Petržalky jazdiac smerom k viedensko-bratislavskej hlavnej ceste, ktorou potom išla cez "AuPark" (maď. "Liget", dnes Sad Janka Kráľa) paralelne s Dunajom až k Mostu Františka Jozefa (dnes Starý most) ponad Dunaj. Na bratislavskej strane potom viedla trať po zabočení z mosta na nábrežnú promenádu (vtedy "Justi-Ufer", dnes Vajanského nábrežie) a prišla až po "Korunovačné námestie/Námestie Korunovačného pahorku" (vtedy "Koronazási domb tér/Krönungshüblplatz") (dnes Námestie Ľudovíta Štúra). Aby nebola narušená dôstojnosť námestia so súsoším Márie Terézie samotná konečná stanica sa presunula o pár metrov skôr, kde podľa plánov vznikla aj konečná stanica so staničnou budovou (ktorá sa nachádzala v dnešnom parčíku, zhruba v miestach, kde je pamätník bulharským partizánom). Okrem stanice tu bolo aj koľajisko, tak aby na koľajách mohlo stáť niekoľko rusňov, vagónov alebo električkových vozňov vedľa seba. Zo stanice trať ďalej pokračovala na sever cez "Bruckgasse/Híd-útca" (dnes Mostová ulica) ku "Kossuthovmu námestiu" (predtým "Radetzkeho námestie", dnes Hviezdoslavovo námestie), popri (starom) Slovenskom národnom divadle, ďalej pozdĺž ulíc "Rosengasse/Rózsa útca" (dnes Jesenského ulica), po vtedajšej ulici "Gabora Barossa" (dnes Štúrova ulica (Bratislava) "Barossstrasse/Baross útca" cez dnešné Šafárikovo námestie, kde sa okruh uzavrel.
Medzimestská časť trate.
Medzimestská časť, nazývaná aj hlavná železničná trať, ktorá sa rozprestierala medzi stanicami Groß Schwechat a Kopčany na trati dĺžky , bola srdcom celej prevádzky trate. Prebiehala od stanice Groß-Schwechat východným smerom cez stanice Mannswörth a Heidfeld (neskoršia stanica Letisko "Wien-Schwechat") ďalej k najbližšiemu miestu Fischamend, (tu boli dve stanice Fischamend Reichsstraße a Markt Fischamend) a viedla ďalej stanicou Maria Ellend an der Donau, zástavkou Kroatisch Haslau (v roku 1923 premenovaná na Haslau an der Donau), cez stanicu Regelsbrunn, zástavku Wildungsmauer, stanicami Petronell-Carnuntum a Deutsch-Altenburg (dnes Bad Deutsch-Altenburg) až do Hainburgu. Tu boli dve stanice a jedna zastávka Hainburg Frachtenbahnhof, Hainburg Personenbahnhof a Hainburg Ungartor a nasledovali ešte stanice Wolfsthal a Berg, kým trať pri prešla na uhorské územie a dostala sa do stanice Kopčany. Túto stanicu, kde sa menili systémy (nazývaná raz po maďarsky "Köpcsény") si nemožno zamieňať so stanicou "Kittsee" trate ÖBB Parndorf – Bratislava-Petržalka. Ležala viac juhozápadne od dnešnej stanice Bratislava-Petržalka (v približne pravom uhle na jej dnešné koľaje, nástupištia). Ešte dnes (teda pred 3 rokmi to tak ešte bolo) je areál spojený spájacou koľajou s touto predmestskou stanicou na juhu hlavného mesta.
Dejiny.
Koncesná listina na výstavbu bratislavského úseku s dĺžkou bola vydaná uhorským kráľovským ministerstvom obchodu 5. júna 1909, rakúske cisárstvo vydalo koncesiu na úsek 24. júna 1912.
Pravidelná doprava sa začala 5. februára 1914 o 4,15 odchodom z Viedne. Koncom prvej svetovej vojny v noci 14. – 15. augusta 1919 bol zabarikádovaný most a prevádzka sa zastavila.
Opätovné povolenie na sprevádzkovanie úseku v Bratislave bolo vydané 2. októbra 1919, rakúskeho úseku 18. decembra 1919 a linka bola obnovená 21. mája 1920. Pri ceste z Rakúska po kontrole v Kopčanoch bolo treba prestúpiť do vozidla miestnej železnice Bratislava.
V roku 1924 bol prestavaný úsek z Kopčian k štátnej hranici na 550 V a ďalej vozidlá pokračovali pod napätím 15 kV 16,6 Hz používaným v Rakúsku.
Dňa 10. októbra 1938 Petržalku obsadili Nemci (premenovaná na Engerau an der Donau, N. D.) a tri dni predtým, 7. októbra 1938 bola prevádzka zastavená. Prevádzku opäť spustili Nemecké ríšske železnice v rozsahu Berg – Engerau (Petržalka) 11. januára 1941 na normálnom rozchode, po výhybňu Kopčany pod svojim napätím (10. januára).
3. apríla 1945 po príchode frontu Nemci vyhodili do povetria strednú časť Štefánikovho mosta (dnešný Starý most) a doprava bola zastavená. Po druhej svetovej vojne sa štátna hranica s Rakúskom dostala na pôvodný predvojnový stav. Z rakúskej strany sa doprava už neobnovila a trať Wolfsthal – Berg-Landesgrenze – Kopčany ostala opustená. Novou konečnou stanicou trate z Viedne sa stala ŽST Wolfsthal, kde trať končí až do súčasnosti. Aj druhá trať z Kittsee do ŽST Petržalka ostala opustená. V období 19931998 bola táto trať zrekonštruoovaná a stala sa významným železničným medzinárodným koridorom a počíta sa aj s vybudovaním spojenia z Kittsee do Wolfsthalu cez okraj obce Berg. Dnes trať Viedeň – Wolfsthal funguje aj ako viedenská predmestská linka (Rýchlodráha – S-Bahn) S7.
Pamiatkový úrad Slovenskej republiky svojim rozhodnutím vyhlásil 10. 6. 2015 niekdajší objekt depa (výmennej stanice) Viedenskej električky v Kopčanoch (Petržalke) za Národnú kultúrnu pamiatku.
Rekonštrukcia – zachované vozidlá na Slovensku.
V roku 2011 sa podarilo Klubu priateľov mestskej hromadnej a regionálnej dopravy (Roman Delikát, Michal Milata a Peter Martinko) za podpory Bratislavského okrášľovacieho spolku (Maroš Mačuha) a Bratislavského samosprávneho kraja (Pavol Frešo) získať naspäť lokomotívu P.O.H.É.V. Ganz Eg 6, ktorá bola koncom októbra 2011 prevezená z Rakúska na Slovensko a dočasne deponovaná v Rendezi. V prvej fáze bola naplánovaná jej rekonštrukcia do vystavovateľného stavu – oprava exteriéru a interiéru, v ďalšej fáze revízia a oprava pojazdu a v konečnej fáze aj s rekonštrukciou do plne funkčného stavu, t. j. opravou jej 4 trakčných motorov. Od roku 2011 do roku 2014 bol rušeň Eg 6 rekonštruovaný v Topoľčanoch do vystavovateľnej podoby. Zrekonštruovaný rušeň bol verejnosti predstavený 7. novembra 2014 pred Skladom č. 7 na nábreží Dunaja. Následne bol rušeň prepravený do Slovenského technického múzea – Múzea dopravy v Bratislave na Šancovej ulici, kde bol vyše dvoch rokov exponátov v rámci výstavy 100. rokov Viedenskej električky. V roku 2015 sa rušeň predstavil aj na 17. celoslovenskom zraze historických železničných vozidiel – Rendez 2015.
V roku 2016 sa po dlhoročných rokovaniach podarilo Klubu priateľov mestskej hromadnej a regionálnej dopravy za finančnej podpory Rada Števčíka odkúpiť aj pôvodný historický vozeň Viedenskej električky L.W.P. Ringhoffer BCDFa 1400, ktorý je druhý zachránený z pôvodného počtu troch vyrobených kusov. Druhý zachránený vozeň L.W.P. Ringhoffer BCDFa 1401 je spolu s lokomotívou P.O.H.É.V GANZ Eg 5 v Museumstramway v Mariazelli. Na 18. celoslovenskom zraze historických železničných vozidiel – Rendez 2016 prišlo po 81 rokoch opäť k spojeniu diaľkového vlaku Viedenskej električky na území Bratislavy. Súprava diaľkového vlaku je tvorená z rušňa P.O.H.É.V GANZ Eg 6 a vozňa L.W.P. Ringhoffer BCDFa 1400. V súčasnosti sa súprava diaľkového vlaku nachádza v rekonštrukcii v opravárenskej dielni v Topoľčanoch.
V roku 2020 Klub priateľov mestskej hromadnej a regionálnej dopravy do Bratislavy vrátil po 85 rokoch (do centra Bratislavy) podvozok nákladného vozňa P.O.H.É.V. GANZ Gk 202 z roku 1913. Podvozok je dočasne deponovaný v Slovenskom technickom múzeu – Múzeu dopravy v Bratislave. V budúcnosti sa počíta s jeho rekonštrukciou do pôvodného stavu z roku 1913. Ide o posledný zachovaný podvozok nákladného vozňa Gk. Zvyšné dva vyrobené kusy, Gk 201 a 203 (podvozky) sa nachádzajú v Museumstramway v Mariazelli.
Obnova historickej zastávky – zastávka Viedenská električka.
Klub priateľov mestskej hromadnej a regionálnej dopravy v spolupráci s Bratislavským okrášľovacím spolkom 21. júna 2014 obnovili pri príležitosti 100. výročia začatia premávky na trati medzi Prešporkom a Viedňou historickú zastávku Viedenskej električky (Petržalka výhybňa – Stadtwäldchen Ausweiche – Liget Kitérő) na Viedenskej ceste. Podujatie podporili: Hlavné mesto SR Bratislava, Dopravný podnik Bratislava a Bratislavské noviny. Z pôvodnej zastávky električky na Viedenskej ceste sa zachovala historická dlažba, ale aj dobový múrik. Odkrytá dlažba zastávky bola doplnená o lavičku a neskôr pribudne cyklostojan. Dopravný podnik Bratislava v tomto mieste zriadil občasnú zástavku so symbolickým názvom Viedenská električka, ktorá je doplnená o informácie z histórie Viedenskej električky.

</doc>
<doc id="136244" url="https://sk.wikipedia.org/wiki?curid=136244" title="Vlaková mestská hromadná doprava v Bratislave">
Vlaková mestská hromadná doprava v Bratislave



</doc>
<doc id="136246" url="https://sk.wikipedia.org/wiki?curid=136246" title="Thomas Feverel Merton">
Thomas Feverel Merton

Thomas Feverel Merton (* 31. január 1915 Prades, Francúzsko – † 10. december 1968 Bangkok, Thajsko) bol americký trapistický mních, kňaz, mystik, spisovateľ a básnik.
Je autorom viac ako tridsiatky kníh, dvetisíc básní, množstva esejí, recenzií, úvodníkov a prednášok. Zaoberal sa témami ekumenizmu, dialógu medzi náboženstvami, venoval sa občianskym právam, sociálnej spravodlivosti a nastoľovaniu pokoja.
Životopis.
Merton sa narodil v januári 1915 vo francúzskom Prades ako syn Ruth a Owena Mertonových. Matka pôvodom z Ameriky bola interiérová architektka, otec pochádzal z Nového Zélandu a bol maliar. Po vypuknutí prvej svetovej vojny sa v roku 1916 rodina presťahovala do domu starých rodičov v Douglastone, blízko New Yorku. Po tom, čo matka v roku 1921 zomrela na rakovinu, vyrastal Thomas na najrôznejších miestach – u svojich starých rodičov na Long Islande, na britských a francúzskych internátoch, so svojím otcom na jeho častých cestách. Počas svojho života navštevoval školy v USA, na Bermudách a vo Francúzsku, napokon i v Oakhame v Anglicku, kde ukončil v roku 1932 lýceum. Medzičasom stratil i otca, ktorý zomrel na nádor mozgu.
Štúdium a konverzia.
V roku 1933 sa zapísal na štúdium cudzích jazykov a literatúry na univerzite v Cambridge no po hroznom prvom roku, počas ktorého sa údajne stal otcom nemanželského dieťaťa, sa odsťahoval späť k svojim starým rodičom. V USA začal v zime roku 1935 študovať na Kolumbijskej univerzite, kde získal titul magister umenia (master of arts). Počas štúdii sympatizoval s komunizmom, zúčastňoval sa na večierkoch, rád sledoval filmy a cítil sa byť ateistom.
V roku 1937 zomrel Thomasov starý otec, v dôsledku čoho uňho prepukla vnútorná kríza. Počas štúdia na Kolumbijskej univerzite sa začal venovať stredovekej filozofii (predovšetkým Williamovi Blakeovi, ktorého dielo bolo i témou jeho záverečnej práce). Prostredníctvom filozofie sa priblížil ku kresťanskému ponímaniu Boha a ako pokrstený protestant sa začal zaujímať o katolicizmus. Jedným z dôvodov bolo i spoznanie sociálnych aspektov evanjelia, ktoré mu priblížil katolícky docent Dan Walsh. 16. novembra 1938 vo veku 23 rokov v New Yorku, vo farnosti Kristovho Tela konvertoval, stal sa katolíkom. Idea konverzie v ňom dozrievala od roku 1933, kedy sa počas návštevy Ríma cítil obzvlášť dotknutý v priestoroch starokresťanskej baziliky a Chrámu troch fontán.
Mních a kňaz.
Po ukončení štúdia sa na niekoľko rokov stal učiteľom anglickej literatúry na Kolumbijskej univerzite, neskôr pôsobil i na Univerzite sv. Bonaventúru v Allegany, ktorá spadala do pôsobnosti františkánskeho bratstva. Nadviazal kontakty s viacerými mníšskymi rádmi a v roku 1941 sa odobral do duchovného ústrania v prísnom trapistickom opátstve „Našej panej“ (Cistercian Order of the Strict Observance – O.C.S.O.) v Gethsemani (Bardstown, štát Kentucky), kde bol prijatý ako postulant (s úmyslom stať sa kňazom) 10. decembra 1941.
V roku 1942 priviedol ku krstu i svojho mladšieho brata Johna Paula. O rok neskôr John Paul zomiera ako vojak v druhej svetovej vojne počas bitky na Severnom mori. Táto udalosť prispela k prehĺbeniu jeho hlbokej averzie voči vojnovým konfliktom, v dôsledku čoho sa stal jedným z najvýznamnejších aktérov pacifistického hnutia v šesťdesiatych rokoch. Vďaka svojej podpore nenásilia v oblasti ľudských práv sa stal najväčším vzorom aktívnej kresťanskej viery v sociálnej histórii Spojených štátov.
19. marca 1944 absolvoval svoje prvé sľuby a pri tejto príležitosti prijal meno Louis; 19. marca 1947 prijal slávnostné sľuby, čím sa stal mníchom; medzičasom sa rozhodol pre štúdium teológie. V roku 1949 bol vysvätený najskôr na diakona, 26. mája 1949 sa stal kňazom.
Literárna a politická činnosť.
Počas svojich dlhých rokov v Gethsemani bol podnecovaný k písaniu. V roku 1946 vydal svoju autobiografiu pod názvom "Hora siedmich stupňov", ktorá sa bleskovo stala bestsellerom. Od tohto momentu sa stal spisovateľom a mníchom v jednej osobe, neustále sa pohybujúcim medzi týmito dvomi povolaniami. Známy sa stal najmä vďaka svojej snahe o medzináboženský dialóg a svoj postoj k zastaveniu násilia páchaného počas rasových nepokojov a vojny vo Vietname.
Stal sa medzinárodne uznávaným a žiadaným autorom, prúdilo k nemu množstvo korešpondencie. V roku 1951 sa stal prefektom pre scholastikov, v roku 1955 bol poverený vedením noviciátu; čoraz viac však objavoval svoju záľubu v samote a meditácii, zaoberal sa Buddhizmom a zenovou meditáciou.
V roku 1956 sa ohlásila akútna zdravotná kríza, ako vo fyzickej, tak i v psychickej oblasti. Jeho vnútorný nepokoj sa strácal až vďaka povoleniu opátstva na dočasné stiahnutie sa do klauzúry.
Od roku 1963 sa Thomas čoraz viac zapája do politického diania: protestuje proti jadrovému zbrojeniu, angažuje sa za zrovnoprávnenie černochov, zasadzuje sa proti vojne vo Vietname. Tieto a ďalšie jeho aktivity spôsobili, že bol počas studenej vojny považovaný za podozrivú osobu. Po tom, čo Ernesto Cardenal, predtým dva roky novic pod Thomasovým vedením, odchádza do Južnej Ameriky, podporuje Merton aj revolučné sily v Nikaragui. Súbežne s tým objavuje nový rozmer kontemplatívneho života – nevidí ho ako únik zo „zlého sveta“, ale ako jedinečný spôsob pochopenia a odstránenia koreňa problémov.
Cesta do Ázie.
Nový predstavený kláštora umožnil Thomasovi v roku 1968 po prvýkrát opustiť kláštor na dlhší čas, aby sa mohol zúčastniť v Bangkoku na konferencii ázijských predstavených mníšskych rádov, kde bol pozvaný ako hosťujúci prednášajúci. V tomto roku sa vydal na veľkú cestu po Ázii; jeho zástavkami boli Bangkok, Kalkata, Naí Dillí, Madras, Polonnaruwa. Počas mnohých stretnutí, medzi ktorými bolo tiež viacero rozhovorov s Dalajlámom, si rozšíril svoje obzory a zároveň vnútorne potvrdil svoje skúsenosti a reflexie. 4. decembra 1968 sa mu v Polonnaruwe na Srí Lanke údajne dostáva osvietenia. Špekuluje sa, že chcel zostať v Ázii ako pustovník.
10. decembra, len niekoľko minút po svojom rečníckom príspevku v Bangkoku, zomrel v hoteli po zásahu elektrického prúdu z vykurovaceho telesa. Pochovaný bol 17. decembra v opátstve v Gethsemani.
Vplyv.
Jeho vplyv narastal i po jeho smrti. Je považovaný za významného katolíckeho mystika a mysliteľa 20. storočia. Mertonove listy a denníky (a v menšej miere knihy publikované počas jeho života) odhaľujú intenzitu, s akou sa zameriaval na tému sociálnej spravodlivosti, vrátane hnutia za ľudské práva a odstránenia nukleárnych zbraní.
Merton zakázal publikovanie väčšiny svojich prác na obdobie 25 rokov po svojej smrti. Po uplynutí tohto obdobia boli publikované jeho denníky.
V dôsledku jeho blízkeho vzťahu s Bellarminskou univerzitou (Louisville, Kentucky) tu bolo vytvorené Centrum Thomasa Mertona, kde sú oficiálne uložené jeho archívy.
Cenu Thomasa Mertona za mier udeľuje od roku 1972 Centrum Thomasa Mertona pre mier a sociálnu spravodlivosť v Pittsburghu (Pensylvánia, USA).

</doc>
<doc id="136248" url="https://sk.wikipedia.org/wiki?curid=136248" title="Leopold Danihels">
Leopold Danihels

Leopold Danihels (* 18. marec 1923, Záhorská Ves – † 14. marec 2003, Kalifornia), bývalý predseda Svetového kongresu Slovákov.
Po úteku z Československa sa usídlil v USA. Pracoval najprv pre americkú armádu, neskôr začal podnikať. Bol spolumajiteľom kasína v Las Vegas, venoval sa hotelierstvu a prenájmu nehnuteľností. Vyvíjal a podporoval charitatívnu a kultúrnu aktivitu Slovákov v zahraničí. Od roku 1993 bol predsedom Svetového kongresu Slovákov.

</doc>
<doc id="136249" url="https://sk.wikipedia.org/wiki?curid=136249" title="Palindróm">
Palindróm

Palindróm je všeobecne akákoľvek postupnosť symbolov, typicky slovo, veta, verš či číslo (ale napríklad i postupnosť nôt, DNA sekvencia a podobne), ktorá má tú vlastnosť, že ju možno čítať v ľubovoľnom smere (sprava doľava alebo zľava doprava).
Pri posudzovaní, či ide o rovnaký význam sa obvykle neberú do úvahy medzery medzi slovami a diakritika (ak je použitá).
Biologické štruktúry.
V molekulárnej biológii sa niektoré sekvencie takisto označujú ako palindrómy, i keď význam tohto slova je trochu iný. Takéto motívy sa často nachádzajú v genómoch alebo genetických inštrukciách (génoch). Keďže DNA je tvorená z dvoch vlákien nukleotidov ako dvojzávitnica a bázy týchto nukleotidov sa vždy párujú rovnako (adenín (A) s tymínom (T) a guanín (G) s cytozínom (C)), tak sa jednovláknová sekvencia DNA označuje ako palindromatická vtedy, ak je zhodná s komplementárnou sekvenciou čítanou v opačnom smere. To znamená, že napríklad sekvencia codice_1 je palindromatická sekvencia, pretože je komplementárna so sekvenciou codice_2, ktorá odpovedá pôvodnej sekvencii odzadu.
Palindromatické sekvencie DNA môžu tvoriť takzvané vlásenky. Palindromatické motívy vznikajú na základe poradia nukleotidov, ktoré špecifikujú zložité chemické štruktúry (bielkoviny), ktoré bunky tvoria na základe informácií v génoch. Tieto druhy sekvencií boli študované v bakteriálnych chromozómoch. V roku 2003 sa v jednej štúdii pomocou genómového sekvenovania zistilo, mnohé bázy na chromozóme Y tvoria palindromatické sekvencie. Tieto sekvencie umožňujú chromozómu Y opravovať sa tak, že sa ohne v strede, pokiaľ je jedna strana poškodená.
Resktrikčné endonukleázy sú schopné rozoznávať isté sekvencie DNA a v daných miestach ju štiepiť. Rozoznávané sekvencie sú takisto väčšinou palindrómy, ale nie nutne.
Predpokladá sa, že sa palindromatické sekvencie nachádzajú aj v proteínoch, ale ich úloha nie je známa. V roku 2008 bolo navrhnuté, že tento vysoký výskyt palindromatických sekvencií v peptidoch môže byť spojený s prítomnosťou málo komplexných regiónov (teda takých, ktoré obsahujú len málo rozmanité aminokyseliny), keďže palindromatické sekvencie sú všeobecne asociované so sekvenciami s nízkou komplexitou. Prevaha týchto sekvencií môže byť takisto spojená s ich náchylnosťou tvoriť alfa-helikálne štruktúry alebo s tvorbou proteín/proteínových komplexov.

</doc>
<doc id="136252" url="https://sk.wikipedia.org/wiki?curid=136252" title="Bohrium">
Bohrium

Bohrium, číta sa [borium], (lat. "bohrium") je chemický prvok v Periodickej tabuľke prvkov, ktorý má značku Bh a protónové číslo 107. Je to 15. transurán a 4. transaktinoid, silno rádioaktívny kovový prvok, pripravovaný umelo v cyklotróne alebo urýchľovači častíc.
Bohrium je rádioaktívny kovový prvok, ktorý nebol dosiaľ izolovaný v dostatočne veľkom množstve, aby bolo možné určiť všetky jeho fyzikálne konštanty. Pri svojej polohe v Periodickej sústave prvkov by svojimi vlastnosťami malo pripomínať rénium.
Jeho najstabilnejší izotop 274Bh má polčas rozpadu 40 sekúnd.
História, izotopy.
Prvú prípravu prvku s atómovým číslom 107 ohlásila skupina vedená Georgijom Flerovom v roku 1976 v laboratóriách Ústavu jadrového výskumu v Dubne (Rusko) v bývalom Sovietskom zväze. Bombardovaním izotopu bizmutu jadrami atómu chrómu získali izotop 261Bh s polčasom rozpadu približne 10 milisekúnd.
209Bi + 54Cr → 261Bh + 2 1n
Potvrdenie tejto jadrovej syntézy sa podarilo roku 1981 v Ústave pre výskum ťažkých iónov v nemeckom Darmstadte. Neutrónovo bohatší izotop 274Bh s dlhšou dobou života bol neskôr pozorovaný ako produkt rozpadu ešte ťažších jadier tenésu 294Ts.
Prvotný návrh na pomenovanie nového prvku znel nielsbohrium na počesť dánskeho fyzika Nielsa Bohra. Neskôr bolo na zasadnutí IUPAC v roku 1997 definitívne potvrdené pomenovanie prvku bohrium s chemickou značkou Bh.

</doc>
<doc id="136253" url="https://sk.wikipedia.org/wiki?curid=136253" title="Fight Club (film)">
Fight Club (film)



</doc>
<doc id="136255" url="https://sk.wikipedia.org/wiki?curid=136255" title="Klub bitkárov">
Klub bitkárov

Klub bitkárov môže byť:

</doc>
<doc id="136256" url="https://sk.wikipedia.org/wiki?curid=136256" title="Max Euwe">
Max Euwe

Max ("Machgielis)" Euwe (* 20. máj 1901, Amsterdam, Holandsko – † 26. november 1981, Amsterdam, Holandsko) bol holandský matematik a šachista, medzinárodný veľmajster od roku 1950, 5. majster sveta (19351937).
Životopis.
Vyštudoval matematiku a pôsobil ako profesor matematiky na gymnáziu. Po 2. svetovej vojne sa venoval aj práci v oblasti elektroniky a výpočtovej techniky. Nebol šachový profesionál.
Prvý medzinárodný úspech zaznamenal na B-turnaji v Göteborgu 1920, kde skončil druhý. V roku 1921 sa stal po prvýkrát majstrom Holandska a titul dokázal obhajovať viac ako tridsať rokov.
Po niekoľkých neúspešných turnajoch prišli prvé turnajové víťazstvá v Hastingse 1923/24, vo Westone 1924 a 1926 a vo Wiesbadene 1925. V roku 1928 vyhral v Amsterdame tzv. "Majstrovstvá sveta amatérov". V Bad Kissingene 1928 bol 3.-4., v Karlových Varoch 5.-7., v Amsterdame 1930 2., vyhral v Hastingse 1930/31, o rok neskôr tam bol 3., v Berne 1932 2.-3., rovnako, ako v Zürichu 1934. V Hastingse 1934/35 vyhral, v Amsterdame 1936 bol 1.-2., v Zandvoorte 1936 2., v Nottinghame 1936 3.-5., v Nordwijku 1938 4., na turnaji AVRO 1938 4.-6., v Hastingse 1938/39 2., v Amsterdame 1939 1.-3. a v Bournemouth 1939 1.
Počas 2. svetovej vojny hrával iba zriedka. Jediný medzinárodný turnaj absolvoval v Budapešti 1940, kde zvíťazil. Okrem toho hral iba niekoľko národných turnajov a zápasov.
Po vojne sa zúčastňoval na turnajoch do konca 50. rokov a dosiahol ďalšie dobré výsledky: Hastings 1945/46 3.-5., Londýn 1946 1., Groningen 1946 2., Maastricht 1946 1., Zaanstreek 1946 1., New York 1947 3.-4., Benátky 1948 4., Hastings 1949/50 3., Beverwijk 1950 2.-3., 1952 1., 1953 3.-6., 1958 1.-2., New York 1951 2.-3., Zürich 1954 3.
Výsledky Euweho na ŠO.
Boje o titul majstra sveta.
V roku 1934 vyzval Euwe majstra sveta Alexandra Alechina na zápas o titul. Alechin súhlasil a zápas sa odohral v roku 1935 v niekoľkých holandských mestách. Zaujímavosťou je, že 9. partia sa hrala na dievčenskom gymnáziu, kde Euwe vyučoval matematiku. Na margo nej hlavný rozhodca zápasu "Hans Kmoch" skonštatoval, že: "Alechin v tejto partii udelil pánu profesorovi nedostatočnú." Zápas sa hral na 30 partií, Alechinovi stačil na udržanie titulu aj nerozhodný výsledok 15:15. V prípade prehry mal Alechin nárok na odvetný zápas, ktorý by sa hral podľa tých istých pravidiel v roku 1937. V pravidlách bola aj dohoda, že ak vyhrá Euwe aj odvetný zápas, riadenie zápasov o titul MS prevezme FIDE. Euwemu sa v tomto zápase nedávali nijaké šance. Ako sa však ukázalo, Alechinov výkon bol poznamenaný veľkými výkyvmi.
Prvých 9 partií prebehlo podľa "plánu", Alechin viedol 6:3. Potom však nastal prvý zvrat. Euwe vyhral 10., 12. a 14. partiu a bolo vyrovnané. Euwe mohol dokonca aj viesť, ale v 13. partii pokazil vyhraté postavenie. V 16. partii prehral Euwe remízovú koncovku a po prehre v 19. partii mal dvojbodovú stratu. Výhrami v 20. a 21. partii sa mu znovu podarilo vyrovnať. V 24. partii siahal Alechin hladko na výhru, ale urobil hrubú chybu a stav zostal vyrovnaný. Hneď v nasledujúcej partii sa Euwe po prvýkrát v zápase ujal vedenia a v 26. partii získal dvojbodový náskok. Alechin už nedokázal ani vyrovnať. Vyhral síce 27. partiu, ale ostatné tri sa skončili nerozhodne (v poslednej súhlasil Euwe s remízou vo vyhratom postavení). Po výsledku 15½:14½ (9:8, =13) sa stal Max Euwe 5. majstrom sveta v šachu.
Nebol však majstrom sveta dlho. Už o dva roky v odvetnom zápase Alechin presvedčivo zvíťazil v pomere 15½:9½ (10:4, =11) a získal stratený titul späť.
Aj po 2. svetovej vojne Euwe bojoval v súťažiach MS. Bol nominovaný do turnaja o titul MS, ktorý sa hral v roku 1948 v Haagu a v Moskve. Skončil tam však s veľkým odstupom posledný, keď v 20-tich partiách získal iba 4 body. Hral ešte v turnaji kandidátov MS v Zürichu 1953, kde skončil až 14.
Euweho štýl hry bol založený hlavne na výbornej znalosti teórie otvorení a taktickom postrehu. Napísal niekoľko šachových učebníc a teoretických prác. Pôsobil aj ako šachový rozhodca, v roku 1956 bol hlavným rozhodcom turnaja kandidátov MS v Amsterdame.
V rokoch 19701978 vykonával funkciu predsedu FIDE.
Popularita Euweho.
Euwe si vďaka víťazstvu s Alechinom získal veľkú popularitu v celom Holandsku. Dokonca po prehranom odvetnom zápase verejne prehlásil, že je titul majstra sveta v správnych rukách. V Amsterdame je po ňom pomenované námestie - Max Euwe Plein, kde sa nachádza tiež Múzeum Maxa Euweho (Max Euwe Centrum), mapujúce jeho život (vstup voľný).

</doc>
<doc id="136258" url="https://sk.wikipedia.org/wiki?curid=136258" title="Spiritualita">
Spiritualita

Spiritualita môže byť:

</doc>
<doc id="136259" url="https://sk.wikipedia.org/wiki?curid=136259" title="Duch">
Duch

Duch môže byť:

</doc>
<doc id="136260" url="https://sk.wikipedia.org/wiki?curid=136260" title="Duch (prízrak)">
Duch (prízrak)

Duch (čiastočné synonymá: prízrak, zjavenie, mátoha, strašidlo) je podľa ľudí veriacich v duchov samostatné, s telom viac-menej trvalo spojené alebo vôbec nespojené bytosti, ktoré vospolok tvoria ríšu duchov. Učenie o duchoch sa nazýva spektrológia, snaha manipulovať duchmi mágia.

</doc>
<doc id="136268" url="https://sk.wikipedia.org/wiki?curid=136268" title="Perfekcia">
Perfekcia

Perfekcia môže byť:

</doc>
<doc id="136269" url="https://sk.wikipedia.org/wiki?curid=136269" title="Dokument">
Dokument

Dokument môže byť:

</doc>
<doc id="136270" url="https://sk.wikipedia.org/wiki?curid=136270" title="6. symfónia (Beethoven)">
6. symfónia (Beethoven)

6. Symfónia F dur (Pastorálna) nazývaná aj "Pastorálna symfónia" alebo "Pastorála", je skladba skomponovaná Ludwigom van Beethovenom, má na rozdiel od vačšiny klasických symfonií 5 častí: 
Na rozdiel od iných jeho symfonií v nej cítiť bezstarostnosť, radosť z prírody, vyrovnanosť a nádej.

</doc>
<doc id="136271" url="https://sk.wikipedia.org/wiki?curid=136271" title="Symfonická báseň">
Symfonická báseň

Symfonická báseň je dielo z oblasti klasickej hudby určené pre orchester. Patrí medzi diela programovej hudby, takže má svoj mimohudobný „program“. To znamená, že je zhudobnením určitého príbehu alebo obrazu (opakom programovej hudby je hudba absolútna). Námetom pre symfonickú báseň je najčastejšie legenda, epos, mýtus a podobne. 
Symfonická báseň je jednovetá skladba. Viac za sebou radených symfonických básní môže vytvárať symfonickú suitu alebo cyklus. Príkladom je suita "Lemminkäinen Suite" od Jeana Sibelia.
História.
Základy symfonickej básne položil Beethoven v období vrcholného klasicizmu svojimi orchestrálnymi predohrami (Egmont, Coriolanus, Zrúcaniny Atén), ktoré nesú znaky programovej hudby. Podobný charakter má aj neskoršia predohra Rímsky karneval od Hectora Berlioza. 
Za prveho tvorcu typických symfonických básní považujeme novoromantickeho skladateľa Franza Liszta (symfonicke básne Les preludes, Mazeppa, Húnska bitka, Ideály). Žáner symfonickej básne bol na vrchole koncom 19. storočia. Medzi najvýznamnejších autorov týchto diel patrili Bedřich Smetana, Antonín Dvořák, a predovšetkým Jean Sibelius a Richard Strauss. Symfonická báseň ale postupne vyšla z módy a v 20. storočí sa skladatelia prikláňali viac k absolútnej hudbe. Napriek tomu i z tohto obdobia pochádza niekoľko symfonických básní.

</doc>
<doc id="136273" url="https://sk.wikipedia.org/wiki?curid=136273" title="Ivysaur">
Ivysaur

Ivysaur (jap.: フシギソウ, "Fušigisó") je Pokémon – fiktívna postava z hier, mangy, zbieracích kariet, anime a ďalších médií vytvorených Satoši Tadžirim s názvom "Poketto Monsutta" alebo skrátene "Pokémon".
Charakteristika.
Po vývoji Bulbasaura na Ivysaura celé jeho telo zmodrelo. Ivysaurova veľmi opatrovaná cibuľka na chrbte sa navyše už trochu rozvinula a začala kvitnúť, vyrástli mu pod ňou aj malé listy. Je možné získať ho iba v regióne Kanto, ale prenosom sa môže dostať do akejkoľvek dosiaľ vydanej Pokémon hry. Voľne žijúci neexistujú, získať sa dá len vývojom od 16. úrovne z Bulbasaura v hrách Pokémon Red, Blue a Yellow.
Ivysaur sa učí jeden z najzákladnejších rastlinných útokov – "Razor Leaf". Dvojnásobné zranenie mu spôsobujú útoky ohnivého, ľadového, lietajúceho, psychického a chrobačieho typu. V hrách Pokémon Red, Blue a Yellow mu chrobačie útoky spôsobujú až štvornásobné zranenie.

</doc>
<doc id="136277" url="https://sk.wikipedia.org/wiki?curid=136277" title="Trend (slovenské periodikum)">
Trend (slovenské periodikum)

TREND je slovenský mienkotvorný týždenník o ekonomike a podnikaní, určený najmä čitateľom pôsobiacim v hospodárskej sfére a biznise. Vychádza od roku 1991 (prvé číslo vyšlo 6. 11. 1991). V printovej a internetovej verzii "etrend.sk" informuje o hospodárskej politike na Slovensku, financiách, aktivitách podnikateľských subjektov, analyzuje a komentuje aj medzinárodné udalosti ovplyvňujúce biznis. Od svojho vzniku TREND presadzuje princípy trhovej ekonomiky a slobodného podnikania s minimom štátnych zásahov. V roku 2017 dosiahol týždenník priemerný predaný náklad na úrovni 10 334 kusov. 
História.
Prvé číslo TRENDU vyšlo 6. novembra 1991, vo vydavateľstve Trendy, spol. s r.o., Bratislava, zakladateľmi boli slovenskí novinári Oliver Brunovský, Elena Klimešová, Juraj Kopřiva, Tatiana Repková a novinový grafik Ľubomír Hrušovský. 
Od roku 1997 TREND vydávala spol. s r.o. Trend Holding, kde boli spoločníkmi a konateľmi O. Brunovský, E. Klimešová a Ľ. Hrušovský. Jedenásť rokov TREND vychádzal na lososovom novinovom papieri, v októbri 2002 zmenil formát na magazínový. Od roku 2001 patrí k TRENDu web portál "trend.sk", ktorý sa v roku 2006 po akvizícii mediálne.sk stal najnavštevovanejším ekonomickým portálom na Slovensku. V roku 2014 kúpila Trend Holding finančná skupina Penta Investments a spolu so Spoločnosťou 7 Plus ho zahrnula do a.s. News and Media Holding. 
Aktivity.
TREND je na Slovensku známy aj vďaka svojim rebríčkom najväčších a najúspešnejších firiem "TREND Top", ktoré zostavuje od roku 1994 a vydáva tiež série ročeniek s prehľadmi trhu v jednotlivých podnikateľských sektoroch. TREND každoročne vyhlasuje "Firmu roka", "Banku roku", "Poisťovňu roka" a "Manažéra roka". Rebríčky zostavuje analytická jednotka vydavateľstva TREND Analyses. Od roku 1995 TREND organizuje TREND konferencie, od roku 2015 ich doplnil cyklus CEIT a TREND konferencií a TREND akadémie. 

</doc>
<doc id="136282" url="https://sk.wikipedia.org/wiki?curid=136282" title="La Malinche (žena)">
La Malinche (žena)

La Malinche (iné názvy Malintzin, Doña Marina, pejoratívne La Chingada) (* asi 1496/1501, Coatzacoalcos – † asi 1529/1551, Mexiko) bola domorodkyňa z Mexického zálivu, ktorá sprevádzala Hernanda Cortésa pri dobýjaní dnešného Mexika. Údajne bola veľmi krásna a inteligentná.
Narodila sa na juhovýchode Mexika v rodine bohatého obchodníka. Po jeho smrti sa jej matka opäť vydala, a keď sa jej z nového manželstva narodil syn, mladú Máriu vyhlásila za mŕtvu. V skutočnosti ju kupci predali do otroctva. Ako otrokyňu ju Cortésovi pri jeho výprave do Aztéckej ríše darovali tabaskánski náčelníci. Španieli jej dali meno Marina. Po čase sa dokonale naučila po španielsky a bola veľkou pomocou počas celej výpravy. Cortéz si toho bol vedomý a ustanovil ju za svoju hlavnú tlmočníčku, neskôr sekretárku. Nakoniec sa stala jeho milenkou a porodila mu syna Martina, jedného z prvých mesticov.

</doc>
<doc id="136285" url="https://sk.wikipedia.org/wiki?curid=136285" title="Moctezuma II.">
Moctezuma II.

Moctezuma II. alebo Montezuma II., v jazyku nahuatl: Motecuhzoma Xocoyotzin [vyslov: moteku'soma šoko'jocin], (* cca 1466 – † 1520) bol v rokoch 1502 až 1520 aztécky panovník.
V mladosti sa aktívne zúčastňoval na častých vojenských výpravách. Neskôr sa venoval hlavne chrámovej službe. Počas svojej vlády zreformoval súdnictvo, dohliadal na dodržiavanie zákonov, zaviedol do hlavného mesta vodovod, budoval chrámy. Bol však tiež nesmierne povýšenecký. Zaviedol prepychový spôsob života na svojom dvore, na ktorý potreboval množstvo zdrojov, ktoré neľútostne vymáhal od svojich poddaných. To viedlo k častým vzburám a ozbrojeným konfliktom, ktoré mali v konečnom dôsledku značný vplyv na oslabenie celej ríše. Za hlavnú príčinu jeho skazy sa však považuje jeho bigotná viera a poverčivosť, ktorú Hernando Cortés dokázal dokonale využiť.

</doc>
<doc id="136287" url="https://sk.wikipedia.org/wiki?curid=136287" title="Parliament Square">
Parliament Square

Parliament Square je významné námestie nachádzajúce sa pri severozápadnej časti Westminsterského paláca v londýnskom mestskom obvode City of Westminster. 
Na námestie ústia ulice Whitehall, Victoria Street, Millbank a most Westminster Bridge.
Opis námestia.
Okrem Westminsterského paláca, sídla parlamentu Spojeného kráľovstva sa na námestí nachádzajú ďalšie významné budovy. Okrem iného je to Westminsterské opátstvo a kostol St Margarets, budova Middlesex Guildhall (od roku 2009 sídlo Najvyššieho súdu Spojeného kráľovstva). Na rohu námestia a Parliament Street sa nachádza budova HM Treasury, HM Revenue and Customs a Porticulis House. Okrem iného má na námestí svoje východy aj stanica metra Westminster.
Z námestia vybieha niekoľko ulíc. Sú to: St Margaret Street (ktorá voľne prechádza v Abingdon Street a Millbank), Broad Sanctuary (ktorá prechádza do Victoria Street), Great George Street (z ktorej sa stáva Birdcage Walk), Parliament Street (ktorá prechádza do Whitehall) a Bridge Street, ktorá ústi na Westminster Bridge.
Sochy.
Na námestí sa nachádza niekoľko sôch. Tieto sochy zachytávajú významných štátnikov: britského vojnového premiéra Winstona Churchilla (nachádza sa na severovýchodnej strane parku, otočená smerom k budove parlamentu), amerického prezidenta Abrahama Lincolna (pred budovou Middlesex Guildhall), britského premiéra Roberta Peela (v juhozápadnom rohu parku), v severozápadnom rohu sa nachádza socha Lorda Palmerstona, britského premiéra z polovice 19. storočia. Na severnej strane námestie sa nachádza socha juhoafrického premiéra a politka Jana Christiaana Smutsa. Ďalej sa tu nachádzajú sochy ďalších britských premiérov: Edwarda Smith-Stanleyho, Benjamina Disraeliho a Georgea Canninga.
História.
Parliament Square bolo vybudované v roku 1868 z dôvodou otvorenia priestranstva okolo Wesminsterského paláca a pre zlepšenie plynulosti dopravy. Autorom projektu bol architekt Charles Barry. Jeho pôvodný návrh obsahoval aj fontánu Buxton Memorial Fountain, ktorá bola v roku 1940 odstránená v roku 1957 premiestnená do neďalekého parku Victoria Tower Gardens. Po druhej svetovej vojne bol poverený rekonštrukciou námestia George Grey Wornum.
Námestie býva častým dejiskom rôznych protestov a demonštrácií.

</doc>
<doc id="136288" url="https://sk.wikipedia.org/wiki?curid=136288" title="Jujuy">
Jujuy

Jujuy je provincia v severozápadnej časti Argentíny, susediaca s Čile, Bolíviou a argentínskou provinciou Salta.
Administratívne rozdelenie.
Provincia je rozdelená na 16 departmentov:

</doc>
<doc id="136290" url="https://sk.wikipedia.org/wiki?curid=136290" title="Pamätník Diany, princeznej z Walesu">
Pamätník Diany, princeznej z Walesu

Pamätník Diany, princeznej z Walesu je pamätník venovaný Diane, prvej manželke Karola III. Nachádza sa na juhozápadnom okraji Hyde Parku, bezprostredne pri jazere Serpentine a na východ od Serpentine Gallery v londýnskom mestskom obvode City of Westminster.
Základy pamätníku boli položené v septembri roku 2003 a pamätník slávnostne otvorila kráľovná Alžbeta II. 6. júla 2004.
Pamätník v tvare fontány navrhla americká architektka Kathryn Gustafsonová a náklady na jeho výstavbu dosiahli výšky 3 a pol milióna libier. Pamätník pozostáva z celkového počtu 545 kusov cornwallskej žuly. Jednotlivé časti kameňa boli opracované špeciálnym strojom, ktorý riadil počítačový systém. Toto opracovanie vykonala spoločnosť S. McConnell and Sons z mesta Kilkeel v Severnom Írsku.
Pamätník je označovaný ako fontána, ale v skutočnosti ide o kamenné koryto o rozmeroch 50-krát , ktoré je obklopené zatrávnenou plochou. Samotné žulové koryto je široké od troch do šiestich metrov. V prvej časti tečie voda v pokojnom prúde a s miernym spádom. V druhej časti koryta sú vytvorené schodíky a oblúky, takže voda v týchto miestach vytvára zaujímavé obrazce. Tieto dve odvrátené strany majú symbolizovať aj dve rôzne podoby Diany, pokojnú a šťastnú, ale i tú nepokojnú.
Jednou z charakteristických vlastností Diany bola jej vrúcnosť k ľuďom. Táto jej povahová vlastnosť bola zachytená v pamätníku tým, že koryto ostalo voľne prístupné ľuďom. Krátko po otvorení pamätníku sa však traja ľudia zranili, pričom museli byť hospitalizovaní. Po týchto incidentoch bol prístup k fontáne uzatvorený. Pamätník bol ohradený zábradlím a otvorený v auguste roku 2004, pričom dozor nad ním vykonávajú strážnici.
Dopravné spojenie.
Najbližšia stanica londýnskeho metra je Knightsbridge na Piccadilly Line.

</doc>
<doc id="136291" url="https://sk.wikipedia.org/wiki?curid=136291" title="Bitka o Okinavu">
Bitka o Okinavu

Bitka o Okinavu (, ) vybojovaná na japonskom ostrove Okinava bola najväčšou obojživelnou operáciou počas vojny v Pacifiku cez druhú svetovú vojnu. Operácia mala kódové označenie "Iceberg". Trvala od konca marca do júna 1945.
Predohra a prípravy.
Po skončení bojov o Šalamúnove ostrovy, obsadení Bougainville, Gilbertových a Marshallovych ostrovov, Marián a krvavej bitke o Iwo Džima si Američania uvedomili, že dobytie Japonska bude veľmi náročné. Dobytie ostrova Iwo Džima, ktorý má rozlohu približne 21 km², ich stálo 6 825 padlých a nezvestných, ranených bolo navyše skoro 20 000 ich vojakov. Bolo evidentné, že odpor Japoncov silnie ako sa čoraz viac približujú k ich vlasti. Japonské velenie po strate väčšiny skúsených letcov chápalo, že nemôže vzdorovať americkým vojskám v rovnom boji a pre to rozhodlo v maximálnej miere využívať taktiku samovražedných útokov kamikadze. Tie mali spôsobiť nepriateľovi čo najväčšie straty a otriasť jeho ochotou pokračovať v konflikte. Američania tieto snahy pozorovali, ale keďže videli, že víťazstvo už majú na dosah, sami sa snažili prinútiť Japoncov k rokovaniam o mieri, ťažkými náletmi na japonské mestá. Medzi 9. a 10. marcom 1945 ich bombardéry naložené zápalnými bombami v Tokiu pripravili o život asi 100 000 ľudí. Podobné silné útoky postihli viaceré japonské mestá.
Plán útoku na Japonsko počítal od začiatku so získaním ostrova Okinava. Tento ostrov asi 550 km južne od Japonských ostrovov bol zo severu na juh asi 100 km dlhý a široký sotva 30 km. Vďaka svojej výhodnej polohe predstavoval dôležitý odrazový mostík v samotnom útoku na Japonsko. Američania očakávali, že ho bude brániť okolo 60 000 mužov. Japonci však mali na ostrove 32. armádu, ktorá pozostávala z asi 100 000 mužov 24. a 62. divízie a 44. samostatnej brigády, ktorým velil generálporučík Micuru Ušidžima, jeho zástupca generál Isamu Čo a veliteľ štábu Hiromoči Jahara. Toto väčšie zoskupenie sa nachádzalo prevažne v južnej časti ostrova, na severe velil menším vojskám generál Udo.
Ušidžima dobre vedel, že jeho vojsko nemá šancu udržať celý ostrov a tak sústredil svoju obranu okolo hradu Šuri, stredovekej pevnosti, ako aj príkrych hrebeňov v jej okolí. Vedel tiež to, že presile Spojencov síce môže vzdorovať ale nebude mať žiadnu šancu odvrátiť svoju porážku, bol však pevne rozhodnutý vytrvať do posledného muža a bojovať tak, aby Američania draho zaplatili za dobytie každého kúsku jeho postavení. Silná a dobre bránená japonská línia mala jediné slabé miesto v smere z mora. Japonci mali pred útokom na svoje pozície dlhý čas na prípravu kvalitnej obrany, bunkrov a záložných línií a postavení. Mali aj (v porovnaní s predošlými bitkami v Tichomorí) podstatne viac tankov a delostrelectva, pre ktoré mali aj dostatok munície.
Americké pozemné vojsko, ktoré sa malo na ostrove vylodiť sa skladalo z 10. armády pod velením generálporučíka Simona B. Bucknera, pod ktorú spadali dva zbory. III. obojživelný zbor sa skladal z 1. a 6. divízie námornej pechoty a 2. divízie námornej pechoty v zálohe. XXIV. zbor sa skladal zo 7., 27., 77. a 99. pešej divízie.
Námorné sily, ktoré podporovali vylodenie sčítali asi 1300 plavidiel amerického námorníctva, vrátane 4 lietadlových lodí. Súčasťou spojeneckých síl bola aj takzvaná Task Force 57, tvorená Britskými, Austrálskymi, Kanadskými a Novozélandskými loďami.
Opis Bitky.
Bitke samotnej predchádzali menšie rušivé útoky na letiská a obranné zariadenia na Okinave. Američania rovnako zaistili neďaleké súostrovie Kerama aby si na ňom mohli vytvoriť podpornú základňu.
Pozemné boje.
Predpokladalo sa, že Japonci budú tak ako v ostatných prípadoch brániť pobrežie. Tak týždeň pred inváziou sa mohutne bombardovalo najmä pobrežie v okolí pláže, na ktorej sa malo uskutočniť vylodenie. Keď sa o 8:30 1. apríla 1945 vylodili na plážach prvé americké jednotky nezaznamenali významnejšej známky nepriateľského odporu. Do konca dňa bolo na Okinave 60 000 Američanov a ich predmostie bolo asi 13 km široké a 5 km hlboké. V nasledujúcich dňoch bola dobytá stredná časť ostrova. Severnú časť ostrova získali do 20. apríla. Hlavné boje sa rozhoreli na juhu. Tam sa Američania už od 5. apríla pokúšali zlomiť vytrvalý odpor Ušidžimových vojsk. Ušidžima spočiatku dal na Čoovu radu a viedol proti inváznym vojskám silné protiútoky. Tie sa však ukázali ako málo efektívne a spôsobili iba ťažké straty japonských jednotiek. Následne sa začal viac spoliehať na taktiku, ktorú aplikoval Jahara. Opierali sa pri tom o dobre opevnené postavenia pretkané tunelmi a zákopmi.
Celý mesiac americké jednotky úporne útočili na obrannú líniu s pevnosťou v meste Šuri vo svojom strede. Z týchto vyvýšených postavení boli Japonci schopní obratne riadiť delostreleckú paľbu, ktorou neustále sťažovali americké útoky rovnako ako pokrývať oblasť guľometnou paľbou z jednotlivých hrebeňov. Americké straty boli v dôsledku toho značné. Neustála paľba delostrelectva, zlé počasie a zásobovanie spôsobovali veľké straty. Rovnako nebezpečné boli menšie japonské protiútoky, ktorými sa snažili získať spať stratené pozície. V priestore bojov bolo v dôsledku častých dažďov veľké blato a mnoho nepochovaných mŕtvych, čo spolu s charakterom zákopových bojov pripomínalo západný front prvej svetovej vojny.
Po tom, čo začalo hroziť odrezanie mesta Šuri americkými obchvatnými útokmi sa 21. mája rozhodol Ušidžima stiahnuť do ďalšieho pásma obrany. Šuri sa však podarilo dobyť vojakom generála del Valleho až 31. mája. Jeho obsadenie však bolo významným psychologickým zvratom v bojoch.
4. júna podnikli Američania vylodenie v oblasti polostrova Oroku, kde sa nachádzalo stále nedobyté japonské opevnenie. Ostatné vojská v tej dobe bojovali v oblasti Jaedžu-Dake, Juza-Dake a Kunaši, ktoré boli poslednou líniou japonskej obrany na juhu ostrova. Oblasť bola hornatá a obrancovia účinne využívali príhodný terén a početné jaskyne vo svoj prospech. Japonský odpor bol doslova samovražedný a neotriaslo ním ani rozšírené nasadenie plameňometov, ktoré američania hojne používali. Japonský odpor navyše podporoval dážď, ktorý sťažoval pohyb tankov. Hrebeň Jaedžu-Dake, ktorý americkí vojaci prezývali „Big Apple“, sa podarilo dobyť 14. júna. Japonské pozície američania s konečnou platnosťou premohli 21. júna 1945. Krátko predtým spáchal Ušidžima aj Čo harakiri (Seppuku) pred svojim veliteľstvom.
Námorné boje.
Rovnako ťažké boje prebiehali aj na mori. Američania museli čeliť veľkým náletom kamikadze. Japonci do boja nasadili obrovský počet svojich lietadiel, potopili pri tom 2 lietadlové lode a mnoho menších plavidiel. Sústavným útokom kamikadze sa Američania pokúšali čeliť tzv. radarovou clonou. Pred lietadlové lode nasadili torpédoborce s radarmi. To však nezabránilo útokom a namiesto námorníkov lietadlových lodí zomierali námorníci torpédoborcov. V rámci akcií kamikadze bola 7. apríla 1945 potopená aj najväčšia loď na svete, bojová loď Jamato.
Piloti kamikadze uskutočnili i 10 masových útokov s 50 – 300 lietadlami, ktoré poškodili mnohé bojové a lietadlové lode. Za ich obeť padla i ostrieľaná loď Enterprise, ktorú museli Američania následne odtiahnuť do opravy podobne ako novšie lietadlové lode Hancock a Bunker Hill, ktoré tiež utrpeli poškodenia rôzneho stupňa. Spruancova vlajková loď Bunker Hill stratila 396 mužov svojej posádky. Americké lietadlové lode, ktoré mali nad strojovňou vodorovné pancierovanie, ležiace pod letovou palubou, zhoreli pri náraze kamikadze na palubu až veľmi ľahko.
Dohra.
82 dní trvajúce pozemné boje o Okinavu znamenali ohromné straty na oboch stranách. Počas bitky zomrelo 70 000 - 140 000 civilistov. Veľký podiel na tom mala japonská propaganda, ktorá systematicky presvedčovala japonské obyvateľstvo o tom, že americkí vojaci sú krvilační barbari, ktorí s nimi budú zaobchádzať maximálne kruto. Veľa civilistov preto spáchalo samovraždy, alebo zabilo svojich rodinných príslušníkov len pre to aby sa nedostali do rúk Američanom. V posledný deň bitky sa vzdalo 4 000 japonských vojakov, väčšina z nich boli obyčajný vojaci vystrašení a vyčerpaní po bitke. Z celkových 120 000 nasadených japonských vojakov asi 110 000 padlo v boji, alebo nasledovalo svojich veliteľov a namiesto toho aby sa vzdali spáchali samovraždu. Američania prišli o 72 000 vojakov, 12 513 z nich padlo alebo bolo nezvestných. Mnohí ďalší zahynuli na následky zranení neskôr. Veľmi veľa amerických vojakov sa v dôsledku ťažkých bojov duševne zrútilo či podľahlo vyčerpaniu a ťažkému stresu. Miera v akej sa tak stalo bola v porovnaní s inými ťaženiami veľmi vysoká. I to jasne poukazuje na tvrdosť bojov. 18. júna padol pri inšpekcii svojich vojsk v prvej línii i Simon Buckner, keď jeho pozorovacie stanovište zasiahol japonský delostrelecký granát. Bol najvyššie postaveným Americkým dôstojníkom, ktorý počas vojny zahynul.
Po skončení bojov malo nasledovať vylodenie v Japonsku. Prípravy na jeho uskutočnenie už boli v plnom prúde, plánovaný dátum bol 1. november 1945. Vojenskí analytici však poukazovali na to, že ak bránili Japonci Okinavu iba obmedzenými silami a napriek tomu spôsobili Američanom straty ako v bitke o Guadalcanal a Iwo Jimu dohromady, potom odpor na japonskej pevnine si vyžiada životy nielen desiatok tisíc amerických vojakov, ale aj státisícov Japoncov. Americký prezident preto rozhodol inak a prinútil Japonsko ku kapitulácii pomocou novej zbrane, atómovej bomby.

</doc>
<doc id="136296" url="https://sk.wikipedia.org/wiki?curid=136296" title="Pamätník Diany, princezny z Walesu">
Pamätník Diany, princezny z Walesu



</doc>
<doc id="136297" url="https://sk.wikipedia.org/wiki?curid=136297" title="Edward Glison Spaulding">
Edward Glison Spaulding



</doc>
<doc id="136298" url="https://sk.wikipedia.org/wiki?curid=136298" title="Miss Universe">
Miss Universe

Miss Universe je každoročná medzinárodná súťaž krásy, a zároveň aj titul pre víťazku tejto súťaže. Miss Universe bola založená v roku 1952 kalifornskou odevnou spoločnosťou Pacific Mills. Predtým ako ju v roku 1996 získal Donald Trump, patrila súťaž spoločnostiam Kayser-Roth a Gulf and Western Industries. Napriek svojej neustálej rivalite so súťažou Miss World, Miss Universe zostáva neporovnateľne prestížnejšou v mnohých častiach sveta, obzvlášť v Latinskej Amerike a Ázii. Toto podujatie sa občas prirovnáva k "Svetovému poháru krásy".
Miss Universe je jednou z súťaže krásy „Grand Slam“ spolu s Miss World, Miss International, Miss Grand International a Miss Supranational.
História.
V roku 1951 víťazka súťaže Miss America Yolande Betbeze odmietla pózovať v plavkách od hlavného sponzora podujatia Catalina Swimwear. Následne výrobca tejto značky odstúpil od sponzorstva súťaže a založil Miss USA a Miss Universe. Prvýkrát sa Miss Universe konala v Long Beach, Kalifornia v roku 1952. Víťazkou sa stala Armi Kuusela z Fínska. Krátko po uplynutí jedného roka od získania svojho titulu sa Armi vydala za filipínskeho magnáta Virgilia Hilario. Až do roku 1958 bola súťaž Miss Universe (rovnako aj Miss America) posunutá, to znamená, že v tom čase Kuusela bola držiteľkou titulu Miss Universe 1953.
Prvýkrát bola súťaž Miss Universe vysielaná v televízii v roku 1955. Spoločnosť CBS začala s prenosmi Miss USA a Miss Universe najprv spoločne od roku 1960, neskôr, od roku 1965, sa vysielali obe súťaže osobitne. V roku 2003 získala vysielacie práva spoločnosť NBC.
Finále Miss Universe sa konali v Spojených štátoch až do roku 1972, kedy sa súťaž presunula do Dorada v Portoriku. Odvtedy sa prehliadka krásy koná každý rok v inom meste sveta, s výnimkou Manily, Los Angeles, Las Vegas, Bangkoku a Panama City, ktoré boli hostiteľmi súťaže po dvakrát.
Aktuálny priebeh súťaže.
Miss Universe Organization, zmluvné partnerstvo medzi spoločnosťou NBC a Donaldom Trumpom, sídli v New Yorku a zastrešuje súťaž od roku 2002. Súčasnou prezidentkou je Paula Shugart. Organizácia predáva vysielacie práva súťaže aj do iných krajín sveta, a zároveň organizuje aj súťaže Miss USA a Miss Teen USA. Víťazka Miss USA reprezentuje Spojené štáty na Miss Universe.
Výber kandidátok a národné kolá súťaže.
Po získaní licencie od Miss Universe Organization si môže každá krajina zvoliť svoju národnú víťazku, ktorá bude reprezentovať daný štát na medzinárodnom finále. Zvyčajne sa voľba tejto víťazky odohráva jedným z dvoch základných spôsobov: buď formou oblastného finále, z ktorého víťazky postupujú do národného alebo sa voľba sa realizuje prostredníctvom kastingov, z ktorých najúspešnejšie súťažiace postupujú priamo do národného finále. Týmto spôsobom si volíme svoje reprezentantky na Slovensku.
V posledných desaťročiach sa ako najúspešnejšie národné súťaže krásy javia Miss USA, Miss Venezuela, Miss India, Miss Kolumbia a Miss Portoriko, ktoré pravidelne vo svojich krajinách vzbudzujú vysoký záujem a mieru sledovanosti. Medzi organizácie, ktorým sa darí dostávať sa na čoraz vyššiu úroveň úspešnosti patria Miss Kanada, Miss Libanon, Miss Filipíny, Miss Mexiko, Miss Peru, Miss Japonsko a triumvirát zložený z Miss Bolívia, Miss Paraguaj a Miss Uruguaj, ktorý riadi Gloria de Limpias. Medzi čerstvé prírastky súťaže patria krajiny ako Čína (zúčastňuje sa od roku 2002), Albánsko (od 2002), Vietnam (od 2004), Gruzínsko (od 2004), Etiópia (od 2004), Lotyšsko (od 2005) a Kazachstan (od 2006). Snahy o rozšírenie množstva zúčastnených krajín však naďalej pokračujú, nastávajúce finále v roku 2007 predpokladá účasť až 95 kandidátok.
Chýbajúca účasť niektorých krajín ako napr. Indonézie či Alžírska je komplikovaná vzhľadom na kultúrnu bariéru počas promenády v plavkách, pričom snahy o účasť v krajinách ako Mozambik, Arménsko či Nepál stroskotali na finančných nákladoch (v skutočnosti licenčný poplatok pre Miss Universe je najvyšší spomedzi všetkých medzinárodných súťaží krásy).
Od založenia súťaže v roku 1952 len štyri krajiny sveta boli zastúpené každý rok: Kanada, Francúzsko, Nemecko a USA. Mnoho európskych krajín dovoľuje vo svojich pravidlách súťažiť kandidátkam od 17 rokov, zatiaľ čo minimálny vek na účasť v Miss Universe je 18 rokov. Preto musia byť národné víťazky často nahradené svojou vicemiss. Miss Universe zakazuje zamlčanie veku.
Samotná súťaž.
V súčasnosti prebieha hlavná časť podujatia počas dvoch týždňov, obvykle v máji alebo v júni. Dokonca v období 70-tych až 90-tych rokov súťaž trvala vyše mesiaca. Tento čas ponúka dostatok príležitostí na nácviky choreografií, skúšky šiat, návštevu rozličných podujatí, predstavenie súťažiacich s následným vyvrcholením a korunováciou víťazky počas finálového večera. Podľa názoru organizátorov je Miss Universe viac než súťaž krásy: kandidátky uchádzajúce sa o titul musia byť inteligentné, kultivované a charizmatické. Často sa stalo, že súťažiaca nevyhrala, pretože počas disciplíny "Rozhovor" neodpovedala dostatočne sebaisto, hoci v súčasnosti sa tejto časti súťaže prikladá menší dôraz ako napr. v 90-tych rokoch. Missky taktiež súťažia v disciplínach "Promenáda v plavkách" a "Prehliadka večerných šiat".
Postup do finálového kola je podmienený získaním čo najvyššieho celkového skóre, ktoré prideľuje odborná porota na základe čiastkových disciplín. Ak je v porote párny počet porotcov, môže nastať situácia, že dve súťažiace získajú rovnaký počet bodov – vtedy sa o víťazke rozhodne na základe vyššieho skóre zo semifinálového kola.
Víťazka Miss Universe získava ročnú zmluvu s Miss Universe Organization, cestuje po svete a najmä šíri myšlienku a verejné povedomie boja proti HIV/AIDS, ktorý sa v posledných rokoch stal hlavnou agendou organizácie Miss Universe. Od roku 2002, kedy súťaž prevzal magnát Donald Trump, víťazka taktiež získava na rok svojej vlády luxusný apartmán v Trump Tower v New York City.
Okrem samotnej víťazky a jej vicemissiek sa udeľujú aj vedľajšie ocenenia: za najlepší národný kroj (Best National Costume Award), internetovým hlasovaním je zvolená Miss Photogenic – cena pre najfotogenickejšiu kandidátku (Miss Photogenic Award), a napokon si súťažiace zvolia spomedzi seba najmilšiu delegátku, ktorá získava titul Miss Sympatia (Miss Congeniality Award).
Pred finále.
Od svojho založenia prešla súťaž Miss Universe mnohými zmenami, no niektoré jej časti zostali nezmenené. Všetky súťažiace sa musia zúčastniť tzv. Presentation Show – ide o predkolo pred finálovým večerom, v ktorom sa súťažiace predstavujú porote, ktorá ich hodnotí. Kandidátky sa prezentujú v národných krojoch, v plavkách, večerných šatách a napokon v disciplíne rozhovor, kde odpovedajú na otázky porotcov. Úlohou poroty je vybrať určitý počet súťažiacich, ktoré postupujú do semifinále. Počet semifinalistiek sa rokmi menil, prvá súťaž v roku 1952 mala 10 semifinalistiek, toto číslo neskôr vzrástlo až na 15. V roku 2006 bolo predstavených 20 semifinalistiek – toto množstvo zodpovedá rastúcej tendencii počtu zúčastnených krajín.

</doc>
<doc id="136301" url="https://sk.wikipedia.org/wiki?curid=136301" title="Vianočná dohoda">
Vianočná dohoda

Vianočná dohoda bola politická deklarácia uzavretá v Bratislave pred Vianocami roku 1943, na základe ktorého vznikla ilegálna Slovenská národná rada (SNR). Po vypuknutí Slovenského národného povstania (SNP)v auguste 1944 SNR vyšla z ilegality a začala pôsobiť na povstaleckom území.
Dokument je rozdelený do dvoch častí, prvá sa vzťahuje na činnosť SNR:
SNR má za úlohu viesť odboj proti Slovenskej republike na čele s prezidentom Jozefom Tisom. Keď nastane príležitosť SNR ju má zvrhnúť a má sa chopiť moci na Slovensku. Má byť hlavným orgánom Slovenska, kým sa nenájdu vhodní zástupcovia, ktorí prevezmú moc. SNR má udržiavať kontakty s ""česko-slovenskou vládou a s celým zahraničným odbojom, ktorých prácu na medzinárodnom a vojenskom poli uznáva a podporuje". 
Druhá časť dokumentu sa vzťahuje na vznik budúcej Česko-slovenskej republiky na princípe rovnosti slovenského a českého národa. Budúci štát má byť v úzkom kontakte s ostatnými slovanskými národmi a hlavne so Sovietskym zväzom. Nová republika má byť demokratická a v jej politike majú byť odstránené zložky "fašistické, rasistické, totalitné a také, ktoré budú v rozpore s týmito zásadami". V tomto duchu sa má viesť aj hospodárstvo, sociálne otázky, kultúra, školstvo a výchova v budúcej republike. V dokumente sa hovorí aj o náboženskej otázke v budúcej ČSR: "Zachovaná má byť sloboda náboženských vyznaní, vylúčený má byť však vplyv cirkvi na smer a vedenie štátu." Dokument sa končí siedmym bodom, ktorý znie: "O definitívnej úprave týchto otázok rozhodnú – a to menovite o ústavnoprávnej úprave pomeru slovenského národa k národu českému – zo slovenskej strany výlučne slobodne zvolení (určení) zástupcovia slovenského národa.""
Vojensko-politická situácia a vznik Vianočnej dohody.
Česko-slovenská exilová vláda v Londýne, na ktorej čele bol Edvard Beneš, vyvíjala aktivity proti Slovenskej republike. Prívrženci exilovej vlády začali na Slovensku pripravovať povstanie. Ich participácia na odboji však nebola podnietená len Benešovými tézami o čechoslovakizme. Viacerí z priaznivcov Povstania boli významní činitelia Prvej Slovenskej republiky (napr. Jozef Lettrich, Imrich Karvaš) alebo dobre situovaní odborníci (dr. Husák, dr. Kvetko). Väčšina z nich sa bála o postavenie v budúcom štátnom zoskupení, keďže Hitlerova Tretia ríša začala postupne upadať. Preto predstavitelia KSS a demokratických a občianskych skupín a sociálnej demokracie boli ochotní spolupracovať. Za komunistickú stranu dohodu podpísali Karol Šmidke, Gustáv Husák a Ladislav Novomeský, za občianske skupiny Jozef Lettrich, Ján Ursíny, Matej Josko, Rudolf Fraštacký, Martin Kvetko. 
Dohoda bola podpísaná v byte Mateja a Anny Joskových na Gajovej ulici v Bratislave. V januári 1944 sa k signatárom Vianočnej dohody pripojili ďalšie významné osobnosti občianskeho odboja: národohospodár Peter Zaťko a sociálny demokrat Ivan Horváth. Neskôr sa členom SNR stal aj sociálny demokrat Jozef Šoltés a ďalší zástupcovia občianskych skupín.
Dôsledky.
Text Vianočnej dohody o utvorení SNR odoslali vo februári 1944 rádiotelegraficky do Londýna prezidentovi Edvardovi Benešovi. Následne tiež odoslané poslom Benešovi do Londýna, ktorý prijatie potvrdil podpisom datovaným 23. marcom 1944. Prvýkrát bol text Vianočnej dohody zverejnený v článku „Z revolučného archívu“ v denníku "Pravda" 12. septembra 1944, t. j. počas priebehu Slovenského národného povstania.
Po podpise Vianočnej dohody aktívna činnosť ilegálnej SNR vytvárala podmienky posunúť protifašistický odboj na Slovensku do novej etapy - do príprav ozbrojeného povstania, ktorého hlavnou zložkou mala byť armáda. 27. apríla 1944 sa v Bratislave tajne stretli zástupcovia ilegálnej SNR - Husák, Lettrich, Ursíny a Josko s podplukovníkom Jána Golianom, ktorí ho oboznámili s jej programom a zložením SNR, s perspektívami ozbrojeného povstania a požiadali ho, aby prevzal funkciu vojenského veliteľa. Súčasne mu oznámili, že takéto poverenie má aj od prezidenta Beneša. V tom čase bol Golian vo funkcii náčelníka štábu Veliteľstva pozemného vojska v Banskej Bystrici. "Na konci júna 1944 Golian odoslal československému ministerstvu národnej obrany a SNR predložil na schválenie rámcový vojenský plán povstania, predpokladajúci začatie povstania v dvoch variantoch. Prvý z nich počítal s jeho vznikom po dohode s Červenou armádou a druhý, nepriaznivejší, ako s nevyhnutnou reakciou na vstup nemeckých okupačných vojsk na územie Slovenska," povedal historik Bystrický. Obhajcovia povstania hodnotia kladne najmä snahu významnej časti slovenského obyvateľstva o aktívne vystúpenie Slovákov z tábora krajín Osi a odsúdenie predošlej politiky HSĽS a ďalších reakčných strán, čo značne rehabilitovalo Slovensko a zlepšilo situáciu Slovákov na medzinárodnom poli ako i v rámci povojnového Česko-Slovenska.
V decembri 1944 boli traja zakladajúci členovia ilegálnej SNR po čiastočnom potlačení Povstania režimom Slovenského štátu odsúdení v Bratislave v neprítomnosti na dlhoročné tresty, Ján Ursíny na tridsať rokov, Jozef Lettrich na dvadsať päť a Peter Zaťko na dvadsať. (Za hlavného obvineného v tomto procese bol označený Vavro Šrobár, toho odsúdili na doživotie.) 
Po skončení druhej svetovej vojny boli všetci signatári až na Petra Zaťka vážení a ctení politici. Po februári 1948 Jozef Lettrich a Matej Josko boli donútení emigrovať a Ján Ursíny sa stal prvou obeťou pofebruárového teroru, už v apríli 1948 bol za údajnú spoluprácu s ľudáckym exilom a vlastizradu odsúdený na sedem rokov väzenia. Signatári sa v 50 rokoch stali protagonistami politických procesov (napr. proces s buržoáznymi nacionalistami). V 60 rokoch boli tí, čo prežili postupne rehabilitovaný. V roku 1973 sa Husák je z titulu svojej funkcie prvého tajomníka ÚV KSČ najmocnejší muž v Československu. V rok 1978 v januári zomiera Peter Zaťko, dva roky pred tým, v roku 1976 zomrel aj Laco Novomeský a Gustáv Husák je posledným žijúcim signatárom.

</doc>
<doc id="136304" url="https://sk.wikipedia.org/wiki?curid=136304" title="Venuša (mytológia)">
Venuša (mytológia)



</doc>
<doc id="136306" url="https://sk.wikipedia.org/wiki?curid=136306" title="Zrovnoprávnenie černochov">
Zrovnoprávnenie černochov

V 20. rokoch 20. storočia v období medzi koncom prvej svetovej vojny a veľkou hospodárskou krízou, došlo v newyorskom Harleme k vzniku nového výrazne aktívneho literárneho hnutia. Hnutie, ktoré sa zasadzovalo za zrovnoprávnenie čiernych obyvateľov bolo reprezentované viacerými autormi: Alain Locke, James Weldon Johnson, Claude McKay, Countee Cullen, Langston Hughes, Zora Neale Hurston, Jessie Redmon Fauset, Jean Toomer, Wallace Thurman a Arna Bontemps. Toto obdobie vstúpilo do histórie ako čierna renesancia.
Problematika rasového zrovnoprávnenia vystúpila do popredia tiež v 60. rokoch 20. storočia predovšetkým v Spojených štátoch, kde pôsobil Martin Luther King, vodca hnutia za zrovnoprávnenie čiernych obyvateľov.
Na formálnej úrovni sa začalo černochom hovoriť Afroameričania a termín neger sa postupne stal nežiaducim. Ľudia sa mu začali vyhýbať a nahradili ho výrazom "N-word", prípadne v písomnej forme n*gg*r.
Jedným z lídrov hnutia za zrovnoprávnenie černochov bol aj hudobník James Brown. Jeho hit "Say It Loud (I´m Black And I´m Proud)" sa stal symbolom čiernych obyvateľov a ich boja za ľudské práva. Skladbu zahral aj na inaugurácii prezidenta Richarda Nixona v roku 1969. "Vždy stál pri nás, obyčajných ľuďoch. James Brown vymazal z nášho slovníka slovo neger. Prinútil nás tvrdo a pekne nahlas povedať, že sme čierni a patrične na to hrdí," povedal na Brownovom pohrebe v roku 2006 známy bojovník za práva černochov, reverend Al Sharpton.
Za zrovnoprávnenie černochov sa medzi inými významne angažoval tiež americký trapistický mních Thomas Feverel Merton.
Téma odstránenia rasovej diskriminácie je, rovnako ako ľudské predsudky a netolerancia v širšom rozsahu, aktuálna dodnes. V praxi sa uplatňujú antidiskriminačné a antiopresívne techniky, známy je aj prístup označovaný ako pozitívna diskriminácia.

</doc>
<doc id="136309" url="https://sk.wikipedia.org/wiki?curid=136309" title="Wikisprávy">
Wikisprávy

Wikisprávy () je projekt otvoreného spravodajského portálu na báze wiki, ktorý prevádzkuje Nadácia Wikimedia. Umožňuje prispievať komukoľvek a jeho cieľom je vytvoriť rôznorodé prostredie, kde môžu miestni novinári nezávisle prinášať správy o rôznych aktualitách. Spoluzakladateľ Wikipédie, Jimmy Wales, odlíšil Wikisprávy od Wikipédie takto: „Na Wikisprávach je každý príbeh napísaný ako novinová správa narozdiel od encyklopedického článku.“ Pravidlo o neutrálnom uhle pohľadu Wikisprávy odlišuje od občianskej žurnalistiky. Na rozdiel od väčšiny projektov Nadácie Wikimedia Wikisprávy dovoľujú vlastné dielo (vlastný výskum) formou originálneho prinášania informácií a rozhovorov. 
Začiatky.
Prvý návrh na spravodajskú webovú stránku Wikimedie bol dvojriadkový anonymný príspevok pridaný 5. januára 2003 na Meta-Wiki. Daniel Alston, ktorý Wikipédiu upravoval ako Fonzy, deklaroval, že on bol autorom tohto príspevku. Návrh ďalej rozvíjal nemecký novinár na voľnej nohe, softvérový inžinier a autor Erik Möller. Ranná opozícia dlhoročných prispievateľov Wikipédie, z ktorých mnohí poukazovali na existenciu vlastných spravodajských súhrnov Wikipédie, umožnila podrobnú diskusiu a návrhy o tom, ako by mohol byť tento nápad implementovaný ako nový projekt Nadácie Wikimedia.
V novembri 2004 bolo spustené demo na ukážku toho, ako môže kolaboratívna spravodajská stránka fungovať. O mesiac neskôr, v decembri 2004, bola stránka presunutá z dema do beta verzie. V tomto čase bola založená aj nemecká jayzková verzia a čoskoro prišli ďalšie: talianska, holandská, francúzska, španielska, bulharská, poľská, portugalská, rumunská, ukrajinská, srbská, japonská, ruská, hebrejská, arabská, thajská, nórska, čínska, turecká, kórejská, maďarská, grećka, esperantská, česká, albánska a tamilská.
13. marca 2005 dosiahla anglická verzia Wikispráv 1 000 spravodajských článkov. 29. apríla 2006 dosiahol web 5 000 článkov a 10 000 5. septembra 2007.
Rozhovory.
Reportéri Wikispráv urobili rozhovor s niekoľkými významnými ľudmi, vrátane izraelského prezidenta Šimona Peresoa. Rozhovor s ním v decembri 2007 urobil reportér Wikispráv David Shankbone. Shankbone na urobenie rozhovoru pozvala America-Israel Friendship League a izraelské ministerstvo zahraničných vecí.
Ďalšie významné rozhovory zahŕňali spisovateľov, hercov a politikov, ako napríklad Augustena Burroughsa, niektorých republikánskych nominantov na kandidátov v amerických prezidentských voľbách v roku 2008 ako aj rôznych amerických nezávislých kandidátov a kandidátov iných strán, Tonyho Benna, Erica Bogosiana, Nicka Smitha, Johna Keya a spoluvynálezcu word wide webu Roberta Cailliaua.
Kritika.
Wikisprávy boli kritizované pre neschopnosť byť neutrálnymi a obsahovať iba overené a pravidivé informácie. Robert McHenry, bývalý šéfredaktor encyklopédie Encyclopædia Britannica, kritizoval dôveryhodnosť projektu:McHenry bol skeptický ohľadom schopnosti Wikispráv poskytnúť neutrálny uhol pohľadu a o tvrdení o nestrannosti: „Naivita je ohromujúca.“
V rozhovore z roku 2007 Sue Gardnerová, vtedy špeciálná poradkyňa Správnej rady Nadácie Wikimedia a bývalá riaditeľka internetovej divízie Canadian Broadcasting Corporation, CBC.ca, odmietla McHenryov komentár, hovoriac:Wikisprávy mali tiež problém s budovaním svojej vlastnej identity nezávisle od Wikipédie, ktorá tiež prináša správy v reálnom čase. Fejtonista Jonathan Dee z "The New York Times" v roku 2007 poukázal, že „tak nejasná sa stala hranica medzi minulosťou a prítomnosťou, že Wikipédia neúmyselne uškrtiľa jeden zo svojich sesterských projektov, trojročné Wikisprávy... [Wikisprávy] zostrnuli, v poslednej dobe generujú od 8 do 10 článkov za deň... Pri väčších príbehoch jednoducho nemá zmysel pretekať sa s nemilosrdným dosahom encyklopédie.“ V článku „Prečo Wikipédia poráža Wikisprávy ako kolaboratívny žurnalistický projekt“ Andrew Lih napísal, že „nie je jasné, či sa wikiproces skutočne zameriava na termíny a skupinové písanie“ a že „pokiaľ sa snažíte napísať niečo blížiace sa k odporúčanému kúsku, je ťažké mať viac ako dvoch či troch ľudí pri zachovaní konzistencie štýlu.“ Lih považuje striktnejší „vzorec“ Wikipédie na písanie článku ako výhodu vo veľkej wiki s množstvom editorov.

</doc>
<doc id="136318" url="https://sk.wikipedia.org/wiki?curid=136318" title="Železničná zastávka Bratislava-Slovany">
Železničná zastávka Bratislava-Slovany

Železničná zastávka Bratislava-Slovany (skrátené žzast. BA-Slovany, niekedy nesprávne "Železničná stanica Bratislava-Slovany") je v súčasnosti nepoužívaná železničná zastávka v Bratislave. Nachádza sa v mestskej časti Nové Mesto, medzi stanicami Bratislava predmestie a Bratislava filiálka, pri západnej strane priecestia s Riazanskou ulicou.
Železnice Slovenskej republiky do roku 2014 plánovali obnoviť význam železnice v oblasti vybudovaním novej trate hlavne pod povrchom zeme, čím by zastávka Bratislava-Slovany klesla pod zem a na povrchu by bolo možné postaviť iné objekty. Projekt bol súčasťou Dopravno-urbanistickej štúdie prepojenia dnes už bývalých koridorov TEN-T 4, 5 a 17 v Bratislave, ktorej časťou bola práve trať Petržalka - Nivy - Filiálka - Slovany - Predmestie/letisko M. R. Štefánika. Na trať sa však nepodarilo získať financovanie z prostriedkov Európskej únie a vlastné prostriedky na takúto rozsiahlu stavbu nestačili.

</doc>
<doc id="136320" url="https://sk.wikipedia.org/wiki?curid=136320" title="Leafia">
Leafia

Leafia je rastlinný pokémon. Pochádza zo 4. generácie, čiže sa vyskytuje iba v hrách Pearl a Diamond. Vyvíja sa z Eeveeho pomocou machového kameňa (). Má veľa útokov napríklad Listová čepeľ () a iné rastlinné útoky. 

</doc>
<doc id="136322" url="https://sk.wikipedia.org/wiki?curid=136322" title="ŽZ Slovany">
ŽZ Slovany



</doc>
<doc id="136323" url="https://sk.wikipedia.org/wiki?curid=136323" title="Železničná zastávka Slovany">
Železničná zastávka Slovany



</doc>
<doc id="136324" url="https://sk.wikipedia.org/wiki?curid=136324" title="Železničná stanica Slovany">
Železničná stanica Slovany



</doc>
<doc id="136326" url="https://sk.wikipedia.org/wiki?curid=136326" title="ŽST Slovany">
ŽST Slovany



</doc>
<doc id="136327" url="https://sk.wikipedia.org/wiki?curid=136327" title="ŽST Bratislava-Slovany">
ŽST Bratislava-Slovany



</doc>
<doc id="136328" url="https://sk.wikipedia.org/wiki?curid=136328" title="Westminster Bridge">
Westminster Bridge

Westminster Bridge je most pre peších a pre cestnú dopravu ponad rieku Temžu. Nachádza sa medzi mostami Lambeth Bridge a Hungerford Bridge, pričom spája londýnske mestské obvody City of Westminster a Lambeth.
Jeho severný koniec ústi na Bridge Street a Parliament Square, kde sa nachádza Westminsterský palác – sídlo britského parlamentu, veža Big Ben a Westminsterské opátstvo. Jeho južný koniec ústi na Westminster Bridge Road. Nachádza sa tu County Hall, London Eye a St Thomas Hospital.
História.
Pôvodný most stojaci na mieste dnešného bol postavený medzi 29. januárom 1739 a 18. novembrom 1750, mal 13 kamenných oblúkov a bol dielom švajčiarskeho inžiniera Charlesa Labelyea.
Súčasný most bol otvorený v roku 1862. Most tvorí sedem oblúkov, ktoré sú vyrobené z ocele. Autorom gotickej výzdoby mosta bol architekt Charles Barry, zodpovedný za rekonštrukciu Westminsterského paláca a priľahlého okolia. 
Prevládajúcou farbou na moste je zelená, podobne ako farba kožených kresiel v Dolnej snemovni parlamentu, ktorá zasadá v susednom Westminsterskom paláci. Most takto kontrastuje s červeným Lambeth Bridge, ktorý farebne zodpovedá Snemovni Lordov.
Westminster Bridge je jediným mostom ponad Temžu so siedmimi oblúkmi a taktiež je najstarším mostom v centre Londýna. 
Dopravné spojenie.
Najbližšie stanice londýnskeho metra:

</doc>
<doc id="136329" url="https://sk.wikipedia.org/wiki?curid=136329" title="Glacia">
Glacia

Glacia je ľadový pokémon, pochádza tiež zo 4. generácie. Získať ju je možné iba v hrách Diamond a Pearl. Vyvíja sa z Eeveeho pomocou ľadového kameňa () Je to vzácny pokémon. Má veľa ľadových útokov, ako napríklad Ľadový hryzák () alebo Poklad ().

</doc>
<doc id="136336" url="https://sk.wikipedia.org/wiki?curid=136336" title="Sergej Movsesjan">
Sergej Movsesjan



</doc>
<doc id="136346" url="https://sk.wikipedia.org/wiki?curid=136346" title="Carl Friedrich Gauss">
Carl Friedrich Gauss



</doc>
<doc id="136347" url="https://sk.wikipedia.org/wiki?curid=136347" title="Vysokoškolská pedagogička">
Vysokoškolská pedagogička



</doc>
<doc id="136350" url="https://sk.wikipedia.org/wiki?curid=136350" title="Trend">
Trend

Trend môže byť:

</doc>
<doc id="136358" url="https://sk.wikipedia.org/wiki?curid=136358" title="Montezuma II.">
Montezuma II.



</doc>
<doc id="136360" url="https://sk.wikipedia.org/wiki?curid=136360" title="La Malinche">
La Malinche

La Malinche môže byť:

</doc>
<doc id="136361" url="https://sk.wikipedia.org/wiki?curid=136361" title="Kórejské mená">
Kórejské mená



</doc>
<doc id="136362" url="https://sk.wikipedia.org/wiki?curid=136362" title="Doña Marina">
Doña Marina



</doc>
<doc id="136363" url="https://sk.wikipedia.org/wiki?curid=136363" title="Malintzin">
Malintzin

Malintzin môže byť:

</doc>
<doc id="136364" url="https://sk.wikipedia.org/wiki?curid=136364" title="La Chingada">
La Chingada



</doc>
<doc id="136365" url="https://sk.wikipedia.org/wiki?curid=136365" title="John Glascock">
John Glascock

John Glascock (* 2. máj 1951, Londýn, Spojené kráľovstvo† 17. november 1979, Londýn) bol britský basgitarista, člen rockovej skupiny Jethro Tull od roku 1975 do roku 1979.
Pred príchodom do Jethro Tull pôsobil v britsko-americkej skupine Carmen, ktorá hrala zmes progresívny rock/flamenco. V skupine hral od roku 1973 až do jej rozpadu v roku 1975.
Pred pôsobením v Carmen hral Glascock so skupinami The Juniors (1962 – 1964), The Gods (1965 – 1969), Head Machine (1970), Toe Fat (1969 – 1970) a Chicken Shack (1970 – 1972).
John Glascock zomrel vo veku 28 rokov pri operácii vrodenej srdcovej chyby.

</doc>
<doc id="136370" url="https://sk.wikipedia.org/wiki?curid=136370" title="Chazarská ríša">
Chazarská ríša



</doc>
<doc id="136374" url="https://sk.wikipedia.org/wiki?curid=136374" title="Pertinax">
Pertinax

Pertinax je

</doc>
<doc id="136375" url="https://sk.wikipedia.org/wiki?curid=136375" title="Hydrogeografia">
Hydrogeografia

Hydrogeografia (z gréckeho "hydros" – voda, "geo" – zem, "graphe" – opisovať) je veda, ktorá sa zaoberá časopriestorovým rozmiestnením vody v krajinnej sfére. Je to prienik hydrológie a geografie.
Členenie.
Hydrogeografia skúma vody vo všetkých skupenstvách a dynamike. Podľa toho sa člení na

</doc>
<doc id="136379" url="https://sk.wikipedia.org/wiki?curid=136379" title="Geografia priemyslu">
Geografia priemyslu

Geografia priemyslu sa ako veda začala formovať na začiatku 20. storočia ako súčasť humánnej (ekonomickej, socio-ekonomickej) geografie. Zaoberá sa priemyslom z geografického hľadiska. Zvykne sa nazývať aj geografia sekundéru, vzhľadom na to, že až na ťažobný priemysel patria tieto aktivity do sekundérneho sektora. Skúma činitele, ktoré ovplyvňujú lokalizáciu priemyslu, jeho prejavy a produkčné procesy v priestore a čase.
Priemyselná výroba ako ju poznáme v súčasnoti sa rozvinula začiatkom novoveku v Anglicku a Holandsku s nástupom priemyselnej revolúcie. Priemysel tvoril v 19. a v prvej polovici 20. storočia chrbticu svetovej ekonomiky, dnes jeho význam trochu upadá v konkurencii so službami a vývojom informačných systémov.
Klasifikáciu priemyslu môžeme vykonávať niekoľkými spôsobmi v závislosti na porovnávaných vlastnostiach. Najčastejšie sa pre rozdelenie Geografie priemyslu volí Odvetvová klasifikácia ekonomických činností (OKEČ).
Geografii priemyslu na Slovensku sa venovali a venujú viacerí geografi: Koloman Ivanička (uviedol geografiu priemyslu, autor viacerých významných monografií), Jozef Mládek (teória priemyselných jadier), Pavol Korec, z mladších geografov sú to Dagmar Popjaková (Univerzita Mateja Bela, Banská Bystrica), Ján Szöllös (geografia energetiky, SAV).
Geografické faktory ovplyvňujúce priemysel.
Priemysel ovplyvňujú tri základné geografické faktory:
Tieto geografické faktory nadobudli nový rozmer po otvorení medzinárodného obchodu.
Priemyselné oblasti sveta.
Rozmiestnenie priemyslu na Zemi je nerovnomerné. Do priemyselných oblastí sa sústreďuje 3/4 svetového priemyslu.
Priemyselné oblasti sveta:
Energetika.
Energetika vyrába potrebnú elektrickú energiu pre všetky odvetvia hospodárstva, je teda jeho základom. Patrí do priemyslu palív a energetiky, ktorý patrí do ťažkého priemyslu. Produktom energetiky je teda elektrická energia.
Zdroje.
Elektrická energia potrebuje zdroje, ktoré môžeme rozdeliť na
Ropa.
Ropa je ako prírodný zdroj oveľa hodnotnejšia ako uhlie, predovšetkým je všestrannejšie použiteľná a preto sa stala svetovým palivom. Jej ťažba sa rýchlo rozvíja a lokalizuje sa do oblastí Perzského zálivu, severnej Afriky, Mexického zálivu, Kaspického mora, Severného mora, Západnej Sibíri a juhovýchodnej Ázie.
Viac ako 1/2 vyťaženej ropy sa vyváža do USA, Japonska a Západnej Európy. Najviac vyvážajú členské krajiny OPEC z oblastí Perzského zálivu.
Zemný plyn.
Zemný plyn je ekonomicky najvýhodnejšie palivo. Najčastejšie sa vyskytuje spolu s ropou. Jeho výskyt sa sústreďuje najmä v rozvinutých krajinách.
Najväčší vývozcovia zemného plynu vyvážajú plyn plynovodmi do západnej a strednej Európy, USA a Japonska.
Uhlie.
Uhlie- jeho svetové zásoby sú podstatne vyššie ako zásoby ropy. Sústreďujú sa v Rusku, USA, Číne, v európskych krajinách. Na južnej pologuli v JAR a v Austrálii.
Urán.
Urán je najdôležitejšie jadrové palivo pretože má najvyššiu energetickú účinnosť. Najväčšie zásoby má Austrália, Kazachstan, Kanada, USA, Rusko, JAR, Uzbekistan, Niger a Brazília.
Elektrárne.
Zariadenie na získavanie elektrickej energie zo zdrojov sa nazýva elektráreň. Podľa zdrojov poznáme štyri druhy
Tepelné elektrárne.
Tepelné elektrárne využívajú na výrobu elektrickej energie ropu, zemný plyn a uhlie. Zo začiatku 20. storočia sa hojne využívalo práve uhlie, ktorého bolo treba veľké množstvo, preto boli tieto elektrárne lokalizované blízko uholných baní. Veľký počet takýchto elektrárni spôsoboval značné znečistenie ovzdušia a prírody, preto sa časom v druhej polovici 20. storočia začalo prechádzať na využívanie ropy a zemného plynu. Tieto elekrárne sú stále najväčším znečisťovateľom ovzdušia.
Vodné elektrárne.
Vodné elektrárne bývajú vybudované na vodných tokoch s väčším prietokom. Z hľadiska geoekológie ide o geotechnický systém a to antropogénny zásah do prírody. Napriek tomu, že ich výstavba je nákladná, sú ekologickejšie ako tepelné elekrárne. Majú minimum vedľajších produktov. K najväčším producentom hydroenergie patrí Kanada, Brazília, Čína a Rusko. Na Slovensku sa najviac hydroelektrární nachádza na Považí.
Jadrové elektrárne.
Jadrové elektrárne využívajú na výrobu energie urán a jeho chemické reakcie. Z hľadiska ekológie ide o najčistejšiu elektrickú energiu, no hlavný problém je so skladovaním jadrového odpadu a s veľkým množstvom vody potrebnej na chladenie. Ďalším rizikom jadrových elektrární je riziko havárie, ktorej dôsledky môžu byť katastrofické.
Najväčšia jadrová elektráreň na svete – Fukušima – sa nachádza v Japonsku. Má desať reaktorov a výkon okolo 8 GW. Nedávno mala haváriu spôsobenú cunami.
Najväčší podiel elektrickej energie vyrobenej v jadrových elektrárňach má Francúzsko, Belgicko, Maďarsko, Južná Kórea a Švajčiarsko.
Alternatívne elektrárne.
Alternatívne elektrárne sú elektrárne, ktorých použitie je buď obmedzené, neefektívne, alebo vo vývoji. Medzi alternatívne elektrárne patria
Ťažký priemysel.
Do ťažkého priemyslu patrí hutníctvo, strojársky a chemický priemysel.
Hutníctvo.
Hutníctvo sa zaoberá tavením rúd, výrobov kovov a ich zliatín. Patrí k základným odvetviam ťažkého priemyslu. Ovplynvňuje rozvoj ostatných priemyselných odvetví, predovšetkým strojárstva, a tak vytvára predpoklady pre vznik roziahlých piremyselných oblastí.
Hutníctvo železa.
Vyznačuje sa vysokým stupňom koncentrácie. Sústreďuje sa do miest výskytu železnej rudy, alebo koksovateľného uhlia. Výhodná je tiež lokalizácia vo veľkých prístavoch.
Hutníctvo farebných kovov.
Vyrába prevažne meď, olovo, zinok, cín a ich zliatiny. 
Hutníctvo farebných ľahkých kovov vyrába hlavne hliník a jeho zliatiny. Výroba hliníka je sústredená hlavne do oblastí jeho veľkej spotreby, v oblastiach ťažby bauxitu a v oblastiach s lacnou výrobou elektrickej energie. Často je výroba lokalizovaná v blízkostiach vodných elektrární.

</doc>
<doc id="136380" url="https://sk.wikipedia.org/wiki?curid=136380" title="Komunikačný protokol">
Komunikačný protokol

Komunikačný protokol alebo protokol je súbor pravidiel, ktoré používajú programy alebo operačné systémy na komunikáciu medzi koncovými bodmi komunikačného systému (v telekomunikáciách alebo výpočtovej technike). 
V najjednoduchšej forme možno protokol charakterizovať ako pravidlá riadiace syntax, sémantiku a synchronizáciu komunikácie.
Protokoly vo výpočtovej technike.
V počítačovej praxi je protokol konvencia alebo štandard, ktorý riadi alebo umožňuje spojenie, komunikáciu a prenos dát medzi dvoma počítačovými koncovými bodmi. Protokoly môžu byť implementované v hardvéri, softvéri alebo v kombinácii oboch. Na najnižšej úrovni protokol definuje správanie hardvérového spojenia.

</doc>
<doc id="136382" url="https://sk.wikipedia.org/wiki?curid=136382" title="Jozef Mečiar">
Jozef Mečiar

Ing. Jozef Mečiar (* 28. apríl, 1969, Hurbanovo) je slovenský politik, informatik a podnikateľ. 
Život.
V rokoch 19721987 študoval na základnej škole a gymnáziu v Prievidzi, následne pokračoval v štúdiu na Slovenskej technickej univerzite v Bratislave (19871993). Na univerzite pracovne pôsobil do roku 1993.
Od roku 1998 pôsobil ako živnostník, 28. októbra 2004 založil spoločnosť SecNet spol. s r.o., ktorej je konateľom a jediným spoločníkom. Venuje sa školeniam v oblasti informačných technológií.
Politická kariéra.
V rokoch 20052006 zastával funkciu podpredsedu Demokratickej strany (zvolený na kongrese strany 18. júna 2005). Po zlúčení DS so Slovenskou demokratickou a kresťanskou úniou sa stal jej členom. Na kongresoch strany 17. novembra 2006 a 6. novembra 2010 bol zvolený ako člen Ústrednej rady SDKÚ-DS (celkovo 90 kongresom volených členov). Zároveň sa organizuje v komunálnom Občianskom združení Lepšia Šaľa.
Vo voľbách do orgánov samosprávy obcí 2006 bol zvolený za poslanca mestského zastupiteľstva Šale za volebný obvod 2 (koalícia SDKÚ-DS, KDH). Následne ho novozvolené mestské zastupiteľstvo tajným hlasovaním zvolilo do funkcie zástupcu primátora mesta Šaľa. Koncom roka 2012 sa stal členom hnutia Nová väčšina.

</doc>
<doc id="136383" url="https://sk.wikipedia.org/wiki?curid=136383" title="Ferdinand Maxmilián Brokoff">
Ferdinand Maxmilián Brokoff

Ferdinand Maxmilián Brokoff (* 12. september 1688, Červený Hrádek – † 8. marec 1731, Praha) bol český sochár a rezbár, syn sochára a rezbára Jana Brokoffa a brat sochára a rezbára Michala Jana Josefa Brokoffa. Spolu s otcom a bratom patrili k popredným predstaviteľom českého barokového sochárstva.
Životopis.
Narodil sa v západných Čechách ako druhý syn Jana Brokoffa. Podobne ako jeho brat Michal Jan Josef pokračoval v rodinnej tradícii a vyučil sa za sochára v dielni svojho otca. V rokoch 1708 – 1713 študoval v dielni vtedy slávneho Ondřeja Filipa Quitainera, ale od roku 1709 už tvoril samostatne.
V českom prostredí sú známe predovšetkým jeho diela na Karlovom moste. Hoci väčšinu sôch z Brokoffovej rodinnej dielne signoval obvykle jej majiteľ, otec Jan, je nesporné, že celý rad prác pre Karlov most robili v skutočnosti skôr jeho synovia. Ferdinandovi Maxmiliánovi sa pripisuje autorstvo či spoluautorstvo pri ôsmich plastikách na zábradlí Karlovho mosta, vrátane snáď najpopulárnejšieho trinitárskeho súsošia ľudovo nazvaného "Turek na Karlovom moste" (súsošie sv. J. z Mathy so sv. Felixom z Valois a sv. Ivanom). Na súsoší sv. Františka Xaverského zanechal dvadsaťtriročný Brokoff vlastný autoportrét. Jeho ďalšia plastika pre most, súsošie sv. Ignáca z Loyoly, spadlo pri povodni v roku 1890 do Vltavy a už nebolo na most osadené. Zrekonštruovaný originál je uložený v v Lapidáriu Národného múzea.
Počas svojich mnohých ciest, okolo roku 1714, stretol vo Viedni význačného rakúskeho architekta Jana Fischera z Erlachu, s ktorým potom spolupracoval na svojich významných dielach. Spolu s ním získal zákazky vo Viedni a sliezskom Vroclave, tvorili však spoločne aj pre Prahu a českú klientelu.
Zomrel na tuberkulózu, obvyklú chorobu sochárov, na ktorú zomreli aj jeho otec a brat. V roku 1732 ho pochovali na kostolnom cintoríne kostola sv. Martina v múre, kde umiestnili aj jeho pamätnú bustu.

</doc>
<doc id="136386" url="https://sk.wikipedia.org/wiki?curid=136386" title="PzkpfwVI Tiger">
PzkpfwVI Tiger



</doc>
<doc id="136388" url="https://sk.wikipedia.org/wiki?curid=136388" title="Tiger II">
Tiger II



</doc>
<doc id="136390" url="https://sk.wikipedia.org/wiki?curid=136390" title="Radvaň (Banská Bystrica)">
Radvaň (Banská Bystrica)

 Radvaň je mestská časť Banskej Bystrice.
Podľa údajov z roku 2021 mala 5 836 obyvateľov.
Dejiny.
Prvé písomné zmienky o obci Radvaň pochádzajú z druhej polovice 13. storočia. Zmienky dokladajú, že tu žili kráľovskí rybári, ktorí lovili ryby v Hrone. V roku 1287 daroval uhorský kráľ Ladislav IV. obec Dionýzovi, predkovi šľachtického rodu Radvanských. Obec sa následne stala sídlom tohto významného rodu, ktorého predstavitelia si v obci postavili v 16. storočí reprezentatívny kaštieľ. 
Radvaň bola v roku 1964 zlúčená s obcou Kráľová do obce Radvaň-Kráľová. Tá bola o dva roky neskôr pripojená k Banskej Bystrici.
Obyvatelia Radvane sa zaoberali najmä poľnohospodárstvom a niektorými remeslami. V obci pôsobili farbiari, klobúčnici, nožiari a hrebenári. V rokoch 16331925 tu pôsobili aj niekoľkí výrobcovia pušného prachu, ktorý bol veľmi kvalitný a vyhľadávaný. V roku 1687 v obci pôsobili štyria prachári, v dvadsiatych rokoch 20. storočia sa výrobe prachu ešte venovali rodiny Klimo, Petrikovich a Veselko. Stupy a dielne na výrobu pušného prachu sa nachádzali v blízkej Malachovskej doline (v roku 1786 ich tu bolo 8, v roku 1842 dokonca 11). V druhej polovcii 19. storočia v obci vznikli aj dve súkenky (majiteľmi boli Ján Markovič a J. Horenický). Súkenka J. Markoviča bola zrušená v roku 1950. V roku 1923 bola v Radvani založená súkromná píla firmou "Rosenberger a spol.", ktorá sa nachádzala pri železničnej stanici. Píla bola po roku 1948 znárodnená a pričlenená k podniku "Pohronské píly" (neskôr "Drevona"). V roku 1949 bolo v obci založené jednotné roľnícke družstvo (JRD), ktoré bolo v roku 1961 zlúčené s družstvami v Kráľovej, Kremničke, Malachove, Iliaši a v Rakytovciach do jedného veľkého JRD (s názvom: "JRD SNP Banská Bystrica").
Obec Radvaň bývala známa okrem iného Radvanským jarmokom, ktorý sa konával už v 14. storočí, pravdepodobne počas púte k radvanskému kostolu Panny Márie (v lokalite Hôrka). Privilégium konať výročný jarmok v deň sviatku Narodenia Panny Márie (teda 8. septembra) dostala obec od cisára Leopolda I. v roku 1655 (v roku jeho korunovácie za uhorského kráľa; cisárom sa stal až po smrti otca Ferdinanda III. v roku 1657). V spore o konanie jarmoku s mestom Banská Bystrica napokon Leopold I. v roku 1697 rozhodol, že jarmok v deň Narodenia Panny Márie sa môže konať len v Radvani. Radvanský jarmok bol jedným z najväčších a najznámejších v Hornom Uhorsku. Odraz jarmok našiel dokonca aj v krásnej literatúre (v poviedkach Gustáva Kazimíra Zechentera-Laskomerského a Jozefa Gregora Tajovského). Tradícia výročného jarmoku prežila do dnešných čias, ale jarmok sa už koná na Námestí SNP v Banskej Bystrici.
V radvanskom evanjelickom cirkevnom zbore žil a pôsobil ako farár básnik, publicista a prekladateľ Andrej Sládkovič. V Radvani je aj pochovaný na miestnom evanjelickom cintoríne.
Nad Kalinčiakovou ulicou pri evanjelickom cintoríne funguje lyžiarsky vlek s dobrovoľným vstupným. Vlek sprevádzkovali v sezóne 2014/2015 27 rokov po pôvodnom vleku.
Samospráva.
Radvaň tvorí volebný obvod č. 6 a v mestskom zastupiteľstve má 3 poslancov.
Kultúra a zaujímavosti.
Príroda.
Na území Radvane sa nachádza chránený areál Malachovské skalky a prírodná rezervácia Urpínska lesostep na vrchu Urpín.

</doc>
<doc id="136391" url="https://sk.wikipedia.org/wiki?curid=136391" title="Antol">
Antol

Antol môže byť:

</doc>
<doc id="136395" url="https://sk.wikipedia.org/wiki?curid=136395" title="Wikinews">
Wikinews



</doc>
<doc id="136396" url="https://sk.wikipedia.org/wiki?curid=136396" title="Michail Moisejevič Botvinnik">
Michail Moisejevič Botvinnik

Michail Moisejevič Botvinnik () (* 17. august 1911 Kuokkala (dnes Repino), Rusko – † 5. máj 1995 Moskva) bol sovietsky (ruský) šachista, medzinárodný veľmajster od roku 1950, 6. majster sveta 1948 – 1957, 1958 – 1960, 1961 – 1963.
Život.
Pochádzal z lekárskej rodiny, matka bola zubárka, otec zubný technik. Od mladosti bol presvedčený komunista. Vyštudoval elektrotechniku v Petrohrade. Počas celého života sa okrem šachu venoval aj vedeckej práci. V roku 1937 získal titul "Kandidát technických vied", v rokoch 1948 - 1951 obhájil doktorát vied, kvôli čomu na tri roky prestal hrať šach. V 60. rokoch sa začal venovať aj výpočtovej technike a programovaniu šachových počítačov. Na túto tému napísal aj dve knihy. Údajne kedysi predpovedal, že v dohľadnej dobe sa majstrom sveta v šachu stane počítač, čo je v súčasnosti vzhľadom na vysokú výkonnosť šachových programov realitou. V roku 1969 obnovil šachovú školu pre začínajúce talenty, ktorú pôvodne založil v roku 1963 "Grigorij Goľdberg". Aktívnu hráčsku kariéru ukončil v roku 1970.
Šachová kariéra.
Medzivojnové a vojnové obdobie.
Botvinnik sa naučil hrať šach, keď mal 12 rokov a táto hra ho okamžite zaujala. Pustil sa do štúdia kníh a jeho výkonnosť začala rýchlo narastať.
Prvý pekný úspech prišiel v roku 1925, keď porazil v simultánke v Petrohrade majstra sveta J. R. Capablancu. V roku 1927 štartoval po prvýkrát na majstrovstvách ZSSR a skončil 5.-6. Prvý titul majstra ZSSR získal v roku 1931. Okrem toho dosiahol niekoľko ďalších úspechov v domácich turnajoch. V roku 1933 zohral v Moskve a v Petrohrade zápas s česko-slovenským veľmajstrom Salom Flohrom, v tom čase jedným z najlepších hráčov na svete. Zápas sa skončil 6:6 (2:2, =8). V roku 1934 vyhral turnaj v Petrohrade, na ktorom hral aj budúci majster sveta Max Euwe (skončil až 6.).
V zahraničí sa po prvýkrát objavil v roku 1934 na turnaji v Hastingse 1934/35, kde skončil na 5.-6. mieste. Už o pár mesiacov bol na veľkom turnaji v Moskve 1935 1.-2. O rok neskôr bol opäť v Moskve 2. a v Nottinghame 1.-2. Okrem majstrovstiev ZSSR štartoval Botvinnik pred vojnou už iba na turnaji AVRO 1938 v Holandsku, kde skončil 3. Počas vojny štartoval v niekoľkých domácich turnajoch a všetky vyhral.
Zápasy o majstra sveta.
V roku 1938 počas turnaja AVRO sa Botvinnik skontaktoval s majstrom sveta Alechinom s úmyslom dohodnúť zohratie zápasu o titul MS. Druhá svetová vojna však všetko zmarila. Vo februári 1946 Botvinnik Alechina znovu vyzval na zápas, Alexander Alechin však v marci 1946 zomrel.
V roku 1948 sa uskutočnil turnaj o majstra sveta, na ktorý bol nominovaný aj Botvinnik. Okrem neho ešte štartovali Vasilij Smyslov, Paul Keres, Samuel Reshevsky a Max Euwe. Turnaj sa hral päťkolovo(každý s každým päť partií). Botvinnik sa od začiatku ujal vedenia a celý turnaj suverénne vyhral s trojbodovým náskokom pred Smyslovom.
Podľa nových pravidiel MS musel majster sveta každé 3 roky obhajovať titul v zápase na 24 partií. Nerozhodný výsledok stačil majstrovi sveta na udržanie titulu, v prípade prehry mal právo na odvetný zápas.
V roku 1951 obhajoval Botvinnik titul proti Ukrajincovi Davidovi Bronštejnovi, ktorý v povojnových rokoch zaznamenal niekoľko veľkých úspechov. Na majstrovi sveta sa zrejme prejavila aj nerozohratosť. Po zisku titulu majstra sveta sa totiž na celé 3 roky stiahol zo šachového života a venoval sa obhajobe doktorátu technických vied.
Samotný zápas bol veľmi bojovný a dramatický. Ani jeden zo súperov nedokázal získať viac, ako jednobodový náskok. Vedenia sa v 5. partii ujal Bronštejn. Ďalšie dve partie vyhral Botvinnik - 6. po hrubej chybe súpera a 7. potom, čo hral Bronštejn v remízovej pozícii násilne na výhru. Kuriózna bola 9. partia, ktorej postavenie je na diagrame.
Biely má o celú vežu viac a stojí na výhru. V ďalšom priebehu však hral Botvinnik veľmi nerozhodne a Bronštejnovi sa podarilo udržať remízu. V 11. partii Bronštejn vyrovnal, ale v 12. išiel Botvinnik znovu do vedenia. V 17. partii bolo po hrubej chybe Botvinnika znovu vyrovnané. V 18. partii mal Bronštejn veľkú šancu získať vedenie, vyhraté postavenie však pokazil. V 19. partii vyhral Botvinnik remízovú koncovku. Potom prišiel Bronštejnov veľký finiš. Výhrou 21. a 22. partie sa tesne pred koncom zápasu ujal vedenia. 23. partia rozhodla. Bronštejn(na radu svojich trénerov) dosť netakticky zvolil otvorenie, ktoré vedie k pokojnému, manévrovaciemu boju. Takýto štýl hry však oveľa viac vyhovoval Botvinnikovi a priebeh partie to aj potvrdil. Botvinnik postupne získaval prevahu a pri prerušení partie už stál na výhru. Práve pri prerušení partie však Botvinnik "zapečatil" chybný ťah. Bronštejn však šancu na remízu nevyužil a pri dohrávaní partiu prehral.
Práve táto 23. partia občas vyvoláva dohady, že bola zmanipulovaná a Bronštejn ju "musel" prehrať na príkaz zhora v prospech štátom "privilegovaného" Botvinnika. Dôkazy sa však nikdy neobjavili a ani Bronštejn po zániku ZSSR nič podobné nenaznačil. V 24. partii hral Bronštejn príliš hazardne a Botvinnik v postavení, kde mal jasnú prevahu takticky súhlasil s remízou. Konečný výsledok: 12:12 (5:5, =14)
V ďalších troch zápasoch mal Botvinnik toho istého súpera - Vasilija Smyslova. Najdramatickejší z nich bol hneď ten prvý v roku 1954. Bol to zápas veľkých zvratov. Z prvých štyroch partií vyhral Botvinnik tri. 7. partiu však po hrubej chybe prehral, Smyslov sa "chytil" a v 11. partii sa už ujal vedenia 6:5. Potom však začal hrať príliš ostro, čo jeho štýlu hry veľmi nevyhovovalo a doplatil na to. Po 16. partii už znovu viedol Botvinnik 9:7. Smyslov ešte dokázal výhrami 20. a 23. partie vyrovnať, ale 24. partiu čiernymi kameňmi vyhrať nedokázal. Už druhý zápas o MS po sebe sa skončil 12:12 (7:7, =10).
V roku 1957 Botvinnik so Smyslovom prehral 9½:12½ (3:6, =13) a titul stratil. Už v odvete v roku 1958 však získal titul späť. Aj v tomto zápase, podobne ako v roku 1954, mal výborný začiatok. Vyhral prvé 3 partie a potom svoj náskok zvýšil na 4 body. V 15. partii, za stavu 9:5, mal Botvinnik dobré šance na zvýšenie náskoku. Do časovej kontroly mu zostávali ešte 4 minúty, počas ktorých musel stihnúť urobiť 2 ťahy, Celkom však zabudol na čas, neurobil ani jeden ťah, časový limit mu vypršal a túto partiu prehral. Ku koncu zápasu sa Smyslovovi podarilo už iba skorigovať stav a konečný výsledok bol 12½:10½ (7:5, =11) v prospech Botvinnika.
V roku 1960 bol Botvinnikovým súperom Lotyš Michail Taľ. Majster sveta nenašiel recept na ostrú, miestami hazardnú Taľovu hru a zápas pomerne hladko prehral v pomere 8½:12½ (2:6, =13) Na odvetný zápas sa však Botvinnik - na rozdiel od svojho súpera - výborne pripravil. Vyrukoval na Taľa s aktívnou hrou, už po 11. partii mal štvorbodový náskok a zápas presvedčivo vyhral v pomere 13:8 (10:5, =6)
Posledným súperom Botvinnika v boji o titul MS bol arménsky veľmajster Tigran Petrosian. Krátko pred týmto zápasom FIDE zrušila právo porazeného majstra sveta na odvetný zápas. Botvinnikovi sa nepodarilo prelomiť pevnú obranu Petrosiana a zápas prehral v pomere 9½:12½ (2:5, =15) a titul majstra sveta definitívne stratil.
V ďalších súťažiach MS v šachu sa Botvinnik už nezúčastnil, hoci mal právo na priamu účasť v "zápasoch kandidátov MS" v roku 1965.
Majstrovstvá ZSSR.
V rokoch 1959, 1963, 1966, 1967 hral na majstrovstvách ZSSR družstiev.
Štátna reprezentácia.
Výsledky na šachových olympiádach:
Na majstrovstvách Európy družstiev hral dvakrát. V Oberhausene 1961 získal 6/9, v Hamburgu 1965 iba 3½/8. V oboch prípadoch družstvo ZSSR zvíťazilo.
Okrem toho ešte reprezentoval v troch medzištátnych zápasoch proti USA v rokoch 1946 a 1955 a v Zápase storočia v roku 1970.
Povojnové turnaje.
Na medzinárodných turnajoch sa Botvinnik príliš často neobjavoval. Jeho výsledky:
Groningen 1946 1., Čigorinov memoriál Moskva 1947 1., Maróczyho memoriál Budapešť 1952 3.-5., Alechinov memoriál Moskva 1956 1.-2., Wageningen 1958 1., Hastings 1961/62 1., Štokholm 1962 1.(s trojbodovým náskokom), Amsterdam 1963 1., Noordwijk 1965 1., Amsterdam 1966 1. Hastings 1966/67 1., Palma de Mallorca 1967 2.-3., Monte Carlo 1968 2., Belehrad 1969 7., Wijk aan Zee 1969 1.-2., Leiden 1970 3.-4.
Spôsob hry a odkaz.
V prvých rokoch svojej kariéry hral Botvinnik prevažne pozičný šach, neskôr sa však jeho hra značne zmenila. Dokázal hrať aj aktívne a útočne, čím sa jeho štýl stal univerzálnym. Opieral sa aj o výbornú znalosť šachovej stratégie.
Botvinnik bol vo svojej dobe zrejme najlepší šachový analytik. Mnohé svoje šachové úspechy opieral o dôkladné analýzy zohratých partií a dôkladnú prípravu. Svoje analytické schopnosti osvedčil aj v mnohých šachových knihách, ktoré napísal.
Botvinnikov prístup k šachu sa vyznačoval veľkou pracovitosťou, cieľavedomosťou a sebadisciplínou. Najmä jeho zásluhou sa v bývalom Sovietskom zväze presadil nový, vedecký prístup k šachovej hre a k tréningu, čo znamenalo v povojnovom období dlhoročnú dominanciu ZSSR vo svetovom šachu.

</doc>
<doc id="136397" url="https://sk.wikipedia.org/wiki?curid=136397" title="Radvaň">
Radvaň

Radvaň môže byť:

</doc>
<doc id="136398" url="https://sk.wikipedia.org/wiki?curid=136398" title="Cresselia">
Cresselia

Cresselia je psychický ("Psychic") pokémon. Patrí do 4. generácie a do skupiny legendárnych pokémonov. Vyskytuje sa vo svete Sinnoh a v hrách Diamond a Pearl. Je žltej farby, modrej a ružovej farby.

</doc>
<doc id="136399" url="https://sk.wikipedia.org/wiki?curid=136399" title="Karol Adler">
Karol Adler

Karol Adler (* 20. marec 1910, Kolta, Slovensko – † 20. december 1944, Dobšiná, Slovensko) bol slovenský protifašistický bojovník a partizánsky veliteľ. Bol vedúci činiteľ viacerých partizánskych oddielov na juhovýchodnom Slovensku počas SNP.
Život.
Pôsobil ako zubný technik v Levoči ale aj v Leviciach a Poprade. Od vzniku prvej Slovenskej republiky sa angažoval v protifašistickom odboji. V roku 1944, keď prevzal moc revolučný národný výbor, utvorila sa milícia, ktorá pod vedením Karola Adlera zaistila exponovaných fašistov. Keď sa v druhej polovici októbra 1944 začal mohutný nástup nemeckých jednotiek na všetkých úsekoch frontu, došlo k bojom aj v priestore Dobšinej. Nepriateľské jednotky ju obsadili a povstalci ustúpili do hôr. Karol Adler sa stal organizátorom a vedúcim činiteľom partizánskej brigády kapitána Nálepku. Koncom roka 1944 sa v okolí Dobšinej vyskytovala partizánska brigáda Rákosi. Do jej stavu patrila aj jednotka Karola Adlera. Po smrti Zoltána Grubicsa sa práve on stal veliteľom partizánskej skupiny Sándor Petőfi. Partizáni sa však v polovici decembra 1944 dostali do zovretia nemeckými vojskami. Adlerova jednotka sa preto pokúsila uniknúť v oblasti Vyšnej Slanej a Rejdovej. Nemecké vojská ich však obkľúčili a postupne zlikvidovali. 10. decembra 1944 ho zajali po ťažkých bojoch vo Vyšnej Slanej a následne ho odovzdali Gestapu. Po surovom mučení bol 20. decembra 1944 obesený na námestí v Dobšinej. Pri vyšetrovaní sa Karol Adler správal hrdinsky a pred popravou údajne povedal: „Ja umieram, ale nás je veľa.“ Zvyšok jeho partizánskej jednotky, ktorý sa vyhol zničeniu pod vedením Jozefa Fábryho bojoval ďalej. 
Ocenenie.
Je mu venovaná pamätná tabuľa na budove pošty v Dobšinej. V roku 1964 bol in memoriam povýšený na kapitána a vyznamenaný Radom červenej hviezdy. V bratislavskej mestskej časti Dúbravka je po ňom pomenovaná ulica i škola. Jeho meno nesie aj ulica v Košiciach v mestskej časti Dargovských hrdinov.

</doc>
<doc id="136412" url="https://sk.wikipedia.org/wiki?curid=136412" title="Miss World">
Miss World

Miss World je medzinárodná súťaž krásy, založená vo Veľkej Británii Ericom Morleyem v roku 1951. Historicky prvý ročník sa konal na jeseň roku 1951. Miss World je jednou z súťaže krásy „Grand Slam“ spolu s Miss Universe, Miss International, Miss Grand International a Miss Supranational.

</doc>
<doc id="136415" url="https://sk.wikipedia.org/wiki?curid=136415" title="Miss Earth">
Miss Earth

Miss Earth je medzinárodná súťaž krásy, ktorá bola založená v roku 2001 organizáciou Carousel Productions vo Filipínach. Organizátor založil túto súťaž potom, ako nedostal práva na pokračovanie súťaže Miss Asia-Pacific. Miss Earth sa stala jednou z najväčších súťaží krásy.

</doc>
<doc id="136416" url="https://sk.wikipedia.org/wiki?curid=136416" title="Kto bol kto v histórii Banskej Bystrice">
Kto bol kto v histórii Banskej Bystrice

Kto bol kto v histórii Banskej Bystrice sú biografické slovníky, zostavené pracovníkmi Štátnej vedeckej knižnice v Banskej Bystrici.
Kto bol kto v histórii Banskej Bystrice 1255 – 2000.
Slovník predstavuje vyše 2 000 hesiel nežijúcich osobností Banskej Bystrice a jej súčasných mestských častí (Iliaš, Jakub, Kostiviarska, Kráľová, Kremnička, Majer, Podlavice, Radvaň, Rakytovce, Rudlová, Sásová, Senica, Skubín, Šalková a Uľanka), ktoré sa tu narodili, študovali, žili, zomreli, kratšie, či dlhšie pôsobili, prípadne ovplyvnili dianie v meste, podieľali sa na ekonomickom, politickom a kultúrnom rozvoji Slovenska, šírili jeho dobré meno v zahraničí, registrovala ich súdobá tlač.
Kto bol kto v Banskej Bystrici v roku 2001.
Zostavila D. Šovčíková a kol. – Banská Bystrica : ŠVK, 2002. - 257 s. 
Špeciálne koncipovaný regionálny slovník personálneho charakteru. Predstavuje vyše 300 osobností mesta Banská Bystrica, ktoré sa v roku 2001 podieľali na ekonomickom, spoločenskom a kultúrnom rozvoji mesta Banská Bystrica.

</doc>
<doc id="136418" url="https://sk.wikipedia.org/wiki?curid=136418" title="Miss International">
Miss International

Miss International je štvrtá najväčšia medzinárodná súťaž krásy na svete. Vznikla v Long Beach v Kalifornii v USA v roku 1960 po presune Miss Universe na Miami Beach. Miss International je jednou zo súťaže krásy „Grand Slam“ spolu s Miss World, Miss Universe, Miss Grand International a Miss Supranational.

</doc>
<doc id="136423" url="https://sk.wikipedia.org/wiki?curid=136423" title="Millennium Tower III">
Millennium Tower III

Millennium Tower III bola plánovaná výšková budova v Bratislave v mestskej časti Nové Mesto pri komplexe Polus City Center. Jej výstavba mala prebiehať v rokoch 2007 až 2009, no napokon sa nerealizovala.
Mala mať 22 nadzemných podlaží, okolo 78 metrov a slúžiť hlavne na obytné a kancelárske účely.

</doc>
<doc id="136424" url="https://sk.wikipedia.org/wiki?curid=136424" title="Mail">
Mail

Mail (angl., doslova: "pošta") môže byť:

</doc>
<doc id="136426" url="https://sk.wikipedia.org/wiki?curid=136426" title="Milennium Tower III">
Milennium Tower III



</doc>
<doc id="136430" url="https://sk.wikipedia.org/wiki?curid=136430" title="Víťazky Miss Universe">
Víťazky Miss Universe

Nasledujúci zoznam zobrazuje víťazky medzinárodnej súťaže krásy Miss Universe. 

</doc>
<doc id="136431" url="https://sk.wikipedia.org/wiki?curid=136431" title="God Was Created">
God Was Created

God Was Created je druhý štúdiový album skupiny Vehemence, ktorý vyšiel v júli roku 2002.
Album ponúka tú najelegantnejšiu kombináciu techniky a nápaditosti. Tento výtvor je v podstate dramatický príbeh o vehementnej interakcii a nenávisti živého a neživého (človek verzus Boh). Dej je zachytený v morbídnych textoch, zastrešený nezameniteľnou atmosférickou hudobnou kulisou. Tú tvoria miestami akustické gitary v sprievode s klávesmi a v hlavnej úlohe sa predstavia temný hlboký growling, drsné gitarové melódie a rytmy za sprievodu rýchlych dynamických bicích.

</doc>
<doc id="136439" url="https://sk.wikipedia.org/wiki?curid=136439" title="Teutónsky">
Teutónsky



</doc>
<doc id="136442" url="https://sk.wikipedia.org/wiki?curid=136442" title="Iliaš">
Iliaš

Iliaš je mestská časť Banskej Bystrice.
Podľa údajov z roku 2008 mala 232 obyvateľov.
Dejiny.
Obec vznikla pravdepodobne koncom 13. storočia. Roku 1447 sa spomína ako "Petowfalwa" a v roku 1687 "Illiaschowa". V minulosti išlo o osadu Kráľovej, k Banskej Bystrici bola pripojená v roku 1964 spolu s obcou Kráľová a Radvaň.
Samospráva.
Iliaš tvorí spolu s Kráľovou, Kremničkou, Pršianskou Terasou a Rakytovcami volebný obvod č. 7, ktorý má v mestskom zastupiteľstve 2 poslancov.

</doc>
<doc id="136443" url="https://sk.wikipedia.org/wiki?curid=136443" title="Kostiviarska">
Kostiviarska

Kostiviarska je mestská časť Banskej Bystrice.
Podľa údajov z roku 2008 mala 318 obyvateľov.
Dejiny.
Obec bola založená v 13. storočí. V 18. a 19. storočí bol v obci mlyn s hámorom, ktorý vyrábal šable. Zhruba od roku 1960 je tu vápencový lom, z ktorého sa prepravovala surovina na výrobu cementu po dlhej lanovke do cementárne. Na kopci blízko obce postavili v roku 1936 jeden z prvých vysielačov na Slovensku.
Pôvodne samostatná obec bola k Banskej Bystrici pripojená v roku 1971.
Samospráva.
Kostiviarska tvorí spolu s Jakubom, Podlavicami, Skubínom a Uľankou volebný obvod č. 4, ktorý má v mestskom zastupiteľstve 2 poslancov.

</doc>
<doc id="136444" url="https://sk.wikipedia.org/wiki?curid=136444" title="Kráľová (Banská Bystrica)">
Kráľová (Banská Bystrica)

Kráľová je mestská časť Banskej Bystrice.
Podľa údajov z roku 2008 mala 5 401 obyvateľov.
Dejiny.
Pôvodne išlo o samostatnú obec s prvou zmienkou v roku 1264 ako "Villa reginalis Querali", 1503 "Khunigsdorf". Obec bola v roku 1964 zlúčená s obcou Radvaň do obce Radvaň-Kráľová, ktorá bola o dva roky neskôr pripojená k Banskej Bystrici.
Samospráva.
Kráľová tvorí spolu s Iliašom, Kremničkou, Pršianskou Terasou a Rakytovcami volebný obvod č. 7, ktorý má v mestskom zastupiteľstve 2 poslancov.

</doc>
<doc id="136445" url="https://sk.wikipedia.org/wiki?curid=136445" title="Kremnička">
Kremnička

Kremnička je mestská časť Banskej Bystrice.
Podľa údajov z roku 2008 mala 516 obyvateľov.
Polohopis.
Mestská časť sa nachádza sa v trojuholníku mestských častí Kráľová, Rakytovce a Iliaš v južnej časti mesta. Rozprestiera sa v nadmorskej výške Východný okraj mestskej časti tvorí rýchlostná komunikácia (cesta pre motorové vozidlá č. 66, E77 /Krakov - Budapešť/) a zároveň výpadovka do Zvolena. Mestskú časť tvorí deväť ulíc s názvami: Brezová, Borievková, Čerešňová, Drienková, Jabloňová, Plánková, Šípková, Trnková ulica a Ulica Kremnička "(stav k roku 2009)". 
Dejiny.
Prvá písomná zmienka o Kremničke pochádza z roku 1291 ("Keremchay") ako súčasť Zvolenského panstva. Neskôr bola známa pod menami: "Keremnicze" (1295), "Kremnicze" (1296), "Kremnichka" (1420), "Cremniczka" (1506), "Körmöske" (1773), "Körmecschke" a "Kremnička" (1786), "Kremnicska", "Körmöcske" a "Kremnička" (1808), "Körmöcske" (1863–1873), "Körmöcke" (1877–1882),
"Keremcse" (1888–1913) a "Kremnička" (1920–1970).
Pôvodní obyvatelia sa zaoberali poľnohospodárstvom, povozníctvom a hrnčiarstvom. Istý čas bola samostatnou obcou, no v roku 1970 bola pripojená k mestu Banská Bystrica. V roku 1961 tu bývalo 448 ľudí. 
Druhá svetová vojna.
Dedina sa smutne preslávila počas 2. svetovej vojny. V období od 5. novembra 1944 do 11. februára 1945 po skončení SNP členovia Pohotovostného Oddielu Hlinkovej Gardy pod nemeckým dozorom a samotní nemeckí vojaci popravili v protitankových zákopoch viac ako 1000 ľudí, z toho bolo exhumovaných 747 civilistov väčšinou židovského pôvodu (tiež Rómovia a nežidovskí partizáni), z toho 211 žien a 58 detí vo veku od šiestich týždňov do štrnástich rokov. Obete ležali v šiestich masových hroboch. Bol to jeden z najväčších vojnových zločinov na Slovensku. V roku 1949 bol na mieste popráv vybudovaný veľký kamenný pamätník. Monument je dielom architekta Dušana Jurkoviča a stojí na južnom okraji mestskej časti, blízko súčasného krematória. Areál bol v deväťdesiatych rokoch 20. storočia doplnený pamätníkom židovských obetí vojny od architekta Fatrana.
Samospráva.
Kremnička tvorí spolu s Iliašom, Kráľovou, Pršianskou Terasou a Rakytovcami volebný obvod č. 7, ktorý má v mestskom zastupiteľstve 2 poslancov..
Občianska vybavenosť.
V Kremničke je krematórium pre región centrálneho Slovenska s priľahlým urnovým hájom, trolejbusové depo mestskej hromadnej dopravy, regeneračná kryokomora, aktívny športový klub vo futbale a turistike. Okrem trolejbusovej dopravy (č. 2 a 3) zabezpečujú spojenie s Banskou Bystricou pravidelné autobusové linky (č. 21. 22, 90, 97 a 98) mestskej hromadnej dopravy, ktoré smerujú do mesta. 
Stred Kremničky vytvára malé námestie so zvonicou, predajňou potravín, hostincom U Vinca (reštaurácia a krčma), zastávkou mestskej hromadnej dopravy a malé parkovisko.
Z mestskej časti (Čerešňová ulica) vychádza do Kremnických vrchov (Malachovské predhorie) žltá turistická značka, ktorá vedie Kremničianskou dolinou (prístrešok) okolo Kremničianskeho vodopádu smerom do susednej obce Horné Pršany, odkiaľ pokračuje do sedla Tri kríže cez Hornú skalu.

</doc>
<doc id="136446" url="https://sk.wikipedia.org/wiki?curid=136446" title="Majer (Banská Bystrica)">
Majer (Banská Bystrica)

Majer je mestská časť Banskej Bystrice. Popri Majeri tečie rieka Hron.
Podľa údajov z roku 2008 mala 529 obyvateľov.
Stručné dejiny.
Pôvodne išlo o samostatnú obec, ktorá bola v roku 1966 zlúčená s Banskou Bystricou. Pod názvom Meyerhof sa spomína už v roku 1454. Patril miestnym baníkom.
Jednotné roľnícke družstvo vzniklo v roku 1952. 
V 20. storočí tu bola priemyselná oblasť, posledná prevádzka bola uzavretá v roku 2013.
Vojenská nemocnica a cintorín.
Počas prvej svetovej vojny bola v Majeri umiestnená vojenská nemocnica, ktorá pozostávala s 30-tich barakov. Liečili sa v nej vojaci postihnutí tuberkulózou. Neďaleko od obce vznikol v roku 1915 aj veľký vojenský cintorín, ktorý koncom 20. storočia z väčšej časti zanikol (časť by sa mala revitalizovať v roku 2018).
Cintorín vznikol v roku 1915, časť z neho zasiahla výstavba cesty medzi Banskou Bystricou a Breznom. Víťazi návrhu cintorína Benjamín Bradňanský, Vít Halada a Maroš Greš za návrh Monumentu vyhrali Cenu Dušana Jurkoviča. Prvá etapa obnovy cintorína bola sprístupnená 11. novembra 2018, na sté výročie ukončenia vojny. Odhalený bol stĺpový monument a označenie 506 hrobov. Druhá etapa začala v roku 2019 a zahrňovala úpravu parkoviska a povrchov. Dokončená bola koncom apríla 2020. Na cintoríne ešte pribudne tichý stĺp v interiéri kaplnky. V pláne je aj kvitnúca lúka medzi hrobami, ale najskôr musí byť vyriešená problematická pôda.
Samospráva.
Majer tvorí spolu so Senicou, Šalkovou a Uhliskom volebný obvod č. 2, ktorý má v mestskom zastupiteľstve 2 poslancov.
Občianska vybavenosť.
Do mestskej časti Majer jazdia z centra Banskej Bystrice autobusové linky č. 23 a č. 42. Vedľa mestskej časti sa nachádza záhradkárska osada a železničná stanica. 
Kultúra a zaujímavosti.
Dedinská zvonica – murovaná stavba na pôdoryse obdĺžnika a šindľovou cibuľou. Fasáda je členená lizénovými pásmi, rezonančné otvory majú šambrány. Nad vchodom do zvonice je osadená pamätná tabuľa s vročením 1857 upomínajúcim na jej založenie.

</doc>
<doc id="136447" url="https://sk.wikipedia.org/wiki?curid=136447" title="Podlavice">
Podlavice

Podlavice (nem. Olersdorf) je mestská časť Banskej Bystrice.
Podľa údajov z roku 2008 mala 3 318 obyvateľov.
Polohopis.
Podlavicami preteká Tajovský potok, ktorý bol zároveň hranicou medzi bývalými obcami Podlavice a Skubín.
Dejiny.
Prvá zmienka o tomto sídle pochádza zo 14. storočia, kedy patrila ťažiarovi Petrovi Karlovi. Začiatkom 15. storočia obec patrila zemanom Radvanskovcom, potom banským podnikateľom Jungovi, Vilhelmovičovi, Ernstovi, Turzovsko-fuggerovskej spoločnosti, do roku 1848 banskému eráru a mestu Banská Bystrica. Kedysi to bola samostatná obec, v roku 1960 bola spojená s obcou Skubín a niekoľko rokov niesla pomenovanie Laskomerské. Dnes je súčasťou Banskej Bystrice. V 80. rokoch tu bolo začatá výstavba panelového sídliska. Autorom urbanistickej koncepcie sídliska bol Jaroslav Janek
Samospráva.
Podlavice tvoria spolu s Jakubom, Kostiviarskou, Skubínom a Uľankou volebný obvod č. 4, ktorý má v mestskom zastupiteľstve 2 poslancov.
Občianska vybavenosť.
V dnešnej dobe majú Podlavice vlastnú poštu, školu, supermarket, nový kostol a multifunkčný dom. Renovovala sa aj miestna zvonica.
Kultúra a zaujímavosti.
Turizmus.
Táto príjemná mestská lokalita ponúka možnosti vychádzok do prírody (napr. Laskomerská dolina s náučným chodníkom, Pavelcovo). V katastrálnom území Podlavíc sa nachádza aj chránený areál Podlavické výmole.
Neďaleko Podlavíc sa nachádzajú obce na úpätí Kremnických vrchov ktoré ponúkajú okrem historických pamiatok ako napríklad rodný dom Jozefa Gregora-Tajovského veľké množstvo možností rekreácie najmä novo zrekonštruované lyžiarske stredisko SKI Králiky .

</doc>
<doc id="136448" url="https://sk.wikipedia.org/wiki?curid=136448" title="Rakytovce">
Rakytovce

Rakytovce sú mestská časť Banskej Bystrice.
Podľa údajov z roku 2008 mala 589 obyvateľov.
Polohopis.
Mestská časť Rakytovce je najjužnejšou časťou mesta Banská Bystrica. Rakytovce ležia na východnom úpätí Kremnických vrchov a 0,4 km na západ od rýchlostnej komunikácie R1 Zvolen - Banská Bystrica, tvoria spoločné katastrálne územie s Kremničkou. Obsluhuje ju MHD linka číslo 21 a prímestská linka 601455.
Dejiny.
Obec vznikla v 13. storočí, prvá písomná zmienka o obci pochádza z roku 1295. V roku 1437 sa spomínajú ako "Rakitocz". V roku 1837 tu začali ťažiť uhlie, to sa tu ťažilo až do roku 1929, kedy bola ťažba definitívne ukončená. Bola vybudovaná 120 metrová štôlňa Jozef a najúspešnejšie ťažobné obdobia boli 18791889, 18921902 a 19061913. Za zmienku stojí prirodzený povrchový odkryv uhlia spôsobený zarezávaním Banského (Vlkanovského) potoka. Pôvodne samostatná obec bola pripojená k Banskej Bystrici 1. 1. 1971.
Samospráva.
Rakytovce tvorí spolu s Iliašom, Kráľovou, Kremničkou a Pršianskou Terasou volebný obvod č. 7, ktorý má v mestskom zastupiteľstve 2 poslancov..

</doc>
<doc id="136449" url="https://sk.wikipedia.org/wiki?curid=136449" title="Rudlová">
Rudlová

Rudlová je mestská časť Banskej Bystrice.
Podľa údajov z roku 2008 mala 6 118 obyvateľov.
Dejiny.
Pôvodne samostatná obec bola založená v roku 1390. Názov dostala podľa banskobystrickeho richtára Rudelina. Obyvatelia chodili do mesta predávať svoje výrobky. Cestu do obce preklenula železničná trať na Harmanec. Od roku 1966 je obec mestskou časťou Banskej Bystrice. V Rudlovej sa realizovala v 80-tych rokoch 20. storočia rozsiahla bytová výstavba.
Samospráva.
Rudlová tvorí spolu so Sásovou volebný obvod č. 3, ktorý má v mestskom zastupiteľstve 9 poslancov.

</doc>
<doc id="136450" url="https://sk.wikipedia.org/wiki?curid=136450" title="Sásová">
Sásová

Sásová (alebo tiež Sásová-Rudlová) je mestská časť a zároveň najväčšie sídlisko Banskej Bystrice.
Žije tu približne 25 000 obyvateľov. V osemdesiatych rokoch tu boli vybudované panelové domy kvôli narastajúcemu dopytu po nových bytoch v tejto lokalite. Pôvodne sa sem nasťahovali najmä ľudia, ktorí prichádzali do Banskej Bystrice za prácou. Rozprestiera sa na pomerne malom území.
Podľa údajov z roku 2008 mala mestská časť 18 082 obyvateľov.
Polohopis.
Sásová sa nachádza na Strednom Slovensku, približne 7 kilometrov severovýchodne od centra Banskej Bystrice. Zo severu ho obklopuje vrch Panský diel, na ktorom sa nachádza rekreačné stredisko Šachtičky.
Dejiny.
Prvá písomná správa je z roku 1350 ako "Villa Militis" („dedina rytiera“), ktorej zakladateľom bol Mikuláš Sas, syn Ondreja, banskobystrického richtára. Pôvodné obyvateľstvo sa živilo baníctvom a poľnohospodárstvom. Baníci ťažili hlavne v povrchových jamách v okolí Vtáčnika, Štrbiny a Nemčianskej doliny drahé kovy a ryžovali zlato v ústiach Sásovského potoka a potoka Jelšovie.
Toto sídlisko tvorí rovnako aj časť Rudlová (vznikla v 2. polovici 14. storočia odčlenením od Sásovej majetkovou deľbou v prospech richtára Rudelina; spomína sa v roku 1390). Tu sa nachádzajú prevažne rodinné domy, a teda je to tichšia časť Sásovej.
V roku 1966 sa stala mestskou časťou Banskej Bystrice.
Samospráva.
Sásová tvorí spolu so Rudlovou volebný obvod č. 3, ktorý má v mestskom zastupiteľstve 9 poslancov.
Kultúra a zaujímavosti.
Zaujímavosti.
Obec Sásová sa spomína aj v jednom prísloví: "Vás je ako Sásovänov" (čo znamená, že je tam celý húf ľudí). V takejto podobe sa najznámejšie sásovské príslovie používalo v 20. storočí nielen po celom Slovensku, ale aj v preplnených pražských električkách. V praxi toto príslovie znamenalo, že Sásovania na spoločenské, kultúrne a športové podujatia v obci a v okolí od nepamäti chodili kolektívne.
Občianska vybavenosť.
Služby v Sásovej sú na pomerne dobrej úrovni. Nachádzajú sa tu dva väčšie supermarkety, jedno obchodné centrum, a tiež desiatky ďalších obchodov. Nezaostávajú ani rôzne reštauračné či pohostinské zariadenia. Ďalej je tu čerpacia stanica Dalioil, pošta, viacero kvetinárstiev, kaderníctiev, stávkových kancelárii, herní a rôznych iných služieb.
V poliklinike na Rudohorskej ulici nájdete ordinácie rôznych doktorov, od praktických až po stomatológa. K dispozícii sú aj viaceré lekárne. Sásová má aj domov dôchodcov v pokojnom prostredí blízko parku.
Školstvo.
V Sásovej sa momentálne nachádza päť základných a jedna stredná škola, a tiež fakulta Univerzity Mateja Bela. V roku 2008 sa uvažovalo o zrušení dvoch až troch základných škôl, návrh bol však nakoniec odročený na obdobie po voľbách do mestského zastupiteľstva. Nakoniec boli zrušené školy: Magurská, Tatranská. Časť Magurskej školy si do prenájmu zobrala súkromná spoločnosť a založila tam súkromnú školu "Fantázia (teraz dve ruky)" a škôlku.

</doc>
<doc id="136451" url="https://sk.wikipedia.org/wiki?curid=136451" title="Senica (Banská Bystrica)">
Senica (Banská Bystrica)

Senica je mestská časť Banskej Bystrice.
Podľa údajov z roku 2008 mala 584 obyvateľov.
Prvá písomná zmienka pochádza z roku 1422. Pôvodne to bola samostatná obec, k Banskej Bystrici bola pripojená v 70. rokoch. Mestskú časť obsluhujú linky 33 a 41, ktoré spájajú Senicu so širším centrom ale aj s dvomi hlavnými sídliskami. Obsluhuje ju aj prímestská linka 601460, ktorá cez ňu len prechádza a pokračuje do Seliec, Priechodu a Balážov.
Samospráva.
Senica tvorí spolu so Majerom, Šalkovou a Uhliskom volebný obvod č. 2, ktorý má v mestskom zastupiteľstve 2 poslancov.

</doc>
<doc id="136452" url="https://sk.wikipedia.org/wiki?curid=136452" title="Skubín">
Skubín

Skubín je malá mestská časť Banskej Bystrice v tesnom susedstve mestskej časti Podlavice.
Do roku 1960 to bola samostatná obec, v rokoch 1960-1966 bola súčasťou obce Laskomerské, k Banskej Bystrici bola pripojená v r. 1966. Premáva sem MHD linka číslo 35. Skubín si oproti Podlaviciam zachoval úplný dedinský charakter.
Podľa údajov z roku 2008 mala 1 013 obyvateľov.
Samospráva.
Skubín tvorí spolu s Jakubom, Kostiviarskou, Podlavicami a Uľankou volebný obvod č. 4, ktorý má v mestskom zastupiteľstve 2 poslancov.

</doc>
<doc id="136453" url="https://sk.wikipedia.org/wiki?curid=136453" title="Šalková">
Šalková

Šalková je najvýchodnejšia mestská časť Banskej Bystrice. Šalková bola samostatná obec, k Banskej Bystrici bola pripojená v roku 1971.
Podľa údajov z roku 2008 mala 1 054 obyvateľov.
Polohopis.
Mestská časť Šalková sa nachádza približne východne od centra mesta, jej okrajom vedie Cesta I. triedy 66. Nachádza sa tu aj zastávka na trati 172 medzi B. Bystricou a Červenou Skalou. Do Šalkovej premáva linka číslo 42.
Dejiny.
Pôvodná obec sa nachádzala na ľavom brehu Hrona pri Môlčanskom potoku. Vznikla na území, ktoré okolo roku 1310 zabrali ponickým zemanom Jakub, Peter a Pavol, synovia Gottschala. Názov obce môže byť teda odvodený práve od mena Gottschal ako Schalk. Od týchto majiteľov prešla pravdepodobne za vlády Ľudovíta I. do vlastníctva Ľupčianskeho hradu. V evidencii hradného majetku z roku 1424 je vedená pod názvom Salkfalva t. j. Šalkova ves. Počas tureckých nájazdov v roku 1591 Šalkovú napadli Turci a 18 – 20 ľudí odvliekli do zajatia. Murárski a tesárski remeselníci zo Šalkovej pracovali na budovaní novej časti Budapešti – Budína a keď sa v tridsiatych rokoch minulého storočia rozširovala výstavba obce na pravú stranu Hrona, dali tejto časti obce názov Budín. 
V roku 1996 sa v Šalkovej uskutočnilo miestne referendum o odtrhnutí od Banskej Bystrice. Občania mestskej časti sa vyslovili za jej odtrhnutie, mesto výsledok uznalo, riešenie zatiaľ nebolo vykonané. Šalkovčanom vadí nedávne zrušenie malotriednej základnej školy, novovybudovaná elektráreň a neriešenie infraštruktúry časti. Podľa nálezu Ústavného súdu bola dôvodom malá aktivita petičného výboru ale aj mesta. Vtedajší primátor Peter Gogola pripustil, že Šalková by sa mohla stať samostatnou obcou ešte pred konaním komunálnych volieb v jeseni 2014. Posledné slovo však má vláda. K Banskej Bystrici bola pripojená v roku 1971. Kataster súčasnej mestskej časti je však už iný ako kataster pôvodnej obce.
Samospráva.
Šalková tvorí spolu s Majerom, Senicou a Uhliskom volebný obvod č. 2, ktorý má v mestskom zastupiteľstve 2 poslancov.
Kultúra a zaujímavosti.
Turizmus.
Prostredie tejto „dedinky“ je často vyhľadávanou lokalitou pre turistov, keďže je to hornatá oblasť, s tichým prostredím. Necelý kilometer východne od mestskej časti sa nachádza jedna z najstarších rezervácií na Slovensku – Národná prírodná rezervácia (NPR) Príboj vyhlásená v roku 1895 na ploche . Sú to chránené prirodzené porasty duba zimného (Quercus petraea L.) s prímesou cera, rastúceho na severnom okraji prirodzeného rozšírenia. Ďalšia NPR je Plavno (pôvodne Malé Plavno) vyhlásená v roku 1951, kde na ploche sa nachádzajú zachovalé porasty tisa obyčajného (Taxus baccata L.). Počtom jedincov nad 1300 tvorí najväčší výskyt tisa v Slovenskom rudohorí.
Vodná elektráreň.
Už v roku 2008 bola v mestskej časti Šalková plánovaná výstavba malej vodnej elektrárne. Nachádzať sa mala na mieste súčasnej hati na riečnom kilometri 160,680. Súčasťou elektrárne bude jedna kaplanova turbína s výkonom 700 kW. Predpokladá sa výroba 3825 MWh elektrickej energie ročne. Mesto Banská Bystrica s výstavbou súhlasilo v septembri 2008 a Krajský úrad životného prostredia v Banskej Bystrici ju povolil v januári 2009. Elektráreň však nemá podporu obyvateľov Šalkovej a rozhodnutie bolo koncom roku 2011 podstúpené Ministerstvu životného prostredia. Po podaní novej dokumentácie k stavebnému konaniu sa výstavba spustila v januári 2013. Súčasťou elektrárne bude aj 185 metrov dlhý rybovod a protipovodňové opatrenia na náklady investora. Polovica nákladov na elektráreň mala ísť na protipovodňové zabezpečenie.
V roku 2017 ombudsmanka Jana Dubovcová kritizovala výstavbu malých vodných elektrární na Slovensku. V Šalkovej kritizovala nemožnosť občanov vyjadriť sa k stavbe. V októbri 2016 Šalkovú navštívil minister životného prostredia László Sólymos. Mestské zastupiteľstvo preddtým v marci požiadalo vládu a Národnú radu, aby „prijali opatrenia na dodatočné posúdenie a zhodnotenie vplyvov všetkých existujúcich i navrhovaných malých vodných elektrární v povodí Hrona na životné prostredie i zdravie obyvateľstva“. Primátor Ján Nosko vyhlásil „Malá vodná elektráreň v Šalkovej je príkladom problematickej prevádzky a nedostatočne riešených technických opatrení, ktoré by zabránili poškodzovaniu majetku miestnych obyvateľov. Vyvoláva obavy pri realizácii ďalších elektrární, ktoré sú plánované v Iliaši a Vlkanovej. Mala by byť preto akýmsi mementom.“ Mesto sa snažilo podobným stavbám zabrániť. Elektráreň Šalkovčanom podmáča obydlia a znečisťuje vodu v studniach.

</doc>
<doc id="136455" url="https://sk.wikipedia.org/wiki?curid=136455" title="Teutóni (kmeň)">
Teutóni (kmeň)

Teutóni boli v praveku starogermánsky alebo keltsko-germánsky (podľa niektorých názorov keltský) kmeň (alebo skupina kmeňov).
Etymológia.
Slovo Teutóni pochádza z latinského "Teutoni", ktoré zas pochádza z keltského jazyka, kam sa dostalo z protogermánskeho slova "Þeudanōz" ("tí z kmeňa"). Rovnaký pôvod - *"þeudō" ("kmeň") - má náhodou aj napríklad dnešné nemecké slovo "deutsch" ("nemecký") či talianske slovo "tedesco" (nemecký).
Druhý názor je, že Teutóni nie sú germánsky kmeň, ale keltský kmeň, a preto "Teutone" je odvodené z keltského slova "tuath", čo znamená ľud alebo kmeň .
Slovo Teutóni používali niektorí rímski autori ako synonymum pre slovo Germáni. V nemeckých latinských textoch sa okolo roku 900 (zrejme omylom) začalo slovo "Teutonicus" (teutónsky) používať namiesto dovtedy používaného slova "Theodisca", čo bola latinská obdoba slova "tiutisch" (dnes: deutsch - nemecký) .
Dejiny.
Podľa rímskych zdrojov pochádzali Teutóni - ako kmeň - zo severozápadu Jutského polostrova (presnejšie z dnešného kraja Thy v Dánsku). V roku 120 pred Kr. však časti Teutónov opustili toto územie a spolu s Kimbrami a Ambrónmi tiahli na juhovýchod, kde sa usadili medzi Dunajom a Sávou. V roku 113 pred Kr. tieto tri kmene spolu tiahli na západ, kde prvý raz bojovali s Rimanmi v bitke pri Noreii (hlavné mesto Norického kráľovstva v dnešnom východnom Rakúsku). V roku 105 pred Kr. sa po bitke pri Arausiu oddelili od Kimbrov a tiahli s Ambrónmi cez Galiu. Roku 102 pred Kr. utrpeli pod vedením svojho kráľa Teutoboda od Rimanov drvivú porážku v bitke pri Aquae Sextiae (pri dnešnom Aix-en-Provence) a zmizli z historických textov.

</doc>
<doc id="136458" url="https://sk.wikipedia.org/wiki?curid=136458" title="Bruck an der Leitha">
Bruck an der Leitha

Bruck an der Leitha (; ; ; ) je mesto v Dolnom Rakúsku pri hraniciach so spolkovou krajinou Burgenland, ktorá vedie cez rieku Leitha a pomerne blízko hraníc so Slovenskom, v blízkosti mesta Bratislava. 
Obec bola založená v roku 1074 a mestské výsady dostala v roku 1239. Dnes má rozlohu a žije tu obyvateľov ().

</doc>
<doc id="136459" url="https://sk.wikipedia.org/wiki?curid=136459" title="Petronell-Carnuntum">
Petronell-Carnuntum

Petronell-Carnuntum je trhová obec v okrese Bruck an der Leitha v Rakúsku. Má rozlohu a žije tu obyvateľov ().
Priamo v obci sa nachádzajú najväčšie vykopávky z rímskej doby v strednej Európe. Vtedajšie mesto „Carnuntum“ malo asi 70 000 obyvateľov a bolo hlavným mestom Hornej Panónie. Mesto bolo založené hneď po narodení Ježiša a existovalo s mnohými prestavbami a zničeniami až do roku 400 počas legií Garnisona XIV. a XV.

</doc>
<doc id="136460" url="https://sk.wikipedia.org/wiki?curid=136460" title="Petronell">
Petronell



</doc>
<doc id="136461" url="https://sk.wikipedia.org/wiki?curid=136461" title="Carnuntum">
Carnuntum

Carnuntum bolo od 40. rokov 1. stor. po Kr. rímske sídlo (vojenské a civilné mesto), hlavné mesto provincie Panónia/Horná Panónia. Leží v katastrálnom území dnešných obcí Petronell a Bad Deutsch-Altenburg v Dolnom Rakúsku neďaleko Bratislavy. Pred vznikom tohto rímskeho mesta názov Carnuntum (Karnuntum) označoval sídlo neznámej polohy, pravdepodobne sa ním ale myslelo bratislavské oppidum.
Názov.
Názov Carnuntum pochádza z ilýrskeho slova karn a teda pôvodne znamenal kamenné mesto.
Stavby rímskeho sídla.
Rímske osídlenie je doložené od cca. 40 po Kr. Areál sa skladá z vojenského mesta, civilného mesta a chrámového okrsku na Pffafenbergu. 
Vojenské mesto.
Vojenské mesto sa skladalo z legionárskeho tábora a vojenského predmestia. Prvé doložené rímske sídlo v Carnunte bol legionársky tábor (lat. castra). Vybudovala legio XV Apollinaris okolo roku 40 po Kr. (najprv bol drevozemný, od začiatku 2. storočia kamenný). Súčasne s ním v jeho okolí vzniklo vojenské predmestie (canabae legionis), v ktorom sídlili rodiny vojakov, obchodníci a remeselníci pod vojenským velením. Vo vojenskom predmestí sa okrem vlastného predmestia nachádzal vojenský amfiteáter zo 70. rokov 1. stor. po Kr. , vojenské cvičisko (campus), palác miestodržiteľa, auxiliárny kastel, kultové okrsky a termy.
Civilné mesto.
Najneskôr okolo roku 70 po Kr. vzniklo 2,2 km západne od vojenského mesta civilné mesto, v ktorom sa usadzovali rímski občania, ktorí mali záujem podnikať (bez toho, aby podliehali vojenskému veleniu) v pohraničnej provincii, pri Jantárovej ceste a v susedstve silného vojenského tábora. 
V civilnom meste bolo fórum, viacero chrámov, curia, mestský archív, tabularia, viacero kúpeľov (termy), insulae a ulice. Pri meste sa nachádzal civilný amfiteáter s kapacitou 14 000 divákov z prvej polovice 2. storočia a vedľa neho gladiátorská škola (objavená v roku 2011). Od konca 2. storočia pribudli aj mestské múry a viaceré luxusné stavby. Civilný amfiteáter pravdepodobne v 4. stor. stor. zanikol, pretože v jeho južnom vchode sa z tohto obdobia našli objekty naznačujúce, že tu asi stálo kresťanské baptistérium (kostol).
Tzv. Pohanská brána (nem. Heidentor) bola postavená na prístupovej ceste k civilnému mestu ako triumfálny „oblúk“ cisára Constantia v 50. rokoch 4. storočia. Má tvar štvoruholníkovej veže so štyrmi oblúkmi postavenej nad križovatkou ciest (quadrivium) a dodnes sa zachovala jej veľká časť.
Museum Carnuntinum.
Toto múzeum bolo vybudované v mestečku Deutsch-Altenburg. Sú v ňom uložené drobné nálezy zbraní a výzbroje (kopije, meče, zvyšky šupinových brnení), keramiky, mincí, rôznych pracovných nástrojov (lekárskych, stavebných), šperkov a predmetov pre hygienu (zrkadlá, hrebene, nožničky, britvy), kovania z rôznych drevených skriniek a predmetov. 
V záhradnej časti múzea sú vystavené predovšetkým pohrebné nápisy významných osôb vojenského tábora (dôstojníci, vojaci), ale aj civilného mesta, nápisy mestských úradníkov, votívne nápisy venované rôznym bohom. Takisto sú vystavené zachované zvyšky mozaík a sôch.
Dejiny.
Carnuntum patrilo k významným vojenským táborom a mestám na strednom Dunaji. Prvýkrát sa písomne spomína nejaké Carnuntum v roku 6 po Kr., ale podľa novších zistení vtedy asi ešte išlo o označenie bratislavského oppida (porovnaj vysvetlenie v článku bratislavské oppidum). To, čo dnes označujeme ako Carnuntum vzniklo asi až v 40. rokoch 1. storočia. 
Po vytvorení provincie "Pannonia" bolo Carnuntum sídlom miestodržiteľa, po rozdelení Panónie (103/104) sa stalo sídlom Hornej Panónie ("Pannonia Superior"). V budove sídla miestodržiteľa Panónie navštívil pravdepodobne Carnuntum už cisár Domicián v rámci vojen s Germánmi. 
Civilné mesto dostalo od cisára Hadriána (117 - 138 po Kr.) štatút municípium a nazývalo sa Municipium Aelium Carnuntum, 
Carnuntum zohralo významnú úlohu v markomanských vojnách (166 - 180). Počas markomanských vojen (vedených aj na Slovensku) mal cisár Marcus Aurelius tu a vo Viedni svoj hlavný stan. Carnuntum bolo centrom akcií voči Germánom, odkiaľ Rimania prenikali na územie dnešného Slovenska. 
Počas markomanských vojen značne utrpel vojenský tábor aj civilné mesto. Civilné mesto bolo po nich úplne prestavané. Vojenský amfiteáter, ktorý bol predtým drevený, bol prebudovaný na kamenný. 
13. augusta 193 bol v Carnunte Septimius Severus, miestodržiteľ Hornej Panónie, vyhlásený za cisára. Z vďaky povýšil civilné mesto Carnuntum na kolóniu (Colonia Septimia Aurelia Antoniniana Carnuntum), čo bolo postavenie, aké mal vtedy dnešný Kolín nad Rýnom, Trier a Efez. 
V 2. storočí malo celé Carnuntum asi 40 000 obyvateľov (keltsko-ilýrske obyvateľstvo, Germáni, Italikovia, orientálci).
V 3. storočí bolo Carnuntum významným vojenským centrom obrany podunajskej hranice. V roku 260 tu ešte vyhlásili za cisára Regaliana, ktorý však fakticky vládol len v Carnunte. V rámci reformy správy sa koncom 3. storočia Carnuntum stal súčasťou provincie Panónia Prima. 
V roku 308 alebo 309 sa v Carnunte zišli niekoľkí rímski cisári pod vedením bývalého cisára Diocletiana na jednaní, ktoré malo vyriešiť problém viacerých súčasných cisárov pri moci (Diocletianus, Galerius, Maximianus). Schôdzka však neskončila s úspechom a v Rímskej ríši pokračovali boje o trón až dovtedy, kým sa cisár Konštantín Veľký (Constantinus) nestal opäť jediným cisárom v ríši.
V 4. storočí osídlenie v Carnunte začalo ubúdať. V dôsledku ohrozenia podunajskej hranice germánskymi kmeňmi sa veľká časť civilného obyvateľstva sťahovala do západných provincií (Itália, Galia). V 4. storočí zrejme zavreli civilný amfiteáter (pozri vyššie). V polovici 4. storočia mesto postihlo zemetrasenie. 
V roku 375 cisár Valentinián I. v rámci výpravy proti Kvádom a Sarmatom našiel mesto už rozpadnuté, ale dal znova vybudovať tábor. Posledná posádka odišla z Carnunta asi koncom 4. storočia. Neskororímsky historik Ammianus Marcellinus píše o meste "ako o opustenej a špinavej diere".
Rakúski archeológovia robia výskumy na mieste Carnunta už od konca 19. storočia (možno už od polovice 19. storočia) a dodnes boli odkryté asi 3/4 mesta a vojenského tábora. 

</doc>
<doc id="136469" url="https://sk.wikipedia.org/wiki?curid=136469" title="Groß Schwechat">
Groß Schwechat



</doc>
<doc id="136470" url="https://sk.wikipedia.org/wiki?curid=136470" title="Bessemerov proces">
Bessemerov proces

Bessemerov proces/pochod alebo besemerovanie alebo besemerácia je spôsob výroby ocele zo surového železa. Bol to prvý lacný priemyselný spôsob vhodný pre masovú produkciu ocele. Proces je pomenovaný po svojom vynálezcovi, Henry Bessemerovi, ktorý naň získal patent v roku 1855. Rovnaký proces bol nezávisle objavený v roku 1851 Williamom Kellym. Proces sa tiež využíval mimo Európy stovky rokov, ale nie v priemyselnom meradle. Základným princípom je odstraňovanie nežiaducich prímesí a nadbytočného uhlíka zo surového železa ich oxidáciou vzduchom, ktorý sa prefukuje cez taveninu. Prebiehajúce oxidačné reakcie uvoľňujú teplo a pomáhajú udržať počas procesu surové železo v roztavenom stave.
Konvertor.
Proces prebieha vo veľkej otočnej kovovej nádobe hruškovitého tvaru – v konvertore. Nádoba môže obsahovať medzi 8 až 30 tonami roztaveného surového železa. Na vrchu nádoby je otvor, väčšinou vysunutý na jednu stranu, ktorý slúži na naplnenie a vyliatie obsahu, a na odvod plynov v priebehu procesu. Pri plnení a vyprázdňovaní sa konvertor sklápa, pri práci je v zvislej polohe. Dno nádoby obsahuje množstvo kanálov, cez ktoré sa dovnútra vháňa vzduch.
Výmurovka konvertora.
Vnútro a dno konvertora je vymurované žiaruvzdornou výmurovkou. Charakter výmurovky ovplyvňuje priebeh procesu a prispôsobuje sa zloženiu spracovávaného železa:
Výmurovku treba pravidelne obmieňať kvôli jej opotrebeniu. Výmurovka stien vydrží niekoľko desiatok tavieb, dno je potrebné vymieňať častejšie.
Priebeh procesu.
Hlavna fáza práce konvertora trvá 15 až 25 minút. Roztavená náplň s teplotou asi 1 300 °C je prefukovaná vzduchom o tlaku 0,15 – 0,3 MPa cez otvory v dne konvertora. Preto sa táto fáza nazýva aj fúkanie. Počas nej sa odstraňujú najmä kremík, fosfor, mangán a uhlík za vzniku ich oxidov. Tieto opúšťajú konvertor v plynnej forme, alebo plávajú na povrchu roztaveného obsahu ako troska. Oxidačné reakcie uvoľňujú toľko tepla, že na konci procesu stúpne teplota náplne až na 1600 °C. Proces je tak intenzívny, že z otvoru konvertora vychádzajú plamene. Ich analýzou je možné presnejšie stanoviť priebeh procesu a kvalitu výsledného produktu. Aby sa dosiahlo požadované zloženie ocele, po skončení hlavnej fázy sa do taveniny pridá potrebné množstvo ferozliatin vhodného zloženia. Zároveň je potrebné oceľ odkysličiť, čo sa robí feromangánom. 
Thomasova metóda.
Pri výrobe ocele v Thomasových konvertoroch sa do náplne pridáva ako troskotvorná prísada aj vápno na viazanie fosforu. Pre tento postup sa používa aj označenie "Thomasova metóda". Z takto vytvorenej trosky sa vyrába hnojivo – Thomasova múčka.
Súčasnosť.
Konvertory bývali zaradené v tzv. kombinovaných skujňovacích cykloch, keď jedna pec slúži ako predbežná a ďalšia ako dokončovacia. Príkladom je kombinácia konvertor (predbežná pec)- martinská pec.
Pôvodné vzduchové konvertory nahradili modernejšie kyslíkové konvertory, ktoré dosahujú vyššie výkonové a kvalitatívne parametre. Prvý bol uvedený do prevádzky v Linci v roku 1952.

</doc>
<doc id="136471" url="https://sk.wikipedia.org/wiki?curid=136471" title="Engerau">
Engerau



</doc>
<doc id="136472" url="https://sk.wikipedia.org/wiki?curid=136472" title="Ligetfalu">
Ligetfalu



</doc>
<doc id="136478" url="https://sk.wikipedia.org/wiki?curid=136478" title="Geografická krajina">
Geografická krajina



</doc>
<doc id="136479" url="https://sk.wikipedia.org/wiki?curid=136479" title="Chubut (argentínska provincia)">
Chubut (argentínska provincia)

Chubut je jednou z Argentínskych provincií. Leží v južnej časti krajiny medzi 42. (tvorí hranicu s provinciou Rio Negro) a 46. stupňom južnej zemepisnej šírky (hraničí s provinciou Santa Cruz), na západe tvorí reťazec Ánd hranicu s Čile a Atlantický oceán, ktorého pobrežie je východnou hranicou provincie.
Názov provincie pochádza z jazyka techuelcha, v ktorom "chupat" označuje "priezračný", a týmto slovom opisovali domorodci rieku Chubut. Slovo chupat je tiež asi zo španielskeho "chupar" ("piť", alebo v slangu, "opiť sa").
Najväčším mestom provincie je Comodoro Rivadavia s približne 125 000 obyvateľmi, ležiace na juhu. Hlavným mestom však je mesto Rawson (25 000 obyv.). Iné väčšie mestá sú Puerto Madryn, Trelew, Esquel a tiež Sarmiento. Gaiman je kultúrne a demografické centrum regiónu nazývaného "Y Wladfa", kde žije mnoho obyvateľov waleského pôvodu. V provincii Chubut žije asi 25 000 osôb používajúcich waleský jazyk s hlavnými centrami Trelew a Trevelin.
Dejiny.
Pred príchodom Španielov do Ameriky obývali roviny Patagónie rozličné kočovné domorodé kmene, medzi nimi Tehuelchovia. V 17. a 18. storočí tu zahájili svoju misijnú činnosť španielski misionári ("páter Nicolas Mascardi"), a v polovici 18. storočia založili pevnosť "San José Fort" na polostrove Valdés, ktorá bola neskôr zničená domorodcami. V 19. storočí prišli do Chubutu na lodi Mimóza Walesania a usadili sa v oblastiach pozdĺž rieky Chubut.
Ako súčasť „Dobývania pustatín“ ("Conquista del Desierto"), bolo vytvorené v 16. októbra 1884 Národné územie Chubut ("Territorio Nacional del Chubut") a prvým guvernérom bol Luis Fontana. Na začiatku 20. storočia, po Búrskej vojne, sa búrski utečenci usadili v meste Sarmiento a v menšom množstve aj v iných blízko ležiacich mestách.
V roku 1944 bola južná časť územia Chubutu a severná časť územia Santa Cruz prehlásená ako Vojenská zóna Comodoro Rivadavia. Zóna zanikla v roku 1955 a bola vytvorená provincia Chubut.
Interná imigrácia v posledných desaťročiach 20. storočia, najmä z Buenos Aires, stále zvyšovala počet obyvateľstva z 190 000 (r. 1970), 357 000 (r. 1991) až po 413 237 (r. 2001). Väčšina obyvateľstva je v hlavnom meste alebo v menších mestách pozdĺž rieky Chubut, kde je najväčšia hustota obyvateľstva. Na ostatnom území je hustota menšia ako 1 obyvateľ na km2.
Politické rozdelenie.
Provincia má 15 departmentov (špan. "departamentos").
Department (Hlavné mesto)

</doc>
<doc id="136482" url="https://sk.wikipedia.org/wiki?curid=136482" title="Animals">
Animals

Animals môže byť:
V hudbe:

</doc>
<doc id="136502" url="https://sk.wikipedia.org/wiki?curid=136502" title="Demogeografia">
Demogeografia



</doc>
<doc id="136503" url="https://sk.wikipedia.org/wiki?curid=136503" title="Prétoriánska garda">
Prétoriánska garda

Prétoriánska garda alebo prétoriáni (lat. "Praetoriani") boli elitnou skupinou rímskych vojakov, ktorí zároveň vykonávali funkciu telesnej stráže rímskeho cisára. Vojaci mohli byť regrutovaní iba z radov Italov, občania z provincií neitalského pôvodu sa nemohli stať vojakmi prétoriánskej gardy. Od tohto pravidla sa však neskôr upúšťalo, keďže pôsobenie a právomoci gardy sa rozširovali. Neskôr boli prétoriáni regrutovaní aj z úplne romanizovaných provincií ako južná Galia a Hispania Baetica. V 2. storočí boli medzi prétoriánov prijímaní aj muži z gréckych provincií Macedónia a Achája. Gardu zriadil cisár Augustus. Za cisára Tiberia, jeho nasledovníka, dal prétoriánsky prefekt Seianus postaviť v Ríme pre túto gardu tábor, kde boli vojaci ubytovaní. Prétoriáni mali rôzne výhody. Ich plat bol o polovicu vyšší, než plat bežného legionára. Za vlády Augusta dostávali 750 denárov ročne, na konci prvého storočia sa to zvýšilo na 1 000 (za vlády Claudia a Domitiana). V treťom storočí im Septimius Severus platil 1 500 denárov a u Caracalla plat elitného prétoriána dosiahol 2 500. Od cisárov taktiež často dostávali dary, napr. na Nový rok, alebo po zvolení nového cisára. Po ukončení záväzku 16 (oproti 20 – 25 rokov u bežného legionára) dostali diplom (resp. akýsi certifikát o službe), pozemok a výslužné vo výške asi 5 000 denárov.
Prétoriáni boli organizovaní ako každá iná légia, no ich počet dosahoval až 10 000 mužov. Jednotlivé kohorty tak mali silu 1 000 mužov. Prétoriánska kohorta, ktorá mala stráž v cisárskom paláci nenosila panciere, iba prilby a oštepy. Ich uniforma je pre historikov predmetom sporov. Umelecké vyobrazenia prétoriánov ukazujú, že aj bežní vojaci nosili svalový kyrys (lorica musculata) a atická prilba. Viac pravdepodobné je, že prétoriáni v skutočnosti nosili štandardné panciere typu Lorica Segmentata a prilby Galea (asi zdobený typ Italica). Isté však je, že stále používali neorezaný štít scutum.
Keď sa zúčastnili boja, nosili upravené hranaté cisárske scutá. Ďalej mali pri sebe meč gladius, dýku pugio a oštep pilum. Mali aj elitnú kavalériu zloženú z Rimanov a pomocnú kavalériu. Prétoriánski kavaleristi sa uniformou nelíšili od bežných kavaleristov, výnimkou bol štít, ktorý nebol oválny, ale kosoštvorcový. Veliteľ prétoriánov sa nazýval praefectus praetorio, ktorý mal zároveň veľkú politickú moc.
Medzi známych prefektov patrí Seianus, ktorý mal záporný vplyv na cisára Tiberia a Cassius Chaerea, ktorý zabil tyrana Caligulu. Prétoriánska garda mala obrovský politický vplyv a často od nej závisela cisárova moc. Keď sa prétoriáni odvrátili od Nera, jeho režim padol. Po smrti cisára Commoda v roku 192 prétoriáni vyhlásili dražbu, v ktorej dražili cisársky trón, pričom ten kto najviac zaplatil mal získať titul cisára. Tá istá vec sa stala aj po Nerovej smrti, sto rokov pred pádom Commoda, keď si trón kúpil Galba. Nakoniec boj o trón vyhral Septimius Severus, ktorý dal prétoriánov rozpustiť a ich rady doplnil panónskymi legionármi a veteránmi, čím porušil pravidlá prijímania iba Rimanov, Italov a Grékov. Toto pravidlo sa v 3. storočí zrušilo. V tom storočí vládli de facto iba prétoriáni a ich prefekti, ktorí dosadzovali a vraždili cisárov.
Prétoriánov v 4. storočí definitívne rozpustil cisár Konštantín, pričom dal zbúrať aj ich tábor. Hodnosť praefectus praetorio ostala ako spomienka na bývalú gardu v ríši pre vysokú štátnu civilnú funkciu aj naďalej, až bola za vlády cisára Hérakleia začiatkom 7. storočia reorganizáciou úplne zrušená.

</doc>
<doc id="136504" url="https://sk.wikipedia.org/wiki?curid=136504" title="Chubut (rieka)">
Chubut (rieka)

Chubut (šp. "Río Chubut"; po walesky "Afon Camwy") je rieka v južnej časti Argentíny (provincie Río Negro, Chubut). Jej dĺžka je . Povodie má rozlohu .
Pramení na východných svahoch Patagónskych Ánd. Preteká polopúštnou rovinou Patagónie v úzkej a hlbokej doline. Ústi do Atlantického oceánu neďaleko mesta Rawson. Hlavným prítokom je Río Chico sprava.
Priemerný prietok je cca. 50 m³/s. V rieke je vody málo, iba v zime hladina mierne stúpa.

</doc>
<doc id="136508" url="https://sk.wikipedia.org/wiki?curid=136508" title="Eva Kostolányiová">
Eva Kostolányiová

Eva Kostolányiová, v rokoch 19691970 umelecky Eva Kostolányi, rodená Eva Vermešová (* 2. november 1942, Trnava – † 3. október 1975, Bratislava) bola slovenská speváčka, tanečníčka a muzikálová herečka. Začínala ako tanečnica v SĽUKu. Potom vystupovala ako speváčka v legendárnom bratislavskom kabarete Tatra revue. Postupne účinkovala v skupinách Ľuba Beláka a Branislava Hronca. Mala aj vlastnú skupinu "Hej."
Životopis.
Pochádzala z veľmi skromných pomerov. Otec aj matka pracovali ako robotníci v trnavskom cukrovare. Mala dvanásť súrodencov, piati zomreli do roka od narodenia.
Po skončení základnej školy pracovala v miestnom mäsokombináte. V roku 1958, spolu so svojim starším bratom Ivanom, sa stala tanečníčkou v SĽUKu. Popri zamestnaní súkromne navštevovala hodiny spevu u Imricha Godinu.
S manželom, tanečníkom Jánom Kostolányim sa zoznámila v Armádnom umeleckom súbore kpt. Jána Nálepku. Vzali sa v roku 1965. Po siedmich rokoch manželstva sa rozviedli, ale nechala si jeho priezvisko. Jej druhý partner, snúbenec Andrej Šebo, bol hudobník, hráč na trombóne a vedúci jej sprievodnej skupiny "Hej".
Zomrela 3. októbra 1975 vo veku 32 rokov na rakovinu prsníka, pochovaná je na Novom cintoríne na Ulici Terézie Vansovej v rodnej Trnave.
Umelecká kariéra.
V roku 1958 hrala v Trnavskom dixielande. Ako pätnásťročná účinkovala v Slovenskom ľudovom umeleckom kolektíve (SĽUK) a od roku 1960 vo Vojenskom umeleckom súbore kapitána Nálepku. V rokoch 19671968 bola speváčkou Mestského domu kultúry a osvety v Bratislave. V roku 1967 vystupovala ako sólistka Tatra revue v Bratislave, kde dostala svoju prezývku „slovenská Twiggy“. Od roku 1968 už vystupovala ako speváčka v slobodnom povolaní. Najskôr vystupovala s kapelou Ľuba Beláka, potom od roku 1970 účinkovala ako speváčka v orchestri Branislava Hronca, s ktorým absolvovala vystúpenia doma aj v SRN, Švédsku a Švajčiarsku. Neskôr krátko v roku 1972 spievala so skupinou Modus (napr. naspievala Lehotského pieseň Jesenný úsmev.)
Po založení vlastnej skupiny "Hej" v roku 1972 vystupovala v Bulharsku, Poľsku, Sovietskom zväze a na Kube. Jej repertoár tvorili väčšinou lyrické a melodické piesne. Jej piesne často zneli v Slovenskom rozhlase a v Slovenskej televízii (uviedla sa programom "Vyberte si pesničku"). Naspievala a nahrala viacero populárnych piesní, ktoré vyšli na singloch, na jednom sólovom albume aj viacerých kompiláciách. V roku 1972 úspešne zvládla hlavnú úlohu Nitušky v televíznej úprave známej operety "Mam´zelle Nitouche".
Ocenenia získala aj na festivale populárnej piesne Bratislavská lýra – r. 1972 za pieseň "Farebný sen", II. miesto a Cenu diváka v duete s Lubošom Novotným za pieseň "Zmysel nemých slov a v r. 1974 za pieseň Dobré ráno želám."
Nasledovali úspešné slovenské verzie zahraničných hitov (napr. "Keď si sám", "Halabala", "Waterloo", "Piesne s nádychom júna" a i.)aji piesne slovenských autorov ("Až bude pokosená tráva", "Zimné kvety", "Iba básnik" a i.). Veľký ohlas mali jej duá s Michalom Dočolomanským ("Haló tam", "Smoliar", "Hala hala") a s Karolom Duchoňom, s ktorým v roku 1973 získala striebornú Bratislavskú lýru za pieseň "Chvála humoru".
V roku 1973 vyšla aj jej profilová LP platňa s názvom "Eva Kostolányiová", na ktorej sa prezentovala lyrickými piesňami skladateľov J. Lehotského, Ivana Horvátha, Igora Bázlika, Ladislava Gerhardta a textárov Jána Štrassera, Petra Brhloviča, Zora Laurinca, Tomáša Janovica a Violy Muránskej.
V roku 1973 sa s Vladom Oravcom zúčastnila na medzinárodnom festivalu populárnej hudby v írskom Castelbare, kde s piesňou "Tečie voda" získali 4. cenu.
V roku 1973 naspievala slovenskú verziu titulnej piesne do rovnomenného amerického kultového filmu „Pánu učiteľovi z lásky“ (To Sir, with Love). Ako 29 ročnú ju postihla zákerná choroba, ktorej v roku 1975 podľahla.
Eva Kostolányiová patrila k najpopulárnejším interpretkám slovenskej populárnej hudby. V rozhlase nahrala približne 140 nahrávok. V roku 2002 vyšlo CD Zlatý kľúč (Slovenský rozhlas), na ktorom sa nachádza aj speváčkina posledná nahrávka More lásky.
Pri príležitosti jej životného jubilea, nedožitých 70. narodenín, bola 15. novembra 2012 v priestoroch Západoslovenského múzea v Trnave verejnosti sprístupnená jubilejná výstava mapujúca jej životnú a umeleckú cestu. Hlavným iniciátorom projektu bol jej synovec Mikuláš Vermeš, syn jej mladšej sestry Rozálie Maliňákovej.
V roku 2015 bola po nej v rodnej Trnave pomenovaná ulica "Ulica Evy Kostolányiovej".

</doc>
<doc id="136509" url="https://sk.wikipedia.org/wiki?curid=136509" title="Robert Kočarjan">
Robert Kočarjan



</doc>
<doc id="136513" url="https://sk.wikipedia.org/wiki?curid=136513" title="Róbert Vittek">
Róbert Vittek

Róbert Vittek (* 1. apríl 1982, Bratislava, Slovensko) je slovenský futbalista, odchovanec Slovana Bratislava.
Vittek začal profesionálne hrať futbal v roku 1999 v Slovane Bratislava. V roku 2003 prestúpil do klubu FC Norimberg, ktorý v tom čase hrával v druhej lige. Pomohol klubu prebojovať sa do Bundesligy v sezóne 2004-05. V sezóne 2005-06 strelil v 30 zápasoch 16 gólov a obsadil piate miesto medzi kanoniermi v Bundeslige.
V lete 2008 prestúpil do francúzskeho klubu Lille OSC za 4,7 milióna eur. 15. novembra 2008 strelil v tomto klube svoj prvý gól vo víťaznom zápase proti AS Saint-Étienne (3:0).
V drese hrá od roku 2001. 24. júna 2010 v zápase MS 2010 proti strelil dôležité dva góly a bol mužom zápasu, v ktorom Slovensko vyhralo 3 - 2 a postúpilo do osemfinále. V osemfinále strelil gól v závere zápasu proti , čím sa stal najlepším strelcom Slovenska v reprezentácií a prekonal aj rekord Adolfa Scherera v počte gólov strelených Slovákom na majstrovstvách sveta.
1. FC NorimbergMSV Duisburg 3:0, 4. 3. 2006
1. FC Köln1. FC Norimberg 3:4, 11. 3. 2006
19, Slovan Bratislava, 2002/2003
16, 1. FC Norimberg, 2005/2006
Osobný život.
Manželkou Róberta Vitteka je slovenská speváčka a podnikateľka Patrícia Vitteková

</doc>
<doc id="136516" url="https://sk.wikipedia.org/wiki?curid=136516" title="Satoši Tadžiri">
Satoši Tadžiri

Satoši Tadžiri (jap. 田尻智) (* 28. august 1965) je japonský dizajnér videohry "Poketto Monsutá" alebo jednoducho Pokémon. Ako chlapec býval v okrajovej časti Tokia, kde si okrem hrania videohier, zamiloval nezvyčajného koníčka – zbieranie chrobákov. Z tohto nevinného zbierania postupne vymyslel hru Pokémon. Svoj nápad potom ponúkol firme Nintendo, ktorá ho zrealizovala v podobe dvoch hier: Pokémon Red a Pokémon Green v roku 1996.
Satošimu už v detstve diagnostikovali Aspergerov syndróm.

</doc>
<doc id="136520" url="https://sk.wikipedia.org/wiki?curid=136520" title="Tatra ČKD">
Tatra ČKD



</doc>
<doc id="136521" url="https://sk.wikipedia.org/wiki?curid=136521" title="Kométa Flaugergues">
Kométa Flaugergues



</doc>
<doc id="136522" url="https://sk.wikipedia.org/wiki?curid=136522" title="Kométa Richaud">
Kométa Richaud



</doc>
<doc id="136523" url="https://sk.wikipedia.org/wiki?curid=136523" title="James Naismith">
James Naismith

James Naismith (* 6. november 1861, Almonte, Kanada – † 28. november 1939, Lawrence, Kansas, Spojené štáty) bol kanadsko-americký vysokoškolský pedagóg, tréner a vynálezca. 
V roku 1891 vynašiel šport basketbal a často je mu pripisovaný aj vynález futbalovej prilby. Napísal aj pravidlá basketbalu a dožil sa jeho uvedenia na letných olympijských hrách v roku 1936. Bol protestantským kňazom a učiteľom telesnej výchovy na kolégiu v Springfielde (štát Massachusetts).
Narodil sa v Kanade, v Montreale študoval telesnú výchovu. V Denveri študoval medicínu a svoj titul získal v roku [1898]. Neskôr vyučoval na University of Kansas. V roku 1925 získal americké občianstvo.
V roku 1959 bola založená Naismith Memorial Basketball Hall of Fame, ktorá nesie jeho meno.

</doc>
<doc id="136524" url="https://sk.wikipedia.org/wiki?curid=136524" title="Manicouagan">
Manicouagan

Manicouagan je najväčší zachovaný meteoritový kráter na Zemi. Nachádza sa v Quebecu v Kanade, jeho priemer je a meteorit tam dopadol zhruba pred 212 miliónmi rokov. Momentálne je vyplnený vodnou nádržou.

</doc>
<doc id="136525" url="https://sk.wikipedia.org/wiki?curid=136525" title="Besemerovanie">
Besemerovanie



</doc>
<doc id="136526" url="https://sk.wikipedia.org/wiki?curid=136526" title="Richaud">
Richaud



</doc>
<doc id="136527" url="https://sk.wikipedia.org/wiki?curid=136527" title="Flaugergues">
Flaugergues



</doc>
<doc id="136536" url="https://sk.wikipedia.org/wiki?curid=136536" title="Firmware">
Firmware

Firmware (iné názvy: firmvér, mikroprogramové vybavenie) je výraz, ktorý sa používa na označenie fixných, zvyčajne pomerne malých programov, ktoré interne riadia rôzne elektronické zariadenia. Firmvér dodala aj prípadne aktualizuje firma výrobcu zariadenia a to aj vtedy, keď je súčasť zložitejšieho zariadenia, napríklad počítača. Odtiaľ pochádza jeho názov.
Typické príklady výrobkov pre konečných používateľov, ktoré obsahujú firmvér sú napr. diaľkové ovládače, kalkulačky a iné domáce spotrebiče. Zložitejšie spotrebiteľské zariadenia, ako sú mobilné telefóny, digitálne fotoaparáty, syntetizátory a podobne, obsahujú firmvér, ktorý umožňuje vykonávať základné operácie, ale aj vyššie funkcie. Okrem výrobkov pre konečných používateľov je firmvér súčasťou vstavaných systémov (angl. "embedded system)," kde väčšinou firmvér vytvára štandardizované operačné prostredie pre zložitejší softvér zariadenia (umožňujúce väčšiu nezávislosť na hardvéri). Ide o počítačové súčasti a zariadenia ako napr. pevné disky, klávesnice, monitory (displeje) alebo pamäťové karty, až po zariadenia ako vedecké prístroje a priemyselné robotické systémy. 
Neexistujú žiadne striktné alebo presne definované hranice medzi firmvérom a softvérom, oba termíny sú len informatívne. Ale firmvér je vždy spájaný so základnými low-level (nízkoúrovňovými) operáciami zariadenia, bez ktorých by bol prístroj nefunkčný.
Firmvér je fixný, čo znamená, že sa nepredpokladá alebo len veľmi zriedkavo predpokladá jeho zmena počas životnosti zariadenia a preto býva uložený v pamätiach typu NVRAM (energeticky nezávislá pamäť s priamym prístupom - Non-Volatile Random Access Memory). Jednoduchý firmvér býva v pamäti ROM alebo PROM, zatiaľ čo zložitejší firmvér často používa pamäť typu flash pamäť (Flash-EEPROM), aby bolo možné neskoršie aktualizovať jeho obsah bez nutnosti výmeny ROM alebo preprogramovania pamäte PROM. Častým dôvodom pre aktualizáciu firmvéru býva napr. opravenie chyby alebo pridanie funkcií do zariadenia. Firmvér býva bežne jeden binárny súbor obrazu pamäte a postup jeho aktualizácie obvykle určí výrobca zariadenia. Aktualizácia firmvéru môžu byť firmou ponechaná aj na koncového užívateľa ak postupuje podľa inštrukcií.

</doc>
<doc id="136538" url="https://sk.wikipedia.org/wiki?curid=136538" title="Programové vybavenie">
Programové vybavenie



</doc>
<doc id="136539" url="https://sk.wikipedia.org/wiki?curid=136539" title="Firmvér">
Firmvér



</doc>
<doc id="136541" url="https://sk.wikipedia.org/wiki?curid=136541" title="Jakovlev Jak-1">
Jakovlev Jak-1

Jakovlev Jak-1 () bolo sovietske stíhacie lietadlo používané počas druhej svetovej vojny. Pôvodne vychádzalo z prototypu I-26, od neho odvodené typy boli najpočetnejšie stíhacie stroje sovietskeho letectva.
Vznik a vývoj.
V januári 1940 dostali sovietske konštrukčné kancelárie od zodpovedných kruhov pokyn vypracovať prototypy nových stíhacích lietadiel, ktoré mali nahradiť zastarávajúce I-16 a I-153. Podľa zadaných špecifikácií malo ísť o moderné jednoplošníky s uzavretou kabínou a zaťahovacím podvozkom, poháňané motormi Klimov M-105P. Sovietske letectvo k tomuto kroku pristúpilo v porovnaní so západoeurópskymi krajinami pomerne neskoro, za čo sovietske letectvo draho zaplatilo v období napadnutia krajiny nacistickým Nemeckom v lete 1941. V januári 1940 vzlietol prvý z dokončených prototypov I-26. Stroj mal na rozdiel od I-22, z konštrukčnej kancelárie Lavočkin, kovovú kostru trupu a drevené krídla. Po vyladení nedostatkov zistených počas skúšobnej prevádzky bol I-26 odporučený na sériovú výrobu, a to už mesiac po zalietaní prototypu. Tá sa začala koncom roku 1940, no do napadnutia krajiny nacistickým Nemeckom nebolo k dispozícii ešte dostatok strojov a prakticky žiadni vojenskí letci, ktorí by zvládali ich pilotáž. Problémy tiež spočiatku pôsobili nedostatky vo výrobe, ktoré sa však časom odstránili. Do plánov stroja bolo do roku 1941 vnesených až 8000 zmien. Ďalšie tisíce zmien boli pridané v nasledujúcich rokoch. Výrobu, ktorá bola súrená na podnet samotného Stalina, spomalil najprv nedostatok potrebných surovín či súčiastok ako boli palubné zbrane, v dôsledku sťahovania priemyslu ako aj straty mnohých rudných a banských oblastí na západe ZSSR. Typickou chybou bola vysoká tolerancia nepresnosti pri výrobe, ktorá spôsobovala, že každý stroj mal svoje nezameniteľné vlastnosti, čo neraz znamenalo rôzne dlhú ľavú a pravú podvozkovú nohu, či súčiastky, ktoré pre nepresnosť pri výrobe nepasovali na iné stroje rovnakého typu. Ranou pre výrobu bol nálet na fabriku č. 292, v ktorej sa vyrábali Jaky-1 23. júna 1943. Zaujímavé však bolo, že výroba sa po týždni rozbehla i napriek tomu, že továreň bola prakticky zrovnaná so zemou.
Bojové nasadenie.
V období napadnutia ZSSR 22. júna 1941 bolo k dispozícii 425 lietadiel Jak-1. Lenže pre ani jeden z nich neboli k dispozícii vycvičení frontoví piloti. Mnohé zo strojov mali rôzne poruchy, s ktorými sa neskúsené pozemné obsluhy nevedeli vysporiadať. Prvé verzie s motormi M-105 trpeli podobne ako ostatné motory s karburátorom na krátkodobý výpadok prísunu paliva pri zápornom preťažení. To však nič nemení na fakte, že Jaky-1 sa čoskoro na fronte osvedčili a boli na rozdiel od svojich súčasníkov ako MiG-3 a LaGG-3 veľmi obľúbené medzi posádkami. Na Jakoch-1 lietali okrem mnohých iných aj príslušníčky legendárneho ženského 586. stíhacieho leteckého pluku, do ktorého patrili i dve najúspešnejšie ženské stíhacie pilotky, Lidija Vladimirovna Litviaková, ktorá sa stala jediným ženským leteckým esom, a Jekaterina Vasilievna Budanovová. Lietadlá Jak-1 si vybrali spomedzi mnohých iných za svoje aj francúzski letci Stíhacieho pluku Normandie-Niémen a aj poľskí letci.
Verzie.
Jaky-1 boli počas vojny postupne modernizované. Dvomi najvýznamnejšími verziami okrem štandardného Jaku-1 bol Jak-1B vyrábaný od októbra 1942 (4 188 vyrobených kusov), so zníženým trupom za kabínou, bublinovým krytom kabíny, jedným guľometom UBS namiesto dvoch ŠKAS, elektrickou a pneumatickou spúšťou namiesto pôvodnej mechanickej, riadiacou pákou inšpirovanou Messerschmittom Bf 109, novým optickým zameriavačom, vylepšeným chladením, motorom Klimov M-105PF s lepšími vlastnosťami v malých výškach. Jak-1M bol v podstate iba prototyp Jaku-3 s menšou plochou krídel, prepracovaným chladičom, zníženou hmotnosťou a lepším motorom.
Špecifikácie.
Technický popis.
Jak-1 bol jednomiestny jednomotorový samonosný dolnoplošník. Krídla aj chvostové plochy väčšiny sériových strojov mali drevenú kostru a preglejkový poťah. Neskoršie verzie, vyrábané po roku 1942, mali kostru celokovovú. Pohyblivé chvostové plochy boli potiahnuté plátnom. Kostra trupu bola oceľová, krycie plechy boli duralové, zvyšok trupu bol krytý plátnom. Radový motor poháňal trojlistovú nastaviteľnú vrtuľu. Podvozok bol zaťahovací, hlavné podvozkové nohy sa sklápali do krídel, smerom k trupu, zadné koleso sa zaťahovalo do trupu.

</doc>
<doc id="136551" url="https://sk.wikipedia.org/wiki?curid=136551" title="Gold nad zlato">
Gold nad zlato

Gold nad zlato (v origináli "Good as Gold") je román Josepha Hellera z roku 1979.
Poznávacím znamením diel Josepha Hellera je charakteristický humor. 
Obsah.
Hlavná postava tohto diela je Bruce Gold. Je to učiteľ, ktorý nenávidí svoje povolanie a prehovára študentov, aby sa odhlasovali z jeho prednášok. Je to spisovateľ, ktorého nikto nečíta. Je to jediný vyštudovaný člen rodiny, ale každý ho má za blbca. A je to manžel, ktorému sa nepáči jeho žena. Celý príbeh sa točí okolo dvoch vecí: Bruce musí napísať knihu o Židovskej skúsenosti, aj keď žiadnu skúsenosť nemá a o pracovnom mieste v Bielom dome. Nič sa mu nepodarí.

</doc>
<doc id="136553" url="https://sk.wikipedia.org/wiki?curid=136553" title="Richtár">
Richtár

Richtár (z  – sudca; maď. Biró; lat. "iudex"; čiastočné synonymá: šoltýs, fojt, advokát, villicus, vesník, pereg) bol na území dnešného Slovenska do roku 1750 hlavný predstaviteľ samosprávy miest a do roku 1919 dedín. V 15. a 16. storočí bola zrejme do funkcie kráľovských richtárov dosadzovaná nižšia šľachta.
Richtár bol pôvodne úradník vyberajúci pre svojho pána dlhované čiastky v obci, ktorý bol poverený aj súdnictvom. Neskôr sa stal aj predstaviteľom správy obce/mesta. V roku 1850 na dedinách stratil súdnu právomoc, v mestách mu naopak ostala len súdna funkcia ( – slov. sudca) a správnu právomoc dostal mešťanosta ().
Dedinskí (nedediční) richtári.
Dedinský richtár (biró) bol volený obecnou pospolitosťou (v novoveku volili z troch kandidátov navrhnutých zemepánom). Zodpovedal sa však zemepánovi. Na starosti mal správu obce, súdnictvo obce, správu odvodov poddanských dávok, desiatku a deviatku, ako aj štátnych daní. 
Mestskí (nedediční) richtári.
V mestách stál spočiatku na čele mestskej rady zloženej z 6 – 12 (aj viac) prísažných (iurati, scabini, boženíci), od 14. storočia na čele širšej rady alebo volenej (často vyše 100-člennej) obce ("electa civitas"). V kráľovských mestách sa richtár volil spravidla na obdobie jedného roka. Vo funkcii ho potvrdzoval panovník.

</doc>
<doc id="136573" url="https://sk.wikipedia.org/wiki?curid=136573" title="Čičava">
Čičava

Čičava môže byť názov pre:

</doc>
<doc id="136577" url="https://sk.wikipedia.org/wiki?curid=136577" title="Ihráčsky potok">
Ihráčsky potok

Ihráčsky potok je potok na strednom Pohroní, preteká východnou časťou okresu Žiar nad Hronom. Je to pravostranný prítok Hrona, meria 14,8 km a je tokom III. rádu. Horný tok (po sútok s Čiernou vodou sa niekedy označuje ako "Biela voda" alebo "Biely potok". Na hornom toku, nad obcou Ihráč, vytvára krátky tiesňavovitý úsek, za obcou sa dvakrát prudko ohýba. Na dolnom toku sa hlavné koryto na dvoch krátkych úsekoch vetví na dve ramená.
"Prameň:" v Kremnických vrchoch na južnom svahu vrchu Smrečník (1 249,2 m n. m.) v nadmorskej výške približne 1 100 m n. m., južne od chaty Hostinec
"Smer toku:" od prameňa najprv na juhozápad, pričom vytvára oblúk a tečie ďalej na juh, po pribratí prítoku spod Chlmového grúňa sa opätovne stáča na juhozápad, následne sa stáča aj pred obcou Ihráč a odtiaľ až k ústiu pokračuje viac-menej severojužným smerom
"Geomorfologické celky:" Kremnické vrchy, podcelky Flochovský chrbát, Jastrabská vrchovina a Turovské predhorie
"Prítoky:" sprava prítok z oblasti Trojice, z juhovýchodného svahu Kremnického štítu (1 008,2 m n. m.), z východného svahu vrchu Na piesok (560,8 m n. m.), potok pretekajúci obcou Jastrabá, prítoky od osady Kuričkovci a z osady Pitelovský Mlyn; zľava dva prítoky zo západného svahu Labušna (1 181,2 m n. m.), zo západného svahu Chlmového grúňa (1 076 m n. m.), prítok spod kóty 1 001,0 m, zo severného svahu Horného chlmu (1 012,5 m n. m.), z južného svahu Horného chlmu, Čierna voda, prítok z doliny Snoža a Hrabinský potok (333,3 m n. m.)
"Ústie:" do Hrona pri obci Trnavá Hora v nadmorskej výške cca 258 m n. m.
"Obce:" Ihráč, samoty Ihráčska Píla a Jastrabský Mlyn, osada Hrabíky a obec Trnavá Hora

</doc>
<doc id="136578" url="https://sk.wikipedia.org/wiki?curid=136578" title="Kamenec (prítok Tople, Chmeľová)">
Kamenec (prítok Tople, Chmeľová)

Kamenec je potok v hornom Šariši, v severovýchodnej časti okresu Bardejov. Je to ľavostranný prítok Tople, meria a je tokom VI. rádu. Na hornom toku sa niekedy označuje ako "Riečka", nakoľko preteká rovnomennou dolinou. V Zborovskej kotline na viacerých miestach výraznejšie meandruje, najväčší meander leží na začiatku obce Zborov (stojí na ňom kostol). Za obcou sa prerezáva cez flyšové pásmo a oddeľuje pohorie Busov na pravom brehu od Zborovského hradného vrchu, ktorý sa vypína nad ľavým brehom. Pozdĺž celého toku sú zreteľné prejavy dažďovej vody vo forme mnohých výmoľov.
"Prameň:" na rozhraní Busova a Ondavskej vrchoviny (severozápadný výbežok), na severovýchodnom svahu Javoriny () v nadmorskej výške cca , v blízkosti slovensko-poľskej štátnej hranice
"Smer toku:" na hornom toku na juhovýchod, po pribratí prítoku spod sedla Dujava až k obci Becherov severojužným smerom, obcou preteká smerom na juhozápad, potom od sútoku s Regetovskou vodou opäť na juh, za Zborovom sa esovito stáča a obteká Zborovský hradný vrch, napokon pokračuje k svojmu ústiu severojužným smerom
"Geomorfologické celky:" Ondavská vrchovina, podcelok Zborovská kotlina
"Prítoky:" sprava prítok zo severovýchodného svahu Javoriny (), z oblasti Becherovskej tisiny, zo severovýchodného svahu Paledovky (), Becherovský potok, prítok z oblasti Lámanca, Regetovská voda, Chmeľovský potok, Rosucká voda, prítok z juhovýchodného svahu Stebníckej Magury (), z oblasti Kútov, Bardejovský potok, prítok spod kóty ; zľava prítok spod sedla Dujava (), Rakovica, dva prítoky zo severozápadného svahu Smilnianskeho vrchu (), Kozinec () prítok spod kóty , Rakovec, prítok zo západného svahu Hradského (), zo západného svahu Jedliny (), potok prameniaci západne od obce Andrejová a prítok spod kóty .
"Ústie:" do Tople na severovýchodnom okraji mesta Bardejov v nadmorskej výške približne 
"Obce:" Becherov, Chmeľová, Zborov, Dlhá Lúka, mesto Bardejov (okrajom)

</doc>
<doc id="136579" url="https://sk.wikipedia.org/wiki?curid=136579" title="Štatút mesta">
Štatút mesta

Štatút mesta je:
Na Slovensku (podľa ÚS SR) štatút mesta v súčasnosti môže byť vydaný vo forme všeobecne záväzného nariadenia aj bez výslovného splnomocnenia zákona 

</doc>
<doc id="136581" url="https://sk.wikipedia.org/wiki?curid=136581" title="Čičava (potok)">
Čičava (potok)

Čičava (normovaný názov; iné názvy: Čičavka, Mernícky potok) je potok na Zemplíne, na území okresu Vranov nad Topľou. Je to ľavostranný prítok Tople, meria 14,7 km a je tokom VI. rádu. Na hornom toku lemujú obidva brehy početné výmole, na dolnom toku (na území mesta Vranov nad Topľou) je vybudovaná ochranná hrádza.
Prameň.
Pramení v Ondavskej vrchovine na južnom svahu vrchu Na bučkoch (528,2 m n. m.) v nadmorskej výške cca 440 m n. m.
Smer toku.
Tečie prevažne severojužným smerom, obcou Michalok preteká juhojuhovýchodným smerom, v oblasti sútoku s Podlazným potokom vytvára výrazný oblúk ohnutý na západ, medzi obcami Merník a Čičava tečie juhovýchodným smerom, podobne aj na krátkom úseku tesne pred svojim ústím.
Ústie.
Do Tople sa vlieva na území mesta Vranov nad Topľou v nadmorskej výške približne 128 m n. m.

</doc>
<doc id="136582" url="https://sk.wikipedia.org/wiki?curid=136582" title="Salvador Allende">
Salvador Allende

Salvador Allende (* 26. jún 1908, Valparaíso, Čile – † 11. september 1973, Santiago) bol čilský socialistický politik, ktorý v rokoch 1970 - 1973 pôsobil ako 28. prezident Čilskej republiky. Bol prvým marxistom a socialistom zvoleným za prezidenta v demokratických voľbách v Latinskej Amerike. Jeho pôsobenie v úrade bolo predčasne ukončené štátnym prevratom pri ktorom zahynul.
Politická kariéra.
Stál pri počiatkoch Čilskej Socialistickej strany (1933) a neskôr v roku 1938 sa stal jej generálnym podtájomníkom. Po voľbách do Poslaneckej snemovne v roku 1937 pôsobil v rokoch 1939–1942 ako minister zdravotníctva v ľavicovej liberálnej koalícii prezidenta Pedra Aguirreho Cerdu. Allende získal svoj prvý mandát v Senáte v roku 1945 (celkovo bol do tejto funkcie zvolený štyrikrát).
Allendeho politický program s ktorým sa uchádzal o hlasy voličov možno zhrnúť do troch kľúčových bodov:
Jeho dlhoročné snahy o prezidentské kreslo sa začínajú prezidentskými voľbami v roku 1952, kde ako kandidát Čilskej Socialistickej strany dosiahol výsledok 5.45% hlasov, čo neposatčovalo na víťazstvo.
O zvolenie sa znova pokúsil v prezidentských voľbách a to v roku 1958, jeho oponenti boli konzervatívec Jorge Alessandri a Eduardo Frei, kandidát novo sformovanej Kresťansko Demokratickej strany (v španielčine: "Partido Demócrata Cristiano"). Allende bol kandidát koalície komunistických a socialistický strán "Frente de Acción Popula" "(FRAP)". Allende skončil vo voľbách na druhom mieste s 28.85% hlasov, pričom mu na Allesandriho chýbalo menej ako 3% percenta hlasov.
Allende po tretí krát kandidoval na prezidenta vo voľbách v roku 1964, znovu ako kandidát ľavicovej koalície "FRAP". Tentokrát boli jeho dvaja protikandidáti, znova kandidát Kresťansko Demokratickej strany E. Frei a druhý bol radikálny Julio Duran, kandidát stredovo pravicovej koalície Demokratický front (v španielčine: "Frente Democrático"), ktorý sa z volebného súboja stiahol a podporil E. Freia, keďže víťazstvo Allendeho. Allende nakoniec získal 38.93% hlasov, čo nestačilo na víťazstvo a bol to jeho tretí neúspešný pokus stať sa prezidentom Čile.
Do prezidentského kresla sa nakoniec dostal až na štvrtý krát vo voľbách v roku 1970 a tentoraz ako kandidát širokej koalície ľavicových strán Ľudová jednota (v španielčine: "Unidad Popular"), s ktorou sa spája aj meno nositeľa Nobelovej ceny za literatúru Pabla Nerudu. Allende získal 36,29% hlasov a vďaka podpore kresťanských demokratov v Kongrese, oficiálne preberá prezidentský úrad. V roku 1971 vyhrala "Ľudová jednota" regionálne voľby so ziskom 49,75% hlasov. Po zvolení Allende implementoval ľavicovú politiku, jej súčasťou bolo pozdvihnutie životnej úrovne obyvateľstva, znárodnenie bánk a podnikov zaoberajúcich sa ťažbou nerastov.
Počas jeho úradovania vo funkcii prezidenta, ktoré malo trvať do roku 1976, bol v roku 1973 zvrhnutý pri vojenskom puči, ktorý viedla vojenská junta na čele s generálom Augustom Pinochetom. Allende spáchal samovraždu v bezvýchodiskovej situácii počas obliehania prezidentského paláca "La Moneda", pričom údajne použil pušku AK-47, ktorú mu daroval Fidel Castro.
Allende a literatúra.
Obdobie pádu prezidenta Allendu je aj pozadím románu "Dom duchov", ktorý napísala jeho neter Isabel Allendeová a ktorý bol neskôr aj sfilmovaný.

</doc>
<doc id="136584" url="https://sk.wikipedia.org/wiki?curid=136584" title="Besemerácia">
Besemerácia



</doc>
<doc id="136585" url="https://sk.wikipedia.org/wiki?curid=136585" title="Nan Goldin">
Nan Goldin



</doc>
<doc id="136587" url="https://sk.wikipedia.org/wiki?curid=136587" title="Praetoriánska garda">
Praetoriánska garda



</doc>
<doc id="136588" url="https://sk.wikipedia.org/wiki?curid=136588" title="Prétoriáni">
Prétoriáni



</doc>
<doc id="136589" url="https://sk.wikipedia.org/wiki?curid=136589" title="Prétorián">
Prétorián



</doc>
<doc id="136590" url="https://sk.wikipedia.org/wiki?curid=136590" title="Río Chubut">
Río Chubut



</doc>
<doc id="136591" url="https://sk.wikipedia.org/wiki?curid=136591" title="Chubut">
Chubut

Chubut môže byť:

</doc>
<doc id="136592" url="https://sk.wikipedia.org/wiki?curid=136592" title="Aztécka ríša">
Aztécka ríša

Aztécka ríša bola konfederácia mestských štátov Tenochtitlán, Texcoko a Tlacopán, vytvorená roku 1428 (aztécky Trojspolok 1428 – 1516), spolu s okolitými závislými mestskými štátmi. V 16. storočí mala asi 12 miliónov obyvateľov.
O Aztékoch ako národe pozri Aztékovia.
Príchod do údolia Mexika.
Po zániku toltéckeho hlavného centra Tula (severne od Texcoca) roku 1168 veľa rôznych chichimeckých kmeňov prichádzalo a postupne sa usadzovalo okolo brehov jazera Texcoco. Posledným chichimeckým kmeňom, ktorý sem prišiel, boli Aztékovia. Podľa tradície Aztékovia putovali zo severu z územia nazývaného Aztlán nasledujúc starobylú legendu ktorá predpovedala, že nájdu miesto pre ich nové mesto tam, kde uvidia orla sediaceho na vrchole kaktusu a požierajúceho hada. Skutočnosť je taká, že najprv sa usadili na kopci Chapultepec pri jazere, odkiaľ bojovali proti rôznym mestám okolo jazera (napríklad mestá Texcoco a Culhuacan). Raz, keď utekali pred vládcom Culhuacanu, usadili sa na poslednom voľnom mieste tohto lukratívneho územia – na močaristom ostrove pri západnom brehu jazera.
Južní Aztékovia (Mexikovia, Tenochkovia) pod vedením Tenoka založili v roku 1325 (alebo 1310) na tomto močaristom ostrove Tenochtitlan. Nepriaznivý terén ostrova ich neodradil. Pomocou odvodňovacieho systému „chinampa“, ktorý vynašli, získavali postupne malé políčka, na ktorých pestovali všetky potrebné plodiny. Keď bolo odvodnené dostatočne veľké územie, začali budovať mesto.
Severní Aztékovia založili v roku 1345 Tlatelolco na miniostrove severne od Tenochtitlánu. Neskorším dobytím Tlatelolca boli obe mestá spojené.
V Tenochtitlane vládli spočiatku títo vládcovia:
Aztécka ríša.
V roku 1428 Tenochtitlán, Texcoco a Tlacopán vytvorili po porážke mestského štátu Azcapotzalco "Trojspolok". Od tohto roku tradične hovoríme o "Aztéckej ríši". Tieto tri mestá spájala daň, ktorú museli platiť mestá a provincie: zlato, drahokamy, odevy, perá, kukurica. Najdôležitejším členom Trojspolku bolo Tenochtitlán: vládca Tenochtitlánu riadil zahraničnú politiku a spoločné vojsko, vládca Tlacopánu riadil umenie a remeslá a vládca z Texcoka riadil zákonodarstvo. Itzcóatl staval chrámy a budovy, hrádzu spájajúcu Tenochtitlán s pevninou a budoval náboženskú hierarchiu.
Nasledujúci vládca Tenochtitlánu Moctezuma I.(1440 – 1469) rozšíril ríšu na východ do Puebly a Veracruzu, na juh do Guerrera a Moralesa, v meste postavil vodovod z Chapultepeku a protizáplavovú hrádzu.
Za vlády jeho syna menom Axayacatl (1469 – 1481) sa ríša rozšírila k Tehuantepeckej šiji a bolo pripojené aj Tlaltelolco. Za jeho vlády začali časté konflikty so susednými Taraskami, ktoré pokračovali až do zániku Aztéckej ríše, ktorá Taraskov nikdy neporazila.
Nasledujúcimi vládcami boli Tízoc (1481 – 1486) a Auítzotl (1486 – 1503). Posledný je známy tým, že pri otvorení istého chrámu obetoval 20 000 zajatcov.
Za vládcu menom Moctezuma II. (1503 – 1520) sa rozmohli krvavé obety. V roku 1516 sa skončilo spojenectvo s Texcokom. Neúspešne bojoval s Tlaxcalanmi. Roku 1519 vyplával Hernando Cortés s 11 loďami z Kuby a vylodil sa na pobreží dnešného Mexika, aby objavil "zlatú ríšu" Aztékov. Využil aztécke proroctvo, podľa ktorého sa mal jedného dňa vrátiť z východu na svoj trón boh Quetzalcoátl. Moctezuma II. bol Cortésom uväznený. Zabili ho Tenochkovia za vzbury proti Cortésovi.
Potom vládol 4 mesiace Moctezumov brat Cuitláuac (1520 – 1521), po ňom synovec Cuáutemoc. Ani jemu sa už nepodarilo mestá znova zjednotiť, bývalý spojenec Texcoco sa dokonca pridal k Španielom. Cortés ho dal zajať, potom ho mučili a nakoniec v roku 1524 zavraždili.
Medzitým, 13. augusta 1521, už mesto Tenochtitlán (dnešné mesto Mexiko) patrilo Španielom a z Aztéckej ríše sa stalo Nové Španielsko na čele s Hernandom Cortésom.
Spoločnosť.
Aztécka spoločnosť bola tradične rozdelená do dvoch tried – roľníkov a aristokraciu. Príslušnosť k aristokracii pôvodne nebola dedičná, neskôr sa však dedičnou stala. Aztékovia sa mohli stať príslušníkmi aristokracie aj svojimi schopnosťami preukázanými vo vojne. Jadro aztéckej armády tvorili profesionálni bojovníci, po ich boku však bojovali aj vojaci, vykonávajúci vojenskú službu. Títo sa mohli stať profesionálnymi bojovníkmi, ak zajali určitý počet nepriateľov a nakoniec im vojenské pocty mohli priniesť i povýšenie do aristokratického stavu. V neskorších rokoch vznikla aj tretia trieda – obchodníci. Hoci boli objektom pohŕdania zo strany bojovníkov, napriek tomu s nimi bojovníci obchodovali, keď potrebovali vymeniť svoju vojnovú korisť za potrebný tovar.
Na čele aztéckej spoločnosti stála vládnuca vrstva hodnostárov. Z tejto vrstvy pochádzal najvyšší vládca. Volila ho rada zložená zo zástupcov rodov. Významnú úlohu hrali aj kňazi. Mladí chlapci a dievčatá začínali študovať asi vo veku 20 rokov. Niektorí sa špecializovali na štúdium astronómie, iní na poznávanie liečivých rastlín. Najvyššia hodnosť, ktorú mohli získať, bola funkcia obetného kňaza. Obchodníci s tovarom privážali aj dôležité informácie o rôznych krajinách pre vládcu, za čo od panovníka dostávali pocty a majetky. Remeselníci mali titul, ktorý sa udeľoval za objavy pri práci so vzácnymi materiálmi. Na spodnej priečke sociálneho rebríčka stáli prostí ľudia, prevažne roľníci, povinní odvádzať štátu dane, pracovať alebo slúžiť vo vojsku. Často sa však stávali obetnými predmetmi. Výchova detí bola obzvlášť veľmi prísna. Bola najväčšou starosťou rodičov, pretože umožňovala získať si úctu feudála. Pätnásťročné deti zverili buď do výchovy kňazom chrámu, alebo do vojenských škôl. Telesné tresty neboli výnimkou, vychovávatelia trestali deti zabodávaním tŕňov agávy do rúk, alebo ich nútili dýchať štipľavý dym z červenej papriky.
Pravdepodobne väčšina stredoamerických kmeňov vykonávala ľudské obety. Nazdávali sa, že zaženú biedu tým, že napoja svojich bohov "najcennejšou tekutinou", ľudskou krvou. Až do strašnej krajnosti dotiahli túto tradíciu Aztékovia. Odhaduje sa, že každoročne obetovali až 20 000 ľudských životov. Obrad uskutočňovali kňazi na oltároch umiestnených na vrchole stupňovitých pyramíd. Obeť najprv zabili nožom s ostrou čepeľou z obsidiánu, prípadne z chalcedónu. Potom z nej vybrali srdce. Aby získali dostatočný počet obetí, často bojovali. V týchto "Kvetinových vojnách" boli bojovníci vyzbrojení širokými mečmi s obsidiánovým ostrím.
Bojovníci, ktorí zajali najviac zajatcov, boli odmenení perovými ozdobami a šperkami a mohli postúpiť na niektorý vyšší stupeň hodnosti ako rytier – jaguár alebo rytier – orol.
Národným bohom Aztékov bol Huitzilopochtli (Kúzelník kolibrík). Na výrobu nástrojov používali dreviny, kamene aj polodrahokamy obsidián a jadeit. Svoje výrobky vyvážali do podmanených území a prinášali nový tovar. Ako nosičov tovaru používali obyčajných roľníkov.
Náboženstvo a kultúra.
Aztékovia prinášali svojim bohom krvavé ľudské obety, pretože verili, že si ich naklonia a udobria. Obetovali najmä vojnových zajatcov, ktorých zajali počas početných vojnových výprav. Bojovníci, ktorí zajali najviac zajatcov, boli odmenení perovými ozdobami a šperkami a mohli získať vyššiu vojenskú hodnosť. Každoročne obetovali tisíce ľudských životov. Obrad obetovania uskutočňovali kňazi na oltároch umiestnených na vrchole stupňovitých pyramíd. Obeť najprv zabili nožom s ostrou čepeľou z obsidiánu, pazúrika alebo z chalcedónu. Potom z nej vybrali srdce. Podľa Aztékov bola duša nesmrteľná a po smrti dostala to, čo si zaslúžila: v nebi boli duše hrdinov, v obyčajnom nebi duše dobrých obyčajných ľudí a zlí trpeli vo večných temnotách. Národným bohom Aztékov bol Huitzilopochtli (Kúzelník kolibrík), jeho matka, bohyňa Coatlique oblečená v sukni z hadov, bola bohyňou zeme. Bohyňa lásky sa volala Tlazolteotl. Aztékovia prijali niektorých bohov aj z dobytých území. Každé božstvo malo vlastné chrámy a podľa aztéckej viery vyžadovalo ľudské obety. Aj vďaka svojej krutosti si Aztékovia znepriatelili susedné národy, ktoré sa neskôr spojili so Španielmi a prispeli k porážke Aztéckej ríše.
Poľnohospodárstvo, remeslá, obchod, kultúra.
Hlavným zamestnaním obyvateľstva bolo poľnohospodárstvo. Pestovali kukuricu, tabak, kakao, bavlnu. Nepoznali kone ani hovädzí dobytok. Aztékovia boli šikovní remeselníci – spracovávali kovy (zlato, striebro, meď), tkali bavlnené látky, zhotovovali keramické výrobky bez hrnčiarskeho kruhu. Vyrábali šperky zo zlata, z tyrkysov, perál, mušlí a pier vtákov. Spočiatku tvoril aztécku ekonomiku prevažne výmenný obchod a hlavným výmenným prostriedkom sa stali kakaové bôby.
Aztékovia používali pokročilý zavlažovací systém, ktorý im dovoľoval pestovať aj na vyschnutých územiach. Väčšinou si vyhliadli plytké jazerá, do ktorých nanosili zeminu a povytvárali tak malé ostrovčeky – plávajúce záhrady zvané chinampas. Takto vybudované plantáže obsahovali veľmi úrodnú pôdu vhodnú pre pestovanie mnohých plodín.
Aztékovia používali jazyk nahuatl, obrázkové písmo a kalendár s priestupným rokom. Považujú sa zakladateľov loptovej hry futbal.

</doc>
<doc id="136593" url="https://sk.wikipedia.org/wiki?curid=136593" title="Acotango">
Acotango

Acotango je stredný a najvyšší z trojice stratovulkánov (Humarata - 5 730 m, Cerro Capurata - 5 990 m a Acotango - 6 062 m), nachádzajúcich sa na hraniciach severného Čile a Bolívie. Vek poslednej erupcie nie je známy, ale lávové prúdy na severnom svahu vyzerajú relatívne čerstvo, čo poukazuje na ich pomerne mladý vek (holocén). Taktiež komplex lávových dómov a s nimi asociovaných uloženín pyroklastických prúdov vulkanického centra Capurata je relatívne mladý.

</doc>
<doc id="136596" url="https://sk.wikipedia.org/wiki?curid=136596" title="Svedok Jehovov">
Svedok Jehovov



</doc>
<doc id="136598" url="https://sk.wikipedia.org/wiki?curid=136598" title="Boris Flámik">
Boris Flámik



</doc>
<doc id="136615" url="https://sk.wikipedia.org/wiki?curid=136615" title="FLASH disk">
FLASH disk



</doc>
<doc id="136618" url="https://sk.wikipedia.org/wiki?curid=136618" title="Trnava (rozlišovacia stránka)">
Trnava (rozlišovacia stránka)

Trnava môže byť:

</doc>
<doc id="136620" url="https://sk.wikipedia.org/wiki?curid=136620" title="Lomnica (prítok Tople)">
Lomnica (prítok Tople)

Lomnica je potok na Zemplíne, na území okresu Vranov nad Topľou. Je to pravostranný prítok Tople, meria 16 km a je tokom VI. rádu.
Prameň.
Pramení v Slanských vrchoch, pod hlavným hrebeňom pohoria, na severovýchodnom svahu Lipovej (835,8 m n. m.) v nadmorskej výške cca 650 m n. m.
Smer toku.
Od prameňa tečie najprv na severoseverovýchod, potom prevažne na východ, na úseku medzi sútokom s prítokom zo severozápadného svahu Oblej a sútokom s Medvedím potokom tečie na juhovýchod, okrem toho pred obcou Vechec tečie na krátkom úseku tiež na juhovýchod a cez Čemerné tečie k ústiu severovýchodným smerom.
Ústie.
Do Tople ústi na území mesta Vranov nad Topľou v nadmorskej výške cca 127,5 m n. m.

</doc>
<doc id="136626" url="https://sk.wikipedia.org/wiki?curid=136626" title="Oľšava (prítok Tople)">
Oľšava (prítok Tople)

Oľšava staršie Olšava je potok na Zemplíne, v južnej časti okresu Vranov nad Topľou. Je to pravostranný prítok Tople, meria 16,8 km a je tokom VI. rádu. Za obcou Banské vytvára hlboko zarezané údolie s úzkym dnom a pomerne strmými brehmi.
Prameň.
Pramení v Slanských vrchoch, v lokalite Ráztoky, na východnom svahu Mošníka (911,1 m n. m.) v nadmorskej výške cca 658 m n. m.
Smer toku.
Od prameňa tečie najprv na sever, pri obci Banské na krátkom úseku na severovýchod, za obcou vytvára veľký oblúk prehnutým na sever, ktorým obteká masív Muru (502,2 m n. m.) a pokračuje na juhovýchod, následne na krátkom úseku tečie na juh, na dolnom toku tečie už len východným smerom.
Ústie.
Do Tople sa vlieva východne od obce Sačurov v nadmorskej výške 114,1 m n. m.

</doc>
<doc id="136628" url="https://sk.wikipedia.org/wiki?curid=136628" title="Scenárista">
Scenárista



</doc>
<doc id="136629" url="https://sk.wikipedia.org/wiki?curid=136629" title="Carl Maria von Weber">
Carl Maria von Weber

Carl Maria von Weber (* 18. november 1786, Eutin, Svätá rímska ríša nemeckého národa – † 5. jún 1826, Londýn, Spojené kráľovstvo) bol jeden z najvýznamnejších tvorcov nemeckej romantickej opery, veľmi hodnotný kritik a známy klavirista. Ako dirigent experimentoval s novým rozsadením hráčov v orchestri.
Život.
V roku 1797 sa učil u Michaela Haydna v Salzburgu. O rok neskôr komponoval prvé skladby. V rokoch 1798 až 1800 sa učil u Kalchera a Valesiho v Mníchove. Tu napísal aj svoju prvú operu – "Das stumme Waldmädchen (Lesná panna)", ktorú neskôr prepísal na "Silvanu". Od roku 1803 sa stal žiakom abbého Voglera a skomponoval operu "Peter Schmoll und seine Nachbärn (Peter Schmoll a jeho susedia)". 
V roku 1804 sa stal hudobným riaditeľom vo Vratislavi. Pokúsil sa previesť reformy, ale nenašiel pre ne dosť pochopenia. Stalo sa pre neho skoro charakteristickým, že sa vždy v riadiacej funkcii snažil reformovať, ale zmeny previedol až v Prahe a Drážďanoch. V tomto období pracoval aj na opere "Rübezahl (Krakonoš)", ktorej kompletné znenie sa nám nedochovalo. 
Počas rokov 1806 až 1807 bol intendantom a učiteľom v šľachtických službách. Pôsobí v rôznych mestách, ale v 1809 sa spolu s Meyerbeerom učí u abbé Voglera. Začína vystupovať aj ako klavírny virtuóz. Počas pobytu v Stuttgarte (1810) dokončil "Silvanu", ktorá sa hrala vo Frankfurte. V nasledujúcom roku absolvoval koncertné turné po Nemecku a Švajčiarsku. V Mníchove mala premiéru jeho opera "Abu Hasan".
1. mája 1813 sa stáva riaditeľom Stavovského divadla v Prahe. O tri roky neskôr rezignoval a v roku 1817 sa stal riaditeľom opery v Drážďanoch a oženil sa so speváčkou Karolinou Brandtovou. Začal pracovať aj na opere "Der Freischütz (Čarostrelec)", ktorú dokončil v 1820 a premiéru mala v Berlíne v roku 1821. Premiéru sám dirigoval a opera mala okamžitý triumf. Získala si meno "Nemeckej opery". 
V tomto čase sa začala prejavovať u Webera tuberkulóza. Naplno sa prejavila cestou do Londýna na premiéru opery "Oberon". Weber zomrel deň pred odchodom do Nemecka v dome Sira Georga Smarta. Weberovu nedokončenú komédiu "Die drei Pintos (Traja Pintovia)" mal dokončiť v pôvodnom štýle Meyerbeer, ale nakoniec sa do toho pustil Gustav Mahler.
Charakteristika tvorby.
Carl Maria von Weber má významné miesto v dejinách hudby. Bol jedným zo skladateľov, ktorí stáli pri zrode romantizmu a určovali jeho ďalší smer. Weber priniesol zmeny v inštrumentácií a zvuku orchestra - oproti predchodcom využíval hlavne viac lesné rohy a vysoké tóny klarinetu. Jeho novum v tejto oblasti neskôr ocenili aj takí majstri orchestrácie, akými boli Berlioz a Debussy. Významný je aj jeho prínos v opernej tvorbe - predovšetkým vďaka voľbe námetov a ich hudobnému stvárneniu sa stal zakladateľom národnej romantickej opery. Nadväzovali na neho mnohí skladatelia orientovaní na národnú tvorbu ako Smetana, Glinka a Wagner. Ten Webera obdivoval a považoval ho za jedného z najväčších nemeckých skladateľov.
Dielo.
Najvýznamnejším Weberovým dielom je opera "Čarostrelec", ktorá sa pravidelne uvádza na svetových operných scénach. V nemecky hovoriacich krajinách možno zazrieť aj opery "Euryanthe" a "Oberon". Najvýznamnejšími orchestrálnymi skladbami sú dva klarinetové koncerty, ktoré patria do základného repertoáru. Weber napísal viacero koncertov a koncertných diel pre klavír, ktoré boli známe v 19. storočí, väčšina sa však dnes ocitla v zabudnutí. Najvýznamnejšie dielo z tejto oblasti je "Koncertný kus f-mol", ktorý je sporadicky uvádzaný i v dnešnej dobe. Z diel pre sólový klavír je známe Vyzvanie do tanca. V 20. storočí boli ale niektoré jeho sonáty nahraté významnými klaviristami.

</doc>
<doc id="136635" url="https://sk.wikipedia.org/wiki?curid=136635" title="Aranyvirág">
Aranyvirág

Aranyvirág (dalo by sa preložiť ako "Zlatý kvet", ale ide o meno hlavnej postavy) je opereta, ktorú skomponoval Jenő Huszka. Premiéra sa konala 6. novembra 1903 v Budapešti, pri príležitosti otvorenia nového divadla "Király Színház" (tvz. "Kráľovské divadlo", bolo súkromným divadlom - názov dostalo podľa ulice na ktorej stálo). Libreto napísal Ferenc Martos. Opereta bola úspešná a pre nové divadlo znamenala skvelý začiatok.
Obsah.
I. dejstvo.
Do do neapolského prístavu prichádzajú turisti, medzi nimi sú aj mladí a bohatí americkí snúbenci Ellen a Harry. Na ich prijatie sa chystajú aj Aranyvirág a Beppo. Aranyvirág hosťom zatancuje. Potom sa zoznámi s Ellen a dohodnú sa, že si na jeden deň vymenia úlohy. Tak sa z Aranyvirág stane miliardárkou a Ellen prezlečená a takto príde za Beppom. Ten samozrejme vidí, že to nie je skutočná Aranyvirág, ale táto hra mu nie je proti srsti.
II. dejstvo.
Aranyvirág sa stala stredobodom záujmu na večierku v medzinárodnom hoteli. Najviac zaujme skrachovaného aristokrata, ktorému by dobre padlo bohaté veno.
Beppo s prezlečenou Ellen sa skvele zabávajú na miestnej námorníckej zábave na pobreží. Keď si to všimne Aranyvirág, hneď ju prestane baviť rola miliardárky a chce sa vrátiť v Beppovi. Beppo ju však odmietne a ona, nešťastná chce ujsť. Zastaví ju Harry a vyzná jej lásku.
III. dejstvo.
Harry sa chce vrátiť do Ameriky a vziať so sebou Aranyvirág. Takisto Ellen si chce vziať Beppa so sebou. Všetci štyria sa stretnú na pobreží, kde si Aranyvirág dokáže získať Beppove srdce späť.

</doc>
<doc id="136646" url="https://sk.wikipedia.org/wiki?curid=136646" title="Kaltenbrunn">
Kaltenbrunn



</doc>
<doc id="136647" url="https://sk.wikipedia.org/wiki?curid=136647" title="Hidegkút (Maďarsko)">
Hidegkút (Maďarsko)

Hidegkút je obec v Maďarsku vo Vesprémskej župe v obvode Veszprém.
Má rozlohu 1 358 ha a žije tu 442 obyvateľov (2011).

</doc>
<doc id="136654" url="https://sk.wikipedia.org/wiki?curid=136654" title="Kamenné námestie">
Kamenné námestie

Kamenné námestie je námestie v Bratislave v mestskej časti Staré Mesto. 
Do roku 1918 malo nemecký a maďarský oficiálny názov "Stein-Platz" alebo "Kő-tér", v období socializmu do 1. apríla 1991 sa volalo Kyjevské námestie podľa ukrajinského mesta Kyjev.
Je jedným z centrálnych námestí mesta. Na námestí sa nachádza Obchodný dom Prior (pôvodne tiež My, Tesco, K-Mart a predtým tiež s rovnakým názvom Prior) a Hotel Kyjev.

</doc>
<doc id="136660" url="https://sk.wikipedia.org/wiki?curid=136660" title="Sahadža joga">
Sahadža joga

Sahadža joga (doslova "prirodzené spojenie") je rýchla a jednoduchá meditačná technika, ktorú vypracovala Šrí Matadži Šrívastava v roku 1970. Ide o meditáciu, pri ktorej nastáva prebudenie energie kundalini, ktorá sa považuje za vrchol duchovného úsilia všetkých jogínskych cvičení a duchovných smerov. V sahadža joge nastáva prebudenie tejto energie už pri prvej meditácii. Preto sa považuje za jogu završujúcu, ktorá je spojením všetkých svetových duchovných učení. Prítomnosť tejto energie je fyzicky citeľná na hlave a dlaniach ako chladný vánok. Uvedomenie si tejto energie sa nazýva sebarealizácia, čiže spoznanie nášho vnútorného vedomia, vedomia vibrácii. 
Sahadža joga je rozšírená vo viac ako 105 krajinách sveta. Jej techniky sa dnes využívajú v lekárstve, školstve, ekológii, umení a iných odvetviach ľudského pôsobenia. Programy sahadža jogy prebiehajú každý týždeň, skoro v každom meste Slovenska. 

</doc>
<doc id="136662" url="https://sk.wikipedia.org/wiki?curid=136662" title="Charmander">
Charmander

Charmander (jap.: ヒトカゲ, "Hitokage") je Pokémon – fiktívna postava z hier, mangy, zbieracích kariet, anime a ďalších médií vytvorených Satoši Tadžirim s názvom "Poketto Monsutta" alebo skrátene "Pokémon".
Charakteristika.
Charmandera je možné získať len v regióne Kanto, avšak prenosom sa môže dostať do akejkoľvek dosiaľ vydanej Pokémon hry. Voľne žijúci neexistujú, získať sa dá len ako štartovný pokémon od profesora Oaka v hrách Pokémon Red a Blue alebo od jedného trénera na ceste číslo 24 v hre Pokémon Yellow.
Charmander je oranžovej farby a na konci jeho chvostíka má plamienok, ktorý požíva na ohnivý útok "Ember". Tento plamienok si veľmi chráni, lebo nesmie dovoliť, aby zhasol. Má veľké zelené oči. Na 16. úrovni sa vyvíja na Charmeleona.
Dvojnásobné zranenie Charmanderovi spôsobujú útoky vodného, zemného a kamenného typu. Malé zranenia mu spôsobujú útoky ohnivého, trávnatého, ľadového, chrobačieho a oceľového typu. V hrách Pokémon Red, Blue a Yellow mu ľadové útoky spôsobujú plné zranenie a oceľový typ sa tam nenachádza.

</doc>
<doc id="136667" url="https://sk.wikipedia.org/wiki?curid=136667" title="O.C. California">
O.C. California

O.C. California (v origináli "The OC") je americký dramatický seriál. O.C. v názve je skratka americkej oblasti Orange County v Kalifornii. Seriál sa začal vysielať v roku 2003 na stanici FOX Network. Na Slovensku ho vysielala TV Markíza.
Seriál ma po štyroch sériach avizovaný koniec na 22. február 2007. Dôvodom je znížená sledovanosť.
Dej.
Ryan Atwood sa po problémoch s krádežou dostane do styku s políciou. Obvinený je však len jeho brat Trey a Ryana sa ujme právnik Sandy Cohen, ktorému je ľúto z akých ťažkých rodinných pomerov Ryan pochádza. Z okrajového mesta Chino sa presťahuje do mesta Newport Beach v Kalifornii. Spočiatku má problémy prispôsobiť sa inému štýlu života.
Ryan v novom prostredí žije s rodinou Sandyho Cohena - Seth Cohen, ktorý je v rovnakom veku ako Ryan. Kirsten Cohenová - mala asi najväčšie problémy zvyknúť si na Ryana. Neskôr ho však začala brať už takmer ako syna.

</doc>
<doc id="136668" url="https://sk.wikipedia.org/wiki?curid=136668" title="The OC">
The OC



</doc>
<doc id="136669" url="https://sk.wikipedia.org/wiki?curid=136669" title="Horská koža">
Horská koža



</doc>
<doc id="136673" url="https://sk.wikipedia.org/wiki?curid=136673" title="Jolteon">
Jolteon

Jolteon je elektrický typ pokémona. V boji má výhodu proti vodným, lietajúcim a ľadovým typom pokémonov, nevýhodu proti ohnivým, trávovým, zemným a kamenným typom.

</doc>
<doc id="136678" url="https://sk.wikipedia.org/wiki?curid=136678" title="Polybázit">
Polybázit



</doc>
<doc id="136692" url="https://sk.wikipedia.org/wiki?curid=136692" title="Neuquén (argentínska provincia)">
Neuquén (argentínska provincia)

Neuquén je provincia na západe Argentíny na severnom okraji Patagónie. Toto teritórium sa stalo provinciou 27. júla 1955. Jej hlavné mesto má rovnaký názov Neuquén.
Poloha.
Provincia hraničí s provinciou Mendoza na severe, s provinciou Río Negro na juhovýchode a s Čile na západe. Okrem toho sa provincia na severovýchode stretáva v jednom bode s provinciou La Pampa.
Obyvateľstvo.
Až do dobytia oddielmi generála Julia Argentina Rocu v rokoch 1877 - 1879 bol Neuquén osídlený prevažne obyvateľmi kmeňa Mapuče (názov "Neuquén" pochádza zo slova "Nehuenken", čo v jazyku Mapudungun znamená "dravý" a pôvodne sa vzťahoval na rieku Neuquén). Dnes (2006) existuje v provincii asi 50 Mapučských dedín s počtom necelých 10 000 obyvateľov. Asi 40 percent obyvateľstva Neuquénu má indiánsky pôvod.
Viac ako polovica obyvateľstva (asi 260 000) žije v havnom meste Neuquén v departmente Confluencia. Hustota obyvateľstva činí tak v departmente Confluencia 36 obyvateľov na km2, zatiaľ čo na ostatnom území je hustota sotva 4 obyvatelia na km2. 
Politické rozdelenie.
Provincia je rozdelená na 16 departmentov (špan.: "departamentos").

</doc>
<doc id="136693" url="https://sk.wikipedia.org/wiki?curid=136693" title="Neuquén">
Neuquén

Neuquén môže byť:

</doc>
<doc id="136694" url="https://sk.wikipedia.org/wiki?curid=136694" title="Nikolaj Ivanovič Chabibulin">
Nikolaj Ivanovič Chabibulin

Nikolaj Ivanovič Chabibulin, prezývaný "Bulin Wall", (* 13. január 1973, Jekaterinburg (vtedy Sverdlovsk) je bývalý ruský hokejový brankár.
Svoju seniorskú kariéru začínal v klube HC CSKA Moskva. Do zámoria sa dostal v roku 1993, keď bol draftovaný kanadským klubom Winnipeg Jets. V roku 2004 získal s Tampou Bay Lightning Stanley Cup, pričom sa stal prvým ruským brankárom, ktorý nastúpil vo finálovej sérii NHL.
S reprezentáciou v roku 1992 získal titul majstra sveta juniorov. V tom istom roku dosiahol aj olympijskú zlatú medailu. V roku 2002 získal bronzovú medailu, tiež z olympiády.
Hokejovú kariéru ukončil v roku 2014, ale v decembri 2023 podpísal kontrakt Torpedom Nižnij Novgorod, účastníkom KHL, v ktorom pracuje aj ako tréner brankárov. V sezóne napokon neodohral ani jeden zápas. 
Klubová kariéra.
Začiatky v NHL.
Do NHL bol draftovaný v roku 1992 klubom Winnipeg Jets, v deviatom kole z celkového 204. miesta. Na začiatku sezóny 1993-94 hral Nikolaj s ruskými Penguins turné po Amerike a začiatkom januára 1995 hral už v NHL, kde zasiahol do 26 zápasov, ale len v ôsmich prípadoch vo víťaznom zápase.
V roku 1996 sa Jets presťahovali a premenovali na Phoenix Coyotes. Tu bol veľmi pracovne vyťažovaný brankár, v troch sezónach hral dokopy až 205 zápasov v základnej časti. Podľa odborníkov to bol jeho hlavný dôvod prečo nepodával tak dobré výkony aj v play-off a preto nikdy s tímom nepostúpil do druhého kola vyraďovacej časti. Vo svojej poslednej sezóne sa dostal do sporu s vedeným klubu a bol preradený do tímu Long Beach Ice Dogs v IHL, kde sa stal najužitočnejším hráčom sezóny. 
Tampa Bay Lightning.
Dňa 5. marca 2001 bol Chabibulin vymenený do Tampa Bay Lightning ako protihodnota za trojicu hráčov Mike Johnson, Paul Mara, Ruslan Zainullin. S tímom podpísal ročný kontrakt, ale pre zranenia odohral len dva zápasy. Zúčastnil sa zápasu NHL All-Star Game 2002, nastúpil na tretiu tretinu, kde chytil 20 striel a pomohol výberu sveta k výhre 8-5, ale nestal sa najužitočnejším hráčom zápasu. 
V Tampe za pomoci vychádzajúcich hviezd ako Vincent Lecavalier, Martin St. Louis a Brad Richards sa v roku 2003 dostal s tímom do play-off, čo bolo prvýkrát po 7 sezónach Tampy. Dokonca v roku 2004 získal s tímom Stanley Cup, prvý v histórii klubu. V tomto play-off odchytal Chabibulin 23 zápasov, z toho 5 bez inkasovaného gólu. V prvom kole proti New York Islanders si udržal až tri čisté kontá, čo bol nový rekord NHL (najviac čistých kont v jednom kole play-off). Na rozdiel od jeho predchádzajúcich pôsobení v NHL hrával v Tampe menej zápasov, keď ho vedel dobre nahradiť jeho kolega John Grahame.
Počas výluky v sezóne 2004/2005 sa vrátil domov do Ruska a nastupoval za Ak Bars Kazan.
Chicago Blackhawks.
Po nových opatreniach v lige, po výluke, sa stal Chabibulin voľným hráčom a prestúpil do klubu Chicago Blackhawks. Podpísal štvorročnú zmluvu na 27 miliónov dolárov, čo znamenalo, že je najlepšie plateným brankárom v NHL. Prvá sezóna nedopadla podľa očakávania a s priemerom 3,35 gólu na zápas to bol jeho najhorší priemer od premiérovej sezóny a s Chicagom skončil na predposlednom mieste Západnej konferencie.
V júli 2008 Blackhawks podpísali kontrakt s brankárom Christobalom Huetom, ktorý prišiel z tímu Washington Capitals. Tento počin mal dosiahnuť stabilné výkony brankárskej dvojice spolu s Chabibulinom, avšak kvôli vysokému platu obidvoch brankárov (Huet dostával 5,6 milióna dolárov na sezónu), hrozilo Chabibulinovi, že sa dostane na listinu voľných hráčov. No neprestúpil a v základnej časti odchytal za Chicago 42 zápasov a vstupoval do play-off ako brankárska jednotka. V play-off si viedol výborne, keď vďaka jeho výkonom postúpili cez tímy Calgary Flames a Vancouver Canucks. Vo finále konferencie proti Detroitu Red Wings sa v treťom zápase zranil a zvyšok play-off odchytal už Huet. Sezónu skončili Blackhawks ziskom Stanley Cupu. 
Edmonton Oilers.
Dňa 1. júla 2009 podpísal štvorročnú zmluvu s Edmontonom Oilers za 12 miliónov dolárov. Do klubu prišiel ako náhrada za Dwayne Rolosona. Jeho debut proti Calgary Flames nedopadol podľa predstáv, keď po jeho chybe dostal v tretej tretine rozhodujúci gól od Davida Mossa. 13. januára 2010 musel podstúpiť operáciu chrbta a preto sa preňho sezóna skončila. 
V sezóne 2010-2011 sa vrátil v zápase proti Calgary Flames, v ktorom vychytal všetkých 37 striel a pomohol Edmontonu k víťazstvu. Avšak opäť sa zranil a tím opäť skončil na poslednom mieste v celej lige. V ďalšej sezóne zažil svoj najlepší mesiac v klube, keď počas októbra v siedmich zápasoch päťkrát vyhral a dvakrát prehral po predĺžení s priemerom 1,12 gólu na zápas a až s 96% úspešnosti zákrokov sa stal tretou hviezdou mesiaca.
Reprezentácia.
 
 
 
 
 
Chabibulinov debut v reprezentácii bol za ZSSR na podujatí European Junior Championships. O rok neskôr nastupoval v reprezentácii SNŠ. V tomto roku dosiahol titul majstra sveta juniorov na turnaji, v ktorom odchytal šesť zápasov. 
V tomto roku bol ako tretí brankár na zimnej olympiáde v Albertville 1992. Tu však nezasiahol do žiadneho zápasu a SNŠ získalo zlatú medailu. Pre Chabibulina nebola udelená medaila, čím začal bojkotovať reprezentáciu. Až na olympiáde v Salt Lake City 2002 mu bola dodatočne udelená zlatá medaila. S reprezentáciou získal bronzové medaily a bol vyhlásený za najlepšieho brankára turnaja. 
V roku 1996 sa zúčastnil s Ruskom na svetom pohári, kde odchytal dva zápasy, ale obidva boli s prehrou na jeho konte.
Tiež bol nominovaný na ďalšiu olympiádu v Turíne 2006 kde pre zranenia nenastúpil ani na jeden zápas a nemohol pomôcť Rusku k medaile.

</doc>
<doc id="136696" url="https://sk.wikipedia.org/wiki?curid=136696" title="Blastoise">
Blastoise

Blastoise (jap.: カメックス, "Kamex") je Pokémon – fiktívna postava z hier, mangy, zbieracích kariet, anime a ďalších médií vytvorených Satoši Tadžirim s názvom "Poketto Monsutta" alebo skrátene "Pokémon".
Charakteristika.
Blastoisa je možné získať len v regióne Kanto, ale prenosom sa môže dostať do akejkoľvek dosiaľ vydanej Pokémon hry. Voľne žijúci neexistujú, získať sa dá len vývojom z jeho predošlej formy, Wartortlea, od 36. úrovne alebo od 32. úrovne v hrách Pokémon Red, Blue a Yellow.
Blastoise je tmavomodrej farby, pri čom veľmi pripomína obriu korytnačku. Na svojom ako kameň tvrdom pancieri má zasadené dve vysokotlakové vodné delá, z ktorých dokáže chrliť vodný prúd veľkou silou, ktorá ľahko prerazí aj oceľovú dosku. Takýmto spôsobom používa najsilnejší vodný útok, "Hydropump". Blastoisovia sa väčšinou vyskytujú na pobrežiach na malých ostrovoch, kde žijú v skupinkách so Squirtlami a Wartlotlami.
Dvojnásobné zranenie Blastoisovi spôsobujú útoky elektrického a trávového typu. Malé zranenia mu spôsobujú útoky ohnivého, vodného, ľadového a oceľového typu. V hrách Pokémon Red, Blue a Yellow sa oceľový typ nenachádza.

</doc>
<doc id="136698" url="https://sk.wikipedia.org/wiki?curid=136698" title="Mudkip">
Mudkip

Mudkip je vodný pokémon. Pochádza z 3. generácie pokémonov. Na 16.Lv sa vyvíja na Marshtompa a ten sa na 36.Lv vyvíja na Swamperta. Mudkip je modrej farby a žije v blízkosti vôd. Útočí Vodným delom () a Blatovým plesknutím (). Môže sa však aj naučiť oveľa silnejšie útoky ako sú napríklad Hydro pumpa () alebo Úsilie (). Získať ho v hrách Ruby, Sapphire a Emerald aj ako štartovného pokémona. Mudkip sa vyskytuje najviac vo svete Hoenn. V seriáli si tiež Brock chytil svojho Mudkipa. Marshtomp a Swampert sú na rozdiel od Mudkipa sú aj zemní pokémoni, čiže elektrickí pokémoni sú proti ním na nič. Mudkip sa môže aj od narodenia naučiť silné útoky ako sú napríklad Prastará sila () alebo Blatová bomba (). Mudkip je na rozdiel od iných pokémonov veľmi priateľský.
Mudkipove typové výhody :
Mudkipové typové slabosti :

</doc>
<doc id="136701" url="https://sk.wikipedia.org/wiki?curid=136701" title="Bobrovec">
Bobrovec

Bobrovec môže byť:

</doc>
<doc id="136704" url="https://sk.wikipedia.org/wiki?curid=136704" title="Ráztoka">
Ráztoka

Ráztoka môže byť:

</doc>
<doc id="136709" url="https://sk.wikipedia.org/wiki?curid=136709" title="Jelšava">
Jelšava

Jelšava môže byť:

</doc>
<doc id="136710" url="https://sk.wikipedia.org/wiki?curid=136710" title="Biela (rozlišovacia stránka)">
Biela (rozlišovacia stránka)

Biela môže byť:

</doc>
<doc id="136711" url="https://sk.wikipedia.org/wiki?curid=136711" title="Milotic">
Milotic

Milotic je vodný pokémon. Pochádza z 3. generácie. Žije vo vode a v blízkosti vôd. Vyvíja sa z Feebasa krásou. Milotic sa vyskytuje v hrách Ruby, Sapphire a Emerald na Game Boy Advance ale aj v hrách Diamond a Pearl na Nintendo DS. Milotic je takzvaný "jemný pokémon" "(" "Tender Pokémon" ")". Zvyčajne útočí útokmi Vodný pulz () a Hydro pumpou () ale môže sa naučiť aj silné útoky ako sú napríklad Snehová búrka (), Železný chvost () alebo Dračí pulz (). Milotic je veľmi vzácny a silný pokémon.
Miloticove typové výhody :
Miloticove typové slabosti :

</doc>
<doc id="136715" url="https://sk.wikipedia.org/wiki?curid=136715" title="Alternácia (jazykoveda)">
Alternácia (jazykoveda)

Alternácia (striedanie fonických prvkov) je fonologický (morfonologický) jav, pri ktorom ide o vplyv morfémy na fonému. Je to zámena fonémy v rámci morfémy inou fonémou alebo spojením foném. Na rozdiel od neutralizácie sú pri alternácii zmeny fonických prvkov vynútené nie zvukovým, ale významovým okolím. Napríklad pri tvorení názvov mláďat nastávajú v slovenčine zmeny spoluhlások t, d, n, l, k, ch, h, g na ť, ď, ň, ľ, č, š, ž, dž (kvet/kvieťa, had/háďa, žena/žieňa, vyžla/výžľa, vlk/vĺča, mucha/múša, striga/strídža).
Alternácie sú nekombinačné (voľné) zmeny fonických prvkov. Podľa druhu alternujúcich foném sa rozdeľujú na:

</doc>
<doc id="136716" url="https://sk.wikipedia.org/wiki?curid=136716" title="Jan Křesadlo">
Jan Křesadlo

Václav Jaroslav Karel Pinkava, ktorý tvoril pod pseudonymom Jan Křesadlo (* 9. december 1926 – † 13. august 1995), bol český spisovateľ a básnik.
Životopis.
Po invázii v roku 1968 emigroval so svojou ženou a štyrmi deťmi do Spojeného kráľovstva. Pracoval ako klinický psychológ, vedúci oddelenia. Po predčasnom odchode na dôchodok v roku 1982 sa úplne venoval umeleckej tvorbe. Za svoju prvotinu, román Mrchopěvci, ktorú vydalo nakladateľstvo ’68 Publishers, získal Cenu Egona Hostovského roku 1984.
Tvorba.
Svoj pseudonym si vybral čiastočne aj preto, že mu v občianskom mene chýbalo rýdzo české "ř". Pseudonymy mal v obľube napríklad presmyčkový Jake Rolands (autor rodokapsu), ale aj J. K. Klement (prekladateľ), Juraj Hron (slovácky autor), Ferdinand Lučovický z Lučovic a na Suchým dole (skladateľ), Kamil Troud (ilustrátor), a ďalší.
Angažoval sa v kostolnej muzike, komponoval hudbu, a okrem iného aj Glagolskú omšu. Okrem umeleckej činnosti a svojho občianskeho pôsobenia úspešne publikoval v matematickej logike, kde vynašiel celú triedu viachodnotových logík.
Ako tzv. renesančný muž, polyhistor, si rád kládol náročné prekážky a úlohy. So svojou dcérou preložil do angličtiny Seifertov "Věnec sonetů" a k tomu si doprial aj vlastný polemický "Vzdorověnec".
Vydal zbierku básní v siedmich jazykoch, "Sedmihlásek". Celkovo napísal, vrátane niekoľkých sonetových vencov, vyše sto sonetov.
Jeho vrcholné literárne dielo je nepochybne ΆΣΤΡΟΝΑΥΤΙΛÍΑ, "Astronautilía-Hvězdoplavba", netypický vedecko-fantastický román, 6575 veršov v homérskej starogréčtine s paralelným českým prekladom. Táto kniha vyšla iba krátko po jeho smrti.
Jeho pozostatky sú uložené pod pomníkom od jeho syna Jana Pinkavu, na Vinohradskom cintoríne v Prahe.

</doc>
<doc id="136720" url="https://sk.wikipedia.org/wiki?curid=136720" title="Pokémon Crystal">
Pokémon Crystal

Pokémon Crystal je japonská videohra pre Game Boy Color vydaná spoločnosťou Nintendo v decembri roku 2000. Je to už siedma verzia hry o veľmi obľúbených príšerkách nazvaných pokémoni.
Pokémon Crystal je vylepšená verzia hier Pokémon Gold a Silver, ako je napríklad Yellow vylepšená verzia hier Red a Blue. V Crystale je na rozdiel od predchádzajúcich verzií lepšia grafika a pokémoni majú svoju krátku animáciu. Navyše, je to prvá hra zo série Pokémon pre hernú konzolu Game Boy, kde si hráč môže vybrať pohlavie trénera.
Hra začína v malom mestečku New Bark Town, kde vám miestny profesor Elm dá vášho prvého pokémona podľa vašej voľby. Na výber je:
Pokémon Crystal sa odohráva v dvoch svetoch. V novšom svete, Johto na hráča čaká 100 novích pokémonov. Do staršieho Kanta sa dá dostať až neskôr a na záver hry vás čaká súboj s najlepším trénerom pokémonov, Redom.

</doc>
<doc id="136721" url="https://sk.wikipedia.org/wiki?curid=136721" title="Flash karta">
Flash karta



</doc>
<doc id="136729" url="https://sk.wikipedia.org/wiki?curid=136729" title="Alfred Teitelbaum">
Alfred Teitelbaum



</doc>
<doc id="136730" url="https://sk.wikipedia.org/wiki?curid=136730" title="Alternácia">
Alternácia

Alternácia (v niektorých kontextoch aj alternovanie) môže byť:

</doc>
<doc id="136745" url="https://sk.wikipedia.org/wiki?curid=136745" title="Geosféra">
Geosféra

Geosféra môže byť:

</doc>
<doc id="136747" url="https://sk.wikipedia.org/wiki?curid=136747" title="Geosféra (obal)">
Geosféra (obal)

Geosféry sú koncentrické obaly tvoriace Zem. 
Existujú tieto geosféry (od dola hore):
Zvláštnymi geosférami zasahujúcimi do ostatných geosfér sú:

</doc>
<doc id="136748" url="https://sk.wikipedia.org/wiki?curid=136748" title="Lucius Verus">
Lucius Verus

Lucius Ceionius Commodus Verus Armeniacus (* 15. december 130 – † 169), známy ako Lucius Verus, bol spolucisárom Marca Aurelia (161 – 180), od roku 161 až do svojej smrti.

</doc>
<doc id="136749" url="https://sk.wikipedia.org/wiki?curid=136749" title="Sodoma a Gomora">
Sodoma a Gomora

Sodoma (po hebrejsky סְדוֹם, po grécky Σόδομα - Sodoma) a Gomora (po hebrejsky עֲמוֹרָה, po grécky Γόμοῤῥα - Gomorrha) boli podľa Biblie mestá zničené Bohom za hriechy ich obyvateľov.
Sodoma, Gomora a okolité mestá boli zničené „sírou a ohňom“ (Genezis 19,24-25). Odvtedy sú ich mená synonymom nemravného hriechu a ich pádu so známym prejavom Božieho hnevu. (Júd 1,7) Skazu oboch miest prežil iba Lót a jeho dve dcéry. Lótova manželka sa napriek zákazu pri úteku z mesta otočila a zmenila sa na soľný stĺp. Príbeh o Sodome dal vznik slovu sodomia.
Sodoma bola jedno z piatich miest Päťmestia (Pentapolis) (Múd 10,6): "Sodoma", "Gomora", "Adama" (Adma), Seboim (Cebóim) a Segor (Cóar, "Bela") (Genezis 19,22). Územie Päťmesia je tiež označované ako „mestá okolo Jordánu“ (Okolie jordánske) (Genezis 13,12), keďže všetky ležali v nížine pri rieke Jordán.

</doc>
<doc id="136751" url="https://sk.wikipedia.org/wiki?curid=136751" title="Geobiosféra">
Geobiosféra



</doc>
<doc id="136752" url="https://sk.wikipedia.org/wiki?curid=136752" title="Ekosféra">
Ekosféra

Ekosféra môže byť:

</doc>
<doc id="136753" url="https://sk.wikipedia.org/wiki?curid=136753" title="Cerro Colluma">
Cerro Colluma

Cerro Colluma je relikt maarovej vulkanickej štruktúry, nachádzajúci sa východne od hlavnej bolívijskej sopečnej reťaze. Bližšie údaje o vulkanickej činnosti nie sú známe, no vek poslednej erupcie je pravdepodobne holocén.

</doc>
<doc id="136754" url="https://sk.wikipedia.org/wiki?curid=136754" title="Alternovanie">
Alternovanie



</doc>
<doc id="136755" url="https://sk.wikipedia.org/wiki?curid=136755" title="Ekosféra (časť biosféry)">
Ekosféra (časť biosféry)

Ekosféra je časť biosféry s pravidelným a zákonitým výskytom života. 
Siaha do 5 –  v atmosfére, v oceánoch a litosfere je jej hranica rovnaká ako u biosféry, prípadne u litosféry je trochu blížšie k povrchu.

</doc>
<doc id="136756" url="https://sk.wikipedia.org/wiki?curid=136756" title="Quemado">
Quemado



</doc>
<doc id="136759" url="https://sk.wikipedia.org/wiki?curid=136759" title="Sacabaya">
Sacabaya

Sacabaya (alebo Quemado) je vulkanický komplex, nachádzajúci sa na západe bolívijskej náhornej plošiny, blízko hraníc s Čile. Komplex je tvorený rozľahlým ignimbritovým depozitom, ktorý je prekrytý trojicou vzájomne poprepletaných kráterov s celkovými rozmermi 2 × 3,5 km. Najmladší kráter leží na južnom okraji komplexu, vek celého komplexu je odhadovaný na holocén, čo dokladajú nezvetrane vyzerajúce lávové bloky a tiež aj aktívne fumaroly.

</doc>
<doc id="136760" url="https://sk.wikipedia.org/wiki?curid=136760" title="Arintica">
Arintica

Arintica je vulkanický komplex, nachádzajúci sa na hraniciach Čile a Bolívie. Komplex pozostáva z troch stratovulkánov - Arintica, Puquintica a Calajata, z nich Arintica je najmladší. Lávový prúd, utuhnutý na juhovýchodnom úbočí je relatívne mladý, postglaciálny.

</doc>
<doc id="136761" url="https://sk.wikipedia.org/wiki?curid=136761" title="Isluga">
Isluga

Isluga je najzápadnejšie umiestnený stratovulkán vulkanickej reťaze, tiahnucej sa od stratovulkánu Tata Sabaya v Bolívii. Isluga sa nachádza už v Čile, len 7 km od hraníc s Bolíviou. Posledná aktivita bola zaznamenaná na začiatku 20. storočia, predchádzajúce erupcie (v 19. storočí) zničili lávovými prúdmi niekoľko blízkych mestečiek.

</doc>
<doc id="136762" url="https://sk.wikipedia.org/wiki?curid=136762" title="Cabaray">
Cabaray

Cabaray je neaktívny stratovulkán, nachádzajúci sa v západnej Bolívii, blízko hraníc s Čile. Je súčasťou reťaze vulkánov Tata Sabaya, Cabaray a Isluga ako jej prostredný člen. Nie sú evidované žiadne erupcie vulkánu v historickej dobe.

</doc>
<doc id="136766" url="https://sk.wikipedia.org/wiki?curid=136766" title="Teplota vzplanutia">
Teplota vzplanutia

Teplota vzplanutia alebo bod vzplanutia je najnižšia teplota pri, ktorej horľavá kvapalná látka za presne stanovených podmienok skúšky, vyvíja také množstvo horľavých pár, ktoré je po priblížení iniciačného zdroja (napr. plameň, iskra) schopné krátko (max. 5 sekúnd) horieť a zase zhasnúť. Teplota vzplanutia je vždy nižšia, ako bod horenia (teplota zápalnosti) a tá je vždy nižšia ako teplota vznietenia.
Tuhé látky.
U tuhých horľavých látok sa určuje teplota vzplanutia FIT (flame ignition temperature), ktorá je definovaná ako najnižšia teplota vzduchu, prúdiaceho okolo vzorky, pri ktorej dôjde pôsobením vonkajšieho zápalného zdroja k zapáleniu zmesi plynných produktov rozkladu. Pre jej laboratórne určenie se spravidla používa Setchkinova odporová pec.
Kvapalné látky.
Téglik s horľavinou sa riadene zahrieva, pričom sa k hladine každé 2°C priblíži predpísaným spôsobom plameň, až kým sa nad hladinou neobjaví krátke horenie. Získané hodnoty teploty z dvoch meraní sa spriemerujú, pričom skúška prebehla správne, ak rozdiely v jednom laboratóriu, vykonané na jednej vzorke, s jedným pracovníkom sa nelíšia o viac ako 8°C, alebo v dvoch rôznych laboratóriách je rozdiel menší ako 17°C. 
Ak skúška prebehla za iného ako atmosférického tlaku, ale v rozsahu od 98,0 kPa do 104,7 kPa,
tak sa teplota vzplanutia prepočíta podľa vzorca:
tc=t0+0,25(101,3-p)
kde t0 "(°C)" je teplota nameraná pri atmosférickom tlaku okolia p "(kPa)".
Trieda nebezpečnosti horľavých kvapalín podľa vyhl. 86/1999 Z.z..
Trieda nebezpečnosti horľavých kvapalín, vzhľadom na bod vzplanutia, podľa vyhl. 86/1999 Z.z., príloha 1, určuje nasledujúca tabuľka:
Tieto hodnoty sa používajú napr. pri projektovaní budov, zohľadňujúc požiadavky vyhlášky 94/2004 Z.z. Ministerstva vnútra Slovenskej republiky, ktorou sa ustanovujú technické požiadavky na protipožiarnu bezpečnosť pri výstavbe a pri užívaní stavieb.

</doc>
<doc id="136767" url="https://sk.wikipedia.org/wiki?curid=136767" title="Teplota vznietenia">
Teplota vznietenia

Teplota vznietenia alebo bod vznietenia je najnižšia teplota horúceho povrchu, pri ktorej sa optimálna zmes plynov alebo pár danej látky so vzduchom na predpísanom zariadení pri predpísanom pracovnom postupe vznieti. 
Teplota vznietenia je závislá na koncentrácií a tlaku kyslíka. V atmosfére čistého kyslíka sa teplota vznietenia znižuje. 
Tabuľky vybraných hodnôt.
Tabuľka vybraných hodnôt teploty vzplanutia a teplôt vznietenia.
Porovnanie teploty vznietenia vo vzduchu a v atmosfére čistého kyslíka.
 "E - iniciačná energia potrebná na iniciáciu stechiometrickej zmesy"
Teplotné triedy podľa STN 33 0371.
Teplota vznietenia je kritériom pre zaradenie látok do teplotných tried podľa STN 33 0371 za účelom správneho návrhu elektrických rozvodov v prostredí s nebezpečenstvom výbuchu.

</doc>
<doc id="136768" url="https://sk.wikipedia.org/wiki?curid=136768" title="Bod horenia">
Bod horenia

Bod horenia alebo teplota horenia (pri bode a) aj: bod horenia v otvorenom tégliku podľa Clevelanda) je:
Horľavé kvapaliny.
Termín bod horenia (teplota horenia) v tomto zmysle na Slovensku používa napr. norma ČSN/STN 65 0201 v tejto podobe: "bod (teplota) horenia - najnižšia teplota horľavej kvapaliny, pri ktorej vonkajší zápalný zdroj vyvolá horenie pár nad hladinou kvapaliny po dobu najmenej 5 sekúnd." Iná, odbornejšia norma uvádza túto definíciu: "bod horenia - najnižšia teplota skúšobnej vzorky korigovaná na atmosférický tlak 101,3 kPa, pri ktorej výpary použitím skúšobného plameňa vzplanú a horenie pri určených podmienkach skúšky trvá najmenej 5 sekúnd."
Ak pary síce horia, ale len kratšie ako 5 sekúnd, ide už o odlišný pojem, ktorý nazývame teplota vzplanutia. Teplota horenia je vyššia ako teplota vzplanutia. Rozdiel medzi týmito dvoma teplotami môže byť v závislosti od kvapaliny od niekoľko stupňov Celzia do vyše 30 stupňov Celzia.

</doc>
<doc id="136770" url="https://sk.wikipedia.org/wiki?curid=136770" title="Neviditeľný ružový jednorožec">
Neviditeľný ružový jednorožec

Neviditeľný ružový jednorožec () je božstvo parodujúce teizmus.
Charakterizujú ho dve protirečiace si vlastnosti — neviditeľnosť a zároveň ružová farba, ktoré parodujú vlastnosti teistického boha. V anglickom origináli sa božstvo uvádza ako bohyňa, avšak pre slovenčinu je výraz „jednorožkyňa“ predsa len trochu nespisovný.
Symboliku používajú ako istú formu humoru a vyjadrenia svojho svetonázoru ateisticky zamerané web stránky a diskusné fóra.
Vyznavači tohto "náboženstva" tvrdia, že je založené na princípoch viery (veria, že je to ružový jednorožec), ale aj logického uvažovania (logicky vedia že je neviditeľný).

</doc>
<doc id="136771" url="https://sk.wikipedia.org/wiki?curid=136771" title="Manectric">
Manectric

Manectric je virtuálna bytosť z počítačovej hry, elektrický ("Electric") pokémon. Pochádza z 3. generácie a vyskytuje sa v hrách Ruby, Sapphire, Emerald, Diamond a Pearl.
Charakteristika.
Vyvíja sa z Electrika na 26. úrovni a patrí do skupiny tzv. "výbuchových" pokémonov ("Discharge Pokémon"). Je rýchly bežec a má modro-žltú farbu. Útočí zväčša elektrickými útokmi ako sú Blesk (), Výbuch () a Iskra (), ale môže sa naučiť aj iné silné útoky napríklad Rýchly útok () alebo pohryznutie (). Je to bežný pokémon.
Špecifikácia.
Schopnosti: 
Typové výhody :
Typové slabosti:

</doc>
<doc id="136774" url="https://sk.wikipedia.org/wiki?curid=136774" title="Quilava">
Quilava

Quilava je ohnivý pokémon, pochádzajúc zo sveta Johto. Je z druhej generácie pokémonov. Vyskytuje sa v hrách Gold, Silver a Crystal ale aj v hre Emerald a XD. V hre pokémon Emerald ju môžete získať z Cyndaquila, ktorého si môžete vybrať ale až keď zaplníte pokédex informáciami o viac ako 200 pokémonov. V hre pokémon XD ju vyviniete tiež z Cyndaquila, ktorého dostanete až po porazení Mt.Battle. V hrách Gold, Silver a Crystal si môžete Cyndaquila vybrať ako štartovného pokémona a ten sa vám na 14.Lv vyvinie na Quilavu. Quilava sa potom vyvinie na Thyplosiona na 36.Lv. Quilave na hlave a na chvoste vyskakujú plamene, ktorými zastrašuje iných nepriateľských pokémonov. Inač je to milý a prítulný pokémon. Je to aj výborný ohnivý pokémon. Quilava útočí väčšinou ohnivými útokmi ako napr. Žeravé uhlíky () a Ohnivé koleso () ale môže sa naučiť útoky aj iného typu ako Rýchly útok () a Válivý útok () alebo sa môže naučiť tie najsilnejšie ohnivé útoky napr. 
Ohnivá explózia (), Erupcia () a Prehriatie (). Niektoré Quilavy sa po narodení môžu naučiť aj iné útoky napr. Dvojitá čepeľ () a Dvojitý kop (). Quilavu niektorý ľudia prezývajú ako Sopečný pokémon ("Volcano Pokémon"). 
Quilavine typové výhody :
Quilavine typové nevýhody :

</doc>
<doc id="136776" url="https://sk.wikipedia.org/wiki?curid=136776" title="Liszt Ferenc Zeneművészeti Egyetem">
Liszt Ferenc Zeneművészeti Egyetem

Liszt Ferenc Zeneművészeti Egyetem (doslova "Hudobnoumelecká univerzita Franza Liszta"), starší názov Zeneakadémia (doslova "Hudobná akadémia"), je vysokoškolská hudobná inštitúcia v Maďarsku, ktorá sídli v Budapešti v VI. mestskom obvode.
Školu založil hudobný skladateľ Franz Liszt v roku 1875 pod menom "Királyi Zeneakadémia" ("Kráľovská hudobná akadémia"). Prvú budovu v neorenesančnom štýle pre ňu postavili v rokoch 18771879 podľa plánov Adolfa Lánga. Dnes sa budova nachádza na Andrásiho ulici č 67. Zeneakadémii slúžila do roku 1907, keď sa presťahovala do novej secesnej budovy na dnešnom námestí Ferenca Liszta. Od roku 1980 patrí opäť tejto inštitúcii a dnes slúži ako múzeum a výskumné centrum Ferenca Liszta.
Najväčšiu slávu a celosvetové uznanie dosiahla Zeneakadémia na konci 19. a začiatku 20. storočia, keď v nej študovali slávni operetní skladatelia ako Jenő Huszka, Emmerich Kálmán, Albert Szirmai a Viktor Jacobi, operný skladateľ Béla Bartók a skladateľ národných hudobných piesní Zoltán Kodály. Veľkú zásluhu na tom malo skvelé pedagogické umenie Jána Koesslera, ktorý vyučoval kompozíciu na škole v rokoch 18831908.

</doc>
<doc id="136781" url="https://sk.wikipedia.org/wiki?curid=136781" title="Tuning">
Tuning

Tuning (z angl. ladenie, optimalizácia) je anglický výraz pre ladenie (vo všetkých významoch), v slovenčine sa vyskytuje len v určitých špecifických kontextoch:

</doc>
<doc id="136797" url="https://sk.wikipedia.org/wiki?curid=136797" title="Thomas Merton">
Thomas Merton



</doc>
<doc id="136802" url="https://sk.wikipedia.org/wiki?curid=136802" title="Prekliaty">
Prekliaty

Prekliaty (pôv. názov "Bannlyst") je román z roku 1918 (na Slovensku vyšiel 1991), ktorého autorkou je Selma Lagerlöfová.
Dielo vyniká svojou jednoduchosťou, no zároveň nenechá čitateľa odísť od deja. Prekliaty sa v tomto diela dá skôr aplikovať ako prekliati, pretože Selma nás oboznamuje so životným osudom dvoch mužov a jednej ženy. Nakoniec sa ukáže, aký je niekedy ľudský predsudok veľký a je treba veľa námahy na jeho odstránenie.

</doc>
<doc id="136813" url="https://sk.wikipedia.org/wiki?curid=136813" title="Sekundárny metabolit">
Sekundárny metabolit

Ako sekundárny metabolit označujeme v biológii všetky nebielkovinové látky ktoré sa nezúčastňujú základných metabolických pochodov bunky (primárny metabolizmus), ale sú z týchto látok vytvárané. Môžu to byť jednoduché alebo zložitejšie štruktúry.
Sekundárne metabolity môžu, ale nemusia byť pre život nevyhnutné, a často sú špecifické pre ten-ktorý druh. Môžu to byť rôzne obranné látky, signálne molekuly (hormóny), pigmenty, stavebné molekuly, ktoré vytvárajú skelet pre organizmus a podobne. Zabezpečujú tiež interakciu rastliny s okolím. 
Podľa spôsobu ich tvorby (syntézy) rozdeľujeme vo fyziológii rastlín sekundárne metabolity do týchto hlavných skupín:

</doc>
<doc id="136817" url="https://sk.wikipedia.org/wiki?curid=136817" title="Ťanšan">
Ťanšan

Ťanšan (staršie "Ťan-šan"; čín.: 天山 – pchin-jin: Tiān Shān – slov. prepis "Tchien-šan" – doslova "nebeské hory"; rus. Тянь-Ша́нь – Ťaň-Šaň, kirg. Теңир-Тоо – Teñir-Too, kaz. Тәңір тауы – Täñir tawı) je mohutná horská sústava v Strednej Ázii (Kirgizsko, Čína, Tadžikistan a Kazachstan) dlhá , najvyšší vrch je Džengiš Čokusu () na hraniciach Kirgizska a Číny. Pohorie má zachovanú sústavu horských ľadovcov.
Geografické členenie.
Ťanšan sa člení na 3 oblasti:
Geológia.
Ťanšan je súčasťou himalájskeho orogénneho pásma. Zdvíhanie pohoria začalo ešte počas hercýnskeho vrásnenia, súčasná podoba sa vytvarovala počas kimerskej fázy alpínskej orogenézy.
Vulkanizmus.
V čínskej časti pohoria sa nachádza menšie vulkanické pole, tvorené niekoľkými troskovými kužeľmi. Najznámejší z nich je Pechan, ktorý bol aktívny v 1. a 7. storočí.

</doc>
<doc id="136820" url="https://sk.wikipedia.org/wiki?curid=136820" title="Objatie zadarmo">
Objatie zadarmo

Objatie Zadarmo (Free Hugs Campaign) je kampaň, ktorá sa objavila na Internete v roku 2004 a v roku 2006 bola spopularizovaná videoklipom. Ide o dobrovoľníkov ktorí ponúkajú objatie na verejných miestach. Kampaň je príkladom milých nezištných skutkov, vykonaných za učelom zlepšiť náladu iným. Jej účelom nie je získavanie mien, telefónnych čisel alebo naväzovanie vzťahov.
História.
Video sa na YouTube objavilo 22. septembra 2006, a v decembri 2006 už malo na svojom konte viac než 9 miliónov zhliadnutí.
Bolo natočené v Sydney, hlavný hrdina ktorý identifikovaný pod pseudonymom „Juan Mann“ rozdáva objatia v Pitt Street Mall držiac transparent so slovami "FREE HUGS" (Objatie Zadarmo).
Hudba pochádza od Sick Puppies, austrálskej skupiny s ktorou sa "Mann" spoznal rok predtým. Shimon Moore, spevák skupiny Sick Puppies, pracuje v Pitt Street Mall a natočil materiál z ktorého bol videoklip zostrihaný. Počiatočná nedôvera okoloidúcich voči Juanovým zámerom sa rozplýva a čoraz viac ľudí sa necháva objať, dokonca niektorí sa ochotne stávajú dobrovoľnými „objímačmi“ a pomáhajú šíriť ich daľej.

</doc>
<doc id="136825" url="https://sk.wikipedia.org/wiki?curid=136825" title="Johann Karl Ehrenfried Kegel">
Johann Karl Ehrenfried Kegel

Johann Karl Ehrenfried Kegel (* 3. október 1784, Friesdorf (dnes súčasť mesta Mansfeld), Prusko – † 25. jún 1863, Odesa, Ruská ríša) bol nemecký agronóm v ruských službách. V rokoch 1841 – 1847 cestoval na Kamčatku.
Študoval na Hohe Domschule v Halberstadte a potom na Handelshochschule v Kodani. Bol inšpirovaný strýkom svojej manželky, Melchiorom Adamom von Merz, ktorý pôsobil ako lekár a stal sa aj ruským poslancom, aby sa vybral na cestu do Ruska v zime 1826/27.
V roku 1841 ho ruské ministerstvo poverilo bádať na Kamčatke a hľadať možnosti poľnohospodárstva a baníctva. Potom, čo prešiel Sibírou, sa plavil do Ochotska a nakoniec sa dostal ako stroskotanec na Kamčatku. Usadil sa v Petropavlovsku, odkiaľ uskutočnil niekoľko výprav do rôznych častí Kamčatky. Vo svojich záznamoch sa zmieňoval o flóre, faune, geológii pôdy a taktiež o životných podmienkach domorodých obyvateľov Kamčatky. Navrhol odporúčania pre zlepšenie životných podmienok obyvateľov a zabráneniu ich vykorisťovaniu byrokraciou. Skorumpovaní úradníci sa o rozvoj krajiny nezaujímali, len o svoj vlastný prospech a bohatstvo, ktoré získavali obchodom s kožušinou. Kegelovi stáli mnohokrát v ceste v jeho úsilí a bránili mu vo svojich výskumoch. V skutočnosti sa ho obávali, pretože mal akúsi autonómiu a nezávislosť. V roku 1847 mu zdravie už tak dobre neslúžilo, len o vlások unikol smrti, až sa napokon vrátil do Sankt Peterburgu.
Jeho záznamy sa považujú za najpresnejšie z tohto obdobia, avšak nemohli byť publikované až do jeho smrti, pretože by to mohlo ohroziť jeho slobodu ale aj život. Mnohí sa čudujú ako sa mu vôbec odtiaľ podarilo vrátiť živému. Johann Karl Ehrenfried Kegel zomrel v roku 1863 v Odese.

</doc>
<doc id="136828" url="https://sk.wikipedia.org/wiki?curid=136828" title="Zagros">
Zagros

Zagros (perz. , kurd. "Çîyayên Zagrosê", arab. "Džabal Zagrús") je pásmové pohorie, tiahnuce sa od Kurdistanu v Iraku až po pobrežie Perzského zálivu v Iráne. Najvyšší vrch je Zardkúh s výškou 

</doc>
<doc id="136832" url="https://sk.wikipedia.org/wiki?curid=136832" title="Bell 47">
Bell 47

Bell 47 (vojenská verzia H-13 Sioux alebo OH-13) je americká viacúčelová helikoptéra. Bola to prvá vyrábaná civilná helikoptéra. Dátum výroby: 8. marec 1946. Vyrábala sa až do roku 1973. 
Vznik a vývoj.
Prvé modely sa všeobecne vyznačovali otvoreným kokpitom, alebo polootvorenou kovovou konštrukciou, niektoré dokonca s štvorkolesovým podvozkom. Model D použitý počas kórejskej vojny sa ako prvý vyznačoval účelným usporiadaním, ktoré sa všeobecne zachovalo aj u ďalších verzií. Najvyrábanejší model B 47G uvedený do výroby roku 1953 mal typickú bublinovú presklenú kabínu, chvost zváraný z kovových trubiek, obličkovité palivové nádrže a lyžový podvozok. Neskoršie verzie 47H a 47J "Ranger" mali už celkom uzavretú kabínu a chvost škrupinovej konštrukcie. Použité boli rôzne motory Franklin alebo Lycoming s horizontálne protiľahlými valcami a výkonom 200 až 305 hp (150 až 230 kW). Počet miest v závislosti od verzie kolísal od 1 do 4. Dodnes sa mnoho týchto strojov používa pre cvičné a poľnohospodárske účely.
Nasadenie.
Okrem civilnej sféry, kde boli používané na mnohé bežné účely ako cvičné, dopravné a poľnohospodárske stroje boli stroje Bell 47 veľmi rozšírené. Niekoľko týchto strojov používala NASA pre výcvik pristátia s pristávacím modulom počas programu Appolo. Stroje používala aj americká pobrežná stráž a armáda. Použité boli najprv vo vojne v Kórei, kde pomerne úspešne zasiahli pri evakuácii ranených. Nasadenie zaznamenali aj počas vojny vo Vietname, kde slúžili ako pátracie stroje, vyhľadávajúce ciele pre ťažšie stroje UH-1.
Verzie.
Existovalo celkom 33 verzií stroja Bell 47 (B 47A, YR-13A, H-13B, H-13B, H-13C, H-13D, H-13E, H-13F, H-13G, H-13H, H-13J, HTL-2, HTL-3, HTL-4, HTL-5, HTL-6,HTL-7,HUL-1, B 47B, B 47B-3, B 47D B 47D-1, B-47G, B 47G-2, B 47 G-2A-1, B 47G-3, B 47G-3B, B 47G-3B-1, B 47G-4, B 47G-5, B 47G-3B, B 47G-5A, B 47J, B 47J-2).

</doc>
<doc id="136835" url="https://sk.wikipedia.org/wiki?curid=136835" title="Baitoushan">
Baitoushan



</doc>
<doc id="136840" url="https://sk.wikipedia.org/wiki?curid=136840" title="Umami">
Umami

Umami (z jap. pochúťka) alebo lahodnosť je jedna z piatich základných chutí, ktoré človek vníma prostredníctvom špecializovaných receptorov na jazyku.
Chuť umami identifikoval v roku 1908 Ikeda Kikunae pri výskume príčin silnej chute vývaru z morských rias (kombu daši). Z vývaru izoloval glutaman sodný, ktorý túto chuť spôsobuje. Vnímanie chuti umami zabezpečuje proteínový receptor "taste-mGluR4" objavený v roku 2000, ktorý špecificky reaguje na L-glutamanový anión.
Glutamany sú zodpovedné za intenzívnu umami chuť mnohých potravín bohatých na proteíny, napríklad mäso, syry, ale aj mlieko, morské riasy, alebo za chuť potravinárskych výrobkov ako sójová omáčka.

</doc>
<doc id="136843" url="https://sk.wikipedia.org/wiki?curid=136843" title="Milleretta">
Milleretta

Milleretta bol primitívny plaz zo skupiny Anapsida dlhý približne 60 cm, podobajúci sa dnešným jaštericiam. Žil koncom permu, pred približne 250 miliónmi rokov, a pravdepodobne sa živil hmyzom. Pozostatky tohto rodu, rovnako ako pozostatky ostatných rodov z čeľade Millerettidae, boli nájdedené v Južnej Afrike. 

</doc>
<doc id="136844" url="https://sk.wikipedia.org/wiki?curid=136844" title="Astrocaryum aculeatum">
Astrocaryum aculeatum

Astrocaryum aculeatum alebo tukuma je palma s jednoduchým, vďaka listovým jazvám širokoprstencovito deleným kmeňom ktorý je porastený čiernými ostňami.
Základné údaje.
Táto palma je vysoká 15 m. Silno ostníkaté listy majú 4-5 m, dlhé vreteno a početné úzke previsajúce zložené listy. Vzpriamené 1,5 m dlhé strapcovité kvetné šúľky sa rozprestierajú medzi listami a na báze svojich konárikov nesú samičie v strede a na konci samčie kvety.
Plod.
Palma má veľmi početné guľovité alebo vajcovité kôstkovice veľkosti 1 cm.Pevná, jemne bradavičnatá lesklá šupka plodu je po dozretí oranžová, pod ňou ležiaca 5 mm hrubá oranžová dužina ma mäkkú múčnatú, viac alebo menej vláknitú konzistenciu, nie je veľmi šťavnatá, má ovocnú vôňu a sladkastú chuť podobnú marhule.
Využitie.
Dužina tukumy je veľmi bohatá na vitamín A.Listy poskytujú veľmi trvanlivé vlákna na závesné siete, vrecia, laná a na ďalšie účely. 
Rozšírenie.
Guyana, Brazília, Venezuela, Kolumbia a Peru.

</doc>
<doc id="136851" url="https://sk.wikipedia.org/wiki?curid=136851" title="Hylonomus">
Hylonomus

Hylonomus bol primitívny plaz dlhý 20 cm, vonkajším vzhľadom pripomínajúci jaštericu. V minulosti sa považoval za vôbec najstaršieho známeho plaza, dnes stále patrí medzi najstaršie plazy (porovnaj systém v článku plazy). Žil pred približne 315 miliónmi rokov, počas karbónu. 
Zvyšky rodu "Hylonomus" boli nájdené v skamenených kmeňoch stromovitých plavúňov. Povodne zanášali spodné časti kmeňov bahnom, v dôsledku čoho stromy odumreli a ich vnútorné časti postupne vyhnili. Hmyz žijúci v kmeňoch lákal príslušníkov tohto rodu, z ktorých niektoré jedince sa nedokázali dostať z kmeňov von, zahynuli, a napokon v nich skameneli.

</doc>
<doc id="136857" url="https://sk.wikipedia.org/wiki?curid=136857" title="Pareiasaurus">
Pareiasaurus

Pareiasaurus bol veľký archaický plaz zo skupiny Anapsida, žijúci v strednom perme. Svojho času patril medzi najväčšie suchozemské živočíchy.
Dorastal do dĺžky 3 metrov, ťažké telo mal chránené kostenými platňami uloženými v koži.
Živil sa rastlinami, načo mu slúžili malé zuby s pílkovitými okrajmi. Okolo hlavy mal drobný kostený golier, podobne ako vrchnokriedové rohaté dinosaury (Ceratopsia). Patril do radu Pareiasauria a jeho pozostatky sa našli vo východnej Európe a Afrike.

</doc>
<doc id="136858" url="https://sk.wikipedia.org/wiki?curid=136858" title="Quetzalcoatlus">
Quetzalcoatlus

Quetzalcoatlus bol obrovský pterosaurus, žijúci na úplnom konci vrchnej kriedy na území dnešného Texasu v Severnej Amerike.
Je síce známy iba z niekoľkých kostí krídla, predpokladá sa však, že bol jedným z najväčších lietajúcich živočíchov, aké kedy žili. Rozpätie jeho krídel dosahovalo pravdepodobne až 10 metrov.
Jeho meno je odvodené od aztéckeho boha Quetzalcoatla, ktorý mal podobu opereného hada. Nemal zuby ale jeho čeľusť bola medzi suchozemskými živočíchmi najväčšia.

</doc>
<doc id="136861" url="https://sk.wikipedia.org/wiki?curid=136861" title="Terrestrial Planet Finder">
Terrestrial Planet Finder

Terrestrial Planet Finder (TPF; doslova „Hľadač planét pozemského typu“) bol pripravovaný projekt americkej NASA. Malo ísť o unikátny dvojicu spolupracujúcich prístrojov. Prvým z nich mal byť koronograf TPF-C, ďalekohľad vo vizuálnom a ultrafialovom obore, ktorý dokáže zacloniť svetlo centrálnej hviezdy (aby nerušilo) a prehľadávať jej okolie. Druhým prístrojom mal byť výkonný interferometer TPF-I v infračervenom obore. Mal sa skladať zo štyroch ďalekohľadov letiacich v pevnej formácii a senzoru. Koronograf mal štartovať niekedy približne v roku 2016 a interferometer približne v 2019. Základným cieľom projektu bolo prehľadanie okolia 150 najbližších hviezd, vyhľadávanie oblastí vhodných pre život a nájdenie planét podobných našej Zemi.
Projekt bol po viacero ohlásených návrhoch v roku 2011 zrušený.
Koronograf (TPF-C).
Základnou súčasťou koronografu je ďalekohľad s eliptickým primárnym zrkadlom rozmerov 8×3,5 metra. Ide o mimoosový Cassegrainov systém s ohniskovou vzdialenosťou 146 metrov. Vzdialenosť medzi primárnym a sekundárnym zrkadlom bude 12 metrov, jeho veľkosť 83×. Terciárne zrkadlo je rovinné. Primárne i sekundárne zrkadlo sa bude deformovať sústavou aktuátorov podľa okamžitej potreby. Bude tak možné reagovať na ohyby spôsobené rotáciou sondy alebo manévrovaním sondy. Primárne zrkadlo bude uložené v komore vyhrievanej na izbovú teplotu. Je to preto, aby pracovalo za rovnakých podmienok ako pri odliatí. Celý koronograf bude obklopený tieniacim protislnečným štítom, ktorého priemer je úctyhodných 16 metrov a dĺžka 14 metrov. Za slnečným štítom sú panely slnečných batérií a panel kompenzujúci vplyv slnečného vetra. Celková dĺžka sústavy tak dosiahne 37 metrov. Celé toto monštrum veľkosti 16×37 metrov sa pritom musí pri štarte vojsť do nákladného priestoru veľkosti 4,5× a hmotnosť nesmie prekročiť . Koronograf bude schopný preskúmavať hviezdy od spektrálnej triedy F po spektrálnu triedu A a mal by byť schopný detegovať aj planétu polovičnej veľkosti našej Zeme (pri rovnakom albede). Spektrálny rozsah prístroja bude 500 ÷ 800 nm. Štart je plánovaný na rok 2016 a to pomocou nosnej rakety Ariane V alebo Delta IV Heavy.
Interferometer (TPF-I).
Interferometer bol navrhnutý pre prácu v strednej časti infračerveného spektra, kde je väčší kontrast medzi planétou a hviezdou než vo viditeľnom obore. Má však mať IR ďalekohľad rovnakú rozlišovaciu schopnosť ako optický, musí mať primárne zrkadlo desaťkrát až dvadsaťkrát väčší rozmer. Tak veľké zrkadlo by bolo náročné vyrobiť a dopraviť do kozmu a preto sa rozhodlo o konštrukcii interferometra, ktorý kombinuje signál z niekoľkých zdrojov. I v IR obore je svit hviezdy výrazne väčší než planéty a preto musí byť interferometer nastavený tak, aby v smere hviezdy nastalo minimum interferenčného obrazca. Prítomnosť planéty potom známym spôsobom deformuje interferenčný obrazec. Interferometer sa bude skladať zo štyroch ďalekohľadov so zrkadlami s priemerom 4 metre spojených buď lineárne (základňa 60 ÷ ) alebo do tvaru X (základňa 40 ÷ ). Základný vlnový rozsah bude 7 ÷ 13 μm, v ideálnom prípade od 5 μm až do 17 μm. Každé rozšírenie spektrálneho rozsahu so sebou prináša možnosti sledovať ďalšie dôležité emisné a absorpčné čiary. Uhlová rozlišovacia schopnosť interferometra by mala dosiahnuť až 0,05″.
Záver.
Vedci dúfajú nielen v nájdenie planét podobných Zemi, ale zariadenie by malo spoľahlivo odhaliť aj zlúčeniny nutné pre život alebo produkované životom samotným. Pôjde o najcitlivejšie infračervené observatórium sveta a tak sa môže očakávať detailné preskúmanie chladných miest vo vesmíre. Prípravy projektu sú v plnom prúde, vrátane vývoja špeciálnych robotov umožňujúcich simulovať manévre sondy v kozme.

</doc>
<doc id="136864" url="https://sk.wikipedia.org/wiki?curid=136864" title="All That Remains">
All That Remains

All That Remains je skupina ktorá vznikla v roku 1998 v Massachusetts, USA. Ich štýl hudby sa da ťažko určiť, keďže je ich hudba rozmanitá. Na začiatku hrali americký melodic death metal no neskôr ho kombinovali s thrash metalom a s hardcoreom. All That Remains momentálne hrajú moderný melodický metalcore.Skupina sa dostala do povedomia poslucháčov konzumnej hudby prostredníctvom filmu Píla 3, konkrétne soundtrackom tohto filmu, kde je titulná skladba ich hitovka "This Calling".

</doc>
<doc id="136866" url="https://sk.wikipedia.org/wiki?curid=136866" title="Longisquama">
Longisquama

Longisquama bol zvláštny malý (15 cm) plaz spred 240 miliónov rokov. Podobal sa dnešným jaštericiam, ale na chrbte mala rad veľmi vysokých šupín tvaru V. Niektorý odborníci sa domnievajú, že vzpriamené šupiny umožňovali zástupcom tohto rodu kĺzať vzduchom na krátke vzdialenosti, podobne ako niektoré juhoázijské dráčiky dnes. 

</doc>
<doc id="136867" url="https://sk.wikipedia.org/wiki?curid=136867" title="Visopsys">
Visopsys

Visopsys (VISual OPerating SYStem) je operačný systém, ktorý vznikol ako nezávislý projekt zameraný na vývoj kompaktného, vizuálne orientovaného a technicky jednoduchého operačného prostredia. Systém je dostupný pre architektúru x86 a je uvoľnený ako open source pod licenciou GPL.
História.
Visopsys patrí medzi málo známe, no technicky významné alternatívne operačné systémy, ktoré vznikli ako „one-man project“. Autor Andy McLaughlin začal systém vyvíjať v roku 1997 s cieľom vytvoriť vlastný OS od základu – nie odvodený od Unixu, Linuxu ani žiadneho existujúceho jadra.
Vývoj Visopsysu sa začal ako osobný experiment počas 90. rokov. McLaughlinov cieľ bol vytvoriť OS, ktorý používateľovi poskytne grafické rozhranie bez ťažkých externých GUI knižníc a zároveň zostane malý a prehľadný.
Prvé verzie obsahovali len minimálne systémové komponenty, no postupne pribudli grafické ovládače, systém okien, správa pamäte, diskové nástroje a podpora viacerých súborových systémov. V roku 2006 bola uvoľnená stabilná verzia 0.65.
Funkcie a použitie.
Visopsys bol navrhnutý podľa troch zásad: Jednoduchosť jadra, Kompaktnosť, Vizualita. Tieto zásady umožnili, aby sa systém stal vhodným vzdelávacím materiálom pre študentov operačných systémov a nadšencov alternatívnych OS.
Visopsys používa monolitické jadro, ktoré integruje: pre-emptívny multitasking, správu pamäte, prácu so súborovými systémami, podporu základných zariadení, grafický systém a správcu okien. Jadro je napísané prevažne v jazyku C, s malým množstvom kódu v assembleri. V porovnaní s inými OS je výrazne kompaktnejšie.
Medzi vlastnosti Visopsysu patria: grafické rozhranie od základu, pre-emptívny multitasking, správca okien a ikon, diskové utility vrátane nástrojov na delenie diskov, zápis na FAT12/16/32 a čítanie súborových systémov ext2/3.
Visopsys sa využíva najmä ako: výukový materiál pre pochopenie návrhu operačných systémov, experimentálna platforma pre vývoj aplikácií, jednoduchý grafický systém pre starší hardvér, demonstračný OS pre testovanie partition managerov.
Posledná stabilná verzia je 0.65 z roku 2006. Napriek pomalému vývoju zostáva projekt prístupný a zdrojové kódy sú dostupné pre ďalší výskum a experimenty.

</doc>
<doc id="136868" url="https://sk.wikipedia.org/wiki?curid=136868" title="Minun">
Minun

Minun je rozprávková postava z anime série Pokémon.
Mýtické vlastnosti.
Minun je elektrický Pokémon ( "Electric Pokémon" ). Pripomína malú myš s modrými uškami. Na prvý pohľad sa podobá aj na Pichua, ale s ním nemá nič spoločné. Jeho verný brat "Plusle", je tiež elektrický pokémon. Minun patrí medzi slabších Pokémonov ale zato je veľmi hravý a verný. Nehodí sa na súboje. Minun pochádza z tretej generácie Pokémonov. Chytiť sa dá iba v hrách Pokémon Ruby, Sapphire, Emerald, Diamond a Pearl. Zväčša používa elektrické útoky, ako napr. Blesk () a Iskru (). Jeho krátky modrý chvostík pripomína mínus.
Minunove typové výhody :
Minunove typové slabosti :
Minun v anime.
Minun sa objavil v anime niekoľkokrát. Zakaždým však so svojou neoddeliteľnou polovičkou - Pluslom.

</doc>
<doc id="136869" url="https://sk.wikipedia.org/wiki?curid=136869" title="Dimorphodon">
Dimorphodon

Dimorphodon bol pomerne malý (rozpätie krídel činilo okolo 75 cm) pterosaurus zo spodnej jury. Jeho pozostatky boli nájdené v Anglicku.
Mal nezvyčajne krátku hlavu, ktorou nápadne pripomínal dnešné alky pestrozobé. 
Disponoval dvoma typmi zubov - vpredu sa nachádzali ostré, vzadu oveľa menšie. Zrejme mu pomáhali loviť hmyz, predovšetkým vo vzduchu, no možno aj na zemi.

</doc>
<doc id="136871" url="https://sk.wikipedia.org/wiki?curid=136871" title="Pyrotín">
Pyrotín



</doc>
<doc id="136873" url="https://sk.wikipedia.org/wiki?curid=136873" title="Pyroxén">
Pyroxén



</doc>
<doc id="136878" url="https://sk.wikipedia.org/wiki?curid=136878" title="Pyroxény">
Pyroxény



</doc>
<doc id="136881" url="https://sk.wikipedia.org/wiki?curid=136881" title="Slavomír (Veľká Morava)">
Slavomír (Veľká Morava)

Slavomír (lat. "Sclajamarus") bol veľkomoravský kňaz alebo knieža z rodu Mojmírovcov, ktorý bol v roku 871 krátky čas knieža Veľkej Moravy (alebo len Nitrianskeho kniežatstva).
Mohol byť vzdelaný a vysvätený za kňaza bavorskou misiou na Veľkej Morave.
V roku 871 dal Karloman uväzniť nitrianske knieža Svätopluka; ešte predtým v moravskej časti Veľkej Moravy ustanovil za vládcov bavorských markgrófov Východnej marky Engelšalka a Wilhelma II.
Veľkomoravskí (presnejšie azda len nitrianski) Slovania si mysleli, že zahynul, a ustanovili si za vládcu „akéhosi“ kňaza Slavomíra, Svätoplukovho príbuzného. V tom čase jediný člen kniežacej rodiny Mojmírovcov na slobode. Ten teda súhlasil postavil sa na čelo povstania a začal bojovať proti Karlomanovým vojvodcom Engelšalkovi a Wilhelmovi na Morave.
Uväznený Svätopluk Karlomanovi sľúbil, že Slavomíra porazí. Pre nedostatok dôkazov ho prepustili, obdarovali a spolu s Karlomanovým vojskom poslali na Veľkú Moravu. Po príchode na Veľkú Moravu sa však Svätopluk tajne spojil so Slavomírom, zničil Karlomanove vojsko a vyhnal Bavorov z Moravy (v bojoch zahynuli aj Engelšalk a Wilhelm II.). Odvtedy (871) vládol Svätopluk nad celou Veľkou Moravou, teda nad Moravou aj Nitrianskom.
Po r. 871 sa akékoľvek zmienky o Slavomírovi strácajú. Je možné, že je totožný s najstarším synom Svätopluka, Predslavom. Možno mal podiel na vyslobodení Metoda z franského zajatia.

</doc>
<doc id="136883" url="https://sk.wikipedia.org/wiki?curid=136883" title="Ortopyroxén">
Ortopyroxén



</doc>
<doc id="136884" url="https://sk.wikipedia.org/wiki?curid=136884" title="Ortopyroxény">
Ortopyroxény



</doc>
<doc id="136885" url="https://sk.wikipedia.org/wiki?curid=136885" title="Klinopyroxén">
Klinopyroxén



</doc>
<doc id="136886" url="https://sk.wikipedia.org/wiki?curid=136886" title="Klinopyroxény">
Klinopyroxény



</doc>
<doc id="136888" url="https://sk.wikipedia.org/wiki?curid=136888" title="Hľadač planét pozemského typu">
Hľadač planét pozemského typu



</doc>
<doc id="136889" url="https://sk.wikipedia.org/wiki?curid=136889" title="Dark Tranquillity">
Dark Tranquillity

Dark Tranquillity je švédska melodická death metalová skupina založená v roku 1989. Dark Tranquillity sú jednými zo zakladateľov gothenburgského melodic death metalu. Členom tejto kapely bol aj súčasný líder In Flames Anders Fridén, ktorý Dark Tranquillity opustil v roku 1994. Na rozdiel od konkurencie ako napríklad In Flames, či Soilwork si táto skupina do dnešného dňa najviac zachovala svoj pôvodný hudobný žáner, ktorý členovia kapely len zľahka osviežili o melodické čisté vokály speváka Mikael Stanneho (na albume Projector), ženskými vokálmi, či klávesovými prvkami.
Bývalí členovia a hostia.
zakladujúci:
bývalí:
suplovanie na turné:
speváčky:

</doc>
<doc id="136890" url="https://sk.wikipedia.org/wiki?curid=136890" title="Hrad Parič">
Hrad Parič



</doc>
<doc id="136891" url="https://sk.wikipedia.org/wiki?curid=136891" title="Zeneakadémia">
Zeneakadémia



</doc>
<doc id="136896" url="https://sk.wikipedia.org/wiki?curid=136896" title="Lányovci">
Lányovci



</doc>
<doc id="136898" url="https://sk.wikipedia.org/wiki?curid=136898" title="Tukuma">
Tukuma



</doc>
<doc id="136899" url="https://sk.wikipedia.org/wiki?curid=136899" title="Eufória">
Eufória

Eufória je stav vyznačujúci sa (spravidla zdanlivo bezdôvodným) pocitom subjektívnej spokojnosti, blaženosti, veľmi dobrej nálady a prehnanej podnikavosti. Vzniká najmä po konzumácii návykových látok, pri psychózach, pri ochoreniach mozgu (napr. mozgových nádoroch) a pri iných vážnych ochoreniach (napr. TBC).

</doc>
<doc id="136902" url="https://sk.wikipedia.org/wiki?curid=136902" title="Molekulová hmotnosť">
Molekulová hmotnosť

Molekulová hmotnosť (zastarano "molekulárna hmotnosť") je súčet atómových hmotností danej molekuly. 
Analogicky k atómovej hmotnosti sa delí na:

</doc>
<doc id="136903" url="https://sk.wikipedia.org/wiki?curid=136903" title="Železničná stanica Bratislava filiálka">
Železničná stanica Bratislava filiálka

Železničná stanica Bratislava filiálka je železničná stanica v mestskej časti Nové Mesto v Bratislave. V súčasnosti sa stanica nepoužíva a chátra.
História.
Pôvodná osobná stanica z čias konskej železnice sa nachádzala južne od súčasnej stanice a jej staničná budova z roku 1840 sa zachovala. Táto budova dodnes stojí na križovatke Krížnej, Legionárskej a Karadžičovej ulice. Vtedy koľaje pokračovali cez Trnavské mýto cez miesto, kde dnes stojí Poliklinika Mýtna až ku budove Konskej železnice, kde prechádzali cez križovatku ciest, a pokračovali popri Karadžičovej ulici až k starému mostu. Celá táto trať sa väčšinu svojej existencie nazývala trať Bratislava Nivy, a smerovala na dnes už zaniknutú železničnú stanicu Bratislava Nivy. Táto trať bola zrušená v roku 1985, ale dodnes je možné na tejto ulici vidieť priestor, cez ktorý išli koľaje. Samotná stanica Filiálka slúžila nákladnej doprave takmer po celý čas svojej existencie. Koľajisko ide celý čas paralelne pri Račianskej ulici, nie však tesne popri nej. Práve preto medzi ulicou a koľajami vznikol priestor, na ktorom sa objavili rôzne fabriky a továrne. Medzi najznámejšie fabriky patrili Figaro, Palma, Danubius Elektrik a BEZ-ka, ale napríklad aj Mlyn a pekáreň jedľa či Istrochem. Väčšina z nich sa ale do našich dní nezachovala a tie, čo ešte existujú, majú dnes veľmi obmedzenú výrobu alebo už prestali využívať železnicu na prepravu nákladu. Na stanicu Filiálka prichádzal len obmedzený počet osobných vlakov. Od roku 1973 tu napríklad končili osobné vlaky z Trnavy. Boli to tzv. „robotnícke vlaky“ ktoré dovážali robotníkov do tunajších fabrík a tovární. Od roku 1977 jazdili dva páry vlakov počas pracovných dní, ráno po Filiálku, popoludní naspäť, ďalší pár v nedeľu večer. Ponad koľajnice na Filiálke bola postavená aj známa lávka pre peších, ale prechod cez koľajisko pre automobily bol vyriešený niekoľkými úrovňovými priecestiami. Veľká časť týchto priecestí sa zachovala a dodnes slúži svojmu účelu. Najväčšie priecestia sa nachádzajú na Trnavskom mýte, na križovatke Pionierskej a Račianskej a taktiež je možné si všimnúť, že z Račianskej je možný vjazd na koľajisko paralelne Kutuzovej ulici. Je to pozostatok bývalého priecestia, ktoré sa tu kedysi nachádzalo. V roku 1985 bola dokončená elektrifikácia trate Trnava – Bratislava predmestie, do žst. Bratislava Filiálka však už nie, a tak osobná doprava do stanice skončila 1. júna 1985.
Po tomto rozhodnutí bol osud stanice spečatený.
Postupný zánik.
Stanica sa nachádza v zastavanej obytnej oblasti a jej severná a južná strana je chránená betónovým plotom. Aby nebolo potrebné stanicu obchádzať, bola nad koľajiskom vybudovaná lávka pre chodcov. Ale potom, čo stanica prestala prijímať osobné vlaky, začala intenzita vlakových spojov na stanici slabnúť. S neskoršou likvidáciou okolitých podnikov a tovární prudko klesol objem prepravovaného tovaru. Koľaje začali pustnúť a okrajové koľaje sa začali používať ako odstavisko vyradených vozňov. Budovy okolitých fabrík, ale aj samotná budova stanice, začali chátrať a nasťahovali sa sem bezdomovci a asociáli. Budova stanice však predsa len nejaký čas ešte bola funkčná a fungoval tu aj staničný bufet a jeden zo služobných bytov bol obývaný až do roku 2010. Lávku nad koľajiskom mestská časť 22. apríla 2005 uzatvorila a v roku 2006 ju rozobrali. Budovy fabrík chátrali, až ich nakoniec podozriví investori dali medzi rokmi 2007–2008 zbúrať. Miesta, kde budovy fabrík stáli, sa premenili na jamy zarastajúce trávou, až napokon sa tu v roku 2015 začali stavať bytové domy. Pamätníky industriálnej histórie Bratislavy nahradili skleneno-betónové domy. Stanica naďalej chátrala a nakoniec bolo na stanici vypnuté osvetlenie a vlaky sem prestali jazdiť. Čo sa týka priecestí a svetelnej signalizácie a mechanických závor, ktorými sú vybavené, tie sú dodnes funkčné, a možno, keby tadiaľ išiel nejaký vlak, tak sa znovu po dlhom čase rozozvučia.
Súčasný stav.
Stanica v súčasnosti stále viac a viac chátra a takmer všetky budovy na tejto stanici mali svojich „ilegálnych nájomníkov“. Dnes ale už všetky okná na budove stanice sú zadebnené drevenými doskami a na všetkých dverách sú kovové mreže. Vyhorela tu časť administratívnej budovy aj časť budovy bývalej výkupne papiera, dnes už táto budova neexistuje. Fabriky naokolo sú už niekoľko rokov zbúrané a na ich mieste teraz stoja nové obytné budovy. Na území stanice sa zachovalo už iba zopár budov, ako sú napríklad budova stanice z roku 1914, niekoľko garáží stojacich pozdĺž Kukučínovej ulice a ďalšie dve menšie budovy. Jedna je pri budove stanice, slúži ako rozvodňa elektrického vedenia, druhá budova stojí na konci nakladacieho nástupišťa a slúžila na obsluhu zariadenia, ktoré tu vedľa stojí. Železnice pravidelne kosia trávu, ktorá rastie na koľajniciach, a taktiež sa tu pred pár rokmi urobil chodník cez koľajisko.
V júni 2019 Železnice Slovenskej republiky zverejnili štúdiu využitia stanice so štyrmi možnosťami. ŽSR plánujú znovuoživenie tejto stanice pre obsluhu vlakových spojov z Galanty a Trnavy. Zatiaľ však stanica naďalej stojí opustená. Termín začatia výstavby zatiaľ nie je známy, ale predpokladá sa, že výstavba stanice sa nezačne skôr ako v roku 2025.

</doc>
<doc id="136904" url="https://sk.wikipedia.org/wiki?curid=136904" title="ŽST Bratislava-Filiálka">
ŽST Bratislava-Filiálka



</doc>
<doc id="136910" url="https://sk.wikipedia.org/wiki?curid=136910" title="ŽST Filiálka">
ŽST Filiálka



</doc>
<doc id="136912" url="https://sk.wikipedia.org/wiki?curid=136912" title="Relatívna molekulová hmotnosť">
Relatívna molekulová hmotnosť

Relatívna molekulová hmotnosť alebo pomerná molekulová hmotnosť alebo molekulová hmotnosť (v užšom zmysle), staršie molekulová váha, je podiel pokojovej absolútnej hmotnosti danej molekuly a atómovej hmotnostnej konštanty; inými slovami: súčet relatívnych atómových hmotností danej molekuly.
Príklad: H2O má relatívnu molekulovú hmotnosť = 2 × 1 + 16 = 18, kde 1 je relatívna atómová hmotnosť vodíka a 16 kyslíka.
Značka Mr(Y)
Vzťah k molárnej hmotnosti molekuly.
Číselná hodnota molárnej hmotnosti, vyjadrenej v g/mol, sa "pre danú molekulu" rovná relatívnej molekulovej hmotnosti príslušnej molekuly.

</doc>
<doc id="136913" url="https://sk.wikipedia.org/wiki?curid=136913" title="Bratislava-Filiálka">
Bratislava-Filiálka



</doc>
<doc id="136914" url="https://sk.wikipedia.org/wiki?curid=136914" title="Železničná stanica Petržalka">
Železničná stanica Petržalka



</doc>
<doc id="136915" url="https://sk.wikipedia.org/wiki?curid=136915" title="ŽST Bratislava-Petržalka">
ŽST Bratislava-Petržalka



</doc>
<doc id="136916" url="https://sk.wikipedia.org/wiki?curid=136916" title="Pomerná molekulová hmotnosť">
Pomerná molekulová hmotnosť



</doc>
<doc id="136917" url="https://sk.wikipedia.org/wiki?curid=136917" title="Molekulová váha">
Molekulová váha



</doc>
<doc id="136918" url="https://sk.wikipedia.org/wiki?curid=136918" title="ŽST Petržalka">
ŽST Petržalka



</doc>
<doc id="136921" url="https://sk.wikipedia.org/wiki?curid=136921" title="Tuning (automobil)">
Tuning (automobil)

Tuning alebo autotuning (prekladá sa spravidla ako ladenie/vylaďovanie/dolaďovanie automobilu) je neformálne označenie pre úpravy, buď zvyšujúce výkon a jazdné vlastnosti automobilu, najčastejšie motora (performance tuning), alebo optické úpravy (visual tuning), a to najmä zo sériového, továrenského stavu do individuálnej formy.
U performance tuningu je jedna z najpopulárnejších úprav "chiptuning" (preprogramovanie riadiacej jednotky), zlepšenie sania, športové vačkové hriadele, vstrekovanie oxidu dusného, plneprietokový výfukový systém, turbokit alebo kompresor, kovokeramická alebo karbokeramická spojka, diferenciál so zvýšeným trením, športové alebo pretekárske tlmiče a pružiny, športový brzdový systém či pneumatiky s lepšou adhéziou.
Vizuálne úpravy sa sústredia na výmenu plastov auta (bodykit – nárazníky a bočné prahy), tmavé okenné fólie, neónové podsvietenie, ľahkozliatinové disky, koncovky výfukov a pod. Audio úpravy rozširujú vybavenie auta o hi-fi (high fidelity), LCD monitory a pod.
S tuningom sa spája aj tzv. pouličné preteky – streetracing. Na tému autotuning a streetracing boli natočené aj filmy – séria "Rýchlo a zbesilo a počítačové hry (séria hier Need for Speed)

</doc>
<doc id="136922" url="https://sk.wikipedia.org/wiki?curid=136922" title="Autotuning">
Autotuning



</doc>
<doc id="136923" url="https://sk.wikipedia.org/wiki?curid=136923" title="Bratislava hlavná stanica">
Bratislava hlavná stanica

Bratislava hlavná stanica (skr. Bratislava hl.st.; staršie názvy Bratislava hlavné nádražie, , ) je hlavná a najdôležitejšia železničná stanica v Bratislave a jedna z najdôležitejších a najfrekventovanejších železničných staníc na Slovensku. Nachádza sa na rozhraní mestských časti Staré Mesto a Nové Mesto na adrese Nám. Franza Liszta 3215/1. Prechádzajú cez ňu železničné trate 100, 110, 120, 130 a 132, vďaka ktorým má priame spojenie s Českom, Rakúskom, Maďarskom, Poľskom, Švajčiarskom a zvyškom Slovenska. Denne ňou prejde asi 60 000 cestujúcich a približne 200 vlakov.
História.
Prvá staničná budova, ktorá dnes slúži Ministerstvu vnútra na Šancovej ulici, bola postavená v roku 1848 ako koncová pre trať Bratislava – Gänserndorf – Viedeň a Bratislava – Břeclav. Druhá budova, ktorá sa nachádza o pár stoviek metrov severnejšie vznikla v roku 1871 po dokončení trate Budapešť – Štúrovo – Bratislava a používa sa doteraz. V roku 1883 vzniklo prepojenie so Železničnou stanicou Rača, ktoré bolo neskôr prepojené na trať do Žiliny.
V roku 1962 bolo ako zatiaľ posledné realizované jednokoľajné prepojenie so Železničnou stanicou Nové Mesto.
Tretia budova (ľudovo nazývaná "Skleník)" bola dokončená v roku 1989 ako prístavba druhej budovy. Výstavba sa uskutočnila z dôvodu nedostatočnej kapacity obslužných priestorov pre cestujúcich, ktoré boli pred výstavbou hlboko pod normou. Tretia budova bola zamýšľaná ako dočasná, keďže koncom 80. rokov minulého storočia sa rátalo s výstavbou novej železničnej stanice a staničnej budovy východne od súčasných objektov. Prístavba má byť demontovaná v rámci výstavby novej stanice, ktorej realizácia je však zatiaľ v nedohľadne.
Spočiatku bola na stanici vykonávaná aj nakládka a vykládka nákladných vozňov, existoval aj tzv. vínovod a nákladná lanovka z „patrónky“, čo bola továreň na náboje (patróny) v rovnomennej časti mesta. Ako rástla osobná doprava, nákladná doprava bola postupne vytláčaná do iných staníc. Problémy, ktoré spôsobujú prechádzajúce nákladné vlaky, má v budúcnosti vyriešiť plánovaný tunel z Lamača popod masív Malých Karpát, ktorý tak Hlavnú stanicu úplne obíde.
Rušňové depo pri odstavnom koľajisku bolo postavené po likvidácii pôvodného odstavného koľajiska, ktoré bolo v priestoroch dnešných nástupíšť 3-5.
Stanica.
Vstupná hala.
Vstupná hala sa skladá z dvoch častí - zo staršej pôvodnej budovy stanice z roku 1871 a z novšej prístavby z roku 1989. Vo vstupnej hale sa nachádza väčšina prevádzok a služieb pre cestujúcich, ako predaj lístkov, úschovňa batožín, zákaznícke centrum ZSSK, reštaurácia a viacero bufetov.
Nástupištia.
Stanica má 6 nástupíšť. Nástupištia 1 a 6 sú jednokoľajné, ostatné sú dvojkoľajné. Medzi nástupištiami 2 a 3 sa nachádajú aj dve koľaje na prejazd vlakov, ktoré v stanici nezastavujú (najmä nákladných vlakov). Najdlhšia koľaj sa nachádza na nástupišti 3 s číslom 10 - je dostatočne dlhá pre 13-vozňové vlaky. Prístup na nástupište 1 je priamo zo staničnej budovy a je bezbariérový. Na nástupištia 2, 3, 4 a 5 je prístup cez tri podchody. Bezbariérový je ale iba jeden z nich. Nachádzajú sa v ňom výťahy na jednotlivé nástupištia. Nástupište 6 je najmenej používané, jedná sa o pokračovanie nástupištia 1 a prístup naňho je tiež len z tohto nástupišťa.
Umelecké diela.
Nad hlavnou rímsou druhej staničnej budovy sa vypína umelecké dielo „Okrídlené koleso“ od akademickej sochárky Heleny Mandičovej-Šinályovej. Je zhotovené z bronzu a na strechu už purizovanej prijímacej budovy bolo osadené v roku 1939.
Vo vestibule historickej prijímacej budovy sa na šírku celej steny nad vstupom k nástupišťu a podchodu nachádza veľkorozmerná freska v štýle socialistického realizmu, ktorú v roku 1960 zhotovil akademický maliar František Gajdoš.
Rekonštrukcia.
Od 10. mája 2012 prebiehala na hlavnej stanici rekonštrukcia trakčného vedenia. Práce boli naplánované na etapy počas nasledujúcich 9 mesiacov. Dôvodom pre rekonštrukciu bola poruchovosť trakčného vedenia, ktoré bolo inštalované v roku 1967. Obnova bola plánovaná pred 10 až 15 rokmi. Pôvodné trakčné vedenie bolo demontované a nové podpery brán a zvislé izolované konzoly namontované.
Plánovaná rekonštrukcia staničnej budovy je tiež zatiaľ v nedohľadne. Rekonštrukcia 4. koridoru nenastala a 5. koridor je rekonštruovaný len od stanice Bratislava-Rača. Vo februári 2013 sa o zmluvách súvisiacich s rekonštrukciou stále rokovalo.
V lete 2018 bola zrekonštruovaná aj niekdajšia reštaurácia v starej časti stanice a bola prerobená na čakáreň. Tá zožala kritiku najmä za svoju vysokú cenu, ktorá sa mnohým zdala neprimeraná vzhľadom na rozsah prác. Začiatkom roka 2019 železničiari sprístupnili verejnosti niekdajší služobný podchod s výťahmi na jednotlivé nástupištia, ktorý má slúžiť pre imobilných cestujúcich a pre ľudí s nadmerne veľkou batožinou.
V auguste 2018 oznámil premiér Peter Pellegrini, že vláda vyčlení 2,8 milióna na opravu opláštenia stanice, fasád a osvetlenia a do nového dizajnu vnútorného priestoru. Rekonštrukčné práce by mali byť dokončené do začiatku Majstrovstiev sveta v ľadovom hokeji 2019. Zriadená bola aj pracovná skupina za účelom návrhu komplexného riešenia pre rozvoj a modernizáciu stanice. V januári 2019 ale minister dopravy Árpád Érsek priznal, že Hlavná stanica sa do sľúbeného termínu prerobiť nestihne. Namiesto toho ju ŽSR do majstrovstiev sveta iba vyčistili, odstránili vizuálny smog či nainštalovali nový orientačný systém.
Od 14. septembra 2018 bola po rekonštrukcii sprístupnená čakáreň, ktorá zožala kritiku najmä za svoju vysokú cenu.
Služby.
V decembri 2014 začalo na stanici ako nosiči batožiny pracovať 7 bezdomovcov. Služba bola pre cestujúcich zdarma, pracujúci dostávali minimálnu mzdu. Nosli uniformu a dodržiavali kódex správania.
Celkovo pracovalo 14 rôznych nosičov - siedmi z nich si našli a udržali prácu. Služba fungovala do roku 2019, kedy z dôvodu spustenia výťahov jej prevádzkovanie OZ Proti prúdu ukončilo.
Spoje.
Vnútroštátne linky.
Na Hlavnej stanici zastavujú vlaky všetkých vnútroštátnych kategórii (Os, REX, R, Ex, IC). Pre väčšinu vnútroštátnych vlakových liniek je stanica koncovou alebo východiskovou stanicou. Spájajú Bratislavu s takmer všetkými veľkými slovenskými mestami, ako napr. Košice, Prešov, Žilina, Banská Bystrica, Trenčín, Trnava, Zvolen či Prievidza
Hlavná stanica je i dôležitým prestupným uzlom - vlaky takmer všetkých liniek, ktoré tadiaľto prechádzajú, majú príchod vždy pred párnou celou hodinou (teda napríklad medzi 13:50 a 13:58 prichádza až sedem vlakov) a po tomto čase vlaky zas odchádzajú (medzi 14:04 a 14:18 sedem vlakov odchádza) - cestujúci môžu medzi vlakmi prestúpiť.
Diaľkové linky.
Z bratislavskej hlavnej stanice odchádzajú diaľkové vnútroštátne vlaky na nasledujúce smery:
Okrem týchto vlakov ešte existuje niekoľko posilových vlakov, ktoré spravidla odchádzajú v piatok popoludní a prichádzajú v nedeľu večer, teda v časoch kedy stanica zažíva najväčší nápor cestujúcich. Ide o ďalšie regionálne rýchliky Urpín, Považan, či Tatran.
Prímestské linky.
Prímestské linky sú označené ako linky IDS BK podľa smerov, na ktoré idú. Prímestskú dopravu zabezpečujú (a do IDS BK sú zaradené jedine) osobné vlaky a vlaky REX.
Smer Malacky, Kúty; linka po stanicu Kúty.
Každú hodinu ide z Bratislavy osobný vlak do Kútov. Z dôvodu príprav na rekonštrukčné práce premávajú posilové spoje do Malaciek iba v minimálnom režime.
Celotýždenne v intervale jedna hodina premávajú vlaky Regional Express Bratislava - Marchegg - Wien Hbf., ktoré sú na úseku Bratislava hlavná stanica - Devínska Nová Ves vedené ako linka . Z dôvodu elektrifikácie trate a rekonštrukcie mosta nad Moravou vlaky v súčasnosti (jún 2024) nepremávajú – spojenie s Viedňou je zabezpečené zo stanice Bratislava-Petržalka.
Smer Pezinok, Trnava; linky po stanicu Trnava.
Osobné vlaky do Trnavy premávajú v intervale jednej hodiny, počas prepravných špičiek v intervale pol hodiny, doplnené osobnými vlaky Bratislava-Petržalka - Pezinok.
V dvojhodinových intervaloch premávajú vlaky Regional Express do Trenčína, resp. len do Trnavy. Spolu s rýchlikmi Považan tvoria rýchle spojenie s Trnavou v hodinovom intervale ako linka .
Smer Senec, Galanta, Šaľa, Nové Zámky; linky po stanicu Galanta.
V intervale jedna hodina, resp. polhodina cez špičky premávajú osobné vlaky Bratislava - Galanta. Mimo pracovných dní je každý druhý spoj predĺžený do Nových Zámkov.
V pracovných dňoch premávajú do Nových Zámkov vlaky Regional Express.
Smer Dunajská Streda - Komárno; linky po stanicu Kvetoslavov.
Osobné vlaky na trase Bratislava - Dunajská Streda premávajú v hodinovom intervale. Počas špičiek premávajú v smere prúdu cestujúcich posilové spoje na trase Bratislava - Kvetoslavov, doplňujúce interval na pol hodinu.
Spojenie Bratislavy a Komárna zabezpečujú vlaky Regional Express, ktoré medzi Dunajskou Stredou a Komárnom zastavujú ako osobný vlak a medzi Dunajskou Stredou a stanicou Podunajské Biskupice naopak nikde nezastavujú. Pre cestujúcich z Dunajskej Stredy dopĺňajú interval vlakov do Bratislavy na pol hodinu. Tieto vlaky je možné v rámci mesta Bratislava využiť ako linku .
Medzinárodné linky.
Na Hlavnej stanici zastavuje mnoho priamych medzištátnych denných aj nočných vlakov, ktoré sú zabezpečované ZSSK v spolupráci so zahraničnými dopravcami (napríklad České dráhy a ÖBB), do Prahy jazdí okrem ZSSK aj súkromný dopravca RegioJet.
V roku 2021 sa z Bratislavskej hlavnej stanice možno bez prestupov dostať napríklad do nasledujúcich miest:
Cez bratislavskú hlavnú stanicu premávajú nasledujúce medzinárodné vlaky:
V letnej sezóne možno očakávať zavedenie diaľkových vlakov (s ležadlovými a lôžkovými vozňami) z Bratislavy k Jadranskému moru.
Kapacita stanice je približne 200 osobných vlakov denne, čo je považované za situáciu „na hrane“. Do budúcnosti by sa kapacita odstránením 5. nástupišťa mala ešte znížiť. Rozmerovo podobná stanica Brno hlavní nádraží príjme denne „aj dvakrát toľko“.

</doc>
<doc id="136925" url="https://sk.wikipedia.org/wiki?curid=136925" title="ŽST Bratislava-Hlavná stanica">
ŽST Bratislava-Hlavná stanica



</doc>
<doc id="136926" url="https://sk.wikipedia.org/wiki?curid=136926" title="Bratislava-Hlavná stanica">
Bratislava-Hlavná stanica



</doc>
<doc id="136927" url="https://sk.wikipedia.org/wiki?curid=136927" title="Bratislava-hlavná stanica">
Bratislava-hlavná stanica



</doc>
<doc id="136930" url="https://sk.wikipedia.org/wiki?curid=136930" title="Vznik a vývoj galaxií">
Vznik a vývoj galaxií

Výskum vzniku a vývoja galaxií sa zaoberá procesmi, ktoré formovali vznik heterogénneho vesmíru z homogénneho začiatku. Vznikom prvých galaxií, spôsobom, akým sa galaxie časom menia a procesmi, vďaka ktorým vznikli rozličné štruktúry pozorované v neďalekých galaxiách. Táto oblasť výskumu je jednou z najaktívnejších v astrofyzike.
Predpokladá sa, že formovanie galaxií, podľa teórií vzniku štruktúr, je výsledkom drobných kvantových fluktuácií po Veľkom tresku. Najjednoduchším modelom, ktorý sa zhoduje s pozorovaniami je Λ-CDM kozmológia. Tá hovorí, že zhlukovanie a spájanie je spôsob akým galaxie naberajú na hmotnosti a môže tiež ovplyvniť ich tvar a štruktúru.
Vznik prvých galaxií.
Nejaký čas po Veľkom tresku bol vesmír pozoruhodne homogénny, čo môžeme pozorovať na reliktnom žiarení alebo CMB. (Fluktuácie nie sú väčšie ako 1 stotisícina). V tom čase neexistovala žiadna štruktúra vo vesmíre, čiže ani žiadne galaxie. Preto musíme skúmať ako z vesmíru s rovnomerne rozptýlenou hmotou, ako vidíme na CMB, vznikol vesmír, ktorý vidíme dnes.
Najviac prijímanou teóriou vzniku týchto štruktúr je, že veľké štruktúry vesmíru, ktoré dnes pozorujeme, vznikli ako následok rastu prvotných fluktuácií, čo sú malé zmeny v hustote vesmíru v uzavretom regióne. Počas ochladzovania vesmíru sa začali kondenzovať zhluky tmavej hmoty, v ktorých sa začal kondenzovať plyn. Prvotné fluktuácie gravitačne priťahovali plyn a tmavú hmotu do oblastí s vyššou hustotou a tak vznikli zárodky, z ktorých neskôr vznikli galaxie. V tomto čase vesmír takmer výlučne obsahoval len vodík, hélium a tmavú hmotu. Onedlho potom vznikli prvé proto-galaxie a plyn v nich začal kondenzovať a vznikli prvé hviezdy. Potom vznikli prvé galaxie. Tým z Kalifornského technologického inštitútu v roku 2007 pomocou Keckovho teleskopu objavil šesť galaxií, v ktorých vznikali hviezdy, vzdialených zhruba 13,2 miliardy svetelných rokov a ktorá vznikla len 500 miliónov rokov po vzniku vesmíru. Objav galaxie staršej ako 13 miliárd rokov, ktorá existovala len 480 miliónov rokov po Veľkom tresku, bol oznámení v januári 2011.
V raných dobách bol vesmír veľmi intenzívnym miestom a galaxie rástli rýchlo. Výsledky tohoto procesu zostali zachované v rozmiestnení galaxií v blízkom vesmíre. Galaxie nie sú objekty izolované v priestore, skôr sú rozmiestnené v obrovskej kozmickej pavučine vlákien naprieč vesmírom. Miesta, kde sa tieto vlákna križujú, sú kopy galaxií s vysokou hustotou, ktoré na začiatku boli len malými fluktuáciami v ranom vesmíre. Preto rozmiestnenie galaxií úzko súvisí s fyzikou raného vesmíru.
Napriek mnohým úspechom táto teória nie je dostačujúca na vysvetlenie rozdielnosť štruktúr, ktoré v galaxiách vidíme. Galaxie majú mnoho tvarov od eliptických galaxií po tenké špirálové galaxie.
Bežne pozorované vlastnosti galaxií.
Niektoré dôležité pozorované vlastnosti galaktickej štruktúry (vrátane našej galaxie), ktoré by astronómovia radi vysvetlili pomocou teórií vzniku zahŕňajú aj tieto:
Vznik disku galaxií.
Kľúčovými vlastnosťami disku galaxií, ktoré sa nazývajú špirálové galaxie, sú, že sú veľmi tenké, rotujú rýchlo a často majú špirálovú štruktúru. Veľkou výzvou je aj veľký počet galaxií s tenkým diskom v našom okolí. Problémom je, že tieto disky sú veľmi krehké a počas splývania s inými galaxiami ich môže ľahko zničiť.
V roku 1962 Olin Eggen, Donald Lynden-Bell a Allan Sandage navrhli teóriu, že galaktické disky vznikajú jednoliatym kolapsom obrovského plynového mraku. Počas kolapsu sa plyn vytvaruje do rýchlo rotujúceho disku. Tento scenár, nazývaný zhora-dole, je celkom jednoduchý, avšak nie je široko prijímaný, pretože pozorovania raného vesmíru jasne naznačujú, že objekty rastú zdola-hore (tzn. menšie objekty spájaním vytvárajú väčšie). Tento spôsob formácie, že galaxie vznikajú zlučovaním menších predchodcov, prestavili Leonard Searle a Robert Zinn.
Súčasné teórie zahŕňajú do tohoto procesu aj zhlukovanie tmavej hmoty. V ranom vesmíre pozostávali galaxie v podstate len z plynu a tmavej hmoty a preto existovalo menej hviezd. Počas toho, ako galaxia získavala viac hmoty (akréciou menších galaxií), sa tmava hmota zachovala väčšinou vo vonkajších častiach galaxie, pretože tmavá hmota interaguje len prostredníctvom gravitácie, tak sa nerozptýli. Ale plyn sa sťahuje rýchlo a tak rotuje rýchlo a výsledkom toho procesu je veľmi tenký a rýchlo rotujúci disk.
Astronómovia v súčasnosti nevedia čo zastaví proces kontrakcie a teórie vzniku galaktického disku nevyprodukujú správne rotačné rýchlosti a veľkosti galaktických diskov. Predpokladá sa, že radiácia z jasných mladých hviezd alebo aktívnych galaktických jadier môže spomaliť kontrakciu, a tiež že tmavá hmota môže gravitačným vplyvom zastaviť proces kontrakcie.
V súčasnosti sa výskum zameriava najmä na porozumenie úlohe splývania galaxií v ich vývoji. Naša galaxia má malú satelitnú galaxiu (Trpasličia eliptická galaxia Strelec), ktorá bude postupne roztrhaná a pohltená Mliečnou cestou. Tieto udalosti sú vývoji galaxií považované za bežné. Trpasličia eliptická galaxia Strelec obieha okolo našej galaxie takmer v pravom uhle k disku našej galaxie. Momentálne prechádza diskom a pri každom prechode sa z nej vytrhávajú hviezdy a zostávajú v hale našej galaxie. Existujú aj iné príklady takýchto menších akrečných udalostí. Takéto splývanie poskytuje galaxii zásoby plynu, hviezdy a tmavú hmotu. Dôkazy týchto procesov sú často viditeľné ako zakrivenia alebo prúdy hviezd pochádzajúce z pohlcovanej galaxie.
Lambda-CDM model vzniku galaxií predpovedá nižší počet galaxií s tenkým diskom. Z dôvodu, že tieto modely predpokladajú veľký počet zrážok galaxií. Ak sa galaktický disk zrazí s inou galaxiou s porovnateľnou hmotnosťou (aspoň 15% hmotnosti), tak táto zrážka pravdepodobne zničí alebo prinajmenšom veľmi poškodí galaktický disk a vzniknutá galaxia pravdepodobne nebude galaxia s diskom. Aj keď tento problém nie je vyriešený, neznamená to, že Lambda-CDM model je úplne nesprávny. Skôr potrebuje ďalšie spresnenia, aby presne reprodukoval rozmiestnenie galaxií vo vesmíre.
Zrážky galaxií a vznik eliptických galaxií.
Najväčšie galaxie vo vesmíre sú obrovské eliptické galaxie. Hviezdy v nich obiehajú po rôznych dráhach (tzn. neobiehajú v galaktickom disku). Tvoria ich zväčša staré hviezdy a neobsahujú žiadny alebo len veľmi málo prachu. Všetky doteraz pozorované eliptické galaxie obsahujú v strede supermasívnu čiernu dieru a hmotnosť tejto čiernej diery zodpovedá veľkosti galaxie a tiež vlastnosti nazývanej sigma, ktorá vyjadruje rýchlosť hviezd na najvzdialenejšom konci galaxie. Eliptické galaxie neobsahujú disk. Najčastejšie sa vyskytujú vo viac osídlených oblastiach vesmíru ako napríklad kopy galaxií.
Astronómovia považujú eliptické galaxie za jedny z najviac vyvinutých systémov vo vesmíre. Myšlienka, že hlavnou hnacou silou vzniku eliptických galaxií sú zrážky s menšími galaxiami, je široko prijímaná. Tieto zrážky sú extrémne intenzívne a divoké, galaxie často kolidujú rýchlosťou 500 km/s.
Vo vesmíre je mnoho galaxií navzájom gravitačne previazaných, vďaka čomu nikdy neuniknú gravitácií inej galaxie. Ak sú galaxie zhruba rovnako veľké, tak výsledná galaxia bude vyzerať úplne inak, vznikne z nich eliptická galaxia. Obrázok prebiehajúcej zrážky zhruba rovnako veľkých galaxií je naľavo.
V miestnej kope galaxií sú gravitačne previazané galaxie M31 (galaxia Andromeda) a naša Mliečna cesta a momentálne sa približujú obrovskou rýchlosťou. Pri zrážke dvoch galaxií gravitácia vážne poškodí obe a do medzigalaktického priestoru sa rozptýli plyn, prach a hviezdy. Galaxie budú pokračovať svojím smerom, spomalia a potom ich gravitácia stiahne naspäť a opäť sa zrazia. Nakoniec obe galaxie úplne splynú a prúdy plynu a prachu budú obiehať novovzniknutú eliptickú galaxiu. Tvar disku M31 je už porušený, okraje sú ohnuté. 
V našej epoche stále vznikajú veľké koncentrácie galaxií (kopy a superkopy).

</doc>
<doc id="136932" url="https://sk.wikipedia.org/wiki?curid=136932" title="Teplota horenia">
Teplota horenia

Teplota horenia môže byť:

</doc>
<doc id="136933" url="https://sk.wikipedia.org/wiki?curid=136933" title="Doprava v Bratislave">
Doprava v Bratislave

Doprava v Bratislave je zabezpečovaná rozsiahlou infraštruktúrou mestskej a diaľkovej dopravy. Bratislava ako hlavné mesto Slovenska je významným dopravným uzlom.
Väčšiu koordináciu všetkých systémov hromadnej dopravy zabezpečuje Integrovaný dopravný systém v Bratislavskom kraji od roku 2015.
Paneurópske koridory a koridory TEN-T.
Cez Bratislavu prechádzajú Paneurópske dopravné koridory č. IV, V (iba vetva A) a VII a koridory Transeurópskej dopravnej siete č. IV a V + je plánovaný aj koridor č. XVII.
Cestná časť paneurópskeho dopravného koridoru č. IV je vedená po diaľnici D2 (smerom z Česka) a následne prechádza na diaľnicu D4 v diaľničnej križovatke D2 – D4 Jarovce a pokračuje k cestnému hraničnému prechodu Bratislava – Petržalka – Kopčany (Slovensko) – Kittsee (Rakúsko), kde nadväzuje na rakúsku diaľnicu A6. Železničná časť je vedená po železnici ŽSR 110 (Bratislava hl.st. – Kúty – Břeclav hl.n. (SŽDC)) až po ŽST Bratislava hlavná stanica, odkiaľ prechádza po spojovacej trati medzi železničnými stanicami Bratislava hlavná stanica a Bratislava-Nové mesto a ďalej po železničnej trati ŽSR 132 (Bratislava hl.st. – Bratislava-Petržalka – Rajka (MÁV)) až po ŽST Bratislava-Petržalka, odkiaľ pokračuje po železničnej trati ŽSR 137 (Bratislava-Petržalka – Kittsee (ÖBB)) a cez železničný hraničný priechod na tejto trati Bratislava – Petržalka – Kopčany (Slovensko) – Kittsee (Rakúsko) von z mesta aj štátu.
Cestná časť paneurópskeho dopravného koridoru č. V (iba vetva A) je vedená po diaľnici D1 v celom úseku na území mesta Bratislava a ukončená v diaľničnej križovatke D2 – D1 Bratislava – Petržalka – Pečňa. Železničná časť je vedená po železničnej trati ŽSR 120 (Bratislava hl.st. – Žilina ( – Košice) ) a je ukončená v železničnej stanici Bratislava hlavná stanica. Obe ukončenia vetvy (cestné aj železničné) nadväzujú na tú-ktorú časť (cestnú alebo železničnú) paneurópskeho dopravného koridoru č. IV.
Paneurópsky dopravný koridor č. VII je rieka Dunaj, medzinárodná plavebná trasa.
Transeurópske koridory siete TEN-T č. IV a V v podstate kopírujú trasu paneurópskych dopravných koridorov č. IV, resp. V.
Koridor TEN-T č. XVII bol navrhnutý ako začlenenie vetvy LGV-Est do siete TEN-T. Koridor LGV-Est je súčasťou francúzskej siete koridorov pre vlaky TGV, pričom je vedený na trase Paríž – Lyon a mal by byť predĺžený cez Mníchov do Viedne a následne až po ŽST Bratislava-Petržalka (existujú aj návrhy na predĺženie až po ŽST Bratislava hlavná stanica, pozri Nosný systém mestskej hromadnej dopravy v Bratislave).
Cestná doprava.
Cez Bratislavu vedú tri diaľnice, D1, D2 a D4. Cez Dunaj vedie na území Bratislavy šesť mostov (Prístavný most, Most Apollo, Starý most, Most SNP, Most Lanfranconi, Lužný most) z toho tri (Prístavný most, Most Lanfranconi,Lužný most) sú diaľničné. Historickým jadrom mesta dôležité tepny nevedú, ale ho obchádzajú, historické centrum je pre automobilovú dopravu uzavreté a má charakter pešej zóny.
V Bratislave začína diaľnica D1, ktorá ju spája s mestami Trnava, Piešťany, Nové Mesto nad Váhom, Trenčín, Považská Bystrica a Žilina, ďalej vedie nesúvisle úsekoch cez Ružomberok, Liptovský Mikuláš až do Prešova a Košíc k štátnej hranici s Ukrajinou. Diaľnica prechádza horným podlažím Prístavného mostu a v úseku od napojenia mestskej komunikácie Einstainova cez Prístavný most až po MÚK Bratislava – Prievoz ňou peážuje aj cesta I. triedy 61. Diaľnicou navyše na území mesta Bratislava v celom úseku peážuje aj Európska cesta druhej triedy E571, dve Európske cesty prvej triedy E58 a E75 a cestná časť vetvy A paneurópskeho dopravného koridoru č. V.
S Českom a Maďarskom Bratislavu spája diaľnica D2, ktorá vedie z Brna cez Kúty, Malacky a Bratislavu až k cestnému hraničnému prechodu Bratislava – Čunovo (Slovensko) – Rajka (Maďarsko), kde nadväzuje na diaľnicu M15. Súčasťou diaľnice je aj bratislavský tunel Sitina spájajúci Mlynskú dolinu a Lamač, ktorý výrazne odľahčil dopravu na križovatke na Patrónke, kde sa predtým tvorili v špičke niekoľkohodinové zápchy. Tunel bol pre dopravu otvorený 24. júna 2007. Diaľnica prechádza aj cez Most Lanfranconi a v úseku od MÚK Bratislava – Mlynská dolina až po diaľničnú križovatku D2 – D1 Bratislava – Petržalka – Pečňa peážuje aj cesta I. triedy 2, na území mesta Bratislava v celom úseku diaľnicou peážuje Európska cesta prvej triedy E65, medzi cestným hraničným prechodom Bratislava – Čunovo (Slovensko) – Rajka (Maďarsko) až po diaľničnú križovatku D2 – D1 Bratislava – Petržalka – Pečňa aj Európska cesta prvej triedy E75, v úseku medzi diaľničnými križovatkami D2 – D4 Jarovce a D2 – D1 Bratislava – Petržalka – Pečňa aj Európska cesta prvej triedy E58 a v celom úseku na území mesta Bratislava okrem úseku medzi diaľničnou križovatkou D2 – D4 Jarovce a cestným hraničným prechodom Bratislava – Čunovo (Slovensko) – Rajka (Maďarsko) aj cestná časť paneurópskeho dopravného koridoru č. IV.
Pri mestskej časti Jarovce je na D2 napojená D4 vedúca k rakúskej hranici, kde nadväzuje na diaľnicu A6 do Viedne. Diaľnicou aktuálne v celom úseku na území mesta Bratislava peážuje Európska cesta prvej triedy E58 a cestná časť paneurópskeho dopravného koridoru č. IV. Pripravuje sa predĺženie tejto diaľnice, ktorá po dokončení bude tvoriť vonkajší diaľničný obchvat Bratislavy. Vedie južne od Petržalky, cez novovybudovaný most nad Dunajom, za ktorým sa na ňu napája Rýchlostná cesta R7 smerujúca na južné Slovensko. D4 pokračuje pokračovať poza letisko, kde sa následne stretne s D1 a za Račou bude vchádzať do cca 10 kilometrov dlhého tunela Karpaty. Následne bude križovať D2, a na štátnej hranici s Rakúskom sa napojí na Rýchlostnú cestu S8 - Marchfeld Schnellstraße. Táto diaľnica je značne potrebná pre mesto už teraz, pretože vnútorný obchvat v časoch špičky nezvláda veľký nápor vozidiel a vznikajú zápchy, najmä na Prístavnom moste, cez ktorý denne prejde okolo 120 000 vozidiel. S výstavbou prvého úseku (po stret s diaľnicou D1) sa už začalo, rovnako ako s výstavbou rýchlostnej cesty R7 v úseku od existujúcej MÚK Bratislava – Prievoz (ktorá bude prestavaná na diaľničnú križovatku) po križovanie s budúcou D4.
V Bratislave sa nachádza ešte jedna európska cesta, Európska cesta druhej triedy E571, ktorá na území mesta Bratislava v celom úseku peážuje po ceste I. triedy 63.
Cez Bratislavu vedú aj tri cesty I. triedy, 2, 61 a 63.
Hlavnou autobusovou stanicou je autobusová stanica Mlynské Nivy, ktorej stará budova bola v roku 2017 asanovaná a začalo sa s výstavbou novej, ktorá sa bude volať Stanica Nivy. Jej dokončenie je naplánované na rok 2020. Dočasná autobusová stanica sa nachádza na Bottovej ulici, hneď oproti pôvodnej budove.
Centrum mesta je vybavené moderným rádiovým parkovacím systémom, ktorý zabezpečuje navádzanie vodičov na voľné parkoviská v meste.
Železničná doprava.
 
V Bratislave sa nachádza 80 kilometrov železničných tratí. Cez mesto prechádzajú alebo tu začínajú tieto trate: ŽSR 101 (Devínska Nová Ves – Marchegg (ÖBB)), ŽSR 110 (Bratislava hl.st. – Kúty – Břeclav hl.n. (SŽDC)) (Paneurópsky dopravný koridor č. IV, železničná časť), ŽSR 120 (Bratislava hl.st. – Žilina ( – Košice) ) (Paneurópsky dopravný koridor č. V, vetva A, železničná časť), ŽSR 130 (Bratislava hl.st. – Štúrovo – Szob (MÁV)), ŽSR 131 (Bratislava hl.st. – Komárno – Komárom (MÁV)), ŽSR 132 (Bratislava hl.st. – Bratislava-Petržalka – Rajka (MÁV)) (Paneurópsky dopravný koridor č. IV, železničná časť v úseku od ŽST Bratislava hlavná stanica po ŽST Bratislava-Petržalka) a ŽSR 137 (Bratislava-Petržalka – Kittsee (ÖBB)) (Paneurópsky dopravný koridor č. IV, železničná časť).
Celkovo sa území mesta Bratislava nachádza 14 železničných staníc a 3 železničné zastávky, ktoré zabezpečujú železničné spojenie s celým Slovenskom. Hlavná železničná stanica sa nachádza na okraji Starého Mesta v blízkosti Šancovej ulice. Stanica ponúka širokú škálu destináciu, a to v rámci vnútroštátnej aj zahraničnej prepravy.
Medzi ďalšie dôležité železničné stanice a zastávky na území mesta patria:
Bratislava-Petržalka, ktorá vypravuje predovšetkým vlaky do Viedne. Stanica však nezaznamenala taký rozmach ako sa predpokladalo. Zmena by mohla nastať po spustení premávky na koridore TEN-T XVII (LGV-Est) (Bratislava – Paríž).
Železničná zastávka Bratislava-Vinohrady, na ktorej zastavuje väčšina diaľkových vlakov, kvôli tomu, že má pre časť obyvateľstva mesta lepšiu polohu ako Hlavná stanica. V jej bezprostrednej blízkosti sa nachádza aj železničná stanica Bratislava predmestie, ktorá sa nachádza na staršej trati smerujúcej na pôvodnú hlavnú stanicu (trať sa zachovala po bývalú ŽST Bratislava-Filiálka, avšak premávka iba po ŽST Bratislava predmestie, odkiaľ vlaky odbáčajú na ŽST Bratislava-Nové Mesto.
Bratislava-Nové Mesto by sa v budúcnosti mohlo stať druhou hlavnou stanicou (najmä pre regionálne vlaky), ktoré sem už teraz zachádzajú pravidelne zo Senca aj Trnavy, nakoľko Hlavná stanica je už preplnená.
V Bratislave sa nachádzajú tri relatívne moderné železničné stanice, a to Bratislava-Nové Mesto, Bratislava predmestie a Bratislava-Petržalka. Hlavná stanica na svoju rekonštrukciu čaká už dlho. Železničná zastávka Bratislava-Železná studienka sa nachádza v blízkosti rovnomennej lokality. Železničná zastávka Devínske jazero sa tiež nachádza v blízkosti rovnomennej lokality. Ďalšie železničné stanice a zastávky sa nachádzajú v jednotlivých mestských častiach: v Rači, Rusovciach, Devínskej Novej Vsi, Lamači, Vajnoroch, Podunajských Biskupiciach a zastávka vo Vrakuni.
Všetky železničné stanice majú tvar názvu nasledovný: Bratislava-[názov stanice], až na tieto výnimky: Bratislava hlavná stanica a Bratislava predmestie + stanice z posledného rozšírenia Bratislavy: Devínska Nová Ves, Rusovce, Podunajské Biskupice a zastávka Devínske jazero (nemajú v názve časť „Bratislava-".
V meste sa plánuje postaviť niekoľko nových zastávok, ktoré zabezpečia väčšiu možnosť využitia železničnej dopravy v rámci mesta. Už v súčasnosti sú všetky vlaky kategórií Osobný vlak a Regionálny expres na území mesta integrované s MHD v rámci IDS BK, pozri Železničná doprava v Bratislave.
Osobnú vlakovú dopravu v Bratislave prevádzkuje na všetkých tratiach okrem ŽSR 131 (Bratislava hl.st. – Komárno – Komárom (MÁV)) dopravca Železničná spoločnosť Slovensko, a.s. (všetky kategórie osobnej vlakovej dopravy) na objednávku Ministerstva dopravy, výstavby, regionálneho rozvoja, pôšt a telekomunikácií Slovenskej republiky, na trati ŽSR 131 (Bratislava hl.st. – Komárno – Komárom (MÁV)) prevádzkuje dopravu vysúťažený dopravca RegioJet, a.s. (kategórie Osobný vlak a Regionálny expres), taktiež na objednávku Ministerstva dopravy, výstavby, regionálneho rozvoja, pôšt a telekomunikácií Slovenskej republiky. Nedotovanú dopravu prevádzkuje Železničná spoločnosť Slovensko, a.s. (kategória InterCity) a RegioJet, a.s. (kategória EuroCity).
Systém koľajovej dopravy v Bratislave v období 1914 – 1945 dopĺňal aj hybrid električky a vlaku nazývaný „Električka Bratislava – Viedeň“.
Letecká doprava.
Hlavné a jediné letisko je Letisko Milana Rastislava Štefánika (na rozhraní východnej časti mesta a obce Ivanka pri Dunaji), ktoré je najväčším letiskom na Slovensku a zaberá plochu . Z tohto letiska sa momentálne pravidelne lieta do desiatok destinácií, pričom počet cestujúcich narastá, nakoľko letisko je lacnejšie a preto ho využívajú aj cestujúci zo susedného Rakúska. Naopak, mnoho cestujúcich z Bratislavy a okolia využíva (predovšetkým pri neobsluhe destinácie z bratislavského letiska) neďaleké medzinárodné letisko Schwechat pri Viedni. V Bratislave sa okrem toho nachádzajú dve športové letiská s nespevneným povrchom, v mestskej časti Vajnory a v mestskej časti Rusovce.
Lodná doprava.
Bratislava sa nachádza na významnej dunajskej trase medzi Viedňou a Budapešťou. Najdôležitejšou destináciou pri osobnej lodnej doprave z Bratislavy je Viedeň, najdôležitejšou linkou je Twin City Liner, ktorá premáva od 1. júna 2006 práve medzi týmito dvoma metropolami. Jazda touto linkou trvá 75 minút. Okrem toho existuje množstvo iných lodných liniek, medzi najpopulárnejšie patrí linka z Bratislavy na Devín. Osobný prístav je vybudovaný na Vajanského nábreží v blízkosti električkovej trate a námestí Ľudovíta Štúra a Šafárikovom námestí.
Združenie obcí Šamorín, Hamuliakovo, Vojka nad Dunajom, Kyselica a mestskej časti Bratislavy Čunovo pod názvom Pro Danubia lobuje za integrovanie lodnej dopravy po Dunaji do IDS BK. Plán by sa týkal obcí s celkovo 70 000 obyvateľmi. Lode by premávali každých 15 minút v špičke a každú hodinu mimo špičky. Navrhované sú dve trasy: Šamorín – Bratislava centrum a spať a Devín – Bratislava centrum a spať. Problémom je vyššia vzdialenosť niektorých prístavísk od obcí.
Pre nákladnú lodnú dopravu je na Dunaji vybudovaný medzinárodný prístav v Ružinove.
Cyklistická doprava.
Podiel cyklistickej dopravy napriek rovinatému terénu na väčšine zastavaného územia neprevyšuje 1%. Mestom prechádzajú medzinárodné cyklotrasy Dunajská cyklistická cesta (EuroVelo 6) a Cesta železnej opony (EuroVelo 13), vnútromestská sieť cyklotrás však nie je dostatočne dobudovaná. V roku 2012 sa otvoril cyklomost v Devínskej Novej Vsi, ktorý spája rakúsky zámok Schloss Hof s bratislavskou mestskou časťou Devínska Nová Ves. V Bratislave od roku 2018 funguje aj systém zdieľaných bicyklov Slovnaft BAjk, ktorý nahradil neúspešný pokus o vybudovanie takéhoto systému WhiteBikes.
Mestská hromadná doprava.
Mestskú hromadnú dopravu (MHD) zabezpečuje Dopravný podnik Bratislava, a. s. pomocou električiek, trolejbusov a autobusov (aj elektrobusov). Nosným systémom mestskej hromadnej dopravy je aktuálne električka.
V roku 1989 sa v Petržalke fyzicky začala (už desaťročia aj v oficiálnom územnom pláne Petržalky obsiahnutá) výstavba klasického metra, tá však bola po Nežnej revolúcii zastavená. Ostali iba vyhĺbené jamy a rozostavaná vozovňa metra v Janíkovom Dvore.
Električky v Bratislave majú rozchod koľají , napájané sú jednosmerným prúdom o napätí 600 V (pôvodne 550 V). Už od začatia prevádzky v roku 1895 električky jazdili na elektrickej trakcii, parné ani konské električky v Bratislave nejazdili. Patria medzi najstaršie elektrické mestské železnice, ktorých prevádzka sa zachovala dodnes.
Lanová dráha.
Na území Bratislavy existuje aj jedna sedačková lanovka, ktorá spája obľúbené rekreačné lokality Koliba a Železná studnička v bratislavskom lesoparku, v katastrálnom území m.č. Nové Mesto. Je takmer 1 km dlhá a bola otvorená v roku 1972. Od roku 1989 nepremávala, jej premávka bola znovu zahájená po prestavbe v roku 2005.

</doc>
<doc id="136935" url="https://sk.wikipedia.org/wiki?curid=136935" title="Bod vznietenia">
Bod vznietenia



</doc>
<doc id="136936" url="https://sk.wikipedia.org/wiki?curid=136936" title="Bod vzplanutia">
Bod vzplanutia



</doc>
<doc id="136938" url="https://sk.wikipedia.org/wiki?curid=136938" title="Hadriánov val">
Hadriánov val

Hadriánov val je kamenné a hlinené opevnenie, ktoré sa ťahá naprieč cez severné Anglicko. Tento val tvoril na dlhý čas severnú hranicu Rímskej ríše. Stavba valu sa začala v roku 122 a trvala približne 10 rokov. Od roku 1987 sú zvyšky valu zaradené do Svetového dedičstva UNESCO.
Bol dlhý (vtedajších 80 rímskych míľ). Jeho hrúbka a výška závisela od dostupného materiálu. Tieto rozmery sa pohybovali v rozsahu od 3 do 6 metrov. Ťahal sa od Severného mora po Írske more. Zvnútra boli popri ňom vybudované cesty a posádky, zvonka vysunuté pevnosti.

</doc>
<doc id="136939" url="https://sk.wikipedia.org/wiki?curid=136939" title="Volovec">
Volovec

Volovec môže byť:

</doc>
<doc id="136940" url="https://sk.wikipedia.org/wiki?curid=136940" title="Bod zápalnosti">
Bod zápalnosti

Bod zápalnosti (iné názvy: teplota zápalnosti, bod/teplota zapálenia
) môže byť:
Teplota zápalnosti môže byť aj "najnižšia teplota, pri ktorej sa na materiáloch s povlakmi alebo bez nich dajú nájsť príznaky horenia"
Teplota zapálenia môže byť aj "najnižšia teplota látky, pri ktorej sa môže začať trvalé horenie za definovaných skúšobných podmienok"
Bod zapálenia môže byť aj medza zápalnosti, pozri medza zápalnosti

</doc>
<doc id="136941" url="https://sk.wikipedia.org/wiki?curid=136941" title="Raková">
Raková

Raková môže byť:

</doc>
<doc id="136943" url="https://sk.wikipedia.org/wiki?curid=136943" title="Surové železo">
Surové železo

Surové železo je bezprostredný produkt tavenia železnej rudy s koksom, vápencom a ďalšími prísadami vo vysokej peci. Má vysoký obsah uhlíka - viac ako 2,14 %, typicky aj viac ako 3,5 %. Vplyvom vysokého obsahu uhlíka je tvrdé a krehké, pri ohriatí na teploty 1150 °C až 1250 °C sa taví bez prechodu cez tvárny stav. Preto ho nie je možné tvárniť za tepla ani za studena. Nazýva sa tiež nekujné železo a jeho priame použitie je veľmi obmedzené. Je však východiskovým materiálom pre výrobu ostatných druhov technického železa.
Výroba surového železa bola v Číne známa už v období neskorej dynastie Zhou (1122 - 256 pred naším letopočtom). V Európe nebol postup bežne známy až do 14. storočia.
Forma uhlíka.
V surovom železe môže uhlík existovať v dvoch formách:
Rozdelenie.
Surové železo a následné produkty sa delia:
Výroba.
Surové železo sa vyrába vo vysokých peciach redukciou železných rúd oxidom uhoľnatým, alebo uhlíkom pri vysokých teplotách. Do procesu vstupujú nasledovné suroviny s obsahom železa:
Okrem nich do procesu vstupuje:
Produktmi vysokej pece sú:
Príprava rúd.
Pred vstupom do vysokej pece je potrebné železné rudy pripraviť. Kusy rudy by mali mať veľkosť 25 až 80 milimetrov a mali by byť zbavené vody a síry v čo najväčšej miere. Na tieto účely sa rudy drvia v drvičoch a triedia v magnetických triedičoch (oddelenie hlušiny). Ďalej sa drobné kusy a vysokopecný prach spájajú lisovaním - briketovaním, alebo spekaním - aglomeráciou. Niektoré rudy sa upravujú aj pražením. Pre dosiahnutie priemerného obsahu železa a hospodárnej prevádzky vysokej pece sa miešajú rôzne rudy, tento proces sa nazýva homogenizácia.
Chemické reakcie.
Vo vysokej peci prebiehajú tieto hlavné reakcie:
C + O2 → CO2 
2 C + O2 → 2 CO
6 CO + 2 Fe2O3 → 4 Fe + 6 CO2 
3 C + Fe2O3 → 2 Fe + 3 CO
CaO + SiO2 → CaSiO3
Bilancia procesu.
Na výrobu 1 tony surového železa sa spotrebuje:
Zároveň vznikne:

</doc>
<doc id="136944" url="https://sk.wikipedia.org/wiki?curid=136944" title="Slovanské mesiace">
Slovanské mesiace



</doc>
<doc id="136946" url="https://sk.wikipedia.org/wiki?curid=136946" title="Slovanský kalendár">
Slovanský kalendár

Slovanský kalendár je kalendár používaný (starými) Slovanmi.
Nevieme presne, ako starý svetový kalendár vyzeral. Bol to pôvodne "úplnok" kalendár.
Východní Slovania.
Podľa najstarších ruských písomností mesiace ruského kalendára mali čisto slovanské názvy, ktoré vychádzali z prírodných javov. Konkrétne názvy sa ale líšili v závislosti od ruského kmeňa, ktorý ich používal: 
V roku 988 ruský štát prijal kresťanstvo a s ním aj juliánsky kalendár aj s jeho názvami mesiacov a sedemdenným týždňom. Roky sa počítali carihradským spôsobom, teda od "stvorenia sveta" v roku, ktorý zodpovedá koncu roka 5509 a začiatku roka 5508 pred Kr. moderného kalendára (tzv. byzantský kalendár). Rok sa začínal najprv 1. marca, neskôr 1. septembra. Až od nariadenia Petra I. v roku 1699 sa začínal 1. januára a prijal sa súčasný začiatok počítania rokov, teda od narodenia Krista (t. j. rok 7208 sa zmenil na rok 1699). Gregoriánsky kalendár bol v Rusku zavedený až tesne po Októbrovej revolúcii.
Západní Slovania.
Západní Slovania sa pravdepodobne riadili lunisolárnym kalendárom, kde bol rozdiel medzi mesačným a slnečným kalendárom vyrovnávaný trinástym mesiacom. Rok sa delil na poľnohospodárske sezóny.
Názvy mesiacov mali, podobne ako u východných Slovanov, staroslovanský pôvod:
Týždeň sa spočiatku nazýval nedeľa, až neskôr sa prešlo na súčasný názov týždeň (a pod.). Dni v týždni dostali slovanské názvy, tieto prevzali (a dodnes používajú) aj Maďari.
Koncom 9. storočia (po príchode Cyrila a Metoda) sa na Veľkej Morave ujal juliánsky kalendár. Na Slovensku sa prebrali aj jeho názvy mesiacov (existovali však istý čas aj slovenské názvy – pozri nižšie), v Česku a Poľsku ostali slovanské názvy. Gregoriánsky kalendár (vyhlásený pápežom v roku 1582) bol v Uhorsku prevzatý v roku 1587, v Česku v roku 1584, v Poľsku už v roku 1582.
Sviatky.
U Slovanov sa slávia o. i. tieto sviatky:

</doc>
<doc id="136949" url="https://sk.wikipedia.org/wiki?curid=136949" title="Zdroj neprerušovaného napájania">
Zdroj neprerušovaného napájania

Zdroj neprerušovaného napájania (iné názvy: zálohový napájací zdroj, neprerušiteľný zdroj napájania; anglicky Uninterruptible Power Supply/Source/System – „neprerušiteľný zdroj energie“, skr. UPS) je zariadenie alebo systém, ktorý zabezpečuje plynulú dodávku elektriny pre zariadenia, ktoré nesmú byť neočakávane vypnuté. V praxi sa pre pomenovanie používajú aj výrazy náhradný zdroj, zálohovací zdroj, neprerušiteľný zdroj, ale hlavne slovenský preklad samotného výrazu "UPS" - zdroj nepretržitého napájania.
Princíp.
"UPS" je obvykle zapojený medzi primárny zdroj napätia (elektrického prúdu) a zálohovaný vstup napájania chráneného zariadenia. Medzi najčastejšie chránené systémy patria obyčajne telekomunikačné zariadenia, počítačové systémy, systémy zabezpečujúce chod letísk, nemocničné prístroje a ďalšie.
"UPS" funguje na princípe akumulátora. Pokiaľ nie je dodávka elektrického prúdu z primárneho zdroje prerušená, je "UPS" udržiavaný v nabitom stave. Zároveň slúži ako ochrana proti podpätiu alebo prepätiu v sieti. V okamihu prerušenia dodávky elektriny zabezpečuje napájanie zariadenia až do svojho vybitia alebo obnovenia dodávky. Obdobie, počas ktorého "UPS" udrží zariadenie v behu, je dané kapacitou akumulátorov a ďalšími parametrami, pohybuje sa od niekoľko minút po niekoľko hodín.
S istým zjednodušením je možné povedať, že na trhu sú dostupné 3 hlavné modely fungovania UPS, ktoré si jednotliví výrobcovia prispôsobujú a produkujú výrobky s podobným vyhotovením a dizajnom.
Hlavné delenie UPS podľa prístupu.
Každý z uvedených prístupov má svoje charakteristické črty, výhody aj nevýhody. Základné princípy ich fungovania sú uvedené v bodoch nižšie. 
Vyhotovenie "Off-Line UPS".
Napätie zo siete je privádzané cez filter (rušenia) na prepínač ako primárny zdroj napätia. Ak nastane výpadok napätia, prepínač presmeruje odber energie zo vstupnej siete na okruh batérie. Štandardne je okruh batérie oddelený od primárneho zdroja napätia a spína sa iba v prípade jeho výpadku. Z tohto dôvodu sa toto technické vyhotovenie nazýva "Off-Line". Off-Line UPS sú zväčša používané na zálohovanie osobných počítačov, terminálov a menej náročných periférií. Najväčšími benefitmi Off-Line UPS sú nízka cena, vysoká účinnosť a malé rozmery.
Vyhotovenie "Line-Interactive UPS".
Pri tomto vyhotovení je invertor (menič) batérie trvale spojený so zálohovaným výstupom UPS. V prípade prerušenia napájania, prepínač okamžite presmeruje odber energie z primárneho okruhu na batériu. Keďže je okruh batérie trvalo spojený s výstupom UPS, pri tomto vyhotovení dochádza k výraznému zníženiu prepínacieho času oproti vyhotovenie Off-Line. Line-Interactive UPS sa vyrábajú vo výkonoch v rozsahu cca 500 - 1400 VA a používajú sa predovšetkým na zálohovanie menších serverov a sieťových zariadení. Ich výhodou je vysoká efektivita a spoľahlivosť, malé rozmery a nízka cena.
Vyhotovenie "On-Line UPS".
Zálohovací akumulátor je trvale pripojený cez prevodník k zálohovanému výstupu UPS. Napájacie napätie prechádza prevodníkom, kde sa mení zo striedavého na jednosmerné. Jednosmerné napätie potom prechádza batériou, ktorú v prípade potreby dobíja. Nakoniec sa prevodníkom mení späť na striedavé a je privedené na výstup UPS. V prípade výpadku napájania sa odber energie nesmeruje, len sa preruší dobíjanie akumulátora. Nábehový čas akumulátorového okruhu je pri tomto vyhotovení nulový. Po obnovení napájania sa akumulátor znovu dobíja. On-Line UPS sa dodávajú vo výkonovom rozsahu už od 1 KVA, ale väčšinou sú stavané na výkony na úrovni 10 KVA a vyššie. Ich použitie je veľmi široké, od zálohovania sieťových komponentov, telekomunikačných zariadení, serverov, dátových centier až po priemyselné a životne dôležité aplikácie.

</doc>
<doc id="136950" url="https://sk.wikipedia.org/wiki?curid=136950" title="Deň víťazstva nad fašizmom">
Deň víťazstva nad fašizmom

Deň víťazstva nad fašizmom je sviatok oslavovaný na pamiatku bezpodmienečnej kapitulácie nacistického Nemecka, ktorá nadobudla účinnosť 8. mája 1945, čím sa skončila druhá svetová vojna v Európe. Vojna v Pacifiku pokračovala do 2. septembra 1945.
Podľa kapitulačného aktu uzavretého 7. mája v Reims malo Nemecko zastaviť všetky bojové operácie 8. mája 1945 o 23:01 stredoeurópskeho času, čo v časovom pásme východoeurópskeho času vzhľadom na hodinový rozdiel nastalo až 9. mája. Navyše, vzhľadom na skutočnosť, že pri podpise aktu v Reims neboli prítomní zástupcovia Sovietskeho zväzu, na žiadosť sovietskej strany bol kapitulačný akt podpísaný aj na predmestí Berlína v noci z 8. na 9. mája. Preto bol v Sovietskom zväze, ako aj v štátoch, ktoré pripadli do jeho sféry vplyvu (východný blok), za deň víťazstva stanovený 9. máj.

</doc>
<doc id="136962" url="https://sk.wikipedia.org/wiki?curid=136962" title="Ján Brokoff">
Ján Brokoff

Ján Brokoff, známy aj ako Johann Brokoff, alebo v dobovej transkripcii tiež ako Johann Brockoff a Jan Brokov (* 23. jún 1652, Spišská Sobota, Uhorsko, dnes Slovensko – † 28. december 1718, Praha) bol barokový sochár a rezbár karpatsko-nemeckého pôvodu, narodený v regióne Spiš, na dnešnom severovýchodnom Slovensku. 
Rodinné zázemie.
Rodina Brokoff pôvodne pochádzala zo Spišského Podhradia, odkiaľ presídlila do Spišskej Soboty. Ján pochádzal z rodiny spišskosobotského obuvníka Ondreja Brokoffa. Bol ženatý a mal 7 detí, z nich 5 synov. Manželka – Alžbeta rod. Spinglerová.Synovia Jána Brokoffa Michal Jan Josef Brokoff a Ferdinand Maxmilián Brokoff boli tiež sochári. Syn Anton Šebastián Brokoff bol dvorný básnik vo Viedni. Neskôr rodina presídlila do Čiech. 
Štúdiá.
Nizšie školy vychodil vo svojom rodisku. Od roku 1672 na vandrovkách. Výučný list rezbára získal pravdepodobne v Regensburgu.
Životné osudy a umelecká tvorba.
V roku 1675 Ján Brokoff počas svojej vandrovky prišiel prvýkrát do Prahy. V rokoch 16801682 pôsobil na hrade Ronsberg (južné Čechy). Pravdepodobne sa tu zrodila myšlienky odísť do Čiech natrvalo. Pracoval na rôznych miestach najmä v západných Čechách napríklad v rokoch 16821685 v Manětíne neďaleko Plzne. V roku 1682 konvertoval ku katolíckej viere. Po morovej epidémii, v roku 1692 sa usadil na Starom Meste pražskom, kde si otvoril dielňu na rohu Skořepky a Uhelného trhu, neskôr v (dnes už neexistujúcom) dome U Salátů na Národní třídě. Ferdinand Maxmilián po otcovej smrti prevzali vedenie rodinnej sochárskej dielne. V rokoch 17061709 realizoval niekoľko plastík pre bebediktínsky klaštor v Broumove. 
Jan Brokoff svoje rané práce vytváral samostatne, na neskorších dielach spolupracovali aj jeho synovia. Medzi najznámejšie diela Jana Brokoffa patrí socha sv. Jána Nepomuckého na Karlovom moste a ďalšie sochy z pôvodnej sochárskej výzdoby mosta: súsošie "Pieta", ktoré bolo v roku 1859 presunuté do nemocnice Milosrdných sestier sv. Karola Boromejského (nemocnica pod Petřínom), sochy "Sv. Jozef" a "Krst Krista", obe boli zničené počas revolúcie roku 1848, ich torza sú dnes súčasťou zbierok Lapidária v Národním muzeu v Prahe.
So svojimi synmi pracoval na sochárskej výzdobe Toskánskeho paláca na Hradčanoch, sú autormi alegórie Siedmich slobodných umení na atike a dvoch erbov na priečelí. Jan Brokoff vytvoril aj mnoho ďalších umeleckých diel na rôznych miestach v Čechách, napríklad vyrezávané sochy svätých v kostole Sv. Barbory v Manětíne, plastiky na zámku v Klášterci nad Ohří a Červenom Hrádku, výzdobu krbu v Saturnovej sále na zámku v Libochoviciach, hlavný oltár v kostole sv. Vojtecha benediktinského kláštora v Broumove a ďalšie.
Pamätná tabuľa.
Na dome č. 1165 v Spišskej Sobote je umiestnená bronzová pamätná tabuľa, pripomínajúca jeho miesto narodenia, odhalená v roku 1985, jej autorom je popradský umelec Imrich Svitana.

</doc>
<doc id="136963" url="https://sk.wikipedia.org/wiki?curid=136963" title="Morská pena">
Morská pena

Morská pena môže byť:

</doc>
<doc id="136964" url="https://sk.wikipedia.org/wiki?curid=136964" title="Sepiolit">
Sepiolit



</doc>
<doc id="136965" url="https://sk.wikipedia.org/wiki?curid=136965" title="Bush House (Londýn)">
Bush House (Londýn)

Bush House je budova nachádzajúca sa medzi londýnskymi ulicami Aldwych a Strand v mestskom obvode City of Westminster. V súčasnosti štyri z jej piatich krídel obýva BBC World Service a piate krídlo využíva HM Revenue &amp; Customs.
História.
Autorom návrhu budovy je architekt Harvey Corbett. Bush House postavili v roku 1923, pričom ďalšie krídla boli pristavené v rokoch 1928 až 1935. Budova bola pôvodne postavená pre anglicko-americkú obchodnú spoločnosť vedenú podnikateľom Irving T. Bushom, pokom je aj pomenovaná. 
Budova bola slávnostne otvorená Lordom Balfourom 4. júla 1925 – pri príležitosti osláv amerického dňa nezávislosti. Počas otvorenia boli odhalené dve sochy stojace nad vchodom do budovy. Ich autorom je americká sochárka Malvina Hoffman. Sochy symbolizujú anglo-americké priateľstvo, pričom i samotná budova nesie nápis: "„Venované priateľstvu anglicky hovoriacich ľudí“". Budova je postavená z portlandského kameňa a v čase svojho dokončenia bola najdrahšou budovou na svete – náklady na jej výstavbu dosiahli približne 2 milióny libier.
Cudzojazyčné vysielanie BBC začalo v roku 1938 vysielať z Broadcasting House na Portland Place. Potom ako bola budova ťažko poškodená pri bombardovaní v roku 1941, bolo vysielanie presťahované do Bush House v centre Londýna. BBC World Service sa úplne presťahoval do budovy až v roku 1958.
Napriek tomu, že BBC v budove sídli už skoro polstoročie, budova jej nikdy nepatrila. V súčasnosti je majiteľom budovy japonská spoločnosť Kato Kagaku, s ktorou má BBC uzavretú nájomnú zmluvu do roku 2010. Po tomto dátume by sa malo cudzojazyčné vysielanie vrátiť do zrenovovaného Broadcasting House.

</doc>
<doc id="136967" url="https://sk.wikipedia.org/wiki?curid=136967" title="Železničná stanica Bratislava-Nové Mesto">
Železničná stanica Bratislava-Nové Mesto

Železničná stanica Bratislava-Nové Mesto je železničná stanica v Bratislave. Stanica ma svoje parkovisko a v blízkosti sa nachádzajú zastávky MHD. 
Po tom, ako bol otvorený hraničný prechod Bratislava-Petržalka – Kittsee, výrazne vzrástol počet prechádzajúcich nákladných vlakov medzi ŽST Bratislava-Východ a Viedňou. Problémy niekedy spôsobuje chýbajúca druhá koľaj na hlavnú stanicu, pričom vedenie Železničnej spoločnosti Slovensko vypravuje stále viac vlakov do hlavnej stanice, hoci kapacitne už nepostačuje a nevyužitú kapacitu nástupíšť staníc Bratislava-Nové Mesto a Bratislava-Petržalka viac-menej ignoruje.
Dejiny.
Je prevádzkovaná od roku 1962, pričom trať medzi Odborárskou, cintorínom a ŽST Bratislava-Predmestie existuje od roku 1954.
V období rokov 2001 – 2007 prebiehala rekonštrukcia stanice, ktorej súčasťou bolo očistenie fasády budovy stanice, inštalácia elektronického informačného systému, rekonštrukcia nástupíšť a osobnej pokladnice. V lete 2006 bol nainštalovaný aj bankomat.
V roku 2018 stanica dostala na význame kvôli novým regionalným vlakov, uvedeným aby sa odľahčila automobilová preprava cez Prístavný most v Bratislave. 

</doc>
<doc id="136968" url="https://sk.wikipedia.org/wiki?curid=136968" title="ŽST Bratislava-Nové Mesto">
ŽST Bratislava-Nové Mesto



</doc>
<doc id="136969" url="https://sk.wikipedia.org/wiki?curid=136969" title="Meno ruže">
Meno ruže

Meno ruže () je detektívny historický román talianskeho spisovateľa Umberta Eca z prostredia stredovekých rehoľných rádov a inkvizície. Prvýkrát vyšla v roku 1980, slovenský preklad bol vydaný v roku 1991.
V roku 1986 bola sfilmovaná v réžii Jeana-Jacquese Annauda so Seanom Connerym v hlavnej úlohe františkánskeho mnícha Viliama z Baskervillu.
Ide o ukážkové dielo postmodernizmu. Román možno interpretovať rôznymi spôsobmi podľa pohľadu každého čitateľa. Meno ruže môže čitateľ chápať ako historický román, detektívku, filozofické dielo, čiastočne dielo hororové alebo teologické, keďže kniha obsahuje viacero rovín, ktoré sa prelínajú.
Krátky súhrn.
Hlavným hrdinom je Viliam z Baskervillu, ktorý má za úlohu nájsť vraha alebo vrahov mníchov, ktorí za záhadných okolností umierajú v jednom nemenovanom severotalianskom opátstve. Do opátstva však prichádza s úplne iným účelom, a to s dohodnutím miesta schôdzky medzi minoritmi a vyslancami pápeža Jána.
Na žiadosť opáta sa ako bývalý inkvizítor ujíma vyšetrovania záhadnej smrti iluminátora Adelma z Otranta spolu so svojim pomocníkom a pisárom Adsonom z Melku, ktorý je rozprávačom tohto príbehu.
Počas siedmich dní, ktoré strávia v kláštore, sa počet zavraždených mníchov zvyšuje (prakticky každý deň jeden), pričom vraždy pribúdajú podľa určitej schémy – podľa biblickej Apokalypsy, na samom konci knihy sa však schéma ukáže ako neplatná. Dôležitú úlohu v príbehu zohrávajú knihy a knižnica (najväčšia v kresťanskom svete). Samotná knižnica je mníchom neprístupná, je postavená ako labyrint, v ktorom sa vyzná len knihovník (Malachiáš), jeho pomocník (Berengár) a opát. Pri nočnej návšteve knižnice Viliam odhalí jej tajomstvo – tajnú miestnosť so zakázanými knihami - "finis Africae". Jedna z nich je aj druhý diel Aristotelovej "Poetiky", ktorá bola považovaná za stratenú, resp. nikdy nenapísanú. Vchod do miestnosti však odhalí náhodou Adso, aj to až v posledný deň pobytu.
Rozsiahly rozbor deja.
Prológ.
"Meno ruže" začína prológom od neznámeho autora, ktorý našiel prepis stredovekého rukopisu Adsa z Melku. Aj keď si vierohodnosťou rukopisu nie je istý, rozhodne sa ho preložiť. Vysvetlí, že dej je rozdelený na 7 dní a každý deň na úseky podľa liturgických hodín: 
Matutinum (3:00), Laudy (6:00), Príma (7:30), Tercia (9:00), Sexta (12:00), Nóna (15:00), Vešpery (16:30), Kompletórium (18:00).
V druhom prológu sa zoznamujeme s Adsom z Melku a Viliamom z Baskervillu. Keď Adso tento rukopis píše, má už 80 rokov a rozhodol sa udalosti zo svojej mladosti zdokumentovať.
Prvý deň.
Dej sa začína príchodom Viliama a jeho žiaka Adsa do Benediktínskeho opátstva na severe Talianska. V cirkevnom svete prebieha boj medzi stúpencami pápeža Jána XXII. a františkánmi, ktorí presadzujú chudobu apoštolov. Viliam s Adsom cestujú do opátstva, aby sa zapojili do dišputy medzi františkánmi a Avignončami.
Hneď pri prvom stretnutí s obyvateľmi opátstva Viliam pomocou dedukcie presne opíše, pomenuje a vystopuje strateného koňa Brunella, ktorého nikdy ani nevidel. Po večeri opát oboznámi Viliama so smrťou mnícha Adelma, a požiada ho, aby ju vyšetril. Tu sa dozvedáme o knižnici – najtajomnejšom mieste v celom opátstve, kde nemá prístup nikto okrem opáta, knihovníka Malachiáša a jeho pomocníka Berengára. Viliam a Adso postupne spoznávajú Salvátora, Viliamovho františkánskeho priateľa Ubertina, bylinkára Severína a slepca Jorgeho, s ktorým má teologickú diskusiu o podstate smiechu, ktorý Jorge pokladá za zlý a zbytočný.
Druhý deň.
V kadi s prasacou krvou je nájdený mŕtvy Venantius. Viliam sa snaží preskúmať Venantiov stôl, na ktorom je kniha, ktorú si chce prezrieť, ale stále mu niekto z mníchov odvracia pozornosť od vyšetrovania. Pri rozhovore s Bendikom sa Viliam dozvedá o tajomstve "finis Africae", a o Berengárovej chorobnej vášni k Adelmovi. Adelmus chcel od Berengára vedieť zatiaľ neznáme tajomstvo. Tak veľmi horel zvedavosťou, že prijal Berengárov „hanebný obchod“. 
Po večeri im Alinardo vysvetlí, ako sa dostať do knižnice. Po tom, ako sa dostanú dnu a skúmajú ju, niekto zoberie z Venantiovho stola tajomnú knihu a Viliamove šošovky, ktoré si tam nechal. Na stole nájdu už len pergamen s tajomným textom. Keď vyjdú z knižnice, opát im oznámi, že nevie nikde nájsť Berengára.
Tretí deň.
Nájde sa len zakrvavená handra v Berengárovej cele. Pri obede Salvátor Adsovi rozpráva o svojom živote a o svojich rokoch vo Fra Dolcinovej heretickej sekte. Viliamovi sa podarilo rozlúštiť tajné písmo z Venantiovho stola, ale význam textu stále nie je jasný. Po kompletóriu sa Adso vyberá do knižnice, cestou z ktorej v kuchyni stretne ustráchané dievča. Dievča mu v jej materskej reči povie: „Ty si mladý, ty si pekný...“ čo Adsa, budúceho mnícha vyrastajúceho v kláštore, veľmi prekvapí. Dievča ho pohladí po tvári a začne ho bozkávať, a vo víre vášne dôjde medzi nimi k milostnému pomeru, na ktorý sa už starý Adso stále pamätá, ako by to bolo včera a opisuje ho ako neuveriteľný zážitok. Adsa zaplaví „taký nevypovedateľný pocit vnútornej radosti“ až zaspí. Keď ho zobudí Viliam, napadne mu, že Berengárovo telo by mohlo byť v kúpeľoch, kde ho aj nájdu.
Štvrtý deň.
Severín zistí, že Berengár má začiernené prsty a jazyk podobne ako Venantius, spomenie si na víchricu, ktorá mu pozhadzovala substancie v laboratóriu a má podozrenie, že niekto využil príležitosť a ukradol mu jeden smrteľný jed. Pri vypočúvaní Salvátora sa Adsovi prizná k prevádzaniu dievčat z dediny cez hradby za účelom výmeny ich služieb za jedlo. Adso sa nemôže prestať myslieť na dievča, prvý a jediný krát za život pociťuje pravú lásku k inej osobe. Neskôr do opátstva dorazia františkánski minoriti, a krátko po nich Avignončania. Po kompletóriu sa Adso s Viliamom znovu vyberú do knižnice a zakresľujú jej plán. Dostanú sa na prah miestnosti "finis Africae", ale nevedia, ako otvoriť tajný vchod v zrkadle a ďalej sa nepohnú. Keď odchádzajú z knižnice, Bernardovi lukostrelci chytia a uväznia Salvátora a dedinčanku z minulej noci.
Piaty deň.
Počas bratskej dišputy o Ježišovej chudobe medzi františkánskymi minoritmi a Avignončanmi Severín oznamuje Viliamovi, že v špitáli našiel „akúsi zvláštnu knihu“, ale nemôže mu ju doniesť. Viliam mu prikáže zamknúť sa v špitáli a počkať naňho. Onedlho kapitán lukostrelcov prichádza s hlásením, že Severína našli zavraždeného v špitáli. Severín leží v špitáli s rozbitou hlavou v kaluži krvi. Lukostrelci podozrievajú Remígia, odvedú ho do temnice za vraždy, ale aj za heretické skutky, o ktorých im povedal Salvátor. Viliam s Adsom nájdu v špitáli tajomnú knihu, ale kým si uvedomia, že je to ona, niekto ju zoberie.
Pri inkvizícii sa Remígius prizná ku všetkému, čo konal spolu s Dolcinom, ale aj k vraždám v opátstve, hoci ich nespáchal. Po procese Ubertino kvôli vyhrotenej situácii s opátovou pomocou ujde, Adso sa od Bendika dozvie, že mu Malachiáš ponúkol miesto pomocníka, na čo sa Adso nahnevá, lebo Bendik zradil svoje vlastné zásady a kvôli túžbe po poznaní prešiel na druhú stranu, len aby mohol ľahšie získať vedomosti pre seba. Na kompletóriu Jorge v kázni horlivo kritizuje františkánov, ale aj pápežových ľudí, varuje ich pred príchodom antikrista. Večer Avignončania spoločne s väzňami odchádzajú. Adso si uvedomí, že dievča z dediny upália, a so zlomeným srdcom beží do svojej cely.
Šiesty deň.
Na poslednej omši dňa Malachiáš padne bezmocný na zem. Tesne pred smrťou povie: „Povedal mi to... naozaj... mala silu tisíca škorpiónov...“ a potom umiera. Mnísi mu pripravujú pohreb a Mikuláš je menovaný novým Celáriom. Adsovi sa v kostole prisní neobyčajný sen, ktorý Viliamovi privedie na možné riešenie záhady. V skriptóriu im Bendik hovorí, že tajomnú knihu zobral zo špitála on a odovzdal ju Malachiášovi. 
Po nóne im opát zakazuje prípad ďalej vyšetrovať. Viliamovi hovorí, že ho už nepotrebuje, a že zajtra ráno môže odísť. Viliam odíde naštvaný, zaťatý, že prípad do zajtrajšieho rána vyrieši. Po neúspešnom sledovaní opáta sa vďaka Adsovej slovnej hračke Viliamovi vyjasní riešenie, ako sa dostať do "finis Africae". Viliam zatlačí písmená "q" a "r" na nápise nad zrkadlom, ktoré sa otvorí.
Siedmy deň.
Vchádzajú do miestnosti kde sedí Jorge, ktorý ich už očakáva. Opát sa chcel dostať dovnútra tiež, aby odhalil tajomstvo knižnice. To bolo ale podľa Jorgeho neprípustné, preto mu povedal, ako sa dostať dnu, ale zavrel ho a nechal ho udusiť sa v tajnom vchode. Jorge štyridsať rokov tajne vládol opátstvu pomocou Abba, ktorý mu bol verný, a pomocou knihovníkov, ktorí boli bez jeho znalostí bezradní. Dozvedáme sa, že táto tajná kniha je druhá kniha Aristotelovej poetiky, v ktorej sa Aristoteles zaoberá komédiou. Jorge povzbudzuje Viliama, aby si ju prečítal, lebo si ju „zaslúžil“. Viliam si natiahne Severínove ochranné rukavice a začne čítať, popri čom mu vyjasní, že odhalil jeho pascu, vďaka čomu príde aj na riešenie všetkým udalostiam. Jorge ukradol Severínovi záhadný jed, ktorým knihu potrel, Venantius sa pri jej prekladaní otrávi a zomrie v kuchyni. Berengár nájde jeho telo a zo strachu, že bude z vraždy obvinený, ho hodí do kade s krvou. Berengár potom knihu číta v špitáli, kde ju aj schová, ale otrávi sa a zomiera. Malachiáš zabije Severína, od Bendika získa knihu, ale tiež sa otrávi. Jorge popiera, že môže za všetky vraždy, tvrdí, že zahynuli podľa „Božieho plánu“. Začne knihu trhať a prežúvať odtrhnuté kusy. Viliam ho chce zastaviť, Jorge zahasí ich lampu a uteká z miestnosti. Viliam s Adsom znova rozsvietia plameň, bežia za ním a vrhnú sa naňho. Jorge im zoberie lampu, ktorú vrhne na kopu kníh. Adso sa snaží oheň zahasiť, ale Jorge zacíti teplo a hodí do ohňa Aristotelovu knihu. Adso ženie celé opátstvo aby hasili požiar, no požiar sa šíri priveľmi rýchlo. Bendik sa s krčahom rozbehne do knižnice, ale v ohni umiera. Celé poschodie knižnice sa prepadne, kone roznesú oheň po celom opátstve, ktoré zhorí do tla.
Posledné fólio.
V siedmy deň ráno si Viliam a Adsom zbalia svoje veci a odchádzajú preč. Tri dni po požiari všetci obyvatelia opátstva odídu a nechajú opátstvo napospas živlom. V Mníchove sa Adso s Viliamom lúčia, Adso sa vracia do Melku Viliam mu daruje nové šošovky, ktoré mu vyrobil Mikuláš. O pár rokov Viliam zomiera kvôli moru a Adso sa vracia do zrúcaniny opátstva, kde pozbiera zvyšky kníh a prinesie ich domov.

</doc>
<doc id="136973" url="https://sk.wikipedia.org/wiki?curid=136973" title="Broadcasting House">
Broadcasting House

Broadcasting House je hlavným londýnskym sídlom britskej vysielacej spoločnosti BBC. Budova sa nachádza na Portland Place v štvrti Marylebone, v mestskom obvode City of Westminster. Z budovy vysielajú BBC Radio 2, 3, 4, 6 Music, BBC 7 a BBC News.
História.
Autorom budovy je architekt G. Val Myer v spolupráci s interným stavebným inžinierom BBC M. T. Tusdberym. Broadcasting House bol slávnostne otvorený 14. mája 1932. Interiéry budovy v štýle art deco navrhol austrálsky architekt írskeho pôvodu Raymond McGrath. Vstup do budovy zdobia sochy od sochára Erica Gilla zobrazujúce postavy z divadelnej hry Williama Shakespera "Búrka" – Prospera a Ariela. 
V súčasnosti je budova pamiatkovo chránená (Grade II Listed Building).
Newsroom.
Najväčšiu plochu v novej prístavbe, ktorá spája historickú budovu s krídlom Johna Peela zaberá spravodajská redakcia. V open space kancelárii s nepretržitou prevádzkou pracuje vyše 400 novinárov zo všetkých spravodajských divízií vrátane BBC World News. Vzniká tu spravodajstvo pre televízne kanály, webové stránky aj mobilné aplikácie. Jeho súčasťou je aj televízne štúdio s priehľadom na pracujúcich novinárov v pozadí, odkiaľ sa vysielajú hlavné spravodajské relácie. Newsroom oficiálne otvorila britská kráľovná Alžbeta II., ktorá redakciu navštívila 7. júna 2013 a počas živého vysielania sa objavila priamo za chrbtom moderátorov.
Hlavná spravodajská sála leží pod úrovňou zeme, štúdio sa nachádza priamo pod hlavnou recepciou budovy. Newsroom obklopujú strižne a ďalšie technické pracoviská. Pracujúcich novinárov v jeho vyššom poschodí je možné sledovať z ulice. Výhľad na celú sálu cez sklenenú stenu ponúka kaviareň prevádzkovaná priamo v budove BBC, ktorá slúži predovšetkým divákom smerujúcim do BBC Radio Theatre. V ďalších poschodiach budovy pracujú novinári vysielajúci spravodajstvo do zahraničia, ktoré BBC k roku 2013 pripravovala v 28 jazykoch.

</doc>
<doc id="136976" url="https://sk.wikipedia.org/wiki?curid=136976" title="Cambridge Circus">
Cambridge Circus

 
Cambridge Circus je londýnska dopravná križovatka v mestskom obvode City of Westminster. Stretávaja sa tu Shaftesbury Avenue a Charing Cross Road. Na východnej strane križovatky sa nachádza budova divadla Palace.
Križovatka sa nachádza na pol ceste medzi stanicami londýnskeho metra – Tottenham Court Road na St Giles Circus a Leicester Square na Charing Cross Road.

</doc>
<doc id="136981" url="https://sk.wikipedia.org/wiki?curid=136981" title="Francúzsky revolučný kalendár">
Francúzsky revolučný kalendár

(Francúzsky) revolučný kalendár alebo republikánsky kalendár bol spôsob označovania dní a mesiacov po Francúzskej revolúcii.
Od vypuknutia Francúzskej revolúcie (14. júla 1789) sa počítali roky slobody, väčšinou paralelne s gregoriánskym letopočtom. 22. septembra 1792 boli nahradené rokmi republiky, prvým z nich bol gregoriánsky rok 1792. Druhý rok republiky začal 1. januára 1793. Radikálna zmena francúzskej spoločnosti bola vyjadrená pomocou nového kalendára, celkom nezávislého od gregoriánskeho. 5. októbra 1793 sa francúzska vláda rozhodla zaviesť tzv. Revolučný kalendár. Bola zavedená desiatková sústava merania, dokonca aj jednotky času mali byť desiatkové. Rok bol rozdelený na 12 mesiacov, každý mal 30 dní (tri dekády). Zvyšných 5, v priestupnom roku 6 dní zvaných doplnkové dni ("sansculottides") boli zaradené na koniec roku. Posledný deň dekády a doplnkové dni boli sviatočné dni. Dni a mesiace boli prosto číslované, čo viedlo k názvu dňa ako napríklad: "siedmy deň prvého mesiaca piateho roku republiky". Rok sa začínal v deň jesennej rovnodennosti určenej podľa pozorovaní v Paríži.
Deň sa delil na 10 hodín ("heure décimale"), každá hodina mala 100 častí ("minute décimale"). Minute décimale mala tiež 100 časti ("seconde décimale"). Toto delenie dňa však nenašlo obľubu a bolo oficiálne zrušené 7. apríla 1795.
Číslovanie dní a mesiacov bolo často kritizované, preto básnik Fabre d'Eglantine vytvoril poetické názvy mesiacov podľa ročných období.
Dni v dekáde boli pomenované takto:
Sansculottides tiež dostali mená:
Fabre d'Eglantine dokonca pomenoval každý jeden deň v roku podľa poľnohospodárskych nástrojov a zvierat. Doplnkové dni boli pomenované podľa stromov, kríkov a rastlín.
Kalendár s novými názvami dní začal platiť 24. novembra 1793. 
Roku 1801 uzvarel Napoleon Bonaparte so pápežskou stolicou konkordát, čím bolo znovu dovolené sláviť cirkevné sviatky (Veľká Noc, Vianoce). 18. apríla 1802 bolo úradne zavedené používanie týždňa so starým označením jeho dní. Posledným dňom používania revolučného kalendára bol 31. december 1805 (10 Nivôse XIV). Napoleon Bonaparte ho zrušil a Francúzsko sa vrátilo k používaniu gregoriánskeho kalendára. V roku 1871, v čase Parížskej komúny, sa revolučný kalendár obnovil, ale len na veľmi krátky čas.

</doc>
<doc id="136988" url="https://sk.wikipedia.org/wiki?curid=136988" title="Maglić">
Maglić

Maglić môže byť

</doc>
<doc id="136989" url="https://sk.wikipedia.org/wiki?curid=136989" title="Maglić (Srbsko)">
Maglić (Srbsko)



</doc>
<doc id="136995" url="https://sk.wikipedia.org/wiki?curid=136995" title="Bački Petrovac">
Bački Petrovac



</doc>
<doc id="137017" url="https://sk.wikipedia.org/wiki?curid=137017" title="Stroncianit">
Stroncianit



</doc>
<doc id="137020" url="https://sk.wikipedia.org/wiki?curid=137020" title="Powerslave">
Powerslave

Powerslave je piaty štúdiový album britskej heavy metalovej skupiny Iron Maiden. Autorom obalu albumu a singlov je tradičný výtvarník Iron Maiden - Derek Riggs. Album sa hneď umiestnil na #2 v britských rebríčkoch. Na tomto albume sa výrazne presadil aj Bruce Dickinson, ktorý napísal piesne „Flash of the Blade“ a „Powerslave“.
Single.
vydané: 6. august 1984
vydané: 22. október 1984 

</doc>
<doc id="137028" url="https://sk.wikipedia.org/wiki?curid=137028" title="Republikánsky kalendár">
Republikánsky kalendár



</doc>
<doc id="137029" url="https://sk.wikipedia.org/wiki?curid=137029" title="Gložan">
Gložan



</doc>
<doc id="137030" url="https://sk.wikipedia.org/wiki?curid=137030" title="Fernando González">
Fernando González

Fernando González (* 29. júl 1980) je bývalý čilský profesionálny tenista. Počas svojej kariéry vyhral 11 turnajov ATP v dvojhre a tri vo štvorhre. Jeho najväčší úspech je olympijský bronz v dvojhre a olympijské zlato vo štvorhre, ktoré vyhral spolu s Massúom na Letných olympijských hrách 2004 v Aténach.

</doc>
<doc id="137035" url="https://sk.wikipedia.org/wiki?curid=137035" title="Volovec (mesto)">
Volovec (mesto)

Volovec (, , , ) je sídlisko mestského typu na Ukrajine v Zakarpatskej oblasti. Leží v Mukačevskom rajóne a leží asi 50 km od hraníc so Slovenskom, východne od medzinárodnej cesty E50 v smere Košice-Užhorod-Ľvov-Kyjev-Moskva. V roku 2007 mal Volovec 5000 obyvateľov a do roku 2020 bol sídlom okresu. Cez Volovec vedie od roku 1872 hlavná železničná trať z Čopu cez Mukačevo a Stryj do Ľvova.
História.
Prvá zmienka o osade pochádza z roku 1433. Od začiatku 17. storočia bola súčasťou Mukačevského panstva. V roku 1831 tu došlo k sedliackemu povstaniu. V roku 1870 vo Volovci žilo okolo 600 obyvateľov, v roku 1900 to bolo už 1284 obyvateľov, z toho 839 Rusínov a Ukrajincov, 253 Nemcov, 177 Maďarov, 3 Slováci, 1 Rumun a 11 Židov; v obci vtedy bolo 198 domov, z nich 24 bolo murovaných a 174 drevených. Od 50. rokov 19. storočia, keď bol Volovec súčasťou Rakúsko-Uhorska, malo mesto lyžiarsku rampu. Rampu používal cisár František Jozef I., keď ju v roku 1862 prišiel so svojou rodinou navštíviť. Od roku 1882 vo Volovci začala fungovať štátna základná škola. Obec vtedy (a ešte v čase Československa) patrila pod spoločný (teraz susedný) okres Volové (dnes Mižhiria).
Do roku 1918 bola osada súčasťou Rakúsko-uhorskej monarchie a po jej rozpade, v roku 1919, sa spolu s celou Podkarpatskou Rusou stala súčasťou Československa, v roku 1938 bola okupovaná Maďarskom a v roku 1945 sa stala súčasťou ZSSR, konkrétne Ukrajinskej sovietskej socialistickej republiky. Od roku 1991 patrí k samostatnej Ukrajine a bol sídlom samostatného okresu, ako najmenšie okresné mesto Zakarpatskej oblasti. Tento okres bol v roku 2020 zrušený a celé jeho územie bolo začlenené do okresu Mukačevo.
Cestovný ruch.
Volovec je hlavnou dopravnou lokalitou, cez ktorú prechádzajú osobné vlaky a turisti do Zakarpatska takmer z celej Ukrajiny. Okres Volovec je súčasťou etnografického okresu Bojkivshchyna, ktorý je jednou zo štyroch známych historických a etnografických skupín ukrajinských Karpát - Huculov, Bojkov, Lemkov a Dolyňanov. Volovec ponúka hosťom pokojný aj aktívny oddych. Osobitne treba spomenúť rekreačnú oblasť obce Zhdeniievo s početnými kempingmi a hotelmi, ktoré poskytujú služby pre rôzne skupiny turistov. Môžete sa tu venovať paraglidingu (horská lúka Boržava), jazdiť na štvorkolkách, horských bicykloch a v zime si užiť lyžovanie a snowboarding.

</doc>
<doc id="137039" url="https://sk.wikipedia.org/wiki?curid=137039" title="Mariusz Jop">
Mariusz Jop

Mariusz Jop (* 3. august 1978, Ostrowiec Świętokrzyski) je bývalý poľský futbalista, ktorý hrával na poste obrancu.

</doc>
<doc id="137040" url="https://sk.wikipedia.org/wiki?curid=137040" title="Star gate">
Star gate



</doc>
<doc id="137043" url="https://sk.wikipedia.org/wiki?curid=137043" title="UPS">
UPS



</doc>
<doc id="137044" url="https://sk.wikipedia.org/wiki?curid=137044" title="Uninterruptible power supply">
Uninterruptible power supply



</doc>
<doc id="137049" url="https://sk.wikipedia.org/wiki?curid=137049" title="Izobata">
Izobata

Izobata alebo hĺbková vrstevnica alebo hĺbnica je čiara rovnakých hĺbok v moriach, jazerách alebo tokoch. 

</doc>
<doc id="137053" url="https://sk.wikipedia.org/wiki?curid=137053" title="Železničná zastávka Bratislava-Vinohrady">
Železničná zastávka Bratislava-Vinohrady

Železničná zastávka Bratislava-Vinohrady je železničná zastávka na hranici mestských častí Nové Mesto a Rača v miestnej časti známej ako "Vinohrady".
Denne na zastávke zastaví približne 160 vlakov, medzi nimi žiadne medzinárodné rýchliky. Umožňuje prestup medzi väčšinou vlakov z/do smerov Galanta a Trnava bez nutnosti jazdy na hlavnú stanicu.
Vznikla pri prekládke úseku Bratislava-Vinohrady – Rača odbočka, pričom sa odstránilo mimoúrovňové kríženie úseku s traťou Rača-odbočka – Bratislava predmestie a tiež aj súvisiaci ostrý oblúk. Týmto sa dopravňa Rača-odbočka premenovala na Odbočka Vinohrady.
V januári 2019 ŽSR na opravu zastávky vyčlenili 370 tisíc eur. Rekonštrukciou prejdú nástupištia (povrch) ako aj interiér zastávky (stropy, steny a strecha). Práce začali v prvom štvrťroku a pokračovali 6 mesiacov. Počas rekonštrukcie boli menšie dopravné opatrenia, ale zastávka nebola uzavretá. Počas leta a jesene 2023 boli mierne vyvýšené nástupné hrany a vymenený povrch nástupíšť za betónovú dlažbu s vodiacimi prvkami pre slabozrakých alebo nevidiacich. Pôvodne malo ísť o zámkovú dlažbu.

</doc>
<doc id="137054" url="https://sk.wikipedia.org/wiki?curid=137054" title="Erlend Loe">
Erlend Loe

Erlend Loe (* 24. máj 1969, Trondheim, Nórsko) je nórsky spisovateľ. Debutoval v roku 1993 knihou Tatt av Kvinnen. O rok neskôr mu vyšla knižka pre deti "Fisken" o šoférovi kamiónu Kurtovi. Loeho štýl písania býva označovaný ako naivný, často využíva humor a iróniu.
Jeho kniha "Naiv. Super." bola zatiaľ preložená do trinástich jazykov a vyšla aj na Slovensku.

</doc>
<doc id="137055" url="https://sk.wikipedia.org/wiki?curid=137055" title="Melodický death metal">
Melodický death metal

Melodický death metal (tiež označovaný ako melodeath) je extrémny štýl heavymetalovej hudby, v ktorom sa spájajú prvky Novej vlny britského heavy metalu s prvkami death metalu. Tento štýl sa vyvinul počas 90. rokov 20. storočia, predovšetkým v Anglicku a v Škandinávii. K spopularizovaniu tohto štýlu prispela veľkou mierou švédska deathmetalová scéna, ktorá sa vzápätí sústredila vo švédskom meste Göteborg, kde je táto scéna známa pod názvom göteborský metal.
Charakteristické znaky.
Melodický death metal využíva prvky Novej vlny britského heavy metalu, najmä rýchle riffovanie a harmonické gitarové linky, ale taktiež prevzal niektoré charakteristické znaky death metalu ako sú silne skreslené gitary, rýchle tempo bicích a občas aj tzv. „blast beaty“. Vokálna stránka tohto štýlu pozostáva z kombinácie škrekľavých a vrčivých vokálov, čistého spevu a growlingu.
Počiatky (prvá polovica 90. rokov).
Zásluhu na obľube melodického death metalu možno pripísať na vrub skupinám In Flames, At the Gates a Dark Tranquillity a ich nahrávkam s polovice 90. rokov. Tieto skupiny vytvorili základ göteborskej metalovej scény. 
K ďalším kapelám, ktoré najväčšmi prispeli k definovaniu melodického death metalu, patrí britská skupina Carcass, spočiatku hrajúca grindcore; neskôr však prešla na death metal a býva zaraďovaná medzi priekopníkov melodického death metalu. Svojím albumom "Heartwork" z roku 1993 pomohla vymedziť melodický death metal ako samostatný žáner.
Druhá polovica 90. rokov a vplyv na iné žánre.
Od konca 90. rokov sa v melodickom death metale objavuje čoraz viacej melodických refrénov a riffov, a, oproti iným deathmetalovým skupinám, nie je výnimočné ani používanie klávesových nástrojov. Na rozdiel od death metalu, texty v melodickom death metale sa nezameriavajú len na smrť, násilie, krv, hororové filmy a rôzne zvrhlosti. Vplyvom melodického death metalu sa začal diverzifikovať takisto moderný metalcore, s ktorého sa odštiepil melodický metalcore, ktorý si v prvom desaťročí nového milénia, predovšetkým v Spojených štátoch, získaval čoraz väčšiu obľubu.
Göteborský metal.
Mnohé skupiny, hrajúce melodický death metal, sú súčasťou švédskeho deathmetalového hnutia, zvaného „Göteborský metal“, podľa švédskeho mesta Göteborg, kde toto hnutie vzniklo. Toto hnutie sa zrodilo zo škandinávskej deathmetalovej scény, sústredenej prevažne v Štokholme a Göteborgu. Švédske a fínske skupiny z tejto scény používali grindcorom ovplyvnené riffy a začali do svojej hudby vnášať prvky progresívneho rocku. V polovici 90. rokov sa švédska scéna presunula zo Štokholmu do Göteborgu, kde kapely ako At the Gates, Dark Tranquillity a In Flames pridali do svojej tvorby prvky Novej vlny britského heavy metalu a Göteborský štýl spopularizovali. Stewart Mason z Allmusic tvrdí, že tento „stále melodickejší“ štýl švédskeho death metalu v sebe spája agresivitu post-hardcoru a hrdelné vokály black metalu s melodickými a technicky zdatnými gitarovými linkami. Stewart Mason tvrdí, že tento štýl sa stal veľmi obľúbeným v Spojených štátoch a používa pojem „Swedecore“, aby tak označil neseverské skupiny, hrajúce škandinávsky štýl.

</doc>
<doc id="137058" url="https://sk.wikipedia.org/wiki?curid=137058" title="Železničná stanica Bratislava predmestie">
Železničná stanica Bratislava predmestie

Železničná stanica Bratislava predmestie je železničná stanica v treťom bratislavskom okrese v mestskej časti Nové Mesto v blízkosti mestskej časti Rača. Nachádza sa na zvyšku pôvodnej trnavskej trate, dnes je súčasťou spojky z tratí 120 a 130 do Nového Mesta.
Stanicu najviac poživaju vlaky uvedené v roku 2018 ako posilnenie regionálnych vlakov uvedených aby sa odľahčila automobilová preprava cez Prístavný most. Stanica má svoje parkovisko a v blízkosti existujú zástavky MHD a regionálnych autobusov. Neďaleko je aj železničná stanica Bratislava-Vinohrady.
Dejiny.
Stanica bola odovzdaná do prevádzky 1. decembra 1891 pod názvom Bratislava Dynamitka a slúžila predovšetkým pre továreň Dynamit – Nobel. Stanica bola vybudovaná asi tri kilometre od ŽST Bratislava Filiálka na trati Bratislave - Trnava a bola do nej zaústená vlečka továrne Dynamit – Nobel, ktorá sa postupne rozrástla na najväčší vlečkový areál v Bratislave.
V súvislosti s výstavbou bratislavského železničného uzla v druhej polovici minulého storočia bola realizovaná tiež prestavba železničnej stanice Bratislava predmestie. Išlo tiež o výstavbu novej výpravnej budovy, ktorá započala roku 1967. Nová výpravná budova bola do užívania slávnostne odovzdaná dňa 23. decembra 1971. 
Rekonštrukcia.
Rekonštrukciu odsúhlasili počas obdobia Jána Figeľa na Ministerstve dopravy v roku 2011, plány na ňu však začali už v roku 2001. Vtedy sa ešte počítalo s využitím stanice Bratislava-Filiálka. Aj po zastavení projektu Filiálka po nástupe Jána Počiatka na ministerstvo v roku 2012 ŽSR pokračovali s rekonštrukciou Predmestia. Tá sa začala v septembri 2012 rekonštrukciou trafostanice. Po dokončení prvej fázy rekonštrukcie stanice v roku 2014 zostala budova uzamknutá. V decembri 2017 má byť ukončená druhá fáza rekonštrukcie stanice, za 2,8 mil eur.

</doc>
<doc id="137059" url="https://sk.wikipedia.org/wiki?curid=137059" title="ŽST Bratislava-Predmestie">
ŽST Bratislava-Predmestie



</doc>
<doc id="137060" url="https://sk.wikipedia.org/wiki?curid=137060" title="Melodic Death Metal">
Melodic Death Metal



</doc>
<doc id="137062" url="https://sk.wikipedia.org/wiki?curid=137062" title="Chondrit">
Chondrit

Chondrity sú najhojnejšie sa vyskytujúci typ meteoritov, tvoria asi 86 % meteoritov, ktoré dopadli na Zem, nie je však isté, či toto percento odráža ich hojnosť vo vesmíre. Po prvý raz ich analyzoval francúzsky chemik Antoine Lavoisier roku 1772.
Chondrity poskytli najstaršie a najpresnejšie údaje (4 560 miliónov rokov) o horninách slnečnej sústavy. Chondrity sú v podstate kozmické sedimenty. Nazvané sú podľa svojich hlavných súčastí-chondrúl. Sú to guľovité útvary, ktoré sa utvárali, keď roztavené kremičitany rýchlo tuhli v ranej slnečnej hmlovine. Chondruly obsahujú olivín, pyroxény a plagioklasy, okrem toho sú v chondritoch kovy a sírniky. Chondrity zaznamenali od svojho vzniku dlhú históriu. Táto história zahŕňa viac ako 60 miliónov rokov zohrievania v asteroidoch, následné dopady, ktoré zohriali časti asteroidov, fragmentáciu, ktorá vyslala chondrity smerom k zemi, a nakoniec dopad na našu planétu.
Meteority z Marsu.
Možnosť existencie života na Marse sa nedá nebrať do úvahy ani po spochybňovaní nedávnych tvrdení o tom, že v marťanskom meteorite ALH 84001 sa našli mikroorganizmy a zvyšky uhľovodíkov. Uhľovodíky mimozemského pôvodu sa zachovali v niektorých chondritoch. V uhličitanových mineráloch z ALH 84001 sa našli zrná magnetitu a rúrka podobná mikróbom. Predpokladalo sa, že táto rúrka je skamenelinou tyčinkovej baktérie. Niektorí kritici tejto hypotézy však hovoria, že ide o štruktúru, ktorá vznikla pri tvorbe minerálov pri vysokých teplotách a nemohla sa vyskytovať v bunkách baktérií. Zložité uhľovodíky mali uhľovodíkové izotopy pochádzajúce zo Zeme, takže ide skôr o kontaminanty ako o materiál z Marsu.

</doc>
<doc id="137065" url="https://sk.wikipedia.org/wiki?curid=137065" title="Rímske cisárstvo">
Rímske cisárstvo

Rímske cisárstvo (lat. Imperium Romanum) bol porepublikásky štát v starovekom Ríme. Zahŕňalo územie okolo Stredozemného mora v Európe, severnú Afriku a západnú Áziu, a vládli v ňom cisári. 
Dejiny.
Prvým cisárom sa stal Octavianus. Keď porazil Antónia, dal sa voliť každý rok konzulom a stal sa natrvalo jediným vládcom Ríma dňa 16. januára 27 pred Kr.. Titul Augustus v preklade znamená „Vznešený“. Oficiálne zmenil len svoje meno: Imperator Caesar Augustus, Divi Filius. Súhrn prijatých plných mocí, úradov a pôct, ktoré z neho spravili monarchu, si udržal až do smrti. Stal sa zakladateľom prvej dynastie rímskych cisárov.
Premena republiky na cisárstvo či principát, ako sa jeho prvé štádium označuje, bol zložitý proces. Cisárstvo si zachovalo, najmä vo svojej prvej fáze, mnohé prvky republikánskeho zriadenia, aj keď v pozmenenej podobe. Zachoval sa v ňom senát, ktorý sa považoval za najvyšší orgán. Naďalej sa schádzali ľudové zhromaždenia, zachoval sa aj konzulský úrad, úrad tribúnov ľudu, prétorské, edilské a iné úrady. Nič sa nezmenilo ani na inštitúcii rímskeho občianstva ani na postavení jednotlivých spoločenských tried a skupín ani na ekonomických základoch života.
Okrem toho si Augustus vytvoril cisárske úrady, ktoré sa stali základom neskoršej byrokratickej správy ríše. Rovnakú autoritu ako mal v Ríme sa snažil Augustus zabezpečiť aj Rímu vo svete. Za oficiálny program svojej zahraničnej politiky vyhlásil Pax Romana: rímsky mier“ t. j. mier nanútený a zabezpečený presilou rímskych zbraní. Najväčšie zahraničnopolitické úspechy zaznamenal na východe.
Prvé obdobie sa nazýva principát, cisár sa delí o moc so senátom. Jeho vznik bol dôsledkom neschopnosti riešiť krízové javy republikou. Sústredenie moci v rukách jednotlivca sa ukázalo byť prijateľným východiskom.
Prvým cisárom sa stal Gaius Iulius Caesar Octavianus, prezývaný Augustusvznešený. Dodržiaval niekoľko republikánskych koreňov ako tribunát, zaručoval mu zákonodarnú moc a osobnú nedotknutosť, cenzúra mu umožnila vylúčiť zo senátu opozíciu, funkcia prekonzula bola spojená s najvyšším vojenským vedením, úrad najvyššieho pontifika mu dodal vážnosť v náboženskej oblasti. O republikánskych koreňoch cisárskej moci svedčí aj titul princeps, podľa neho sa nazýva prvé obdobie cisárstva.
Bezpečnosť ríše a jej územný rozmach boli v rukách rímskej armády. Tvorilo ju 25 légií po šesťtisíc vojakov a pomocné zbory rozmiestnené najmä na pevnosťami chránenej hraničnej líniiLimes Romanus.
Po Augustovej vláde na čelo ríše nastúpil Tiberius. Začiatok jeho vlády je poznamenaný vzburami légií na Rýne a na Dunaji. Vzbúrenci ponúkli Germanikovi, Tiberiovmu adoptívnemu synovi cisársku hodnosť. On ju síce odmietol, ale v Tiberiových očiach sa nezbavil podozrenia a bol poverený zvláštnou diplomatickou úlohou na východe, pri plnení ktorej zomrel za nejasných okolností.
Za Tiberia sa prestali schádzať volebné ľudové snemy a dosadzovanie úradníkov sa stalo cisárovou záležitosťou. Veľkú moc tu však získali prétoriáni, ktorí boli zhromaždení do jedného tábora na okraji Ríma.
Vydal zákon o urážke cisárovho majestátucrimen laesae maiestatis. Tento zákon stíhal každého, kto bol obvinený z velezrady proti cisárovi alebo sa výrokom alebo činom dotkol jeho osobnosti. Tento zákon sa stal obľúbeným a aj v neskorších dobách dosť používaný, za cisára Nera sa dokonca vzťahoval na každého, komu sa nepáčili cisárove básnické výtvory.
Od roku 26 n. l. sa usadil na ostrove Capri, odkiaľ spravoval ríšu písomnými rozkazmi. Príčiny jeho odchodu z Ríma nie sú úplne jasné. K svojmu rozhodnutiu však asi dospel pod dojmom neutešených pomerov v Ríme, kde stretával skryté nepriateľstvo. Zomrel roku 37 n. l. Až po jeho smrti sa zistili kladné rysy jeho vlády ako vzorná administratíva a premyslené hospodárenie.
Tiberiovým nástupcom sa stal Germanikov syn Gaius Caesar. Meno Caligula dostal od vojakov, s ktorými býval v dobe, keď jeho otec bol veliteľom rímskej armády. Svoju činnosť zamieril na senát, ktorý sa za jeho moci stal len bezvýznamnou inštitúciou.
Upevnil a rozšíril cisársky kult. Caligula žil veľmi hýrivým životom a začali sa u neho prejavovať známky šialenstva, pokladal sa za vtelenie niektorého boha a vyžadoval, aby sa mu vzdávali božské pocty.
Veľmi vyprázdnil štátnu pokladnicu a ríšu priviedol až na pokraj hospodárskej katastrofy. Bol zavraždený vlastnými prétoriánmi.
Jeho nástupcom sa stal strýko Claudius, dosadený prétoriánmi. Dovolil, aby mestské úrady v Ríme mohli zastávať i rímski občania pochádzajúci z provincií. Tejto cti, ako vieme z Tacitových letopisov, sa ako prvým dostalo Galom. Udeľoval tiež rímske občianstvo, čím napomáhal k likvidácii privilegovaného postavenia Itálie.
Upevnil rímske právo.
Do pomerov na cisárskom dvore tiež zasahovali cisárovné. Bol štyrikrát ženatý. Agrippina, posledná Claudiova manželka, sa snažila zaistiť následníctvo Neronovi, svojmu synovi z prvého manželstva. Presvedčila Claudia a on mu dal prednosť pred vlastným synom Brittanikom. Roku 54 Agrippina svojho manžela otrávila a Nero bol uznaný za cisára.
Začiatok vlády Nera vzbudzoval nádeje na vytvorenie harmonických vzťahov medzi cisárom a senátom. Prvé roky jeho vlády patrili k šťastnému obdobiu v dejinách ríše, bolo to však zásluhou jeho radcov. Po ich smrti sa Nero začal meniť. Stal sa krutým, nedôveroval svojmu okoliu a mal vlastné nekritické presvedčenie o svojom umeleckom nadaní.
Roku 55 dal odstrániť Brittanika a roku 59 dal podnet k vražde svojej matky.
Vo svojom nešťastí, že ľudia málo oceňujú jeho diela, dal roku 64 zapáliť Rím, aby získal námet na báseň o horiacej Tróji. Zásluhou toho sa začalo veľké prenasledovanie kresťanov, pri ktorom tiež zomreli sv. Peter a Pavol. Dal vybudovať „nový Rím“.
Zosilňovala sa nespokojnosť s vládou cisára a roku 65 vyvrcholila pokusom o násilné odstránenie cisára. Bolo však prezradené a jeho iniciátori boli popravení alebo prinútení k samovražde.
Nero sa pustil do posilňovania svojej vlády. Zabavil pozemky v severnej Afrike a stal sa zakladateľom cisárskych domén v tejto časti ríše.
Vyžadoval božské pocty, čím upevňoval cisársky kult.
Odpor proti jeho vláde však stále rástol. Senát prehlásil Nera za verejného nepriateľa. Cisár, ktorý nemal inú možnosť, spáchal roku 68 samovraždu. Vymrela ním julsko-klaudijská dynastia.
Keďže Nero nenechal nástupcu, mal ho vyvoliť senát. Nedokázal sa však dohodnúť a tak voľba cisára pripadla na armádu. To viedlo k rýchlemu striedaniu cisárov v krátkej dobe, tzv. „rok štyroch cisárov“ na prelome dvoch rokov.
Z boja o moc nakoniec víťazne vyšiel Flavius Vespazianus, zakladateľ novej flaviovskej dynastie. Keďže bol vrchným rímskym veliteľom a bojoval s povstalcami v Judei, vládnuť mu pomáhal jeho syn Titus.
Začal prísnu daňovú politiku a kontrolovanie štátnych výdajov, čím sa mu podarilo obnoviť stabilitu ríše. Provinciálom udeľoval rímske občianstvo a stávali sa tiež členmi senátu.
Po odchode svojho otca začal vládnuť jeho syn Titus Vespazianus.
Povstanie v Júdsku potlačil a zrovnal Jeruzalem so zemou. Trvalou pamiatkou na toto víťazstvo je Titov víťazný oblúk postavený v Ríme.
Roku 70 postavil Koloseum. Odohrávali sa tu boje s gladiátormi a neskôr sem aj hádzali kresťanov.
Po výbuchu sopky Vezuv zanikli mestá Pompeje a Herkulónium.
Po Titovi nastúpil na trón jeho brat Domitianus Vespazianus. Jeho vláda pripomína dobu vládnutia Caligulu a Nera. Neľútostné prenasledovanie odporcov, tvrdá politika voči senátu a vymáhanie božských pôct.
Nového cisára zvolil senát a bol to Marcus Cocceius Nerva, sedemdesiatročný starec. Pretože sám patril k senátorom, obnovil vzťahy medzi cisárskou mocou a senátom. Zaviedol poriadok do politického života.
Zavrhol dynastický princíp obsadzovania cisárskeho trónu. Bez ohľadu na príbuzenský vzťah vybral najschopnejšieho z vojensko-politických činiteľov a za následníka trónu ho predurčil adopciou. Takto, v snahe nakloniť si armádu, prijal za vlastného syna Marka Ulpia Traiana.
Markus Ulpius Traianus sa stal prvým adoptívnym cisárom. Za jeho vlády sa začali v cisárskych službách uplatňovať jazdci.
K ríši tiež pripojil Dákov a výnosné dácke bane sa stali novým zdrojom cisárovho príjmu. Pripojil tiež nabatejské kráľovstvo a označil ho ako Arábiu, pridal aj Arméniu, Asýriu a Mezopotámiu. Rímske impérium sa stalo najväčším v svojich dejinách, cisár však pri návrate z víťazného ťaženie v Kilikii zomrel.
Na trón nastúpil jeho adoptívny syn Hadrianus. Zanechal však expanzívnu politiku a tak sa rímske impérium zmenšilo.
Upevnil však vojenské hranice ríše, ako napr. Limes Romanus. Bolo budované ako široké opevnené pásmo medzi rímskym a barbarským svetom. Opieralo sa o Dunaj a okolo neho boli tábory a pozorovacie veže.
Po ňom na trón nastúpil Antoninus Pius. Sústredil sa na upevňovanie vnútorných vzťahov v ríši. Adoptoval si Marca Aurelia.
Už zo začiatku vlády Marca Aurelia došlo k ťažkostiam na východe. Napätie medzi rímskou a parthskou ríšou prerástlo v konflikt. Vedením ťaženia bol poverený Lucius Verus, jeho adoptívny brat, ktorý bol až do konca života Marcovým spoluvladárom.
Neskôr došlo tiež k nepokojom na strednom Dunaji, ktoré sa označujú ako markomanské boje. Marcus Aurelius volal do zbrane tiež otrokov. Nakoniec sa mu podarilo zvíťaziť a za Dunajom zriadil dve provincieMarkomaniu a Sarmatiu.
Vojenské akcie zasiahli tiež slovenské územie. Na Slovensku sa odohrala i známa epizóda „zázračného dažďa“, ktorý zachránil vyčerpané rímske jednotky pred smrťou smädom. Rimania dosiahli až dnešného Trenčína. Na oslavu víťazstva vytesali vojaci nápis„Logaricio“, ktorý sa zachoval dodnes na skale Trenčianskeho hradu.
Marcus Aurelius prehlásil svojho syna Commoda za spoluvládcu a zakrátko nečakane zomrel.
Commodus sa snažil, aby na Dunaji bol čo najrýchlejšie uzavretý mier. Bol tiež nadšeným obdivovateľom gladiátorských hier a pokladal sa za vtelenie boha. Bol krutý a o štátne problémy sa nezaujímal. Roku 192 bol zabitý a jeho pamiatka bola prekliata.
Po jeho smrti došlo k boju o moc, kde sa vystriedalo niekoľko cisárov.
Nakoniec bol nastolený vojenský veliteľ Lucius Septimius Severus. Patril k energickým panovníkom. V popredí jeho pozornosti bola armáda. Prišlo tiež k rozkvetu mnohých provincií. Senát bol skoro úplne zbavený vplyvu. Na istú dobu bola prekonaná hospodárska a zahraničná politická kríza. Po jeho smrti sa však všetko zrútilo.
Jeho syn a nástupca na tróne, Marcus Aurelius Antoninus, volaný Caracalla, vydal výnos, ktorým sa dávalo rímske občianstvo všetkým slobodným obyvateľom ríše. Rímske občianstvo takto prestalo byť privilégiom. Caracalla sa takto snažil zvýšiť daňové príjmy, ktoré prichádzali do štátnej pokladne od plnoprávnych občanov. Začali sa však prehlbovať sociálne rozdiely medzi slobodným obyvateľstvom. Urodzené vrstvy sa tešili z rôznych výhod, nižšie vrstvy boli na tom často ako otroci.
Po ňom na trón nastupuje Alexander Severus. Je vykresľovaný ako ideálny cisár. Na východe došlo k upevnenie perzskej ríše. Jej panovníci sa usilovali o boj s rímskou ríšou. Víťazstva boli striedavo na obidvoch stranách.
Alexander bol napokon zavraždený a jeho nástupcom sa stal jeho vrah Maximinus Thrax. Jeho vládou začína hlavné obdobie krízy. Senát si nedokázal udržať svoj vplyv a ku slovu sa stále viac dostávala armáda.
V poľnohospodárstve bol nedostatok pracovných síl. Poklesla i remeselná výroba, čo sa prejavilo zásobovacími problémami, stúpajúcimi cenami a infláciou. Zdražovala tiež doprava a bola ohrozená bezpečnosť na cestách.
Od roku 260 bola nastolená vláda Gallienusa. Pokúsil sa posilniť armádu, k ničomu to však neviedlo.
Galia sa osamostatnila a neskôr sa pridala i Británia a Hispánia. Na rímske územie tiež začali prenikať Góti. Katastrofou sa tiež stala smrť správcu východných oblastí. Nahradila ho jeho manželka, ktorá svoju moc využila k tomu, aby východná oblasť spolu s Egyptom sa stala nezávislá od rímskej ríše. Prehlásila sa za jej kráľovnú. Tým sa Rímu uzavreli obchodné cesty vedúce na východ.
Nastáva nové obdobie cisárstva, tzv. dominát. Jej charakteristickým rysom bola absolutistická vláda cisára, ktorého výlučné postavenie odzrkadľuje aj titul „dominus et deus“„pán a boh“.
Vznik dominátu sa spája s menom panovníka Diokleciána. Uvedomil si, v akom stave sa nachádza ríša. Vytvoril tetrarchátsystém 4 spoluvládcov. Ríšu rozdelil na 4 prefektúry, 12 diecéz a viac než stovku provincií.
Zaviedol novú menusolidy.
Do vojska povolal aj Germánov.
Veľmi prenasledoval kresťanstvo a známe sú aj jeho „krvavé edikty“1. zrúcať všetko bohoslužobné, 2. a 3. chytiť hierarchiu, 4. povinnosť obetovať. Za jeho vlády tiež vzniklo slovo „martýri“, mučeníci, ktorým označovali kresťanov.
Po ňom nastupuje na trón Konštantín a vydáva milánsky ediktzrovnoprávnenie náboženstiev.
Nastáva vláda Valentiniána a posledný pokus udržať stredodunajskú hraniculimesobnovovaním pevností.
Po ňom vláda Gratiana, ktorý sa ako prvý z kresťanských cisárov vzdal funkcie najvyššieho pontifika a na popud milánskeho biskupa dal odstrániť sochu bohyne víťazstvaVictorie zo senátu, čo sa chápe ako symbolický koniec pohanskej doby.
Vládne tiež Theodosius I.posledný vládca nad celou ríšou. Povýšil kresťanstvo na štátne náboženstvo a zakázal olympijské hry.
Rímske impérium sa delí na Západorímsku a východorímsku ríšu. Prichádzajú Huni. Na Katalánskych poliachvíťazstvo Rimanov. Góti sa delia na Vizigótov a Ostrogótov. Východorímska ríša bojuje s Ostrogótmi pri Adrianopolevíťazstvo Ostrogótov, Západorímska ríša bojuje s Vizigótmi a na čas ovládnu Rím. V roku 476 zaniká Západorímska ríša.
Vláda posledného východorímskeho cisára Justiniána.
Umenie.
Grécke umenie malo hlboký vplyv na rímske umenie. Verejné umenie - vrátane sôch, monumentov, ako sú víťazné stĺpy alebo triumfálne oblúky, a ikonografie na minciach - sa často analyzuje z hľadiska historického alebo ideologického významu. V súkromnej sfére sa umelecké predmety vyrábali na náboženské zasvätenie, pohrebné pamiatky, domáce použitie a obchod. Bohatí ľudia propagovali svoje uznanie kultúry prostredníctvom umeleckých diel a dekoratívneho umenia vo svojich domovoch. Napriek hodnote pripisovanej umeniu mali aj slávni umelci nízke spoločenské postavenie, čiastočne aj preto, že pracovali rukami.
Gramotnosť, knihy a vzdelávanie.
Odhady priemernej miery gramotnosti sa pohybujú od 5 do viac ako 30 %. Rímska posadnutosť dokumentmi a nápismi poukazuje na hodnotu, ktorá sa pripisovala písanému slovu. Zákony a edikty sa vyvesovali aj čítali. Negramotní rímski poddaní mohli dať vládnemu pisárovi ("scriba") prečítať alebo napísať úradné dokumenty. Vojsko vytváralo rozsiahle písomné záznamy. Babylonský Talmud vyhlásil, že „keby všetky moria boli atramentom, všetky trstiny perom, všetky oblohy pergamenom a všetci ľudia pisármi, nemohli by stanoviť celý rozsah záujmov rímskej vlády“.
Znalosti počítania boli potrebné pre obchod. Otroci boli v značnom počte počtári a gramotní, niektorí boli vysoko vzdelaní. Grafity a nekvalitné nápisy s pravopisnými chybami a solektizmami poukazujú na príležitostnú gramotnosť neelitných osôb.
Rimania mali rozsiahly kňazský archív a nápisy sa objavujú v celej ríši v súvislosti s votívami venovanými obyčajnými ľuďmi, ako aj s „magickými zaklínadlami“ (napr. grécke magické papyrusy).
Knihy boli drahé, pretože každý výtlačok museli pisári napísať na papyrusový zvitok ("volumen"). Kódex - strany zviazané do zvitku - bol v 1. storočí ešte novinkou, ale koncom 3. storočia nahradil "volumen". Komerčná knižná produkcia bola zavedená koncom republiky a v 1. storočí boli niektoré štvrte Ríma a západných provinčných miest známe svojimi kníhkupectvami. Kvalita vydávania sa veľmi líšila a plagiátorstvo alebo falšovanie boli bežné, keďže neexistoval zákon o autorských právach.
Zberatelia zhromažďovali osobné knižnice a kvalitná knižnica bola súčasťou kultivovaného voľného času ("otium") spojeného s vilovým životným štýlom. Významné zbierky mohli prilákať „vlastných“ učencov a jednotlivý mecenáš mohol obdarovať komunitu knižnicou (ako to urobil Plínius Mladší v Comume). Cisárske knižnice boli prístupné používateľom v obmedzenom rozsahu a predstavovali literárny kánon. Knihy, ktoré sa považovali za podvratné, sa mohli verejne spáliť a Domicián ukrižoval kopistov za rozmnožovanie diel považovaných za vlastizradné.
Literárne texty sa často čítali nahlas pri jedle alebo v skupinách. Verejné čítanie ("recitationes") sa rozšírilo v 1. až 3. storočí, čím vznikla „konzumná literatúra“ pre zábavu. Obľúbené boli ilustrované knihy vrátane erotiky, ktoré sú však v zachovaných fragmentoch zastúpené len slabo.
Gramotnosť začala klesať počas krízy tretieho storočia. Cisár Julián zakázal kresťanom vyučovať klasické učebné osnovy, ale cirkevní otcovia a ďalší kresťania si osvojili latinskú a grécku literatúru, filozofiu a vedu pri výklade Biblie. S úpadkom Západorímskej ríše sa čítanie stalo vzácnejším aj pre osoby v cirkevnej hierarchii, hoci v Byzantskej ríši pokračovalo.
Vzdelanie.
Tradičné rímske vzdelávanie bolo morálne a praktické. Príbehy mali vštepiť rímske hodnoty ("mores maiorum"). Od rodičov sa očakávalo, že budú vystupovať ako vzory, a pracujúci rodičia odovzdávali svoje zručnosti svojim deťom, ktoré mohli tiež nastúpiť do učňovských škôl. Malé deti navštevoval pedagóg, zvyčajne grécky otrok alebo bývalý otrok, ktorý sa staral o bezpečnosť dieťaťa, učil ho sebadisciplíne a správaniu na verejnosti, navštevoval vyučovanie a pomáhal s doučovaním.
Formálne vzdelávanie bolo dostupné len rodinám, ktoré si ho mohli zaplatiť; nedostatočná štátna podpora prispela k nízkej gramotnosti. Základné vzdelávanie v čítaní, písaní a počítaní sa mohlo uskutočňovať doma, ak si rodičia najali alebo kúpili učiteľa. Ostatné deti navštevovali „verejné“ školy, ktoré organizoval učiteľ ("ludimagister"), ktorého platili rodičia. "Vernae" (doma narodené deti otrokov) sa mohli podieľať na domácom alebo verejnom vzdelávaní. Chlapci a dievčatá získavali základné vzdelanie spravidla od 7 do 12 rokov, ale triedy neboli rozdelené podľa ročníkov alebo veku. Vo väčšine škôl sa používali telesné tresty. Pre sociálne ctižiadostivých bolo potrebné vzdelanie v gréčtine aj latinčine. Počas cisárstva sa počet škôl zvýšil, čím sa zvýšili možnosti vzdelávania.
Muži z vyšších tried vo veku 14 rokov absolvovali rituál prechodu do dospelosti a začali sa učiť vedúcim úlohám prostredníctvom mentorstva od staršieho člena rodiny alebo rodinného priateľa. Vyššie vzdelanie poskytovali "grammatici" alebo "rhetores". "Grammaticus" alebo „gramatik“ vyučoval najmä grécku a latinskú literatúru, pričom história, geografia, filozofia alebo matematika sa považovali za výklad textu. S nástupom Augusta sa súčasťou učebných osnov stali aj doboví latinskí autori ako Vergílius a Livius. "Rhetor" bol učiteľom rečníctva alebo verejného prejavu. Umenie rečníctva ("ars dicendi") sa vysoko cenilo a "eloquentia" („rečnícke schopnosti, výrečnosť“) sa považovala za „tmel“ civilizovanej spoločnosti. Rétorika nebola ani tak súborom vedomostí (hoci si vyžadovala znalosť literárneho kánonu), ako skôr spôsobom vyjadrovania, ktorý odlišoval tých, ktorí mali spoločenskú moc. Antický model rétorického vzdelávania - „rozvaha, chladnokrvnosť pod tlakom, skromnosť a dobrý humor“ - pretrval až do 18. storočia ako západný vzdelávací ideál.
V latinčine môže slovo "illiteratus" znamenať „neschopný čítať a písať“ aj „bez kultúrneho povedomia alebo vyspelosti“. Vyššie vzdelanie podporovalo kariérny postup. Mestské elity v celej ríši zdieľali literárnu kultúru preniknutú gréckymi ideálmi vzdelávania ("paideia"). Helénske mestá sponzorovali školy vyššieho vzdelávania, aby vyjadrili kultúrne úspechy. Mladí rímski muži často odchádzali do zahraničia študovať rétoriku a filozofiu, väčšinou do Atén. Na východe boli súčasťou učebných osnov skôr hudba a telesná výchova. Podľa helenistického vzoru Vespasián v Ríme dotoval katedry gramatiky, latinskej a gréckej rétoriky a filozofie a stredoškolským učiteľom udelil osobitné oslobodenie od daní a zákonných pokút. Vo východnej časti ríše bol Berytus (dnešný Bejrút) výnimočný tým, že ponúkal latinské vzdelanie a preslávil sa školou rímskeho práva. Kultúrne hnutie známe ako druhý sofizmus (1. - 3. storočie n. l.) podporovalo asimiláciu gréckych a rímskych spoločenských, vzdelávacích a estetických hodnôt.
Gramotné ženy boli od vzdelaných aristokratiek až po dievčatá, ktoré sa učili za kaligrafky a pisárky. Ideálna žena v augustovskej ľúbostnej poézii bola vzdelaná a ovládala umenie. Zdá sa, že vzdelanie bolo štandardom pre dcéry senátorského a jazdeckého stavu. Vzdelaná manželka bola prínosom pre spoločensky ambicióznu domácnosť.
Literatúra.
Literatúra za Augusta sa spolu s literatúrou republiky považuje za „zlatý vek“ latinskej literatúry, ktorý stelesňuje klasické ideály. Do tohto obdobia patria traja najvplyvnejší klasickí latinskí básnici - Vergílius, Horatius a Ovidius. Vergiliova "Eneida" bola národným eposom na spôsob gréckych homérskych eposov. Horácius zdokonalil používanie gréckych lyrických metier v latinskom verši. Ovidiova erotická poézia bola nesmierne populárna, ale narážala na augustovskú morálku, čo viedlo k jeho vyhnanstvu. Ovidiove "Metamorfózy" spájali grécko-rímsku mytológiu; jeho verzie gréckych mýtov sa stali hlavným zdrojom neskoršej klasickej mytológie a jeho dielo malo obrovský vplyv na stredovekú literatúru. Latinskí spisovatelia boli ponorení do gréckych literárnych tradícií a prispôsobili si ich formy a obsah, ale Rimania považovali satiru za žáner, v ktorom prekonali Grékov. Za raného principátu vznikli satirici Persius a Iuvenalis.
Obdobie od polovice 1. do polovice 2. storočia sa bežne nazýva „strieborným vekom“ latinskej literatúry. Traja poprední spisovatelia - Seneca, Lucanus a Petronius - spáchali samovraždu po tom, čo si vyslúžili Nerovu nevôľu. Epigramatik a sociálny pozorovateľ Martialis a epický básnik Statius, ktorého básnická zbierka "Silvae" ovplyvnila renesančnú literatúru, písali počas vlády Domiciána. K ďalším autorom strieborného veku patrili Plínius Starší, autor encyklopedickej "Prírodovedy", jeho synovec Plínius Mladší a historik Tacitus.
Hlavným latinským prozaikom augustovskej doby je historik Livius, ktorého opis založenia Ríma sa stal najznámejšou verziou v literatúre modernej doby. "Dvanásť cisárov" od Suetonia je základným zdrojom cisárskej biografie. Medzi cisárskych historikov, ktorí písali v gréčtine, patria Dionýz z Halikarnasu, Jozef Flávius a Cassius Dio. K ďalším významným gréckym autorom z obdobia cisárstva patria životopisec Plutarchos, geograf Strabón a rétor a satirik Lukianos.
Od 2. do 4. storočia viedli kresťanskí autori aktívny dialóg s klasickou tradíciou. Tertulián bol jedným z prvých autorov prózy s výrazne kresťanským prejavom. Po Konštantínovej konverzii v latinskej literatúre dominuje kresťanská perspektíva. Koncom 4. storočia Hieronym vytvoril latinský preklad Biblie, ktorý sa stal autoritatívnym ako Vulgáta. Augustín v diele "Božie mesto proti pohanom" buduje víziu večného, duchovného Ríma, nového "imperia sine fine", ktoré prežije rúcajúce sa impérium.
Na rozdiel od jednoty klasickej latinčiny je literárna estetika neskorej antiky rozčlenená. Pokračujúci záujem o náboženské tradície Ríma pred nadvládou kresťanov nachádzame v 5. storočí v Macrobiových "Saturnáliách" a v diele od Martiana Capellu "Manželstvo filológie a Merkúra". Medzi významných latinských básnikov neskorej antiky patria Ausonius, Prudentius, Claudius a Sidonius Apollinaris.
Náboženstvo.
Rimania sa považovali za veľmi nábožensky založených a svoj úspech pripisovali kolektívnej zbožnosti ("pietas") a dobrým vzťahom s bohmi ("pax deorum"). Archaické náboženstvo, o ktorom sa predpokladalo, že pochádza od prvých rímskych kráľov, bolo základom "mos maiorum", „cesty predkov“, ktorá bola ústredným prvkom rímskej identity. Kňazi štátneho náboženstva boli obsadzovaní z toho istého okruhu mužov, ktorí zastávali verejné funkcie, a "Pontifex maximus" bol cisár.
Rímske náboženstvo bolo praktické a zmluvné, založené na princípe "do ut des", „dávam, aby si aj ty dával“. Náboženstvo záviselo od poznania a správneho vykonávania modlitieb, rituálov a obetí, nie od viery alebo dogiem, hoci latinská literatúra zachovala učenecké úvahy o božskej podstate. Pre bežných Rimanov bolo náboženstvo súčasťou každodenného života. Každý dom mal domácu svätyňu, v ktorej sa modlili a obetovali domáce božstvá. Susedské svätyne a posvätné miesta, ako sú pramene a háje, boli posiate mestom. Rímsky kalendár bol štruktúrovaný okolo náboženských obradov; až 135 dní bolo venovaných náboženským sviatkom a hrám ("ludi").
Po páde republiky sa štátne náboženstvo prispôsobilo novému režimu. Augustus odôvodnil vládu jedného muža rozsiahlym programom náboženskej obrody a reforiem. Verejné sľuby boli teraz zamerané na blaho cisára. Takzvaný „kult cisára“ rozšíril vo veľkom meradle tradičné uctievanie mŕtvych predkov a "Génia", božského tútora každého jednotlivca. Po smrti sa cisár mohol na základe hlasovania senátu stať štátnym božstvom ("divus"). Rímsky cisársky kult, ovplyvnený helenistickým kultom panovníka, sa stal jedným z hlavných spôsobov, ako Rím propagoval svoju prítomnosť v provinciách a pestoval spoločnú kultúrnu identitu. Kultúrny precedens vo východných provinciách umožnil rýchle rozšírenie cisárskeho kultu, ktorý siahal až po Nadžrán v dnešnej Saudskej Arábii. Odmietanie štátneho náboženstva sa rovnalo zrade. To bol kontext konfliktu Ríma s kresťanstvom, ktoré Rimania rôzne považovali za formu ateizmu a poverčivosti.
Rimania sú známi veľkým počtom božstiev, ktoré si uctievali. Ako Rimania rozširovali svoje územia, ich všeobecnou politikou bolo podporovať stabilitu medzi rôznymi národmi tým, že absorbovali miestne božstvá a kulty, namiesto toho, aby ich vykorenili, a budovali chrámy, ktoré začlenili miestnu teológiu do rímskeho náboženstva. Nápisy v celej ríši zaznamenávajú uctievanie miestnych a rímskych božstiev vedľa seba, vrátane zasvätení, ktoré Rimania venovali miestnym bohom. Na vrchole ríše sa rozvíjali početní synkretickí alebo reinterpretovaní bohovia, medzi nimi kulty Kybelé, Eset, Epony a slnečných bohov, ako sú Mithras a Sol Invictus, ktoré sa nachádzali až v rímskej Británii. Keďže Rimania nikdy neboli povinní vyznávať len jedného boha alebo kult, náboženská tolerancia nebola problémom.
Mysteriózne náboženstvá, ktoré zasvätencom ponúkali spásu v posmrtnom živote, boli vecou osobnej voľby, praktizovali sa popri rodinných obradoch a verejnom náboženstve. Mystériá však zahŕňali výlučné prísahy a tajomstvo, ktoré konzervatívni Rimania vnímali s podozrením ako charakteristické pre „mágiu“, sprisahanie ("coniuratio") a podvratnú činnosť. Preto sa sporadicky a niekedy aj brutálne pokúšali potlačiť religionistov. V Galii sa moc druidov kontrolovala najprv zákazom členstva rímskych občanov v tomto ráde a potom úplným zákazom druidizmu. Keltské tradície však boli reinterpretované v kontexte cisárskej teológie a vzniklo nové galsko-rímske náboženstvo; jeho hlavné mesto vo svätyni troch Galov vytvorilo precedens pre západný kult ako formu rímsko-provinciálnej identity. Monoteistická prísnosť judaizmu spôsobovala rímskej politike ťažkosti, ktoré občas viedli ku kompromisom a udeľovaniu osobitných výnimiek. Tertulián poznamenal, že judaizmus sa na rozdiel od kresťanstva považoval za "religio licita", „legitímne náboženstvo“. Židovsko-rímske vojny boli dôsledkom politických aj náboženských konfliktov; obliehanie Jeruzalema v roku 70 n. l. viedlo k vyplieneniu chrámu a rozptýleniu židovskej politickej moci (pozri židovská diaspóra).
Kresťanstvo vzniklo v rímskej Judei ako židovská náboženská sekta v 1. storočí a postupne sa rozšírilo z Jeruzalema do celej ríše a ďalej. Cisárstvom povolené prenasledovanie bolo obmedzené a sporadické, pričom k mučeníctvu dochádzalo najčastejšie pod vedením miestnych úradníkov. Tacitus uvádza, že po veľkom požiari Ríma v roku 64 n. l. sa cisár pokúsil zviesť vinu zo seba na kresťanov. K veľkému prenasledovaniu došlo za cisára Domiciána a v roku 177 sa uskutočnilo prenasledovanie v Lugdunume, galsko-rímskom náboženskom hlavnom meste. List Plínia Mladšieho, guvernéra Bitýnie, opisuje jeho prenasledovanie a popravy kresťanov. Deciánovo prenasledovanie v rokoch 246 - 251 vážne ohrozovalo kresťanskú cirkev, ale nakoniec posilnilo kresťanský vzdor. Dioklecián podnikol najtvrdšie prenasledovanie kresťanov v rokoch 303 až 311.
Od 2. storočia cirkevní otcovia odsudzovali rôzne náboženstvá praktizované v celej ríši ako „pohanské“. Na začiatku 4. storočia sa Konštantín I. stal prvým cisárom, ktorý konvertoval na kresťanstvo. Finančne podporoval cirkev a vydával zákony, ktoré ju zvýhodňovali, ale nové náboženstvo už bolo úspešné a v rokoch 150 až 250 sa z menej ako 50 000 stúpencov dostalo na viac ako milión. Konštantín a jeho nástupcovia zakázali verejné obetovanie, pričom tolerovali iné tradičné praktiky. Konštantín nikdy nevykonával čistky, počas jeho vlády neboli žiadni „pohanskí mučeníci“ a ľudia, ktorí neprijali kresťanstvo, zostali na dôležitých pozíciách na dvore. Julián sa pokúsil oživiť tradičné verejné obetovanie a helenistické náboženstvo, ale narazil na odpor kresťanov a nedostatočnú podporu ľudu.
Kresťania v 4. storočí verili, že Konštantínovo obrátenie ukázalo, že kresťanstvo zvíťazilo nad pohanstvom (v nebi) a okrem takejto rétoriky už nebolo potrebné vyvíjať ďalšie aktivity. Ich pozornosť sa teda sústredila na herézu. Podľa Petra Browna „vo väčšine oblastí neboli polyteisti obťažovaní a okrem niekoľkých škaredých prípadov lokálneho násilia sa aj židovské komunity tešili storočiu stabilnej, dokonca privilegovanej existencie“. Existovali protipohanské zákony, ale vo všeobecnosti sa neuplatňovali; v priebehu 6. storočia existovali centrá pohanstva v Aténach, Gaze, Alexandrii a inde.
Podľa najnovšej židovskej vedy sa tolerancia Židov zachovala aj za kresťanských cisárov. Tá sa však nevzťahovala na heretikov: Theodosius I. vydal viacero zákonov a konal proti alternatívnym formám kresťanstva a heretici boli prenasledovaní a zabíjaní vládou aj cirkvou počas celej neskorej antiky. Nekresťania boli prenasledovaní až v 6. storočí. Pôvodná rímska náboženská hierarchia a rituály ovplyvnili kresťanské formy a mnohé predkresťanské zvyky sa zachovali v kresťanských sviatkoch a miestnych tradíciách.
Dedičstvo.
Niekoľko štátov sa vyhlásilo za nástupcu Rímskeho cisárstva. Svätá rímska ríša vznikla v roku 800, keď pápež Lev III. korunoval Karola Veľkého za rímskeho cisára. Ruské cárstvo sa ako dedič pravoslávnej kresťanskej tradície Byzantskej ríše považovalo za tretí Rím (druhým bol Konštantínopol) v súlade s koncepciou translatio imperii. Posledný východorímsky titulár Andreas Palaiologos predal titul konštantínopolského cisára francúzskemu kráľovi Karolovi VIII.; po Karolovej smrti Palaiologos titul získal späť a po jeho smrti ho udelil Ferdinandovi a Izabele a ich nástupcom, ktorí ho nikdy nepoužili. Keď Osmani, ktorí svoj štát založili na byzantskom vzore, v roku 1453 obsadili Konštantínopol, Mehmed II. tam zriadil svoje hlavné mesto a vyhlásil, že sedí na tróne Rímskej ríše. Dokonca podnikol inváziu do Otranta s cieľom znovu zjednotiť ríšu, ktorú prerušila jeho smrť. Na stredovekom Západe sa pod pojmom „rímsky“ začala rozumieť cirkev a katolícky pápež. Grécka forma Romaioi zostala spojená s grécky hovoriacim kresťanským obyvateľstvom Byzantskej ríše a Gréci ju používajú dodnes.
Kontrola Rímskej ríše nad Talianskym polostrovom ovplyvnila taliansky nacionalizmus a zjednotenie Talianska ("Risorgimento") v roku 1861. K rímskemu imperializmu sa hlásila fašistická ideológia, najmä Talianska ríša a nacistické Nemecko.
V Spojených štátoch boli zakladatelia vzdelaní v klasickej tradícii a pri stavbe pamiatok vo Washingtone D.C. použili klasické vzory. Zakladatelia považovali aténsku demokraciu a rímsky republikanizmus za vzory zmiešanej ústavy, ale cisára považovali za postavu tyranie.

</doc>
<doc id="137067" url="https://sk.wikipedia.org/wiki?curid=137067" title="Lardarello">
Lardarello



</doc>
<doc id="137069" url="https://sk.wikipedia.org/wiki?curid=137069" title="Aletschgletscher">
Aletschgletscher

Aletschgletscher (-po nemecky) alebo Aletschský ľadovec je ľadovec vo švajčiarskych Alpách. S rozlohou viac ako , dĺžkou viac ako a celkovou hmotnosťou ľadu viac ako 27 mld. ton je to najrozmernejší údolný ľadovec nielen v Alpách, ale aj v celej kontinentálnej Európe. Zbieha zo sedla medzi štítmi Jungfrau a Mönch vo výške približne a vinie sa smerom na juh až k údoliu horného toku Rhôny. Je zaradený do zoznamu Svetového dedičstva UNESCO.
Hlavné telo ľadovca vzniká v údolí Konkordiaplatz, kde sa zbiehajú štyri menšie ľadovce ("Grosse Aletschfirn" zo západnej strany, "Jungfraufirn" zo severozápadu, "Ewigschneefeld" zo severnej strany a "Grüneggfirn" z východnej strany). Hrúbka snehu a ľadu dosahuje približne . Na začiatku je šírka ľadovca približne a priemerná rýchlosť pohybu je /ročne. Svoju púť končí o nižšie (približne na hranici zalesnenia), kde vody z topiaceho sa snehu slúžia na pohon turbín vodnej elektrárne v údolí Massa a neskôr vtekajú do Rhôny.
Aj tento ľadovec je – podobne ako mnoho iných ľadovcov – postihnutý topením sa a zmenšovaním. Od konca 19. storočia sa skrátil približne o .

</doc>
<doc id="137070" url="https://sk.wikipedia.org/wiki?curid=137070" title="Železničná stanica Bratislava východ">
Železničná stanica Bratislava východ

Železničná stanica Bratislava východ (do roku 1961 "Bratislava-Východné nádražie", od roku 1951 "Bratislava-zriaďovacie nádražie"; často nazývaná aj Bratislava – Východné, podľa časti Rače v ktorej sa nachádza) je nákladná zriaďovacia železničná stanica na trati Vajnory – Rača. 
Stanica bola 26. marca 1945 cieĺom posledného amerického náletu na Bratislavu, počas ktorého bolo zničené koľajisko a množstvo vagónov. Osobná doprava na stanici bola zrušená cca v roku 1994, po tom, ako tu v pracovných dňoch prestal zastavovať osobný vlak z Galanty. Počas dlhej rekonštrukcie železničného priecestia na Vinohradskom záhlaví ŽST Rača v roku 2006, ktorá znemožnila jeho využívanie autobusmi MHD, bola zriadená ako náhrada linka MHD číslo 155 zo ŽST Predmestie. Táto zostala zachovaná do apríla 2007, teda istý čas aj po ukončení prác na priecestí a o jej obnovení sa uvažuje v rámci inovovanej Bratislavskej integrovanej dopravy. Pre nákladné vlaky z odchodovej skupiny juh vedie koľaj na odbočku Vinohrady nadjazdom nad traťou 120.
Stanica niesla počas Rakúsko-Uhorskej monarchie názov (Pozsony ?-) Rendező (z = zriaďovacia stanica), z čoho je odvodený aj zľudovelý názov stanice a priľahlej mestskej štvrte "Rendez".

</doc>
<doc id="137071" url="https://sk.wikipedia.org/wiki?curid=137071" title="ŽST Bratislava-Východ">
ŽST Bratislava-Východ



</doc>
<doc id="137072" url="https://sk.wikipedia.org/wiki?curid=137072" title="ŽST Bratislava-Východné">
ŽST Bratislava-Východné



</doc>
<doc id="137073" url="https://sk.wikipedia.org/wiki?curid=137073" title="Železničná stanica Bratislava-Východné">
Železničná stanica Bratislava-Východné



</doc>
<doc id="137075" url="https://sk.wikipedia.org/wiki?curid=137075" title="Pokémon Yellow">
Pokémon Yellow

Pokémon Yellow Version: Special Pikachu Edition, alebo skrátene Pokémon Yellow, je japonská videohra spoločnosti Nintendo pre konzolu Game Boy. Vyšla v septembri roku 1998 v Japonsku a v októbri 1999 v USA. Pokémon Yellow predstavuje upravenú verziu hier Pokémon Red a Blue. Hlavným tvorcom pôvodných verzií hier je Satoši Tadžiri.
Dej sa odohráva vo fiktívnom regióne Kanto v Japonsku. Tu namiesto zvierat žijú populárni Pokémoni. Niektorí ľudia ich majú ako domáce zvieratá, iní s nimi pracujú. Veľa ľudí ale Pokémonov trénujú na boj špeciálnych zápasoch. Tie sú vždy jeden Pokémon proti jednému. Po získaní ôsmich odznakov z rôznych štadiónov má tréner povolený vstup do ligy na "Indigo Pleteau", kde môže bojovať o titul šampióna.
Hráč si na začiatku zvolí svoje meno a tiež meno rivala. Potom získa svojho štartovného pokémona, ktorým je Pikachu. V hre bude ďalej mať veľa možností získať ďalších Pokémonov, buď chytaním v divočine, alebo získavaním od rôznych darcov. Pikachu bol v hre veľmi jedinečný tým, že sa ich v hre nikde nedalo získať viac a tiež na rozdiel ostatných Pokémonov neprebýval v PokéBalli, ale chodil za hráčom. Dalo sa ho urobiť šťastným, čo sa tiež dalo hneď skontrolovať porozprávaním sa s Pikachuom.
Zmeny.
Pokémon Yellow vznikla predovšetkým ako hra podľa populárneho anime seriálu. Tvorcovia trochu prerobili hry Red a Blue, aby sa seriálu viac podobali. Medzi najväčšie zmeny patrí:
Ovládanie.
Pokémon Yellow využíva všetkých 8 hracích tlačidiel na konzole Game Boy:

</doc>
<doc id="137077" url="https://sk.wikipedia.org/wiki?curid=137077" title="Železničná stanica Bratislava-Vajnory">
Železničná stanica Bratislava-Vajnory

Železničná stanica Bratislava-Vajnory (od roku 1948 do roku 1959 "Bratislava-Dvorník") je železničná stanica vo Vajnoroch, mestskej časti Bratislavy v treťom bratislavskom okrese. Zo stanice vedie spojka na zoraďovaciu stanicu Bratislava východ a cca do r. 1995 i vlečka na Letisko Milana Rastislava Štefánika. Kedysi odtiaľto vychádzala agrárna úzkorozchodná trať cez Čiernu Vodu do Pálffyho majera vzdialeného .

</doc>
<doc id="137078" url="https://sk.wikipedia.org/wiki?curid=137078" title="ŽST Bratislava-Vajnory">
ŽST Bratislava-Vajnory



</doc>
<doc id="137079" url="https://sk.wikipedia.org/wiki?curid=137079" title="Železničná stanica Bratislava-Rača">
Železničná stanica Bratislava-Rača

Železničná stanica Bratislava-Rača je železničná stanica v mestskej časti Rača v treťom bratislavskom okrese. Zo stanice odbočuje spojka na zoraďovaciu stanicu ŽST Bratislava-Východ, po ktorej jazdili aj osobné vlaky do roku 1973. Dnes tu jazdia motorové vlaky, ktoré vozia železničiarov do smeny a naspäť. Trať na Hlavnú stanicu bola zdvojkoľajnená v roku 1894, trať do Leopoldova ostala dlho jednokoľajová. Počas druhej svetovej vojny sa začala výstavba druhej koľaje a po oslobodení mesta pokračovala. Trať bola rôzne upravená, z vlaku je dnes možné vidieť zvyšky starého jednokoľajového telesa.
V rokoch 2006 – 2007 prebehla jej rekonštrukcia.

</doc>
<doc id="137080" url="https://sk.wikipedia.org/wiki?curid=137080" title="ŽST Bratislava-Rača">
ŽST Bratislava-Rača



</doc>
<doc id="137083" url="https://sk.wikipedia.org/wiki?curid=137083" title="Zoofília (sexuálna porucha)">
Zoofília (sexuálna porucha)

Zoofília (iné názvy: sodomia, bestiofília, zooerastia, staršie právnicky aj neprirodzené smilstvo so zvieraťom) je sexuálny styk so zvieraťom. 
Podľa DSM-III (1987) patrí medzi bližšie nešpecifikované parafílie, podľa MKCH-10 (F65.8) ide o "iné poruchy sexuálneho zamerania" (sexuálnej orientácie). 
Od zoofílie treba odlíšiť fetišizmus, pri ktorom predmetem erotického záujmu či reakcie môžu byť aj napríklad srsť, pazúry alebo parohy zvieraťa, niekedy len uzda, sedlo, bičík atď.
Právo.
V minulosti bola zoofília trestná, v krajinách ako Nemecku, severoeurópske krajiny, Česko, Slovensko a podobne od 20. storočia už explicitná zmienka o trestnosti zoofílie ako takej bola vyňatá z trestných predpisov. V USA existujú rôzne ustanovenia pre jednotlivé štáty. V mnohých krajinách je dodnes trestná.
Terminológia.
Označenie pochádza z gréckych slov "zoon" (živočích) a "fília" (láska, náklonnosť). Termín zaviedol Richard von Krafft-Ebing najmä v spise "Psychopathia sexualis" (1886). Allen v roku 1979 navrhol termín bestiosexualita, John Money v roku 1986 zas pre erotickú preferenciu malých živočíchov (slimák, žaba, hmyz) termín formikofília.
Výskyt.
Niektorí odborníci (Weiss) predpokladajú, že zoofilné správanie je výrazne rozšírenejšie než prípadná zoofilná orientácia. 
Kinseyove správy (1948, 1953) uvádzajú aspoň jednorazovú sexuálnu skúsenosť so zvieraťom u 8 % mužov a 5 % žien. Crepault a Couture (1980) zistili zoofilné sexuálne fantázie u 5 % zo vzorku skúmaných mužov. Medzi obyvateľmi vidieka (fariem) sa podľa Kinseyho (1953) sexuálne aktivity so zvieratami vyskytovali až u 40–50 % z nich.
Alvarez a Freinhar (1991) zistili výrazne vyšší podiel zoofilných fantázií a aktivít u psychiatrických pacientov než u porovnávacej vzorky.

</doc>
<doc id="137090" url="https://sk.wikipedia.org/wiki?curid=137090" title="Seventh Son of a Seventh Son">
Seventh Son of a Seventh Son

Seventh Son of a Seventh Son je siedmy vydaný štúdiový album britskej heavy metalovej skupiny Iron Maiden. Tento album sa dá považovať za prvý konceptuálny, ktorý skupina doposiaľ vydala. Vybrané tri skladby („Seventh Son of a Seventh Son“, „The Prophercy“ a „The Clairvoyant“) totiž obsahujú dejovú líniu spojenú s príbehom novely Orson Scott Carda - Seventh Son. Autorom všetkých artworkov je Derek Riggs.

</doc>
<doc id="137091" url="https://sk.wikipedia.org/wiki?curid=137091" title="Dôstojník">
Dôstojník

Dôstojník (hovorovo alebo zastarano oficier) je príslušník ozbrojených síl s vyššou vojenskou hodnosťou, alebo príslušník polície, hasičskej jednotky či iného zboru používajúceho hodnosti (napr. väzenská stráž) s vyššou policajnou, hasičskou či podobnou hodnosťou.
Spravidla sa rozlišujú nižší (zastarano subalterní) a vyšší dôstojníci.
Všeobecná charakteristika.
Veliaci dôstojníci väčšinou riadia vojenské jednotky, kde sú im podriadení poddôstojníci a mužstvo. Dôstojníci sú hlavnou autoritou jednotiek a nesú zodpovednosť za ich činnosť a splnenie úloh nariadených vyššími autoritami. Tiež nesú zodpovednosť za použitie sily ale aj financie, výzbroj a výstroj jednotky, či dohliadajú na disciplínu. Hodnosť dôstojníka však môže byť pridelená aj príslušníkom rôznych druhov ozbrojených síl a špecialistom, ktorí nemusia byť bezprostredne veliacimi dôstojníkmi (napr. v letectve či zdravotnej službe).
Dôstojnícke hodnosti v ozbrojených silách podľa štátu.
Slovensko.
Po vzniku samostatnej Slovenskej republiky 1. januára 1993 prevzali novovzniknuté ozbrojené sily (Armáda Slovenskej republiky, Železničné vojsko a Vojská ministerstva vnútra) hodnostnú štruktúru používanú v Československej ľudovej armáde od roku 1960 a následne v Česko-slovenskej armáde (19901992) v zmysle zákona č. 76/1959 Zb. z 18. decembra 1959 o niektorých služobných pomeroch vojakov, v ktorom sa ustanovili dôstojnícke hodnosti podporučík, poručík, nadporučík, kapitán, major, podplukovník a plukovník. Keď v roku 1997 došlo k prijatiu nového branného zákona (zákon č. 351/1997 Z. z. z 21. novembra 1997) a zákona č. 370/1997 Z. z. zo dňa 21. novembra 1997 o vojenskej službe, hodnostná štruktúra ostala nezmenená.
Na základe zákona č. 321/2002 Z. z. z 23. mája 2002 o ozbrojených silách Slovenskej republiky, ktorý nadobudol účinnosť 1. júla 2002, došlo k zlúčeniu Armády Slovenskej republiky, Železničného vojska a Vojsk Ministerstva vnútra do Ozbrojených síl Slovenskej republiky (OS SR). Nová hodnostná štruktúra ozbrojených síl bola zavedená zákonom č. 512/2002 Z. z. z 19. augusta 2002, ktorým sa mení a dopĺňa zákon č. 370/1997 Z. z. o vojenskej službe v znení neskorších predpisov a o zmene a doplnení niektorých zákonov, na základe ktorého bola zrušená hodnosť podporučíka. V tejto podobe platila do konca roka 2005, keďže 1. septembra 2005 nadobudol účinnosť zákon č. 346/2005 Z. z. z 23. júna 2005 o štátnej službe profesionálnych vojakov ozbrojených síl Slovenskej republiky a o zmene a doplnení niektorých zákonov, ktorého prijatie vyplývalo zo zrušenia povinnej vojenskej služby a ustanovenia plne profesionálnych ozbrojených síl a na základe ktorého bol ustanovený hodnostný zbor dôstojníkov pozostávajúci z hodností: poručík, nadporučík, kapitán, major, podplukovník, plukovník, brigádny generál, generálmajor, generálporučík a generál.
Nariadením ministra obrany Slovenskej republiky č. 20/2006 z 30. novembra 2006 o implementácii kódov NATO na označenie vojenských hodností bol implementovaný štandardizačný dokument Organizácie Severoatlantickej zmluvy (NATO) STANAG 2116 (edícia 5). Tým sa pre hodnostný zbor dôstojníkov (vrátane generálov) uplatnilo označenie kódom „OF“ ("officer") a boli zavedené záväzné preklady hodností do anglického jazyka: "Lieutenant", "First Lieutenant", "Captain", "Major", "Lieutenant Colonel", "Colonel", "Brigadier General", "Major-General", "Lieutenant-General", "General". Hodnostná štruktúra OS SR nezmenená aj po prijatí zákona č. 281/2015 Z. z. z 25. septembra 2015 o štátnej službe profesionálnych vojakov a o zmene a doplnení niektorých zákonov, ktorým sa zrušila hodnostná skupina práporčíkov (t. j. hodnosti podpráporčík, práporčík, nadpráporčík).
Dôstojnícke hodnosti v políciách podľa štátu.
Slovensko.
Policajný zbor prebral hodnostnú štruktúru používanú Zborom národnej bezpečnosti od roku 1971, v ktorej sú dôstojníckymi hodnosťami: podporučík, poručík, nadporučík, kapitán, major, podplukovník a plukovník.
Dôstojnícke hodnosti v hasičských jednotkách podľa štátu.
Slovensko.
Hasičský a záchranný zbor používa dôstojnícke hodnosti: podporučík, poručík, nadporučík, kapitán, major, podplukovník a plukovník. Dobrovoľná požiarna ochrana Slovenskej republiky, ktorá združuje dobrovoľné hasičské zbory na Slovensku vo svojej hodnostnej štruktúre nevyčleňuje dôstojnícke hodnosti.
Dôstojnícke hodnosti ostatných organizácií podľa štátu.
Slovensko.
Colníci, t. j. príslušníci Finančného riaditeľstvo Slovenskej republiky, Kriminálneho úradu finančnej správy alebo colných úradov, používajú ako dôstojnícke hodnosti: podporučík, poručík, nadporučík, kapitán, major, podplukovník a plukovník.

</doc>
<doc id="137092" url="https://sk.wikipedia.org/wiki?curid=137092" title="Sodomia">
Sodomia

Sodomia (podľa biblického "hriešneho" mesta Sodoma) je:
Pozor na iný význam slova "sodomy" v angličtine, ktoré spravidla (aj v právnom zmysle) označuje análny (v mnohých štátoch aj orálny) pohlavný styk medzi ľuďmi a spravidla aj pohlavný styk so zvieratami (zoofíliu).
Starovek a v stredovek.
Pojem sodomia je priamo odvodený od pasáže v Biblii (kniha Genesis) spomínajúcej hriešne správanie obyvateľov Sodomy. Ľudia so správaním im "podobným" sa označovali ako sodomiti (odtiaľ neskôr sodomia). V otázke, v čom presne spočíva hriech Sodomčanov z Biblie, sa nezhodujú jednak kresťanské a judaistické teologické texty, jednak prvé kresťanské teologické texty a napokon ani viacero dnešných autorov. V tomto probléme zohráva značnú úlohu aj spôsob prekladu pôvodného textu pasáže Biblie. Zo štyroch veľkých tzv. učiteľov cirkvi napr. Augustín z Hippa zastával názor, že hriech Sodomčanov spočíval v tom, že sa tam zo zvyku vykonávalo smilstvo s mužmi (homosexualita), ostatní boli iného názoru.
V 11. storočí sa prvý raz stretávame s výrazom v tvare "sodomia" u benediktínskeho mnícha menom Petrus Damianus. Tento text definoval sodomiu ako rad sexuálnych praktík, ktoré majú spoločné to, že neslúžia na rozmnožovanie, konkrétne masturbácia, vzájomné chytanie a trenie mužských genitálií, coitus inter femores a análny styk. 
Tomáš Akvinský ju definoval ako hriech proti prírode a konkrétne jeden z nasledujúcich druhov rozkoše: masturbácia, styk s "tvorom iného druhu", styk s osobou nemajúcou požadované pohlavie a neprirodzený výkon súlože (napríklad použitím nepatričných nástrojov alebo "inými monštruóznymi a beštiálnymi spôsobmi"). Najhoršie je podľa Tomáša Akvinského smilstvo so zvieraťom, najmenej zlá je masturbácia.
Napriek týmto názorom nebola sodomia (nech už je definovaná akokoľvek z bežných definícií) spočiatku podľa dochovaných správ trestná - v Európe až do 11./13. storočia. Výnimku tvorí len Justiniánov zákonník z roku 533, ktorý na cudzoložstvo a sodomiu (v zmysle homosexuálny styk a pedofíliu) uvalil trest smrti, tento zákon mal však politické ciele. Druhou výnimkou boli španielski Vizigóti, kde bola od roku 650 sodomia trestná. 
Do 11. storočia sa sodomiou zaoberali – aj to len veľmi ojedinele – cirkevné súdy. V cirkevnej oblasti bola sodomia klasifikovaná ako (bežný) hriech a tresty boli veľmi mierne. Od 11. storočia sa ňou zaoberali svetské súdy. Sodomia sa chápala ako homosexualita a zoofília, neskôr aj ako styk s mŕtvolami, ukájanie na sochách a ešte nakoniec aj masturbácia.
V druhej polovici 13. storočí nastala zmena. Vnímanie sodomie (prevažne v zmysle homosexualita) sa zmenilo v súvislosti s propagandou proti islamu v rámci krížových výprava, kde sa napríklad tvrdilo, že Mohamed šíril medzi svojimi hriech sodomie, že saracéni znásilňujú biskupov a kresťanských chlapcov a podobne. V nemčine sa výraz kacír (Ketzer) v tomto období používal ako synonymum pre sodomita (v zmysle homosexuál alebo zoofil). Z 15. storočia sú už bohaté doklady o trestaní sodomie - homosexuálov v Taliansku (najmä Benátky a podobne), Holandsku, Nemecku a inde v Európe, a to od vykastrovania po upálenie. Zaujímavé je aj to, že v tomto období sa pri pohlavnom styku staršej osoby a mladistvého/dieťaťa tento mladistvý/dieťa trestal ako spolupáchateľ, nie ako obeť.
Z dobre doloženého kantónu Zürich vo Švajčiarsku sa v rokoch 1400 - 1798 z celkovo 1424 popráv uskutočnilo 179 popráv z dôvodu sodomie. O vtedajšom vnímaní závažnosti tohto "zločinu" svedčí fakt, že za bosoráctvo bolo za rovnaké obdobie popravených oveľa menej, a to 80, ľudí a za vraždu približne rovnako veľa, 193, ľudí.
Novovek a moderné dejiny.
Ďalším motívom na prenasledovanie sodomie bola kniha Kladivo na čarodejnice (1487), ktorá označila sodomiu za jeden z hlavných príznakov čarodejníctva. 
V rímskonemeckej ríši podľa trestného zákonníka Constitutio Criminalis Carolina (1532 - 18. stor.) platilo "...keď koná necudnosť ...človek so zverou, muž s mužom, žena so ženou, pozbyjú i života. A budú, podľa obecného zvyku, ohňom vpravení od života k smrti" [teda upálení] . Na druhej strane tento zákonník dekriminalizoval iné formy sodomie. Tento zákon prevažne neplatil napríklad v Česku, kde, podobne ako v iných oblastiach, do 18. storočia prevažovali rôzne lokálne normy a zvyky.
Vo Francúzsku sa výraz sodomia právne chápal v posledných storočiach výlučne v zmysle homosexuálny (análny) styk. Francúzsko bola prvá krajina, ktorá – roku 1791 za Napoleona I. – sodomiu urobilo beztrestnou. Už roku 1726 sa však vo Francúzsku uskutočnilo jedno z posledných vážnych potrestaní za sodomiu (upálenie zaživa). 
V Rakúskej monarchii sa podľa čl. 74 § 6 zákona Márie Terézie Constitutio Criminalis Theresiana z roku 1768, ktorý bol silne ovplyvnený rímskonemeckým Constitution Criminalis Carolina, sodomia - presnejšie „neprirodzené smilstvo“ (=smilstvo proti prírode, protiprirodzené smilstvo, smilstvo proti prirodzenosti), čím sa myslelo zoofilné a homosexuálne správanie a masturbácia - trestala sťatím hlavy a následným spálením tela (v prípade homosexuála) resp. upálením zaživa (v prípade zoofílie) páchateľa aj zvieraťa. Okrem toho zákon trestal incest, pohlavný styk s mŕtvolou, nemanželský styk a neprirodzenú chlípnosť medzi mužom a ženou. V roku 1787 osvietenský zákon Constitutio Criminalis Josephina (Josefinisches Strafgesetzbuch) Jozefa II. trest homosexuálom zmiernil na väzenie/nútené práce/bičovanie, beztrestnou sa stala masturbácia, nemanželský styk a neprirodzená chlípnosť medzi mužom a ženou. Rakúsko bolo týmto prvou európskou krajinou, ktorá zrušila trest smrti za homosexuálne správanie (nasledované však bolo Francúzskom, ktoré o 3 roky neskôr homosexualitu úplne dekriminalizovalo). V roku 1803 bol prijatý nový rakúsky trestný zákon (Strafgesetz 1803), v ktorom sa opäť vyskytuje „smilstvo proti prírode“, no bez ďalšej konkretizácie, čo viedlo k pomerne širokej interpretácii ustanovenia. V roku 1824 cisársky dekrét znova definoval neprirodzené smilstvo ako homosexuálne a zoofilné správanie. Trestom bolo väzenie (½ -1 rok). V novele z roku 1852 (Strafgesetz 1852), ktorá v Česku platila až do roku 1950 a v Rakúsku až do roku 1975, sa tieto ustanovenia v podstate prevzali. § 129 a nasl. konkrétne znie:"Ako zločin sa potrescú aj nasledujúce druhy smilstva: I. Smilstvo proti prírode, to jest a) so zvieratami, b) s osobami rovnakého pohlavia. Trestom je ťažký žalár 1 -5 rokov...[za určitých okolností až 10 či 20 rokov]…II. Incest... III. Zvedenie [osoby zverenej pod dohľad]..." Skutkovú podstatu napĺňala aj vzájomná masturbácia osôb rovnakého pohlavia. Trvalým problémom tohto zákona bola nejasná definícia „smilstva“, a súdy napríklad v prvej ČSR ju vykladali veľmi voľne.
V Uhorsku sa podľa článku 74 Iurisprudentia Criminalis z roku 1751 análny styk dvoch mužov trestal smrťou. Vyššie spomenuté rakúske zákony z roku 1768 a 1787 (a 1803?) platili aj na území Uhorska. Uhorský zákon z roku 1843 zahrnoval homosexuálne a zoofilné správanie pod neprirodzené smilstvo a trestom bolo väzenie (za homosexuálne správanie 3 roky). 1852 – (?)1861 platil vyššie uvedený rakúsky zákonník z roku 1852, potom bol obnovený uhorský zákon z roku 1843. V novele uhorského trestného zákona z roku 1878, ktorá na Slovensku platila až do roku 1950, styk so zvieratami aj s mužmi naďalej patril pod „neprirodzené smilstvo“ a trestal sa väzením, ale trest za homosexuálne správanie sa znížil na 1 rok. 
V Česko-Slovensku bol v roku 1950 prijatý prvý spoločný trestný zákon pre Česko aj Slovensko (zákon č. 86/1950 Zb.). V ňom je už trestný „len“ pohlavný styk s osobou rovnakého pohlavia (§ 241, odňatie slobody na 1 až 5 rokov podľa skutkovej podstaty) a incest (§ 242). Styk so zvieratami sa nespomína. V roku 1961 vstúpil do platnosti nový čs. trestný zákon, podľa ktorého je trestná súlož len osoby staršej ako 18 rokov s osobou rovnakého pohlavia mladšou ako 18 rokov, pričom sa potrestá ten z dvojice, ktorý je starší ako 18 rokov (§ 244, odňatie slobody na 1 až 5 rokov), ďalej budenie verejného pohoršenia pohlavným stykom s osobou rovnakého pohlavia a opäť incest (§ 245). Styk so zvieratami sa nespomína. 
Zákonom č. 175/1990 bol § 244 zákona z roku 1961 zrušený. Súčasný slovenský trestný zákon z roku 2005 pohlavný styk s osobou rovnakého pohlavia nespomína, spomína incest, a zvieratá spomína iba v súvislosti zákazu týrania zvierat (§ 378).

</doc>
<doc id="137094" url="https://sk.wikipedia.org/wiki?curid=137094" title="Zoofília">
Zoofília

Zoofília môže byť:

</doc>
<doc id="137095" url="https://sk.wikipedia.org/wiki?curid=137095" title="Bestiofília">
Bestiofília



</doc>
<doc id="137096" url="https://sk.wikipedia.org/wiki?curid=137096" title="Zooerastia">
Zooerastia



</doc>
<doc id="137103" url="https://sk.wikipedia.org/wiki?curid=137103" title="Karel Nepraš">
Karel Nepraš

Karel Nepraš (* 2. apríl 1932, Praha† 5. apríl 2002, Praha) bol osobitý český výtvarník. Pri tvorbe využíval kovové diely, predovšetkým vlastné odliatky a inštalatérsky materiál. Patrí k autorom tzv. Českej grotesky, bol členom Křižovnickej školy, zoskupenia autorov hlásiacim čistý humor bez vtipu.
V sedemdesiatych a osemdesiatych rokoch nemohol vystavovať, a teda jeho tvorba bola obmedzená.
Obrat nastal až koncom osemdesiatych rokov. Po novembri 1989 sa stal znovu uznávaným umelcom a v roku 1991 nastúpil ako profesor na pražskú Akadémiu výtvarných umení. V roku 2002 mu prezident Václav Havel posmrtne udelil štátne vyznamenanie Medailu Za zásluhy I. stupňa za vynikajúce umelecké výsledky.
Posledným dielom Karla Nepraša, ktoré dokončila jeho dcéra a realizovala až v roku 2005, je pomník Jaroslava Haška na pražskom Žižkove, na Prokopovom námestí (busta, idúceho na polo koňovi - polo krčmovom stole).

</doc>
<doc id="137108" url="https://sk.wikipedia.org/wiki?curid=137108" title="Dinara Safinová">
Dinara Safinová



</doc>
<doc id="137109" url="https://sk.wikipedia.org/wiki?curid=137109" title="Jan Štursa">
Jan Štursa

Jan Štursa (* 15. máj 1880, Nové Město na Moravě – † 2. máj 1925, Praha) bol český sochár, jeden zo zakladateľov českého moderného sochárstva.
Životopis.
Štursa bol absolventom kamenárskej školy v Hořiciach a AVU v Prahe, kde bol jeho učiteľom Josef Václav Myslbek. V rokoch 1922 – 24 pôsobil ako rektor AVU. Zo začiatku bol ovplyvnený secesným symbolizmom – usiloval sa stvárniť poeticky vnútorný svet človeka (Z kúpeľa, Život uniká, Melancholické dievča). Po roku 1908 sa priklonil k zmyslovému uchopeniu plného tvaru zrelého ženského tela (Eva, Sulamit Rahu). Bol ovplyvnený aj kubizmom (reliéf Umenie, pre Mánesov most, Odpočívajúca tanečnica).
Reagoval na tragické zážitky z vojny a frontu (Pohreb v Karpatoch, Ranený). Povojnová plastika Hráč na organistrum predznamenávala estetiku civilizmu. V podstate neopúšťal základné východiska svojej zrelej tvorby – hľadanie duchovného poňatia zmyslového tvaru v bezprostrednom kontakte s videnou realitou, ktoré v povojnovom období dospelo do polohy harmonickej modelácie (Dar nebies a zeme, Víťazstvo).
Významné miesto v jeho tvorbe majú okrem portrétnej tvorby (E. Vojan, Matka umelcova, T. G. Masaryk, podobizeň M, Hübnerovej, podobizeň Maxa Švabinského) predovšetkým monumentálna realizácia (Humanita a Práca pre pylóny Hlávkovho mostu v Prahe, pomník S. Čecha a H. Kvapilovej v Prahe , B. Smetanu v Litomyšli).

</doc>
<doc id="137110" url="https://sk.wikipedia.org/wiki?curid=137110" title="Marat Safin">
Marat Safin



</doc>
<doc id="137112" url="https://sk.wikipedia.org/wiki?curid=137112" title="Trofejný výbor">
Trofejný výbor

Trofejný výbor bol výbor založený v Sovietskom zväze počas druhej svetovej vojny, na čele ktorého stál Kliment Jefremovič Vorošilov. Jeho hlavnou činnosťou bolo získavanie a kontrola vojnovej koristi, čo sa na dobytých nepriateľských (často aj spojeneckých) územiach realizovalo ako bezuzdné drancovanie.

</doc>
<doc id="137117" url="https://sk.wikipedia.org/wiki?curid=137117" title="Železničná zastávka Bratislava-Železná studienka">
Železničná zastávka Bratislava-Železná studienka

Železničná zastávka Bratislava-Železná studienka (do roku 1951 "Bratislava-Červený most", do roku 1947 "Červený most", resp. do roku 1918 po maďarsky "Vöröshíd") je železničná zastávka na okraji mestskej časti Karlova Ves v štvrtom okrese v Bratislave pri rekreačnej lokalite Železná studnička. Nachádza sa pri východnom konci Červeného mosta, na kopci nad Cestou mládeže vedúcou do bratislavského lesoparku. V súčasnosti je málo frekventovaná, zastavujú tu len osobné vlaky linky IDS BK a nenachádza sa tu ani predajňa cestovných lístkov. 
V súčasnosti je tvorená troma samostatnými stavbami - pri koľaji smerom do Bratislavy stojí samotná historická budova zastávky a pri koľaji smerom do Kútov historický strážny domček spolu s menším murovaným prístreškom pre cestujúcich. 
História.
Aj keď prvý vlak prešiel po trati z Viedne do Bratislavy 20. augusta 1848, zastávka bola na tomto mieste zriadená až v roku 1904 pod názvom "Červený most." V roku 1947 bol názov upravený na "Bratislava-Červený most" a v roku 1951 dostala zastávka svoj dnešný názov podľa obľúbenej rekreačnej lokality Bratislavčanov. Postupne sa však začala osobná doprava utlmovať a zastávka začala chátrať. V roku 2002 boli budovy čakárne na nástupišti smer Lamač a výpravnej budovy na nástupišti smer Hlavná stanica zapísané do zoznamu národných kultúrnych pamiatok. V roku 2010 však úplne zhorela stará čakáreň na lamačskom nástupišti z roku 1904 po tom, ako v nej pravdepodobne založili oheň prespávajúci bezdomovci. Namiesto nej bol pre cestujúcich postavený malý murovaný prístrešok, no historická výpravná budova zastávky aj naďalej chátra.
V populárnej kultúre.
Slovenská hudobná skupina Elán nakrúcala na zastávke časť videoklipu k ich piesni "Človečina" z roku 1983, ktorá vyšla na albume "Elán 3." Na týchto záberoch je ešte možné vidieť aj čakáreň, ktorá vyhorela v roku 2010. 

</doc>
<doc id="137123" url="https://sk.wikipedia.org/wiki?curid=137123" title="Magnetická susceptibilita">
Magnetická susceptibilita

Magnetická susceptibilita je fyzikálna veličina, ktorá opisuje správanie materiálu vo vonkajšom magnetickom poli.
Podľa hodnoty magnetickej susceptibility je možné rozdeliť materiály na:

</doc>
<doc id="137124" url="https://sk.wikipedia.org/wiki?curid=137124" title="Stefanit">
Stefanit



</doc>
<doc id="137128" url="https://sk.wikipedia.org/wiki?curid=137128" title="Drieň obyčajný">
Drieň obyčajný

Drieň obyčajný (iné názvy: svíb drieň, svíb obyčajný; staršie: svíb drieňový, drieň svíb; zastarano: "drieň obecný", "dréň", "dríň"; ľudovo alebo zastarano: drieň; ľudovo: drienec, drienka; lat. "Cornus mas") je druh z rodu drieň ("Cornus") z čeľade drieňovité (starší názov: svíbovité). Jeho plod sa volá drienka.
Drieň obyčajný vyrastá do výšky 2-6 metrovej. Korunka je široká, nepravidelná. Kôra je najskôr svetlohnedá, neskôr tmavohnedá, borka sivohnedá až černastá, pozdĺž sieťovito rozpukaná, okrajmi sa od kmeňa odkláňa.
Krík kvitne v marci, ešte pred rozvinutím listov. Plod je veľká kôstkovica, elipsovitá alebo súdkovitá kyslastá červená drienka, obsahuje veľkú kôstku. Dozrieva v septembri až v októbri.
Zo semien sa praží náhrada kávy. V ľudovom liečiteľstve sa používali plody, listy, ale najmä kôra. Jeho plody sa využívajú na výrobu alkoholického nápoja drienkovice. 
Rozšírený je v strednej a južnej Európe, na západnej Ukrajine, Moldavsku, Malej Ázii, na Kryme a Kaukaze. 
Rastie v lesostepiach, suchých a presvetlených lesoch a na skalnatých stráňach. 

</doc>
<doc id="137130" url="https://sk.wikipedia.org/wiki?curid=137130" title="Železničná stanica Rusovce">
Železničná stanica Rusovce

Železničná stanica Rusovce (do roku 1947 "Oroszvár" v Maďarsku) je železničná stanica v bratislavskej mestskej časti Rusovce v piatom bratislavskom okrese. Mestská časť, ako aj stanica, sa stala súčasťou Bratislavy pri zatiaľ poslednom rozširovaní hraníc mesta v roku 1971, a tak ako aj ŽST Podunajské Biskupice, ŽST Devínska Nová Ves a ŽST Devínske Jazero nemajú v názve uvedenú príslušnosť k hlavnému mestu.
Je to posledná stanica na území Bratislavy a Slovenska pred maďarskou hranicou. Prechádzala tadiaľto miestna osobná doprava v rokoch 1948 až 1972 a od roku 1960 tu končili vlaky z Nív. Medzištátna prevádzka začala s obnovením osobnej dopravy v roku 1987. 
Medzi ŽST Rusovce a štátnou hranicou s Maďarskom bola počas krátkeho obdobia aj železničná zastávka Čunovo pri rázcestí hlavnej cesty s cestou vedúcou do neďalekej rovnomennej mestskej časti.

</doc>
<doc id="137131" url="https://sk.wikipedia.org/wiki?curid=137131" title="ŽST Bratislava-Rusovce">
ŽST Bratislava-Rusovce



</doc>
<doc id="137133" url="https://sk.wikipedia.org/wiki?curid=137133" title="Ozbrojené sily Slovenskej republiky">
Ozbrojené sily Slovenskej republiky

Ozbrojené sily Slovenskej republiky je názov profesionálnych vojenských síl Slovenskej republiky. Vznikli 1. júla 2002 reorganizáciou dovtedajšieho obranného systému. Skladajú sa z Pozemných síl OS SR, Vzdušných síl OS SR, Síl pre špeciálne opperácie a ďalších útvarov a jednotiek podriadených priamo Generálnemu štábu. Sily výcviku a podpory Slovenskej republiky boli zrušené 30. novembra 2014. 1. júna 2019 vznikli Sily pre špeciálne operácie na úrovni Pozemných a Vzdušných síl. Náčelník Generálneho štábu Ozbrojených síl Slovenskej republiky je od 7. mája 2018 generál Daniel Zmeko. Od mája 2022 pokračuje v druhom období. Hlavným veliteľom Ozbrojených síl je však prezident Slovenskej republiky, v súčasnosti Peter Pellegrini.
Organizácia Ozbrojených síl.
Ozbrojené sily riadi vláda a ministerstvo obrany a velí im prezident Slovenskej republiky, náčelník generálneho štábu a ostatní ustanovení velitelia vo svojej podriadenosti. Velenie ozbrojeným silám odborne, organizačne a technicky zabezpečuje Generálny štáb Ozbrojených síl Slovenskej republiky na čele ktorého je náčelník generálneho štábu.
Základné zložky ozbrojených síl tvoria:
a ďalšie jednotky a útvary podriadené priamo Generálnemu štábu. 
Organizačne sa ozbrojené sily členia na zväzky, útvary, jednotky, úrady a zariadenia. Ozbrojené sily sú rozhodujúcim výkonným prvkom systému obrany Slovenska. Ich hlavnou úlohou je zaručovať bezpečnosť štátu pred vonkajším napadnutím cudzou mocou a plnenie záväzkov vyplývajúcich z medzinárodných zmlúv, ktorými je Slovenská republika viazaná.
Ozbrojené sily sa tiež podieľajú na zachovávaní verejného poriadku a bezpečnosti štátu, jeho suverenity, územnej celistvosti a nedotknuteľnosti hraníc. Zákon presne špecifikuje použitie ozbrojených síl v čase bezpečnosti, vojny, vojnového stavu, výnimočného stavu a núdzového stavu.
Vláda pri riadení ozbrojených síl schvaľuje základnú koncepciu pre ich rozvoj a výstavbu, použitie, rozhoduje o umiestnení, zväzkov, útvarov, úradov a zariadení, o počtoch hlavných druhov vojenských zbraní, systémov a techniky a o použití vojakov.
Ministerstvo obrany pri riadení ozbrojených síl spracúva základné koncepčné dokumenty, spracúva plány ich použitia, navrhuje počty techniky a osôb, zodpovedá za doplňovanie, prípravu a riadenie mobilizácie a vykonáva vnútornú kontrolu v ozbrojených silách.
O vyslaní ozbrojených síl mimo územia Slovenska rozhodujú príslušné ústavné orgány. Súhlas na vyslanie mimo územia Slovenska sa od profesionálneho vojaka nevyžaduje. Ozbrojené sily sú financované zo štátneho rozpočtu. Majetok štátu, ktorý je v užívaní ozbrojených síl spravuje ministerstvo obrany. Štát v konaní pred súdmi vo veciach ozbrojených síl zastupuje ministerstvo obrany.
Pred vstupom do NATO sa Slovensko zaviazalo rezortu obrany venovať 2% ročného HDP. V súčasnosti tento pomer klesá k 1%. Koncom júla 2012 vláda rozhodla o viazaní rozpočtových kapitol vo výške 120 miliónov €. Podľa ministra obrany, Martina Glváča sa šetrenie nebude vzťahovať na medzinárodné misie ani na stíhačky MiG 29.
K 1. aprílu 2021 v Banskej Bystrici vzniklo Spoločné operačné veliteľstvo, transformáciou Doktrinálneho centra a organizačného jadra. Jeho veliteľom je generálmajor Ondřej Novosad. Aktuálne plní úlohy dosiahnutia plnej operačnej spôsobilosti na plánovanie a riadenie operácií na území Slovenskej republiky, ako aj v zahraničí.
1. júla 2022 transformáciou Úradu hlavného lekára Ozbrojených síl vzniklo Veliteľstvo vojenského zdravotníctva. Jeho prvým veliteľom je brig. gen. Roman Jantoš.
Dejiny.
Armáda Slovenskej republiky.
Do 30. júna 2002 boli ozbrojené sily tvorené tromi samostatnými zložkami – Armádou Slovenskej republiky, vojskami Ministerstva vnútra a Železničným vojskom. Od 1. júla 2002 sa Armáda Slovenskej republiky oficiálne premenovala na Ozbrojené sily Slovenskej republiky a rozčlenila sa na Pozemné sily SR, Vzdušné sily SR a Sily výcviku a podpory SR), s tým že Železničné vojsko a vojská Ministerstva vnútra zanikli k 31. decembru 2002. Sily výcviku a podpory SR boli zrušené 30. novembra 2014 a 1. júna 2019 vznikli Sily pre špeciálne operácie.
Základy vzniku ozbrojených síl Slovenskej republiky sú zakotvené v Čl. 25 Ústavy Slovenskej republiky. Tento článok deklaruje, že: '„"Obrana Slovenskej republiky je povinnosťou a vecou cti každého občana."“'
Zákon ustanoví rozsah brannej povinnosti. Nikoho nemožno nútiť, aby vykonával vojenskú službu, ak je to v rozpore s jeho svedomím alebo náboženským vyznaním. Podrobnosti ustanoví zákon“. Národná rada Slovenskej republiky až 16. decembra 1992 svojim zákonom č.3/1993 Z. z. o zriadení Armády Slovenskej republiky, ktorý nadobudol účinnosť 1. januára 1993, položila nový základ pre vytvorenie, výstavbu a ďalšiu existenciu vlastnej samostatnej armády.
Okrem toho plnila armáda aj úlohy v rámci mierových síl Organizácie Spojených národov, vojenských misií a iných medzinárodných organizácií. Armádu tvorili jednotlivé druhy vojsk, vojenské zariadenia, Vojenská polícia, vojenské spravodajstvo, vojenské správy, úrady ministerstva obrany, vojenské súdy a vojenská prokuratúra.
Hlavné druhy vojsk armády boli pozemné vojsko, letectvo a protivzdušná obrana. Orgánom velenia bolo až do 25. augusta 1994 Veliteľstvo armády Slovenskej republiky. Za veliteľa Armády Slovenskej republiky bol vymenovaný generálporučík Ing. Július Humaj. Od 26. augusta 1994 bolo veliteľstvo novelou zákona o armáde pretransformované na generálny štáb, ako najvyšší orgán velenia armády. Počas existencie Armády Slovenskej republiky až do doby vzniku Ozbrojených síl SR generálnemu štábu Armády Slovenskej republiky velil generálplukovník Ing. Jozef Tuchyňa, generálmajor Ing. Marián Mikluš a generálporučík Ing. Milan Cerovský.
Ozbrojené sily Slovenskej republiky.
23. mája 2002 Národná rada Slovenskej republiky schválila zákon č.321/2002 Z.z. o Ozbrojených silách Slovenskej republiky, ktorý nadobudol účinnosť 1. júla 2002. Týmto dňom došlo k formálnemu zlúčeniu Armády Slovenskej republiky s Vojskami Ministerstva vnútra a Železničným vojskom SR a vznikli jednotné ozbrojené sily Slovenskej republiky (do 31. decembra 2002 prebiehala ešte transformácia jednotiek Železničného vojska a Vojsk Ministerstva vnútra do OS SR). Boli vytvorené na zachovanie mieru a bezpečnosti Slovenskej republiky a na plnenie záväzkov vyplývajúcich z medzinárodných zmlúv, ktorými je Slovenská republika viazaná.
Profesionalizácia.
Zásadné zmeny pri výstavbe ozbrojených síl sa udiali 1. januára 1998 kedy bol zákonom č. 370/1997 Z.z. o vojenskej službe zrušený výraz vojak z povolania, ktorý nahradil nový názov profesionálny vojak. Počas platnosti tohto zákona vstúpila Slovenská republika 29. marca 2004 do vojenskej aliancie NATO. 1. septembra 2005 nadobudol účinnosť zákon č.346/2005 Z.z. o štátnej službe profesionálnych vojakov ozbrojených síl Slovenskej republiky, ktorý vytvoril legislatívne podmienky pre úplnú profesionalizáciu ozbrojených síl Slovenskej republiky. Historický ojedinelý jav nastal 1. januára 2006, kedy zanikla základná vojenská služba. Týmto dňom sa ozbrojené sily Slovenskej republiky stali plne profesionalizovanými a začali novú etapu vo svojej existencii. Každý vojak je povinný zložiť Vojenskú prísahu.
Po profesionalizácii.
30. novembra 2014 boli zrušené Sily výcviku a podpory SR.
V apríli 2016 Ozbrojené sily oznámili, že do dobrovoľnej vojenskej prípravy sa prihlásilo 129 záujemcov, ktorí by mali absolvovať 12-týždňový výcvik od júla do konca septembra v martinskom Prápore výcviku. Posledné tri týždne budú venované výcviku jednej z vojenských odborností: strelec, ženista, odmorovač alebo spojár.
Početný stav.
Na začiatku svojej existencie v roku 1993 mala Armáda Slovenskej republiky početný stav 53 000 vojakov, 995 tankov, 1370 BVP a obrnených transportérov, 1053 delostreleckých systémov, 146 bojových lietadiel a 19 bojových vrtuľníkov. V roku 2015 mali Ozbrojené sily Slovenskej republiky k dispozícii 15 996 príslušníkov ozbrojených síl a 3 967 civilných zamestnancov,
22 tankov, 675 BVP, 153 delostreleckých systémov.
Charakteristika.
V čase ohrozenia Slovenskej republiky iným štátom, či organizáciou zo zahraničia (terorizmus) je jediná oprávnená zasiahnuť (po schválení vládou či prezidentom). Má svoju vlastnú štruktúru, riadi sa zvlášť pre ňu vytvorenými zákonmi (napr. zákon o štátnej službe). Nemá len zamestnancov v civilnom zmysle (zamestnanci pri výkone prác vo verejnom záujme, štátni zamestnanci), ale hlavne zamestnancov v dočasnej štátnej službe (vojakov). Hlavnou riadiacou zložkou OS SR je Generálny štáb Ozbrojených síl Slovenskej republiky. Ozbrojené sily majú vlastné policajné zložky. Samostatné vojenské súdy boli zrušené v roku 2009.
Môžu byť nasadené aj pri likvidácii nebezpečných situácií (povodne, zemetrasenia, požiare...), či pri záchrane alebo ochrane majetku a osôb pri týchto príležitostiach.
Medzinárodné pôsobenie.
Slovenské ozbrojené sily začali svoje pôsobenie v zahraničných misiách v prvom roku svojej existencie ako časť mierovej misie Organizácie spojených národov UNPROFOR v Chorvátsku. V marci 2011 je v zahraničných misiách 560 príslušníkov OS SR. Vojaci pôsobia v misiách OSN (Cyprus, Blízky východ), NATO (misia ISAF v Afganistane (343 príslušníkov v máji 2012), veliteľstvo NATO v Sarajeve) a EÚ (Operácia ALTHEA v Bosne a Hercegovine) Slovenskí vojaci prebrali od 28. februára 2011 velenie južného regiónu operácie ALTHEA. O pôsobení v ISAF po roku 2014 minister obrany Martin Glváč povedal „"Sme pripravení ponúknuť naše vojenské spôsobilosti do tejto krízovej oblasti aj po tomto termíne."“ Slovensko je tiež súčasťou medzinárodnej misie UNFICYP na Cypre. Pôsobí tam 159 vojakov OS SR, Slovenská republika je veliacou krajinou sektora 4.
Minister obrany Ľubomír Galko sa vyjadril, že Slovenská republika momentálne nemá možnosti podporovať udržiavanie bezletovej zóny počas konfliktu v Líbyi. Ministerstvo čaká na výsledky rokovaní a určenie operačného plánu zo strany NATO. Po stanovení požiadaviek a schválení misie Národnou radou by mohlo dôjsť k zaslaniu aj slovenských jednotiek do Líbye. 
Od roku 2004 je Slovensko členom politicko-vojenskej Organizácie Severoatlantickej zmluvy, známej pod jej anglickou skratkou NATO. Členstvom v tejto organizácii sa Slovenská republika zaviazala poskytnúť obranné prostriedky napadnutým členom podľa princípu útok na jedného člena aliancie je útokom na všetkých členov (článok 5 Severoatlantickej zmluvy). Aliancia tiež vykonáva operácie na podporu mieru (Peace Support Operations) v krízových oblastiach regiónu severnej pologule, ktorý je vymedzený pre jej fungovanie a cez NATO EADRCC koordinuje operácie zamerané na humanitárnu pomoc pri katastrofách. Slovenské ozbrojené sily sa angažovali v operáciách NATO na podporu mieru aj pred samotným vstupom do Aliancie. Prvou operáciou so slovenskou účasťou bola operácia SFOR v Bosne a Hercegovine v roku 1998, ktorú schválila Národná rada SR v decembri 1997. Medzi rokmi 1998-2018 sa Slovensko zúčastnilo 18 operácií v rámci NATO, či už šlo o klasické operácie na podporu mieru, aktivácie článku 5 alebo humanitárne operácie.
V júni 2013 bol počas cvičenia International military police na letisku v afganskom Kandaháre v rámci medzinárodnej operácie ISAF zabitý príslušník OS SR čatár Daniel Kavuliak. Okrem zabitého vojaka boli dvaja ťažko zranení. Ďalší štyria utrpeli ľahké zranenia. Za útokom stál príslušník afganských ozbrojených síl. 
19. decembra 2014 sa na Letisko Sliač vrátila druhá polovica poslednej, 22. rotácie slovenských vojakov misie ISAF v Afganistane.
Od roku 2002 do januára 2015 pôsobilo v operácii ISAF v Afganistane spolu 3600 príslušníkov OS SR v 22 rotáciách. Od januára 2015 pôsobí v Afganistane dvadsať príslušníkov 5. pluku špeciálneho určenia spolu s ďalšími 20 príslušníkmi OS SR v novej podpornej misii NATO – Resolute Support. „Naším základným poslaním v novej podpornej misii je pomôcť pri rozvoji afganskej armády. Jedinečné skúsenosti určite všetci zúročíme v ďalšej profesionálnej kariére,“ ponamenal pri odchode kontingentu jeho veliteľ podplukovník Pavel Švelka.
V septembri 2020 Národná rada schválila vyslanie príslušníkov OS SR do dvoch misií. Do tréningovej misie EUTM v Mali Slovensko pošle 15 vojakov. Cieľom je výcvik miestnych vojakov a poradenstvo pre tamojšie ozbrojené sily. V roku 2015 už v Mali Slováci pôsobili. Do Stredoafrickej republiky by mali cestovať 4 príslušníci, mali by poskytovať poradenstvo pre miestne ministerstvo obrany. Misie by mali začať 1. októbra 2020.
V decembri 2020 Slovensko po prvý krát v zahraničí nasadilo delostreleckú jednotku. V Lotyšsku pôsobí 130 príslušníkov slovenských Ozbrojených síl v misii Posilnená predsunutá prítomnosť NATO. Pred delostreleckou jednotkou z Michaloviec v misii pôsobila mechanizovaná rota.
16. júna 2021 Slovensko ukončilo svoje pôsobenie v operácii Resolute Support v Afganistane. Od roku 2002 postupne v operáciách Enduring Freedom (Trvalá sloboda), ISAF a Resolute Support (Rozhodná podpora) pôsobilo viac ako 4300 slovenských vojakov. Minister obrany Jaroslav Naď uviedol: „Vo všetkých týchto operáciách plnili Ozbrojené sily SR široké spektrum úloh, od výstavby a budovania infraštruktúry koaličných vojsk na letiskách v Bagrame a Kandaháre, cez ochranu základní v podobe strážnych jednotiek až po výcvik a prípravu afganských bezpečnostných síl v tak vzdialených dislokáciách akými bol juho-afgansky Uruzgan, či rôzne základne na východe krajiny. Naši profesionálni vojaci a vojačky spravili v Afganistane obrovský kus práce, ktorou prispeli k budovaniu bezpečnosti krajiny a tiež skvelého mena našich ozbrojených síl. Bola to výzva, ale tiež príležitosť získať veľa cenných skúseností.“

</doc>
<doc id="137138" url="https://sk.wikipedia.org/wiki?curid=137138" title="OSSR">
OSSR



</doc>
<doc id="137139" url="https://sk.wikipedia.org/wiki?curid=137139" title="Operácia Seelöwe">
Operácia Seelöwe

Operácia Seelöwe (tuleň, nem. „"morský lev"“) bol plán nacistického Nemecka na inváziu do Spojeného kráľovstva. Pôvodne sa mala uskutočniť v roku 1940, ale po neúspechu v bitke o Britániu bola najprv odložená, no nakoniec sa od nej celkom upustilo.
Dňa 16. júla 1940 bola vydaná Smernica OKW (Oberkommando der Wehrmacht - Vrchné veliteľstvo brannej moci) č. 16 o príprave vyloďovacej akcie proti Anglicku pod krycím názvom „Seelöwe“ (Morský lev), ktorá mala byť pripravená na 15. augusta.
19. júla zvolal Hitler zasadanie Ríšskeho snemu, na ktorom pred „výkvetom Tretej ríše“ vyhlásil,že: „naposledy apeluje na zdravý rozum britskej vlády a ponúka Anglicku mier.“ Zároveň sa začali intenzívne prípravy na vylodenie na britské ostrovy.
Invázie sa malo zúčastniť 38 divízií (z toho 6 tankových a 3 motorizované) a vylodenie mala podporovať 2. a 3. letecká armáda (2600 lietadiel).
Pôvodný plán invázie pre ťažkosti vyloďovacej operácie, nezhody medzi OKH (Oberkommando der Heere - Vrchné veliteľstvo pozemnej armády) a OKM (Oberkommando der Kriegsmarine - Vrchné veliteľstvo námorníctva) i prípravy vojny proti ZSSR si vynútili zrušenie plánovaného termínu invázie. Nový termín operácie bol stanovený na 15. septembra a v štyroch sledoch sa malo vylodiť 24 divízií (nie pôvodných 38) a sústavne sa začalo nacvičovať naloďovanie a vyloďovanie. Uskutočnenie operácie záviselo od získania nemeckej nadvlády vo vzduchu, neutralizácie britského loďstva, dostatočného množstva plavidiel, prekonania pobrežnej obrany Anglicka a odporu britských vojsk v hĺbke územia.
Velenie nemeckého námorníctva potrebovalo 155 transportných lodí, 1722 prámov, 471 remorkérov a 1161 veľkých motorových člnov. 
Spojené kráľovstvo podnikalo v septembri 1940 urýchlené kroky na svoju obranu, ale po strate veľkého množstva vojenského materiálu pri Dunkuerque, nebola dostatočne pripravená na odrazenie nemeckých pozemných vojsk. K dispozícii malo 27 peších divízií (avšak 15 z nich nemalo dostatok zbraní ani dopravných prostriedkov, slabá bola aj protivzdušná obrana vojsk.
Hoci malo Nemecko všetky možnosti vylodenia, proklamované plány neboli realizované. Podľa Smernice z 12. októbra sa operácia Seelöwe odložila na jar 1941. Ale OKW v skutočnosti už v prvých októbrových dňoch od vyloďovacej akcie celkom ustúpilo. 
Operácia sa stala pláštikom na zastrenie novej agresie - Plánu Barbarossa - a mala iba posilniť už rozšírený dojem,že sa chystá invázia do Anglicka, spolu s ďalšími zastieracími protiopatreniami tak Nemci vzbudili u Stalina presvedčenie, že na jeho krajinu nezaútočia. Prenesenie pozornosti nacistického Nemecka na východ najmä koncom roku 1941 odvrátilo od Veľkej Británie nebezpečenstvo invázie.

</doc>
<doc id="137140" url="https://sk.wikipedia.org/wiki?curid=137140" title="Armáda Slovenskej republiky">
Armáda Slovenskej republiky



</doc>
<doc id="137142" url="https://sk.wikipedia.org/wiki?curid=137142" title="Železničná trať Bratislava – Viedeň">
Železničná trať Bratislava – Viedeň



</doc>
<doc id="137144" url="https://sk.wikipedia.org/wiki?curid=137144" title="Dominika Cibuľková">
Dominika Cibuľková



</doc>
<doc id="137146" url="https://sk.wikipedia.org/wiki?curid=137146" title="Župné námestie (Bratislava)">
Župné námestie (Bratislava)

Župné námestie (v rokoch 1946 – 1991 "Októbrové námestie") je námestie v Bratislave v mestskej časti Staré Mesto.
Nachádza sa v blízkosti Kapucínskej ulice, Námestia SNP a Obchodnej ulice. V roku 2006 bolo kompletne zrekonštruované spolu s ostatnými ulicami v historickom centre a pri tejto príležitosti tu bola objavená stará studňa, ktorá bola tiež zrekonštruovaná a nasvietená. Na námestí sa nachádza známy kostol Trinitárov.
Popri námestí vedie hlavná električková trať spájajúca okrajové časti mesta, inak sa námestie nachádza v tzv. mäkkej pešej zóne. Na Župnom námestí stojí aj druhá, staršia budova Národnej rady SR.

</doc>
<doc id="137153" url="https://sk.wikipedia.org/wiki?curid=137153" title="Kapucínska ulica">
Kapucínska ulica

Kapucínska ulica je ulica v Bratislave v historickom centre Starého Mesta. Názov dostala podľa blízkeho kláštora kapucínov. Kapucínska vznikla postupne zástavbou v priestore medzi vnútorným a vonkajším opevnením stredovekého mesta v priebehu 17. a 18. storočia. Nachádza sa hneď vedľa Župného námestia a cez jej stred vedie električková trať po nadjazde nad Staromestskou ulicou smerom pod Hradný vrch smerom do Karlovej Vsi a Dúbravky. Ulica sa mimoúrovňovo križuje s Klariskou ulicou. 
Južná strana ulice s domami prevažne z 18. storočia si zachovala svoj pôvodný charakter. Dnes v nich sídlia napríklad Taliansky kultúrny inštitút v Bratislave a Mestská knižnica v Bratislave. Rožný pavlačový dom, na križovatke so Židovskou ulicou bol asanovaný v 20. storočí pri príležitosti výstavby komunikácie Staromestská. 
Na severnej strane ulice stojí Kostol sv. Štefana s budovou kapucínskeho kláštora a záhrady. Po obvode záhrady bol v polovici 19. storočia podľa projektu Ignáca Feiglera ml. postavený rad jednoposchodových domov, súhrnne nazývaných neskôr ako Kapucínsky bazár. Prízemie domov tvorili židovské obchodíky, na poschodí boli obytné miestnosti majiteľov. Domy Kapucínskeho bazára boli asanované po roku 1965 v súvislosti s výstavbou nadjazdu nad Staromestskou ulicou a rozširovaním Kapucínskej ulice. 
V hornej časti ulice, na mieste terajšieho nadjazdu, v minulosti stála policajná strážnica, ktorá na noc uzamykala vchod do Židovského geta - Zámockej a Židovskej ulice. Stál tu aj známy hostinec K zlatému krížu (Kapucínska 12). 
V dolnej časti ulica ústila na Uhoľný trh, dnešné Suché mýto, kde sa nachádza Kostol svätého Jána z Mathy.

</doc>
<doc id="137155" url="https://sk.wikipedia.org/wiki?curid=137155" title="Objatie zadarmo (kampaň)">
Objatie zadarmo (kampaň)



</doc>
<doc id="137158" url="https://sk.wikipedia.org/wiki?curid=137158" title="Železničná stanica Devínska Nová Ves">
Železničná stanica Devínska Nová Ves

Železničná stanica Devínska Nová Ves je železničná stanica v bratislavskej mestskej časti Devínska Nová Ves. Stanica ma vlečky do automobilovej fabriky Volkswagen a logistického parku CTPark Bratislava. Stanicu používajú osobné a nákladné vlaky.
Dejiny.
Stanica sa nachádza na prvej parnej železničnej trati na území súčasného Slovenska, ktorá bola otvorená 20. augusta 1848 a spájala Viedeň, Devínsku Novú Ves, Gänserndorf a Bratislavu. Od 27. septembra 1891 je trať pripojená cez Kúty do Skalice. Pred vojnou existovala úzkorozchodná trať s dĺžkou 4 km pozdĺž rieky Moravy na odvoz štrkopiesku.
Dňa 6. decembra 1944 podnikla 15. americká letecká armáda nálet na železničnú stanicu v Devínskej Novej Vsi ako príležitostný cieľ z dôvodu veľkej oblačnosti nad primárnym cieľom (železničná stanica Bratislava). Stanica bola poškodená len dočasne, bombardovanie ale prinieslo 14 civilných obetí, z toho 2 žiačky miestnej školy, a značné škody na budovách a majetku.

</doc>
<doc id="137159" url="https://sk.wikipedia.org/wiki?curid=137159" title="ŽST Devínska Nová Ves">
ŽST Devínska Nová Ves



</doc>
<doc id="137160" url="https://sk.wikipedia.org/wiki?curid=137160" title="Železničná stanica Bratislava ÚNS">
Železničná stanica Bratislava ÚNS

Železničná stanica Bratislava-ÚNS alebo "Ústredná nákladná stanica" je železničná stanica v Bratislave určená predovšetkým pre nákladnú dopravu. Leží na trati č. 132 Bratislava – Hegyeshalom. V súčasnosti (2019) tu žiadne vlaky osobnej dopravy nezastavujú, nie je tu predaj cestovných lístkov, je to však najmladšia bratislavská stanica. Prvá etapa bola dokončená v roku 1973, vtedy slúžila ako náhrada za zrušenú trať v centre mesta sprevádzkovaním preložky cez ÚNS k Starému mostu. Osobné vlaky tu začali jazdiť v roku 1987, pomerne dlho po otvorení Prístavného mosta. Neskôr bola osobná doprava na trati 132 cez ÚNS postupne utlmovaná, až došlo v decembri roku 2011 k jej úplnemu zastaveniu. V lete roku 2018 bola osobná doprava obnovená, v pracovných dňoch jazdia v hodinovom takte osobné vlaky medzi stanicami Bratislava-Petržalka a Senec, už ale bez zastavenia v ÚNS. Zo stanice vedie vlečka na kontajnerový terminál a do spoločnosti Slovnaft, ako aj 1,9 km spojka do prístavnej stanice Pálenisko/Juh.

</doc>
<doc id="137161" url="https://sk.wikipedia.org/wiki?curid=137161" title="ŽST Bratislava-ÚNS">
ŽST Bratislava-ÚNS



</doc>
<doc id="137162" url="https://sk.wikipedia.org/wiki?curid=137162" title="Železničná zastávka Devínske Jazero">
Železničná zastávka Devínske Jazero

Železničná zastávka Devínske Jazero je železničná zastávka na železničnej trati Bratislava – Břeclav.
Je posledná zastávka na území mesta Bratislava v smere na Kúty. Bola na nej odbočka do Stupavy, na ktorej bola v máji 1979 zastavená osobná doprava a v marci 2008 bola administratívne zrušená. V blízkosti sa nenachádza žiadna obec, ale iba chaty a bunkre z predvojnového opevnenia. Jeden bunker sa nachádza na telese zrušenej spojky do rakúskej obce Marchegg (trať 408). Kedysi sa tu nachádzala stanica, ktorej význam poklesol po tom, ako bola v roku 1921 zdvojkoľajnená trať do českého mesta Břeclav. V roku 1927 bola odnesená vlečka do štrkovne a tiež aj prvé výhybky. V 30. rokoch 20. storočia sa koľajisko ďalej redukovalo, v roku 1935 tu ostala dvojkoľajná trať a odbočka. Mestská časť ako i zastávka sa stala súčasťou pri poslednom rozširovaní Bratislavy v roku 1971. Tak ako žst. Podunajské Biskupice, žst. Devínska Nová Ves a žst. Rusovce nemá v názve uvedenú príslušnosť k hlavnému mestu.
Zastávka je začlenená do tarifnej zóny 101 Integrovaného dopravného systému v Bratislavskom kraji (IDS BK). Nachádza sa na nej označovač cestovných lístkov IDS BK.

</doc>
<doc id="137164" url="https://sk.wikipedia.org/wiki?curid=137164" title="Marchegg">
Marchegg

Marchegg (, ) je mesto v Rakúsku v spolkovej krajine Dolné Rakúsko, vo vinárskej oblasti (Weinviertel), v okrese Gänserndorf v blízkosti bratislavskej mestskej časti Devínska Nová Ves, pričom je s Bratislavou a Viedňou spojené pravidelným železničným spojením.
Žije tu obyvateľov () (cca 10 % Slovákov a Čechov). Rieka Morava (nem. "March") tu tvorí hranicu so Slovenskom.
Dejiny.
Pozdĺž rieky Moravy prebiehali cesty už od praveku. Najznámejšou z nich je Jantárová cesta, ktorá v tomto úseku spájala keltské oppidum na Brunbergu, neskôr rímske Carnuntum, s juhomoravskými sídliskami. Koncom prvého tisícročia patrila oblasť až po Dunaj do ríše Veľkomoravskej a pod správu Moravsko-panónskej arcidiecézy. 
Marchegg je jediné mesto v Rakúsku, ktoré založil český kráľ Přemysl Otakar II. a olomoucký biskup Bruno zo Schauenburgu. Od svojho zakladateľa dostalo aj titul „kráľovské mesto“. Mesto a tvrdzu (neskôr prebudovanú na zámok) založil Přemysl Otakar II. pravdepodobne hneď po bitke pri Kressenbrune (12. júla 1260) na rieke Morave ako baštu proti Uhrom a plánoval tu vybudovať predovšetkým veľké obchodné centrum (vtedy navrhnuté námestie by bolo s cca 7,5 ha najväčšie v Európe). Mesto bolo založené na mieste bitky, t. j. „dve míle od mesta a hradu Hainburg“, v rokoch 1260/1261.
Spolu s olomouckým biskupom sa tu usilovali o zriadenie prvej diecézy vo vtedajšom Rakúsku, podriadenej olomouckému arcibiskupstvu. Preto tu položili aj základy prvej katedrály v Rakúsku, z ktorej však bolo realizované iba presbytérium (predná časť, chór). Prvá písomná zmienka o meste je z roku 1268, keď Přemysl Otakar odovzdal patronátne práva k tomuto mestu rádu johanitov (dnes maltézskych rytierov). Z veľkých plánov zišlo po prinútení Přemysla Otakara II. odovzdať rakúske krajiny Rudolfovi Habsburskému 26. novembra 1276. Po Přemyslovej smrti pri Dürnkrute (cca 30 km severne od Marcheggu) 26. augusta 1278 mesto v nasledujúcich stáročiach skôr iba prežívalo.[1]
Doprava.
Marchegg je železničným uzlom a pohraničnou prechodovou stanicou na Slovensko. Železničná stanica je v prevádzke od 20. augusta 1848, keď bola sprevádzkovaná prípojná trať Bratislava-hlavná stanica – Devínska Nová Ves – Marchegg – Gänserndorf na Severnú dráhu cisára Ferdinanda (Viedeň – Stadlau –Gänserndorf – Břeclav). Neskôr bola vybudovaná aj priama trať Marchegg – Stadlau. V roku 2017 bola realizovaná generálna rekonštrukcia stanice a do budúcna sa počíta s tým, že cez Marchegg budú premávať priame rýchliky Košice - Žilina - Bratislava - Viedeň, prípadne vlaky RailJet od Salzburgu cez Viedeň do Bratislavy. Najprv ale bude potrebné dokončiť elektrifikáciu celej trate. V súčasnosti chýba už len úsek Marchegg - Devínska Nová Ves. 
Priame cestné spojenie pre motorové vozidlá so Slovenskom zatiaľ neexistuje a nie je ani medzi prioritami výstavby cestnej siete na Slovensku.
V marci 2022 bol dokončený Cyklomost Vysomarch, ktorý spája katastre mesta Marchegg a obce Vysoká pri Morave. VysoMarch sa stal po Cyklomoste slobody druhou lávkou na hraničnej rieke Morava medzi Rakúskom a Slovenskom. Obe lávky sú medzi sebou po cyklotrase vzdialené 11 km. Sprístupnené sú tak chránené územia Marchauen (Moravské luhy) v Rakúsku a Chránený areál Devínske jazero na Slovensku, ktoré sú v čase povodní zaplavované.

</doc>
<doc id="137165" url="https://sk.wikipedia.org/wiki?curid=137165" title="Matěj Václav Jäckel">
Matěj Václav Jäckel

Matěj Václav Jäckel (, ; * 11. september 1655, Wittichenau, Nemecko – † 16. január 1738, Praha) bol lužickosrbský sochár a rezbár, ktorý pôsobil prevažne v Čechách, ale aj na Morave a Hornej Lužici. Je považovaný za predstaviteľa českého vrcholného baroka. Jeho práca bola ovplyvnená talianskym barokovým sochárstvom Gian Lorenzo Berniniho a C. Rainaldiho.
Biografia.
Sochárstvo študoval v Nemecku a jeho učiteľom bol zrejme drážďanský sochár Melchior Barthel. Okolo roku 1684 si v Prahe otvoril vlastnú sochársku dielňu, v ktorej zamestnával niekoľko tovarišov. Počas päťdesiatich rokov svojej existencie vyprodukovala dielňa veľké množstvo sôch a plastík, prevažne pre cirkevnú klientelu.
Medzi najznámejšie Jäckelove diela nepochybne patrí trojica sôch, ktoré sú umiestnené na Karlovom moste v Prahe. Najstaršia z trojice sôch je "Svätá Anna Samotretia" z roku 1707 spracovaná na objednávku Rudolfa z Lisova, pána na Novom Stránove a Vtelné, ktorú nasledovali súsošia "Madona so sv. Dominikom a sv. Tomášom Akvinským" (1708) pre dominikánsky a "Madona so sv. Bernardom" (1709) pre cisterciánsky rád.
Za sochára sa vyučil aj jeho syn Antonín Jäckel, v jeho diele potom pokračoval aj jeho zať František Ignác Weiss.

</doc>
<doc id="137166" url="https://sk.wikipedia.org/wiki?curid=137166" title="Rázsochy">
Rázsochy

Rázsochy sú miestna časť bratislavskej mestskej časti Lamač v Malých Karpatoch.
Táto miestna časť je známa tým, že asi 2 desaťročia sa tu nachádza rozostavaná veľká nemocnica, ktorá stále nie je dokončená a ktorá po dokončení mala slúžiť aj ako sídlo lekárskej fakulty a malo tu byť aj študentské mesto. V roku 2019 sa začalo s búraním existujúcich konštrukcií.

</doc>
<doc id="137167" url="https://sk.wikipedia.org/wiki?curid=137167" title="Železničná zastávka Devínske jazero">
Železničná zastávka Devínske jazero



</doc>
<doc id="137171" url="https://sk.wikipedia.org/wiki?curid=137171" title="Ján I. (Uhorsko)">
Ján I. (Uhorsko)

Ján I. (* 2. február 1487, Spišský hrad, † 21. júl 1540, Sebeš, Sedmohradské kniežatstvo), vlastným menom Ján Zápoľský, bol sedmohradský vojvoda a od 11. novembra 1526 do 21. júla 1540 uhorský kráľ (protikráľ) z magnátskeho rodu Zápoľskovcov, syn krajinského hodnostára Štefana Zápoľského (* 1434, † 1499) a Hedvigy Tešínskej.
Kandidát na uhorský trón.
Narodil sa v tuhej februárovej zime roku 1487 na Spišskom hrade. Otec bol Štefan Zápoľský a matka Hedviga Tešínska. Po svojom otcovi zdedil rozsiahle pozemky (svojho času bol najbohatším uhorským magnátom) i viaceré hodnosti vo verejnej správe. Jeho politický vzostup sa začal roku 1505, keď ho tzv. národná strana uhorských stavov vyhlásila za kandidáta na uhorský trón. Táto strana v uhorskom sneme presadila zákon, že uhorská koruna sa už nikdy nesmie dostať na hlavu cudzinca. V roku 1511 sa Ján Zápoľský stal sedmohradským vojvodom. V roku 1514 s palatínom Štefanom Bátorim potlačil povstanie Juraja Dóžu.
Uhorský kráľ.
Pre jeho ďalší život mal zásadný význam rok 1526. V lete tohto roku tiahol s takmer 20-tisícovým sedmohradským vojskom proti postupujúcim hordám tureckého sultána Sulejmana I. Sledoval svoje vlastné, egoistické ciele, vyčkával v zálohe pri Segedíne a nezasiahol do bitky pri Moháči. Po tejto bitke, v ktorej zahynul i uhorský kráľ Ľudovít II., ostalo Uhorsko bez priameho následníka trónu. Časť šľachty na sneme v Tokaji zvolila 5. novembra 1526 Jána Zápoľského za uhorského kráľa (ako Ján I. Uhorský) a 11. novembra ho nitriansky biskup Štefan Podmanický korunoval v Stoličnom Belehrade. Po svojom nástupe na trón vyzval stavy Moravy, Sliezska a Lužice – z titulu ich podrobenia kráľom Matejom Korvínom – aby mu zložili hold. Tým sa stal kráľom a magnátom rozpadajúceho sa Uhorska po vplyvom tureckých nájazdov. 
Druhá časť uhorských stavov, mestá a bohaté a vplyvné magnátske rody zo západného Slovenska, ktorí z porážky uhorských vojsk pri Moháči vinili práve Zápoľského, na sneme v Bratislave zvolili o mesiac neskôr, 18. decembra za uhorského kráľa brata kráľovnej vdovy Márie, rakúskeho arcivojvodu Ferdinanda I. Habsburského. Tak malo Uhorsko v jednej chvíli dvoch panovníkov.
Boje s Ferdinandom Habsburským.
Ján I. Uhorský si nárokoval uhorskú korunu z titulu časového prvenstva, Ferdinand zasa z dynastických dôvodov. V roku 1527 začala v Uhorsku z tohto dôvodu občianska vojna. Na jar toho roku Ferdinand I. vpadol s malým vojskom do Uhorska a v júni 1527 dobyl Budín. Jána I. Uhorského vytlačil do východných oblastí Uhorska. Ten sa v roku 1528 neúspešne pokúsil získať stratené pozície. Jeho vojsko bolo v bitke pri Seni (pri Košiciach, 8. marca 1528) porazené a bol nútený utiecť do Poľska. Celá krajina sa rozdelila na dva nepriateľské tábory. Vojna, trvajúca takmer tri desaťročia, krajinu veľmi zničila.
V tom čase mal Ján I. Uhorský na území Slovenska, kde vlastnil obrovské majetky, stále silné postavenie najmä medzi šľachtou. Patrilo mu množstvo hradov na Orave, Liptove, v Trenčianskej a Nitrianskej stolici a po celom východnom Slovensku, ku ktorému ho viazal aj titul spišského grófa. Na zlomenie ich odporu, cisár Ferdinand vyslal už v roku 1527 Jána Katzianera, hlavného kapitána Horného Uhorska. Následne Ferdinand a Ján I. Zápoľský podpísali Veľkovaradínsky mier vo Veľkom Varadíne (dnešné Rumunsko).
Turecké spojenectvo.
Kráľ Ján I. Uhorský v snahe dostať Uhorské kráľovstvo späť do svojej moci, získal významného spojenca. Zo svojho poľského azylu vyslal posolstvo k tureckému sultánovi Sulejmanovi I. a ponúkol mu vazalskú podriadenosť. Sultán ponuku prijal. V júli 1529 na mieste tragickej porážky uhorského vojska v roku 1526, na Moháčskom poli, Zápoľský zložil Sulejmanovi vazalský hold. Sultán sa vzápätí osobne vydal na čele obrovského vojska urobiť poriadky v Uhorsku. Plieniace osmanské vojská dobyli pre kráľa Jána I. Uhorského centrálne oblasti Uhorska a ohrozovali dokonca Viedeň. Zápoľský získal opäť značnú časť územia Slovenska. Keď v nasledujúcom roku Ferdinand obľahol Budín, prišli Jánovi I. Uhorskému na pomoc vojská belehradského bega Mehmeda. Po potlačení cisárskych vojsk vyplienili turecké hordy v dvoch výpravách – septembri a decembri – Považie až k Trnave a Piešťanom, Ponitrie až k Bojniciam a pozdĺž Hrona prenikli až k Hronskému Beňadiku. Okrem bohatej koristi odvliekli do zajatia vyše 40-tisíc ľudí a za sebou zanechali spustošenú krajinu. K jej skaze prispeli i hordy lúpežných rytierov, priživujúcich sa na vzniknutej situácii. Ferdinandovo panstvo sa zúžilo viac-menej na Zadunajsko a slovenské stolice.
Mierové ukončenie bojov.
Obe strany sa vojnovými ťaženiami natoľko vyčerpali, že v roku 1538 uzavreli vo Veľkom Varadíne mier. Tu sa obaja panovníci dohodli na rozdelení moci. Po smrti Zápoľského sa Ferdinand mal stať kráľom v celom Uhorsku i v Sedmohradsku. Dedičov Jána I. Uhorského mal odškodniť bohatými majetkami v iných svojich krajinách. Ján I. Uhorský sa ním vzdal nárokov na uhorský trón (napriek tomu titul uhorského kráľa používal až do svojej smrti). 
Jánovi Zápoľskému sa v roku 1540 niekoľko dní pred smrťou narodil syn Ján Žigmund, ktorého jeho matka Izabela dala korunovať za uhorského kráľa. Ferdinand v dôsledku porušenia mieru preto opäť obľahol Budín. Jánovi Žigmundovi ostalo Sedmohradsko s priľahlými stolicami a časťou juhovýchodného Slovenska s Košicami.
Rodinné pomery.
Ján Zápoľský bol ženatý s Izabelou Jagelovskou (* 18. január 1519 – † 15. september 1559), dcérou poľského kráľa Žigmunda I. V ich manželstve sa narodil syn Ján Žigmund (* 7. júl 1540 – † 14. marec 1571).

</doc>
<doc id="137175" url="https://sk.wikipedia.org/wiki?curid=137175" title="Dwyane Wade">
Dwyane Wade

Dwyane Tyrone Wade (* 17. január 1982, Chicago, Illinois) je americký basketbalista a hráč tímu Miami Heat, hrá na poste krídelníka. Dwyane bol draftovaný v roku 2003 z piateho miesta, svoju prvú sezónu odohral v roku 2003/2004 v tíme Miami Heat. V roku 2004 do tímu prišiel bývalý hráč L.A. Lakers Shaquille O´neal. Spolupráca tohto pivota a centra priniesla v sezóne 2005/2006 vytúžený titul víťaza NBA. Zároveň dostal cenu MVP, za najlepšieho a najužitočnejšieho hráča daného finále. Počas svojej kariéry bol niekoľkokrát vyhlásený za hráča mesiaca východnej konferencie.
Dwyane je účastníkom olympijských hier v Aténach 2004, kde tím USA obsadil 3. miesto.
Je dvojnásobným účastníkom All Star Game z roku 2006 Houston a 2007 Las Vegas. Zároveň v roku 2006 sa stal športovcom roka podľa športového časopisu Sport Illustrated.

</doc>
<doc id="137179" url="https://sk.wikipedia.org/wiki?curid=137179" title="Železničná doprava v pražskej aglomerácii">
Železničná doprava v pražskej aglomerácii

Praha je najvýznamnejší uzol osobnej železničnej dopravy v Česku. Je prirodzeným centrom nielen diaľkovej dopravy, ale aj prímestskej, na hlavných tratiach intervalovej. Do budúcnosti sa pripravuje významné zvýšenie úlohy železnice v mestskej a prímestskej osobnej doprave. Nákladná železničná doprava bola z Prahy od prvej polovice 20. storočia postupne vytláčaná na okraj mesta a v dôsledku útlmu nákladnej železničnej dopravy je prevádzka a rozsah nákladných staníc obmedzovaný. Pražský železničný uzol prechádza prestavbou, ktorá má umožniť prepojenie najvýznamnejších pražských staníc a zvýšenie dopravnej kapacity tratí v centre Prahy.

</doc>
<doc id="137182" url="https://sk.wikipedia.org/wiki?curid=137182" title="Úzkorozchodné dráhy na Ostravsku">
Úzkorozchodné dráhy na Ostravsku

Úzkorozchodné dráhy na Ostravsku niekedy označované aj ako električkové trate boli v Česku unikátnym systémom, ktorý je možné prirovnať k prímestským dráham v západnej Európe. Trate s rozchodom 760 mm a maximálnej dĺžke 63 kilometrov spájali niekoľko miest (Ostrava, Karviná, Bohumín a ďalšie) a omnoho viac menších obcí rozmiestnených medzi týmito mestami. Prvá trať vznikla v roku 1902 v Bohumíne, posledný úsek bol zrušený v roku 1973.

</doc>
<doc id="137184" url="https://sk.wikipedia.org/wiki?curid=137184" title="Pinč (klobúk)">
Pinč (klobúk)

 "Toto je článok o klobúku. Pre ďalšie použite, pozri pinč."
Pinč (angl.: bowler hat; nem.: die Melone alebo franc.: chapeau melon) je tvrdý pánsky klobúk s okrúhlym vrškom. Pinč bol prvýkrát navrhnutý v roku 1850 pre Thomasa Cokea, druhého grófa z Leicesteru.
História.
Pinč navrhli londýnski klobučníci James a George Lockovci z firmy Mr. Lock of St. James's Street a nazvali ho iron hat (slov.: "železný klobúk"). Lockovci poslali ich návrh Thomasovi a Williamovi Bowlerovi, ktorý vyrobili prvý prototyp klobúka pre Cokea. Neskôr sa pre železný klobúk osvedčilo meno bowler, odvodené od priezviska jeho výrobcov. Klobúk bol tvrdý v snahe ochrániť hlavu jeho prvého nositeľa pred konármi stromov, kým on jazdil na koňoch. Na konci 19. storočia bol pinč na vrchole svojej popularity a ponúkal zlatú strednú cestu medzi formálnosťou cylindra, ktorý bol spájaný s vyššou vrstvou a neformálnosťou mäkkých klobúkov a šiltoviek, ktoré nosila nižšia stredná vrstva. 
Pinč sa stal kultúrnym identifikátorom, a to ironicky v dvoch diametrálne odlišných významoch. Vo väčšine Anglicka sa pinč spája najmä so služobníctvom, keďže takýto klobúk nosili najmä komorníci. Ale v Londýne sa tento klobúk väčšinou spája s ľuďmi pracujúcimi v City. Ľudia, ktorí mali na hlave takýto klobúk boli s najväčšou pravdepodobnosťou právnici, makléri, bankári alebo vládni úradníci. Pinč sa stal tradičnou pokrýkovou hlavy londýnskych džentlmenov a neskôr sa stal akousi anglickou kultúrnou ikonou. 
V Spojených štátoch amerických je pinč známy pod názvom derby hat, v Nemecku ho vďaka svojmu tvaru poznajú ako Melone.

</doc>
<doc id="137186" url="https://sk.wikipedia.org/wiki?curid=137186" title="Pinč">
Pinč

Pinč môže byť:

</doc>
<doc id="137192" url="https://sk.wikipedia.org/wiki?curid=137192" title="Účet (účtovníctvo)">
Účet (účtovníctvo)

Účet alebo konto je jedným zo základných metodických prostriedkov účtovníctva pre zachytávanie stavov a zmien stavov jednotlivých druhov aktív a pasív. Účet možno chápať ako dvojstranné účtovné pole, na ktorom sa účtuje o rovnakom obsahu, napr. o peniazoch v pokladnici, na bankovom účte a podobne.
Schéma a náležitosti účtu.
Na schematické znázornenie účtu sa vo všeobecnosti používa tvar veľkého tlačeného písmena T. Každý účet má dve strany alebo polia, pričom na jednej strane sa evidujú prírastky a na druhej strane úbytky aktív, pasív, nákladov alebo výnosov. Ľavú stranu účtu označujeme výrazom „má dať“ (MD) a pravú stranu označujeme výrazom „dal“ (D). Toto označenie vzniklo na základe personifikačnej teórie. Za každým účtom si bolo treba predstaviť osobu spravujúcu určitý druh majetku. Potom sa na ľavej strane účtu zaznamenávalo všetko to, čo prijal a v budúcnosti „má dať“ a na pravej strane účtu, všetko to, čo už „dal“.
Každý účet sa označuje presným názvom, ktorý vystihuje jeho ekonomický obsah a číselným znakom (kódom), ktorý je určený účtovou osnovou.
Účtovný zápis vykonaný na ktorejkoľvek strane účtu obsahuje zvyčajne tieto údaje:

</doc>
<doc id="137195" url="https://sk.wikipedia.org/wiki?curid=137195" title="Tlač z hĺbky">
Tlač z hĺbky

Tlač z hĺbky alebo hĺbkotlač je tlačiarenská metóda používaná hlavne v grafike. Tlač je charakteristická tým, že tlačové prvky sú zahĺbené pod úrovňou netlačiacich miest. Po nanesení a zotretí prebytočnej farby je táto v tlačovej forme nesená v priehlbinách. Vyvýšené miesta sú teda netlačiace a na podklade sa javia ako biele. Odtlačok sa získa priamym prenosom na podklad za účinku tlaku. Jej opakom je tlač z výšky.
Mechanické postupy tlače z hĺbky sú len o málo mladšie než tlač z výšky. Podstata tlače z hĺbky spočíva v tom, že línie alebo body kresby sú vyhĺbené pod úroveň povrchu tlačovej formy, obvykle hladkej kovovej dosky. Do týchto priehlbín vniká hlbokotlačová farba, ktorá sa potom z ostatného povrchu formy stiera. Pri tlači je veľkým tlakom tlačového stroja papier pri tlači vtlačený do rýh, odkiaľ prijíma farbu. Hlbokotlačová forma býva najčastejšie vyrobená z medenej, alebo zinkovej dosky, menej často sú používané aj iné materiály ako oceľ, železo, mosadz, hliník dnes hlavne plast. 
Techniky tlače z hĺbky sa delia na mechanické a chemické. 
Tlač voľných grafických listov sa vykonáva na ručnom meditlačovom lise. Pre tlač z hĺbky je charakteristické, že po zložení papiera ostáva farba na jeho povrchu v miernom reliéfe. Do povrchu papiera je vtlačená tiež fazeta, čiže opracované okraje formy.
Hĺbkotlačové rytiny sú súbor všetkých techník tlače z hĺbky, v ktorých je obraz vyhĺbený mechanickým spôsobom. Jednotlivé postupy sa môžu uplatniť samostatne alebo sa navzájom dopĺňať či kombinovať s leptacími technikami. Nazývajú sa tiež „suché techniky“.
Rozdelenie hĺbkotlačových rytín.
Hlbokotlačové lepty sú rozsiahla skupina hlbokotlačových techník lineárnej aj tónovej kresby, pri ktorých je obraz do hladkého povrchu kovovej dosky vyhĺbený pomocou leptadla. Tieto postupy sa môžu súhrnne nazývať tiež „mokré“. Techniky leptu sú pre svoju rozmanitosť označované za jedno z najvďačnejších a najpôsobivejších odvetví grafického umenia. Okrem samostatného uplatnenia sa jednotlivé postupy môžu aj kombinovať.

</doc>
<doc id="137196" url="https://sk.wikipedia.org/wiki?curid=137196" title="Mezzotinta">
Mezzotinta

Mezzotinta alebbo škriabaná rytina je grafická technika patriaca pod tlač z hĺbky. V medzinárodnom označení má symbol C7.
Pri mezzotinte sa vytvára modelovacia kresba vyškrabávaním, čiže zosvetľovaním tmavej plochy medenej alebo mosadznej husto ozrnenej dosky. Na túto techniku sa najlepšie hodí medená doska hrúbky 1,5 až 2 mm, na ktorej sa vytvorí potrebná zrnitosť pomocou kolísky alebo skobliny. Je to oceľový polkruhový nôž s ostrím vybrúseným do jedného či viac radov zubov. Kolískou sa najprv rozbrázdi celá plocha dosky v štyroch základných smeroch a v brázdení sa pokračuje dovtedy, kým sa celý povrch dosky nejaví ako rovnomerne tmavý. Táto práca je pomerne namáhavá a zdĺhavá. Na urýchlenie práce možno použiť tzv. kotúčový zrnič. Ozrnený povrch sa potom pretrie slabým nánosom riedkej farby a to buď čiernej tempery, alebo tlačovej černe zmiešanej s lojom. Vybudovanie mezzitintovej kresby prebieha opačne ako pri ostatných hlbokotlačových technikách – začína sa od tmavej cez poltóny k svetlejším partiám. Praktizujeme to väčšinou zoškrabovaním a vyhladzovaním zrna v miestach, ktoré sa majú tlačiť svetlejšie. Čím nižšie je zrno, tým menej farby udrží. Zrno sa zoškrabáva trojhrannou oceľovou škrabkou, ktorú držíme naplocho, takmer vodorovne, aby sa príliš nezarezávala do hĺbky. Opravy chybných miest sa robia opätovným rozdrvením skoblinou.

</doc>
<doc id="137199" url="https://sk.wikipedia.org/wiki?curid=137199" title="Rock in Rio (album)">
Rock in Rio (album)

Rock in Rio je v piaty album s nahrávkou z koncertu britskej heavy metalovej skupiny Iron Maiden, ktorý bol nahratý počas "Brave New World Tour '00 - '01". Záznam koncertu bol tiež vydaný ako DVD s rovnomenným názvom "Rock in Rio". 

</doc>
<doc id="137200" url="https://sk.wikipedia.org/wiki?curid=137200" title="A Real Live Dead One">
A Real Live Dead One

A Real Live Dead One je koncertný dvojalbum britskej heavy metalovej skupiny Iron Maiden. Vznikol spojením albumov "A Real Live One" a "A Real Dead One" a vydaný bol roku 1998.

</doc>
<doc id="137201" url="https://sk.wikipedia.org/wiki?curid=137201" title="Účtovnictvo">
Účtovnictvo



</doc>
<doc id="137204" url="https://sk.wikipedia.org/wiki?curid=137204" title="Účtová osnova">
Účtová osnova

Účtová osnova je zoznam všetkých syntetických účtov so záväzným číselným a slovným označením, usporiadaných podľa ich ekonomického obsahu, ktoré môže podnik (organizácia) v rámci svojho účtovníctva používať. 
Účtová osnova môže byť uzavretým alebo otvoreným zoznamom syntetických účtov. V prípade otvoreného zoznamu, ho môže účtovná jednotka dopĺňať o potrebné účty. V takom prípade hovoríme o rámcovej účtovej osnove. Finančné účtovníctvo riadi Ministerstvo financií Slovenskej republiky, ktoré vydáva rámcové účtové osnovy a podrobnosti o postupoch účtovania.
Jednotlivé syntetické účty sa v rámcovej účtovej osnove delia do účtových tried, triedy sa ďalej členia do účtových skupín a skupiny sa delia na jednotlivé účty. Podstatou rozdelenia je desiatková sústava. Rámcová účtová osnova obsahuje desať tried po desať skupín a v každej skupine sa nachádza desať účtov. 

</doc>
<doc id="137205" url="https://sk.wikipedia.org/wiki?curid=137205" title="Účtová trieda">
Účtová trieda



</doc>
<doc id="137206" url="https://sk.wikipedia.org/wiki?curid=137206" title="Účtová skupina">
Účtová skupina



</doc>
<doc id="137207" url="https://sk.wikipedia.org/wiki?curid=137207" title="Vojtěch Sucharda">
Vojtěch Sucharda

Vojtěch Sucharda (* 6. január 1884 Nová Paka – † 31. október 1968 Praha) bol český sochár, reštaurátor, rezbár a bábkar. 
Biografia.
Pochádzal z umeleckého rodu Suchardov z Novej Paky, v ktorom sa umelecké nadanie dedilo z generácie na generáciu už od jeho pradeda Jana. Bábkarstvu sa vyučil v závode svojho otca a v roku 1899 presídlil do Prahy. V roku 1905 absolvoval pražskú Umelecko priemyslovú školu. 
Po absolutóriu spolupracoval na sochárskych dielach svojho brata Stanislava, napríklad na pomníku Františka Palackého. Od roku 1907 spolupracoval s architektom Kamilom Hilbertom na dostavbe katedrály sv. Víta na Pražskom hrade. Pre katedrálu vytvoril cez 250 novogotických hlavíc stĺpov, vyrezávanú truhlu, niekoľko kamenných plastík a dva vysoké reliéfy znázorňujúce staviteľov dómu na priečelí stavby. Vojtěch Sucharda pracoval aj na výzdobe niekoľkých kostolov a stavieb po celých Čechách. Od roku 1913 sa podieľal okrem iného aj na sochárskej výzdobe pražského paláca Koruna.
Počas 1. svetovej vojny padol do ruského zajatia. 
V roku 1908 sa oženil so svojou spolužiačkou z Umeleckopriemyslovej školy Annou Brichovou, s ktorou v roku 1920 založil divadlo Říše loutek. V tomto divadle potom pôsobil štyridsať rokov.
V rokoch 1912, 1936 a 1948 sa podieľal na rekonštrukciách Staromestského orloja v Prahe, pre ktorý vytvoril dvanásť nových sošiek apoštolov. V povojnovom období bol aj autorom návrhu na celkovú modernizáciu výtvarného riešenia Staromestského orloja, ktorý sa nikdy realizoval.
S manželkou Annou mal dve dcéry - Annu a Olgu. Po smrti svojej ženy v roku 1944, sa roku 1947 po druhý raz oženil s pražskou Nemkou Alžbětou Bálkovou.

</doc>
<doc id="137212" url="https://sk.wikipedia.org/wiki?curid=137212" title="Paul Leroy-Beaulieu">
Paul Leroy-Beaulieu



</doc>
<doc id="137214" url="https://sk.wikipedia.org/wiki?curid=137214" title="Alfred T. Mahan">
Alfred T. Mahan



</doc>
<doc id="137215" url="https://sk.wikipedia.org/wiki?curid=137215" title="Kapitalistická spoločnosť">
Kapitalistická spoločnosť



</doc>
<doc id="137216" url="https://sk.wikipedia.org/wiki?curid=137216" title="Speak &amp; Spell">
Speak &amp; Spell



</doc>
<doc id="137217" url="https://sk.wikipedia.org/wiki?curid=137217" title="Občianska spoločnosť">
Občianska spoločnosť

Občianska spoločnosť alebo civilná spoločnosť môže byť:

</doc>
<doc id="137219" url="https://sk.wikipedia.org/wiki?curid=137219" title="Civilná spoločnosť">
Civilná spoločnosť



</doc>
<doc id="137222" url="https://sk.wikipedia.org/wiki?curid=137222" title="Venusaur">
Venusaur

Venusaur (jap.: フシギバナ, "Fušigibana") je Pokémon – fiktívna postava z hier, mangy, zbieracích kariet, anime a ďalších médií vytvorených Satoši Tadžirim s názvom "Poketto Monsutta" alebo skrátene "Pokémon".
Charakteristika.
Oproti Ivysaurovi je oveľa väčší a ťažší. Fľaky mu z tela zmizli už skoro úplne a okrasné kvety sa zväčšili. Namiesto zatvorej cibuľky nosí Venusaur už veľkú rozkvitnutú kvetinu, vďaka ktorej sa môže naučiť používať najsilnejší raslinný útok. Je možné získať ho iba v regióne Kanto, ale prenosom sa môže dostať do akejkoľvek dosiaľ vydanej Pokémon hry. Voľne žijúci neexistujú, získať sa dá len vývojom od 32. úrovne z Ivysaura v hrách Pokémon Red, Blue a Yellow.
Venusaur sa učí najsilnejší rastlinný útok – "Slnečný lúč" (). Dvojnásobné zranenie Venusaurovi spôsobujú útoky ohnivého, ľadového, lietajúceho, psychického a chrobačieho typu. V hrách Pokémon Red, Blue a Yellow mu chrobačie útoky spôsobujú až štvornásobné zranenie.

</doc>
<doc id="137223" url="https://sk.wikipedia.org/wiki?curid=137223" title="The Soundhouse Tapes">
The Soundhouse Tapes

The Soundhouse Tapes je prvá demo nahrávka britskej heavy metalovej skupiny Iron Maiden. Album vyšiel v náklade len 5000 kusov.

</doc>
<doc id="137233" url="https://sk.wikipedia.org/wiki?curid=137233" title="Okazakiho fragment">
Okazakiho fragment

Okazakiho fragment je relatívne krátka časť reťazca deoxyribonukleovej kyseliny (DNA). Je pomenovaný po Reiji Okazakiovi a Tsuneko Okazakiovej, manželskom páre japonských molekulárnych biológov, ktorí ich v roku 1968 objavili pri skúmaní replikácie DNA.
Okazakiho fragmenty polydeoxiribonukleotidy, ktoré sú syntetizované pri replikácii deoxyribonukleovej kyseliny ako úseky oneskorujúceho sa reťazca (angl. "lagging strand"), aby boli neskôr spojené enzýmom DNA ligáza a vytvorili jedno vlákno. Každý úsek sa syntetizuje ako samostatná jednotka vrátane iniciácie pomocou enzýmu RNA-polymeráza.
Priemerná dĺžka Okazakiho fragmentov u prokaryotov je 1 000 až 2 000 deoxyribonukleotidov, u eukaryotov sú oveľa kratšie, približne iba 100 až 200 nukleotidov.

</doc>
<doc id="137234" url="https://sk.wikipedia.org/wiki?curid=137234" title="Albín Polášek">
Albín Polášek

Albín Polášek (* 14. február 1879, Frenštát pod Radhoštěm – † 19. máj 1965, Winter Park, Florida, USA) bol český sochár.
Vyučil sa vo Viedni za rezbára, študoval v Ríme, odišiel do USA, kde sa stal profesorom na akadémii v Chicagu a vytvoril celý rad sochárskych diel. Chodieval na dovolenku do Frenštátu.
Dielo.
Je autorom súsošia Cyrila a Metoda a sochy Radegasta na Radhošti, pre Frenštát pod Radhoštěm vytvoril súsošie "Zápas dobra so zlom" a sochu "Ondráš", bol aj autorom prvej česko-slovenskej medaily ("Sloboda"). Jeho najväčšie dielo v Česko-Slovensku, socha prezidenta Wilsona v Prahe, bolo počas okupácie zničené.

</doc>
<doc id="137235" url="https://sk.wikipedia.org/wiki?curid=137235" title="Okazakiho fragmenty">
Okazakiho fragmenty



</doc>
<doc id="137239" url="https://sk.wikipedia.org/wiki?curid=137239" title="Josef Václav Myslbek">
Josef Václav Myslbek

Josef Václav Myslbek (* 20. jún 1848, Praha – † 2. jún 1922, tamtiež) bol najvýznamnejší český sochár na prelome 19. a 20. storočia, predstaviteľ monumentálneho realizmu a zakladateľ novodobého českého sochárstva.
Životopis.
Narodil sa v rodine maliara izieb. V začiatkoch umeleckej dráhy sa učil v ateliéri u sochára Václava Levého. Po jeho smrti roku 1870 sa rýchlo osamostatnil.
Študoval maliarstvo na Akadémii výtvarných umení, kde sochárske oddelenie vtedy neexistovalo. V roku 1873 sa oženil, s manželkou Karolinou mali postupne osem detí, z ktorých však väčšina zomrela v nízkom veku. Aby uživil rodinu, intenzívne pracoval, väčšinou na niekoľkých zákazkách súčasne. K svojim dielam bol veľmi kritický a zväčša ich mnohokrát prepracovával, keď s príslušnou verziou nebol úplne spokojný. 
Väčšinu života prežil v Prahe. Roku 1878 podnikol krátku, ale dôležitú cestu do Paríža; navštívil Louvre, kde sa zoznámil s moderným francúzskym sochárstvom. Nadviazal aj celoživotné priateľstvo s Václavom Brožíkom a Vojtěchom Hynaisom. 
V roku 1885 sa stal profesorom na Umelecko-priemyselnej škole, roku 1896 prešiel na Akadémiu výtvarných umení, kde učil až do odchodu do dôchodku v roku 1919.
Josef Václav Myslbek zomrel v Prahe v nedožitých 74 rokoch a je pochovaný na vyšehradskom Slavíne.
Dielo.
Myslbekovo sochárske dielo bolo od začiatku ovplyvnené klasicizmom, novorenesanciou, antikou a secesiou. Tematická orientácia Myslbekovej tvorby vychádzala z ideí českého obrodeneckého hnutia. Z umelcov mal na neho významný vplyv maliar Josefa Mánesa – podobne ako on vytváral Myslbek typy českých bájnych hrdinov a skutočné osobnosti českej histórie. 
Myslbekovu sochársku tvorbu možno rozdeliť na idealizovanú (báje, z histórie vychádzajúca tvorba) a realistickú (tzv. monumentálny realizmus). V realizme uplatňoval Myslbek zásady klasickej harmónie („Kardinál Schwarzenberg“, „Humanita“ či „Oddanosť“). Vrcholom Myslbekovej monumentálno realistickej tvorby je potom jazdecká socha sv. Václava umiestnená na pražskom Václavskom námestí. Na tomto diele pracoval viac ako tridsať rokov.
Josef Václav Myslbek nezostával len pri tvorbe monumentálnych diel, nezanedbateľnou súčasťou jeho diela je portrétna činnosť. Je autorom sochárskych portrétov mnohých významných osobností 19. storočia, napr. Františka Palackého.

</doc>
<doc id="137241" url="https://sk.wikipedia.org/wiki?curid=137241" title="Sklené vlákno">
Sklené vlákno

Sklené vlákno je materiál podobný textilnému vláknu, ktorý sa používa v priemysle, stavebníctve a strojárstve na spevňovanie kompozitných materiálov. Svojou mernou pevnosťou v ťahu prevyšuje bežnú oceľ 2- až 3-krát.
Sklené vlákna sa začali vyrábať koncom 19. storočia. V odbornej literatúre sa rozlišujú dve veľké skupiny: 

</doc>
<doc id="137242" url="https://sk.wikipedia.org/wiki?curid=137242" title="Sklené vlákna">
Sklené vlákna



</doc>
<doc id="137249" url="https://sk.wikipedia.org/wiki?curid=137249" title="Tomasz Kłos">
Tomasz Kłos

Tomasz Kłos (* 7. marec 1973, Zgierz, Poľsko) je bývalý poľský futbalista. Za poľskú reprezentáciu odohral 69 zápasov a dal 6 gólov. Hral ako stredný obranca.
Kariéra.
V sezóne 1997/98 získal titul v poľskej najvyššej futbalovej lige s mužstvom ŁKS Łódź. Ďalšie dve víťazstvá v lige získal s Wisłą Kraków v sezónach 2003/04 a 2004/05. Na ihriskách poľskej najvyššej ligy odohral spolu 200 zápasov v ktorých strelil 27 gólov.
Svoju futbalovú kariéru ukončil 1. júla 2008 pre zranenie.

</doc>
<doc id="137251" url="https://sk.wikipedia.org/wiki?curid=137251" title="Kaspar von Stieler">
Kaspar von Stieler

Kaspar von Stieler (* 2. august 1632, Erfurt, Nemecko – † 24. jún 1707, Erfurt) bol nemecký učenec, jazykovedec (lingvista) a lexikograf známy predovšetkým svojim slovníkom, ktorý reprezentoval súdobú slovnú zásobu nemčiny.

</doc>
<doc id="137255" url="https://sk.wikipedia.org/wiki?curid=137255" title="Hnacie dráhové vozidlo">
Hnacie dráhové vozidlo

Hnacie dráhové vozidlo ("skrátene" HDV) alebo hnacie vozidlo alebo trakčné vozidlo je na železnici dráhové vozidlo schopné vyvíjať ťažnú a brzdiacu silu pre pohyb a brzdenie dráhových vozidiel, prípadne určené aj na prepravu osôb a vecí.
Základné druhy hnacích vozidiel:

</doc>
<doc id="137256" url="https://sk.wikipedia.org/wiki?curid=137256" title="Klariská ulica">
Klariská ulica

Klariská ulica je ulica v Bratislave, v mestskej časti Staré Mesto. 
Dejiny.
Vznikla v druhej polovici 13. storočia pozdĺž kláštora cisterciánok. Dolný roh ulice za palácom uhorskej kráľovskej komory sa nazýval "Pieskový kút" alebo "Sandwinkel". Horná časť ulice pri hradbách mesta sa nazývala "Svinský kút", možno kvôli tomu, že bývala znečistená. Pozdĺž hradieb mali remeselníci svoje prevádzky, ktoré boli premiestnené zo stredu mesta vraj kvôli zápachu.
Po zbúraní mestských hradieb bol prechod na Kapucínsku ulicu vyriešený schodmi. V roku 1985 bol pod Kapucínskou vybudovaný podchod smerom na Staromestskú ulicu.
Stavby.
Významné stavby na Klariskej sú hlavne kostol a kláštor klarisiek, v súčasnosti využívaný ako koncertná sieň. Sídli tu istá časť Univerzitnej knižnice. V roku 2002 prebehla rekonštrukcia kláštora, pričom kostol sa mal rekonštruovať v rokoch 2005 – 2007.

</doc>
<doc id="137257" url="https://sk.wikipedia.org/wiki?curid=137257" title="Železničný zvršok">
Železničný zvršok

Železničný zvršok je vrchná časť železničného telesa, ktorá prenáša zaťaženie z dopravy na železničný spodok.
Do železničného zvršku patria:

</doc>
