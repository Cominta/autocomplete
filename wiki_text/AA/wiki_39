<doc id="33840" url="https://sk.wikipedia.org/wiki?curid=33840" title="Tisícročná včela (film)">
Tisícročná včela (film)

Tisícročná včela I-II (angl. "The Millenial Bee") je slovenský film. 
Sága murárskeho rodu Pichandovcov odohrávajúca sa prevažne na malej slovenskej dedine v rokoch 1887 – 1917.

</doc>
<doc id="33841" url="https://sk.wikipedia.org/wiki?curid=33841" title="Zoznam IC objektov">
Zoznam IC objektov

Toto je kompletný zoznam IC objektov. Index Catalogue obsahuje 5386 objektov, preto je zoznam rozdelený na časti, z ktorých každá obsahuje 250 objektov.

</doc>
<doc id="33842" url="https://sk.wikipedia.org/wiki?curid=33842" title="Index Catalogue">
Index Catalogue

Index Catalogue, známy tiež ako katalóg hmlovín, hviezdokôp a galaxií, je astronomický katalóg, ktorý bol prvýkrát publikovaný v roku 1895 a bol rozšírený na viac ako 5000 objektov, ktoré sú známe ako IC objekty. Slúži ako doplnok k Novému všeobecnému katalógu.
Katalóg zostavil John Dreyer v 80. rokoch 19. storočia, ktorý ho publikoval ako dva dodatky k Novému všeobecnému katalógu. Obsahoval galaxie, hmloviny a hviezdokopy objavené medzi rokmi 1888 a 1905.

</doc>
<doc id="33843" url="https://sk.wikipedia.org/wiki?curid=33843" title="Toto leto doma">
Toto leto doma

Toto leto doma (angl. This Summer at Home) je slovenský film. 
Hudobná komédia o prázdninových zážitkoch dvanásťročnej Dušany.

</doc>
<doc id="33844" url="https://sk.wikipedia.org/wiki?curid=33844" title="Zoznam messierových objektov">
Zoznam messierových objektov



</doc>
<doc id="33846" url="https://sk.wikipedia.org/wiki?curid=33846" title="IC objekty">
IC objekty



</doc>
<doc id="33849" url="https://sk.wikipedia.org/wiki?curid=33849" title="Nadobor">
Nadobor

Nadobor je veľmi veľká hviezda s hmotnosťou minimálne 10 – 50 hmotností Slnka. Z hľadiska priemernej dĺžky života hviezd existuje len krátko a svoju existenciu napokon zakončí výbuchom supernovy.
Relatívne najmenšie nadobry sú modré nadobry. Za nimi nasleudujú modrobiele nadobry, biele nadobry, žltobiele nadobry, žlté nadobry, oranžové nadobry a najväčšie sú červené nadobry, ktorých obvod môže presahovať obvod obežnej dráhy Jupitera okolo Slnka. Vzhľadom na svoje gigantické rozmery majú nadobry aj veľmi vysokú svietivosť, ktorá sa môže pohybovať až v státisícoch svietivostí Slnka. 

</doc>
<doc id="33852" url="https://sk.wikipedia.org/wiki?curid=33852" title="Traja svedkovia">
Traja svedkovia

Traja svedkovia (angl. Three Wittnesses) je slovenský film.
Dramatický príbeh z revolučných dôb roku 1848.

</doc>
<doc id="33854" url="https://sk.wikipedia.org/wiki?curid=33854" title="FreeDB">
FreeDB

FreeDB je databáza informacií o kompaktných diskoch, pričom všetky údaje sú dostupné pod licenciou GNU GPL. FreeDB je založené na, v dnešnej dobe už komerčnom projekte, CDDB. Na vyhľadanie CD cez internet vypočítava klientský program skoro unikátny indentifikátor CD a pomocou tohto sa neskôr vyhľadáva v databáze. Ako výsledok zobrazí klient údaje o autorovi, zoznam skladieb a prípadne iné dodatočné informácie.

</doc>
<doc id="33855" url="https://sk.wikipedia.org/wiki?curid=33855" title="Le Havre">
Le Havre

Le Havre je mesto na severozápade Francúzska v regióne Normandia a hlavné mesto departementu Seine-Maritime. Leží na pravom brehu ústia Seiny, je známy hlavne druhým najväčším prístavom vo Francúzsku (po Marseille). Le Havre má tiež letisko. 
Obyvatelia sa nazývajú vo francúzštine Havrais.
Dejiny.
V roku 1516 sa začalo s výstavbou prístavu, ktorý mal nahradiť dovtedajší, už nevyhovujúci prístav Harfleur. Mesto založil kráľ František I. Na jeho počesť sa spočiatku volalo Franciscopolis alebo Ville Francoise. Až neskôr sa zaužíval názov Le Havre de Grace, ktorý sa zmenil na dnešný Le Havre. V roku 1562 bolo mesto po zrade vydané Angličanom, ale o 9 mesiacov neskôr ho znovu dobyli Francúzi. Richelieu a Vauban premenili pôvodný obchodný prístav na vojenský. V 17. storočí bol Le Havre dôležitým obchodným strediskom Východoindickej, Senegalskej a Guinejskej spoločnosti. Význam Le Havru sa ešte zvýšil (Morský prístav Paríža) v období reštaurácie, keď prestal byť vojenským prístavom.
V období prvej svetovej vojny 1914 – 1918 bol Le Havre sídlom belgickej vlády. Počas druhej svetovej vojny bolo mesto z veľkej časti zničené. Po vojne v rokoch 1947 – 1956 mesto znovu vybudovali na základe plánu, ktorého autorom bola projektová kancelária známeho architekta Auguste Perreta. Radnica a kostol Sv. Jozefa boli postavené podľa jeho vlastných projektov. 
Obyvateľstvo.
Počtom obyvateľov je Le Havre so 190 000 obyvateľmi (aglomerácia: 296 000) najväčším mestom Normandie, rozlohou () druhé po Rouen.
Ekonomika.
V uplynulých desaťročiach došlo k reštrukturalizácií priemyslu, čo dosť kruto postihlo obyvateľstvo. V roku 1971 malo mesto 210 000 obyvateľov a teraz po reštrukturalizácií má 190 000.
Po Marseille je Le Havre druhým najväčším moderným námorným prístavom Francúzska a najvýznamnejším pri Atlantickom oceáne. S jeho budovaním sa začalo v r. 1516.
Hlavným odvetvím je spracovanie ropy a ropná chémia.
Na predmestiach je skoncentrovaná výroba lodí a rozvinutý strojársky priemysel.
Prístav je tiež základňou pomerne rozsiahleho rybolovu, na čo naväzuje spracovanie rýb. Ďalej sú to lisovne oleja, pražiarne kávy, lupárne ryže atď.
Kultúra.
Mesto je sídlom oceánografického inštitútu, niekoľkých vedeckovýskumných ústavov, má múzeum stredovekého sochárstva, múzeum starého Le Havru a múzeum s umeleckými dielami zo 16. až 20. storočia. V júli 2005 sa dostalo mesto na zoznam kultúrneho dedičstva UNESCO.

</doc>
<doc id="33856" url="https://sk.wikipedia.org/wiki?curid=33856" title="Zoznam ic objektov">
Zoznam ic objektov



</doc>
<doc id="33857" url="https://sk.wikipedia.org/wiki?curid=33857" title="Mikrotubulus">
Mikrotubulus



</doc>
<doc id="33858" url="https://sk.wikipedia.org/wiki?curid=33858" title="Televízna veža">
Televízna veža

Televízna veža (iné názvy: televízna a rozhlasová veža, telekomunikačná veža) je veža, ktorej primárnou úlohou je vysielanie televízneho a rozhlasového signálu. Niekedy sa používa aj na smerové vysielanie (retranslačná veža) napr. telefónneho signálu. Často sekundárne slúži aj ako vyhliadková veža s reštauráciou a pod.
Najmä v Spojených štátoch a Kanade úlohu týchto veží preberajú mrakodrapy, keďže vďaka svojej dominantnej výške umožňujú umiestniť antény čo najvyššie.
Najvyššou televíznou vežou na svete je Tokijský nebeský strom ("Tókjó sukai curí") s celkovou výškou 634 m, postavený v rokoch 20082012. Ďalšie najvyššie televízne veže sveta sú: Kantonská veža (Canton Tower) v Kantone ("Kuang-čou tien-š’ kuan-kuang tcha", 600 m, stavba v rokoch 20052009), CN Tower v Toronte (553,33 m, stavba v rokoch 19731976), Ostankinská televízna veža ("Ostankinskaja telebašňa") v Moskve (540,1 m, stavba v rokoch 19631968), Veža Perla východu v Šanghaji ("Tung-fang ming-ču-tcha", 468 m, stavba v rokoch 1991Tung-fang ming-ču-tcha1995), Bordž-e mílád v Teheráne (435 m, stavba v rokoch 20002009), Veža Kuala Lumpur ("Menara Kuala Lumpur", 421 m, stavba v rokoch 19911994).

</doc>
<doc id="33859" url="https://sk.wikipedia.org/wiki?curid=33859" title="Dóm svätého Martina">
Dóm svätého Martina

Dóm svätého Martina alebo Katedrála svätého Martina môže byť:

</doc>
<doc id="33864" url="https://sk.wikipedia.org/wiki?curid=33864" title="Zoznam ľudí, ktorí leteli do vesmíru">
Zoznam ľudí, ktorí leteli do vesmíru

Toto je kompletný zoznam ľudí, ktorí leteli do vesmíru, podľa nižšie definovaných kritérií.
Mená zobrazené "šikmým písmom" sú cestovatelia, ktorí opustili nízku obežnú dráhu Zeme, ikonka označuje tých, ktorí pristáli na povrchu Mesiaca. Vlajka zobrazuje štátnu príslušnosť cestovateľa v čase letu (letov). Dátum úmrtia hrubo označuje osobu, ktorá zahynula počas misie.
Kritériá pre určenie ľudí, ktorí sa zúčastnili vesmírneho letu sa líšia podľa krajín. Kritériá Medzinárodnej leteckej federácie (FAI) definujú vesmírny let ako let nad 100 kilometrov. V Spojených štátoch sú profesionálni, vojenskí a komerční astronauti už tí, ktorí cestovali nad 80 kilometrov. V doleuvedenom zozname sú zapísaní ľudia podľa definície COSPAR, teda ľudia, ktorí uskutočnili orbitálny let. Nie je tu teda uvedený Joseph Walker, ktorý spĺňa kritériá FAI a v experimentálnom raketopláne X-15 v roku 1963 dvakrát vystúpil nad hranicu , avšak nevykonal orbitálny let (oblet Zeme). Rovnako nie sú uvedení ani piloti komerčného raketoplánu spoločnosti SpaceShipOne.
Ľudí, ktorí zahynuli počas príprav na vesmírny let alebo zahynuli pred dosiahnutím požadovanej výšky, ako napr. Christu McAuliffeovú môžete nájsť v článkoch o .
K 6. novembru 2013 cestovalo do vesmíru podľa pravidiel FAI (Medzinárodná letecká federácia) 536 ľudí z 38. krajín sveta, kým podľa definície platnej v Spojených štátoch to bolo 543 ľudí. Z týchto ľudí 533 dosiahlo obežnú dráhu Zeme a 24 ľudí cestovalo až za ňu. Vesmírni cestovatelia celkovo vo vesmíre strávili viac ako 29 000 človekodní (alebo kumulatívne viac ako 77 rokov) vrátane viac ako 100 človekodní na výstupoch do otvoreného vesmíru.

</doc>
<doc id="33865" url="https://sk.wikipedia.org/wiki?curid=33865" title="Majstrovstvá sveta v ľadovom hokeji 2003">
Majstrovstvá sveta v ľadovom hokeji 2003

Majstrovstvá sveta v ľadovom hokeji 2003 sa konali v Helsinkách, Turku a Tampere vo Fínsku v dňoch 26. apríla - 11. mája 2003. Majstrom sveta sa stala Kanada, Slovensko získalo bronzové medaily, keď v zápase o tretie miesto zdolalo tím Česka 4:2.
Zostava Slovenska.
Brankári.
Rastislav Staňa, Ján Lašák , Pavol Rybár
Obrancovia.
Richard Lintner, Róbert Švehla, Radoslav Suchý, Martin Štrbák, Dušan Milo, Ľubomír Višňovský, Ladislav Čierny, Ivan Majeský,((Zdeno Chára))
Útočníci.
Miroslav Šatan, Peter Bondra, Žigmund Pálffy, Richard Zedník, Pavol Demitra, Jozef Stümpel, Vladimír Országh, Miroslav Hlinka, Ladislav Nagy, Richard Kapuš, Zdeno Cíger, Peter Sejna, Ľubomír Vaic, Branko Radivojevič
Tréneri.
František Hossa, Ján Šterbák (asistent), Vladimír Šťastný 

</doc>
<doc id="33866" url="https://sk.wikipedia.org/wiki?curid=33866" title="Zoznam astronautov">
Zoznam astronautov



</doc>
<doc id="33867" url="https://sk.wikipedia.org/wiki?curid=33867" title="Jozef Kroner">
Jozef Kroner

Jozef Kroner, nesprávne aj Króner (* 20. marec 1924, Staškov – † 12. marec 1998, Bratislava) bol slovenský herec, brat herca Ľudovíta Kronera a Jána Kronera, herečky Márie Hojerovej, otec herečky Zuzany Kronerovej, manžel herečky Terézie Hurbanovej-Kronerovej, strýko herca Jána Kronera.
Život.
Jozef Kroner sa narodil 20. marca 1924 v Staškove v okrese Čadca v staničnom domčeku, ktorý dnes slúži ako Múzeum Jozefa Kronera. Jeho rodičia mali celkovo dvanásť detí. Zo Staškova sa čoskoro presťahovali do Považskej Bystrice. Otec, železničiar a vášnivý divadelník, režíroval ochotníkov už v Staškove a potom v Trenčíne. Jeho deti, hlavne Jozef, Ľudovít a Ján, sa tak začali objavovať na javisku už ako malé deti. 
V roku 1944 bol Jozef Kroner nasadený na nútených prácach v Nemecku. Po vojne začínal ako robotník v Trenčíne, neskôr ako vedúci dielne v Považskej Bystrici. Popri práci sa venoval ochotníckemu divadlu. Začínal v Armádnom divadle v Martine (1948 – 1956). Od roku 1956 pôsobil v činohre SND v Bratislave až do roku 1984, keď odišiel do dôchodku. Účinkoval v mnohých televíznych filmoch a seriáloch – "Kubo" (1965), "Živý bič" (1966), "Rysavá jalovica" (1970), "Ruže a sneh", "Vôňa remesla", "Slovácko sa nesúdi" (1978, 1984), "Sváko Ragan" (1975), "Nech žije deduško" (1978). 
O jeho živote a tvorbe nakrútil režisér Fero Fenič televízny film "Trate Jozefa Kronera" (1987). Na základe hlasovania slovenských filmových novinárov v Ankete 2000 sa Jozef Kroner stal slovenským hercom 20. storočia. Medzi jeho záľuby patrili rybolov a hubárčenie. Je autorom kníh "Herec na udici" (1970), "Herec nielen na udici" (1974), "S kamerou a s udicou" (1979), "Neobyčajný testament" (1982) a "O rybke Beličke" (1983). 
V roku 1992 sa Jozef Kroner objavil ako starý Košťál v českej komédii "Dedičstvo alebo Kurvahošigutntag", naposledy bol pred kamerou pri nakrúcaní komédie "Ani smrť neberie" (1996). To už bojoval s ťažkou chorobou, smrť ho zastihla 12. marca 1998 v Bratislave vo veku 73 rokov. 
Tituly a vyznamenania.
V roku 1967 dostal titul zaslúžilý umelec a v roku 1978 titul národný umelec.
Dňa 1. januára 2018 mu prezident Andrej Kiska udelil Pribinov kríž I. triedy (in memoriam).
V ankete Najväčší Slovák sa umiestnil na 12. priečke.
Na základe hlasovania slovenských filmových novinárov v Ankete 2000 sa stal slovenským hercom 20. storočia.
V roku 2024 si Jozefa Kronera pripomenula Matica slovenská kultúrnym podujatím k jeho storočnici (vystúpili Jozef Šimonovič a Jozef Leikert) za prítomnosti ústavných činiteľov.

</doc>
<doc id="33868" url="https://sk.wikipedia.org/wiki?curid=33868" title="John Elmer Blaha">
John Elmer Blaha

 
John Elmer Blaha (* 26. august 1942 San Antonio, Texas, USA) je bývalý americký astronaut.
Z NASA a z armády odišiel v septembri 1997 ako jeden z najskúsenejších astronautov. 26. októbra 2001 navštívil Česko na pozvanie náčelníka generálneho štábu Armády Českej republiky Jiřího Šedivého spolu s iným astronautom hlásiacim sa k českým a slovenským predkom – Eugenom Cernanom.

</doc>
<doc id="33869" url="https://sk.wikipedia.org/wiki?curid=33869" title="John Blaha">
John Blaha



</doc>
<doc id="33870" url="https://sk.wikipedia.org/wiki?curid=33870" title="John E. Blaha">
John E. Blaha



</doc>
<doc id="33871" url="https://sk.wikipedia.org/wiki?curid=33871" title="Edward White">
Edward White



</doc>
<doc id="33876" url="https://sk.wikipedia.org/wiki?curid=33876" title="Veža">
Veža

Veža môže byť:

</doc>
<doc id="33877" url="https://sk.wikipedia.org/wiki?curid=33877" title="Veža (stavba)">
Veža (stavba)

Veža je hranolovitý alebo valcovitý stavebný objekt, ktorého výška značne (relatívne) prevyšuje jeho pôdorysné rozmery. Veža je často súčasťou inej budovy (napríklad kostolná veža) a často sa zužuje smerom k vrcholu.
Niekedy, najmä v oblasti telekomunikácií, sa definícia veže obmedzuje navyše tak, že nejde o stožiar, čo je vežovitá konštrukcia, ktorá je ukotvená lanami a podobne, teda sa nenesie sama. Existujú ale aj kombinácie stožiara a veže, tzv. hybridné veže. 
Dejiny.
Najstaršia známa je babylonská veža (asi 600 pred Kr.), ktorá mala tvar kocky so stranou 90 m. Ďalšie významné veže sú:
Veže sa pôvodne stavali na ochranné a pozorovacie ciele alebo na vysielanie a prijímanie zvukových či svetelných signálov (zvonica, minaret, maják). Dominujúci charakter veže viedol k výstavbe veží z panoramatických dôvodov, a to najprv v indickej a čínskej starovekej architektúre. Kresťanské zvonice (kompanily) sa pôvodne stavali ako samostatné objekty a až neskôr sa stali súvislou časťou kostola.
Druhy.
Významné druhy veží sú:

</doc>
<doc id="33878" url="https://sk.wikipedia.org/wiki?curid=33878" title="Televízna veža Kamzík">
Televízna veža Kamzík



</doc>
<doc id="33879" url="https://sk.wikipedia.org/wiki?curid=33879" title="Baktérie">
Baktérie

Baktérie (lat. "Bacteria"; iné slovenské a latinské názvy pozri nižšie) sú v súčasnom ponímaní doména z taxónu bunkovce (=bunkové organizmy; lat. "Cellulata"). Spolu s archeónmi tvoria neformálnu skupinu prokaryoty. Pojem baktérie sa pri bližšom pohľade v literatúre rôzne chápe (pozri nižšie); predmetom tohto článku (okrem čiastočne kapitoly o systematike) sú baktérie v najužšom zmysle, tzv. eubaktérie ("Eubacteria").
Bakteriálna bunka sa bežne skladá z peptidoglykánovej bunkovej steny, jadrovej oblasti (nukleoidu), DNA bez intrónov, plazmidov a ribozómov prokaryotického typu. U baktérií sa nevyskytuje pohlavné rozmnožovanie, namiesto toho sa najčastejšie delia binárne. Baktérie sú najrozšírenejšou skupinou organizmov na svete. 
Baktérie majú veľký význam v planetárnom obehu živín a často vstupujú do obojstranne prospešných vzťahov s inými organizmami. Na druhej strane je známych aj veľa patogénnych baktérií, teda druhov, ktoré spôsobujú infekcie.
Názvy.
Vedecké názvy.
Vedecké (latinské) názvy sú: "Bacteria", "Bacteriae", "Bacteriophyta", "Bacteriaceae", "Bacteriomycetes"; staršie: "Schizomycetes", "Schistomycetes", "Schizomycet(ac)eae", "Schizomycophyta". V textoch, v ktorých sú baktérie definované ako synonymum prokaryotov (porovnaj nižšie) sú ďalšími vedeckými názvami baktérií vedecké názvy prokaryotov (i keď prokaryoty v minulosti niekedy zahŕňali aj vírusy resp. nebunkovce).
Eubacteria:&lt;br&gt;
V roku 1977 Woese vyčlenil z baktérií archeóny do samostatného taxónu. Názvy prokaryotov (teda baktérií v tradičnom ponímaní) bez archeónov sú: "Eubacteria" (Woese 1977), [bez siníc] "Eubacteriophyta", zriedkavo "Neobacteria", zriedkavo [bez siníc] "Bacteriobionta", ale dnes sa zďaleka najčastejšie používa názov "Bacteria" v užšom zmysle (Woese 1990). Názov "Eubacteria" sa teda vo význame prokaryoty bez archeónov používa od roku 1977; do začiatku 20. storočia sa však názvom "Eubacteria" označovalo niečo iné, a to všetky prokaryoty okrem sírnych baktérií ("Thiobacteria"), prípadne aj okrem myxobaktérií. . Okrem toho Möhn 1984 názvom Eubacteria označil všetky "Bacteriobionta" (pozri vyššie) okrem spirochét a myxobaktérií .
Eubacteriae:&lt;br&gt;
V 40. - 60. rokov 20. storočia sa u niektorých autorov v rámci baktérií vyskytoval taxón (trieda, kmeň a pod.) "Eubacteriae", ktorým sa označovala podskupina baktérií zahŕňajúca typické baktérie, t.j. spravidla všetky prokaryoty okrem siníc, rickettsií v širšom zmysle (=rickettsie v užšom zmysle + bartonely + chlamýdie), mykoplaziem, spirochét a myxobaktérií, neskôr aj okrem aktinomycét.
Eubacteriales:&lt;br&gt;
V 20. - 70. rokoch 20. storočia sa u mnohých autorov v rámci baktérií vyskytoval rad "Eubacteriales" (v niektorých systémoch bol zaradený ako jeden z radov vyššie spomínaného taxónu "Eubacteriae"). Rad "Eubacteriales" zahŕňal najtypickejšie baktérie; t.j. konkrétne:
Taxónu "Eubacteriales" podľa definície a) je podobný zriedkavo sa vyskytujúci taxón (trieda) "Bacteridae".
Slovenské názvy.
Slovenské názvy sú: baktérie; staršie: poltivky, schizomycéty; neformálne alebo staršie: mikróby, bacily; zastarano nevhodne: "plesne". 
Eubacteria:&lt;br&gt;
Slovenský ekvivalent vyššie spomínaného Woesovho latinského názvu "Eubacteria" (= prokaryoty okrem archeónov) je eubaktérie alebo pravé baktérie. Keďže tento taxón dnes spravidla označujeme po latinsky ako "Bacteria" v užšom zmysle, označujeme ho aj po slovensky spravidla ako baktérie v užšom zmysle. Slovenský ekvivalent vyššie spomínaného podobného pojmu "Eubacteriophyta" (="Eubacteria" okrem siníc) je pravé baktérie.
Eubacteriales:&lt;br&gt;
Slovenský ekvivalent vyššie spomínaného radu baktérií nazývaného "Eubacteriales" je baktérie [v užšom zmysle] , pravé baktérie alebo ojedinele eubaktérie. Slovenský ekvivalent vyššie spomínanej triedy "Bacteridae" je baktérie pravé.
Systematická klasifikácia.
Rozsah pojmu a zaradenie v systéme.
Rozsah pojmu baktéria sa menil v závislosti od času aj autora. Pojem "baktérie" môže teda v závislosti od použitého systému označovať:
Vysvetlivka: Termín prokaryoty tu zahŕňa klasické baktérie (vrátane rickettsií, bartonel, chlamýdií, mykoplaziem, spirochét, aktinomycét), archeóny a sinice (vrátane prvozelených rias).
O variantoch zaradenia baktérií v systéme živých organizmov pozri Systém živých organizmov.
Delenie.
Uvádzame príklady delenia baktérií (Z tu uvedených delení baktérií niektoré do pojmu baktérie zahŕňajú sinice a/alebo archeóny, iné ich nezahŕňajú):
Tradičné systémy.
Podľa 8. vydania Bergey's Manual of Determinative Bacteriology (1974) (Delenie na 19 častí plus cyanobaktérie).
ríša prokaryoty (Procaryotae):
Poznámky:
- Tie časti, ktoré nemajú uvedené rady, sa delia buď priamo na čeľade alebo priamo na rody.
- G+ znamená gramnegatívne, G- znamená grampozitívne 
- Vyššie je zahrnuté aj to, čo sa neskôr označovalo ako archebaktérie, a to konkrétne jednak pod názvom "baktérie produkujúce metán" a jednak ako súčasť "gramnegatívnych aeróbnych paličiek".
Toto delenie baktérií na 19 skupín ("častí") je založené na rôznych charakteristikách ako Gramovo farbenie, tvar bunky, usporiadanie buniek do kolónií, požiadaviek na kyslík, pohyblivosti, či výživových a metabolických vlastnostiach.
V úvode tejto knihy je uvedené alternatívne základné delenie (chápané ako akýsi návrh do budúcnosti), a to takéto:&lt;br&gt;
ríša prokaryoty (Procaryotae):
Podľa 1. vydania Bergey's Manual of Systematic Bacteriology (1984-1989) (Delenie na 33 sekcií).
ríša Procaryotae (prokaryoty):
Základ tohto systému tvorí delenie na 33 sekcií; týchto 33 sekcií vlastne predstavuje len rozpracovanejšiu verziu vyššie spomínaných 19 "častí" z 8. vydania Bergey's Manual of Determinative Bacteriology. Tieto sekcie sa buď delia priamo na rody alebo sa delia na čeľade (a tie na rody) alebo sa delia na rady (a tie na čeľade a tie na rody) alebo sa delia na skupiny (a tie na spomínané rody resp. čeľade resp. rady). Toto delenie je založené na podobných (teda nie fylogenetických) princípoch ako vyššie uvedené delenie z 8. vydania Bergey's Manual of Determinative Bacteriology.
Rozdiel medzi (33) "sekciami" tohto systému a (19 resp. 20) "časťami" vyššie uvedeného systému podľa 8. vydania Bergey's Manual of Determinative Bacteriology spočíva (popri niektorých štylistických úpravách názvov) v tom, že:
-časť "špirálovité a zakrivené baktérie" (časť 6) bola rozdelená na dve sekcie (sekcie 2 a 3)
-časť "gramnegatívne koky a kokobacily" (časť 10) bola včlenená do gramnegatívnych aeróbnych paličiek a kokov (sekcia 4)
-časť "kĺzavé baktérie" (časť 2) bola rozdelená na dve sekcie (sekcie 23 a 24)
-časť "gramnegatívne anaeróbne baktérie" (časť 9) bola rozdelená na dve sekcie (sekcie 6 a 7)
-časť "aktinomycéty a príbuzné organizmy" (časť 17) bola rozdelená na 11 samostatných sekcií (všetky sekcie v triede Thallobacteria)
-archebaktérie (predtým časť 13 plus jedna súčasť časti 7) teraz tvoria 1 samostatnú skupinu (sekcia 25)
-sinice a prvozelené riasy, ktoré predtým tvorili špecifický taxón (prvé oddelenie), teraz tvoria normálnu sekciu (sekcia 19)
-pribudla nová sekcia "endosymbionty" (sekcia 11)
Podľa 9. vydania Bergey's Manual of Determinative Bacteriology (1994) (Delenie na 35 skupín).
V tomto vydaní je vlastne použitý modifikovaný systém z vyššie uvedeného 1. vydania Bergey's Manual of Systematic Bacteriology. Formálne oddelenia sú tu nahradené nasledujúcimi skôr neformálnymi "kategóriami": 
Tieto kategórie sa nedelia na triedy, ale sa priamo delia na 35 "skupín" (veľmi podobných sekciám z 1. vydania Bergey's Manual of Systematic Bacteriology), ktoré sa buď delia priamo na rody alebo sa ďalej delia na "podskupiny" a tie na rody, pričom niektoré z týchto podskupín sú zároveň rady alebo čeľade. 
Rozdiel medzi (35) "skupinami" tohto systému a (33) "sekciami" vyššie uvedeného systému podľa 1. vydania Bergey's Manual of Systematic Bacteriology spočíva v tom, že:
-ubudol taxón "endosymbionty"
-ubudla jedna skupina z bývalého taxónu "aktinomycéty a príbuzné organizmy"
-archebaktérie teraz už netvoria jednu sekciu, ale tvoria 5 samostatných skupín
Varianty odvodené z delení podľa Bergey's Manual z konca 20. storočia.
V literatúre existujú rôzne varianty vyššie uvedených delení z 1. vydania Bergey's Manual of Systematic Bacteriology (1984-1989) alebo z 9. vydania Bergey's Manual of Determinative Bacteriology (1994).
V jednom takomto upravenom systéme sa baktérie delia priamo na 21 sekcií. Takéto delenie vzniká tak, že sa 33 sekcií z 1. vydania Bergey's Manual of Systematic Bacteriology (1984-1989) zredukuje nasledujúcimi úpravami:
-početné sekcie pokrývajúce aktinomycéty sú spojené do jedinej sekcie pod názvom "aktinomycéty" (ale nasledujúce organizmy, ktoré sú s aktinomycétami príbuzné, majú samostatné sekcie: nepravidelné nesporulujúce gramnegatívne paličky, nokardiovité, mykobaktérie)
-sekcia "endosymbionty" je vynechaná
-sekcie "oxygénne fototrofné baktérie" (t.j. sinice a prvozelené riasy) a "anoxygénne fototrofné baktérie" sú spojené do jednej sekcie (pod názvom: "anoxygénne alebo oxygénne fotosyntetizujúce gramnegatívne baktérie")
-sekcie "pučiace a/alebo príveskovité baktérie", "pošvovité baktérie", "kĺzavé nefotosyntetizujúce nefruktifikujúce kĺzavé baktérie" a "fruktifikujúce kĺzavé baktérie" sú spojené do jednej sekcie (pod názvom: "pučiace a (alebo) príveskovité; pošvovité; nefotosyntetizujúce nefruktifikujúce kĺzavé; fruktifikujúce gramnegatívne baktérie")
V inom systéme sa baktérie delia priamo na 25 skupín. Takéto delenie vzniká tak, že sa z úprav uvedených v predchádzajúcom odseku vykonajú prvé dve, ale nevykonajú sa posledné dve.
Fylogenetické systémy.
Podľa Woese 1987 (Delenie na 11 kmeňov).
praríša eubaktérie (Eubacteria):
Toto je jeden z prvých čisto fylogenetických systémov baktérií. Archebaktérie v tomto systéme tvoria samostatnú praríšu.
Podľa 2. vydania Bergey's Manual of Systematic Bacteriology (stav 2004) a Systema naturae 2000 (stav 2005).
Toto delenie používame v slovenskej Wikipédii.
Doména: Bacteria* (Eubacteria; nepresne Prokarya, Prokaryota) – baktérie (eubaktérie) skladajúca sa z jedinej rovnomennej ríše sa delí takto:
plus:
Iné rozdelenie.
Podľa vzťahu ku kyslíku sa delia na :
Podľa vzťahu k uhlíku sa delia na:
Podľa spôsobu získavania energie sa delia na:
Podľa zdroja dusíka 
Podľa štruktúry bunkovej steny sa delia na:
Poznámka: Archebaktérie (Mendosicutes) patria do oboch kategórií (t.j. niektoré sú grampozitívne a niektoré sú gramnegatívne).
Podľa pH optimálneho pre rast sa delia na:
Podľa teploty optimálnej pre rast sa delia na:
Fotosyntetizujúce baktérie.
U fotosyntetizujúcich baktérií sa vyskytuje bakteriochlorofyl, farbivo potrebné na priebeh fotosyntézy. Fotosyntetizujúce baktérie majú cytoplazmatickú membránu na niektorých miestach preliačenú. Utvára vačky, ktoré obsahujú farbivo umožňujúce premenu energie svetelného (slnečného) žiarenia na energiu chemickú. Je to látka podobná chlorofylu. Bakteriálna fotosyntéza je anoxygénna (produktom nie je kyslík).
Tvar.
Podľa tvaru bunky delíme baktérie na:
Tvar baktérií je premenlivý v závislosti od mnohých faktorov, napríklad rastová fáza, vek kultúry, zloženia, kultivačného média, účinku antibiotík. Premenlivosť sťažuje diagnostiku.
Stavba.
Veľkosť.
Priemerná veľkosť bunky baktérií sa pohybuje okolo 0,3 – 2,0 µm. Len niektoré vodné baktérie majú veľkosť niekoľko desiatok i stoviek mikrometrov. Dajú sa pozorovať pod svetelným mikroskopom. Najväčšou známou baktériou je "Epulopiscium fishelsoni" dlhá až pol milimetra do roku 1999. Vtedy bola objavená baktéria "Thiomargarita" "namibiensis" s dĺžkou až 0.75mm. 
Cytoplazma.
Cytoplazma tvorí 75 – 95 % bunkovej hmoty. Obsahuje mnohé vysokomolekulové a nízkomolekulárne látky. K nim patria rozpustné lipidy, bielkoviny, stopové prvky a minerálne soli. V cytoplazme sa nachádzajú ribozómy, chromozóm, plazmidy.
Okrem toho sa v cytoplazme nachádzajú ešte rôzne inklúzie. Ide o granulá a vezikuly.
Cytoplazmatická membrána.
Cytoplazma je obklopená membránou, ktorá sa volá cytoplazmatická membrána. Pozostáva z dvojitej vrstvy fosfolipidov. Fosfátová časť je hydrofilná, lipidická časť ležiaca vo vnútri membrány vodu odpudzuje. Cytoplazmatická membrána má funkciu bariéry. Nachádzajú sa v nej mnohé polypeptidové molekuly, ktoré bunke umožňujú kontrolovať výmenu látok medzi vnútorným a vonkajším prostredím. Vďaka membránovému transportu sa tak môžu látky dostať do bunky alebo von.
V membráne sa nachádzajú enzýmy dýchacieho reťazca a enzýmy nutné pre stavbu bunkovej steny.
Bunková stena.
S výnimkou mykoplaziem majú baktérie bunkovú stenu, ktorá im určuje vonkajší tvar. Hlavnou časťou steny baktérií je mureín. Bunková stena tvorí pri Grampozitívnych baktériách až jednu tretinu hmoty baktérie. Pri Gramnegatívnych baktériách je to len 10 %. Bunka baktérie má na vonkajšej strane bunkovej steny slizovitú vrstvu (puzdro), niekedy aj bičíky.
Bičíky.
Bičíky umožňujú baktériám pohyb. Bičíky pôsobia ako silný antigén. Nazývajú sa aj H-antigény. Existuje rôzne rozmiestnenie bičíkov: 
Glykokalyx.
Útvary na povrchu baktérie sú oveľa menšie než bičíky. Slúžia baktériám na pevné prilepenie k podkladu. Skladajú sa z vláknitých proteínov, ktoré sa spájajú s glykoproteínmi hostiteľskej bunky. Sú buď vo forme fimbrií (vlákienok) alebo pilusov (vláskov).
Gramovo farbenie.
Gramovo farbenie zaviedol v roku 1884 Hans Christian Gram. Je to diferenciačné farbenie založené na sfarbení grampozitívnych a gramnegatívnych buniek baktérií. Rozdiel medzi týmito dvoma bunkami je predovšetkým v ich bunkovej stene. Bunkové steny G+ baktérií majú oveľa hrubšiu vrstvu peptidoglykánu ako bunkové steny G− baktérií. G− bunky majú vo vonkajšej bunkovej stene aj množstvo lipidov.
Princíp Gramovo farbenia spočíva v tom, že sa obidve bunky (G+ aj G−) zafarbia farbivom kryštálovou violeťou, čím sa obe sfarbia do fialova. Preparát sa potom morí jódom v roztoku jodidu draselného, ktorý s farbivom vytvorí komplex v obidvoch bunkách. Potom sa farbivo vymýva etanolom (alebo acetónom), pričom komplex sa vyplavuje len z G− baktérií (rozpúšťa sa vonkajšia lipidová vrstva bunkovej steny), ktoré sa odfarbia. Napokon sa preparát dofarbuje karbolfuchsínom (alebo safranínom). G+ bunky teda po Gramovom farbení ostávajú fialové, G− bunky sú červené (alebo ružové).
Rozdelenie baktérií na základe Gramovo farbenia má hlbší význam, medzi obidvoma kategóriami existujú mnohé ďalšie rozdiely (napríklad v citlivosti na antibakteriálne látky typu antibiotík).
Rozmnožovanie.
Rozmnožujú sa nepohlavne, priečnym delením, prípadne pučaním.
Pri priečnom delení sa bunka predĺži na dvojnásobnú veľkosť, pričom sa uprostred vytvorí septum (prehriadka zložená z membrány a základu bunkovej steny), ktoré bunku rozdelia na dve rovnaké časti. Z každej potom vznikne jedna sesterská bunka. Pri priečnom delení dochádza k replikácii DNA.
Pučanie prebieha tak, že zrelá bunka začne na svojom povrchu vytvárať novú bunku. Keď dcérska bunka dorastie do dostatočnej veľkosti, je do nej vpustená DNA a bunka je odpojená. Časom dorastie a môže sa začať sama rozmnožovať.
Výskyt.
Baktérie patria k najstarším organizmom nájdeným vo forme fosílií. Môžeme ich nájsť už v staršom proterozoiku. Skupina baktérie sa považuje za najrozšírenejšie živé organizmy. Dokážu prežiť vo vesmíre, v 100 °C teplých plameňov i v činných kráteroch na dne Mariánskej priekopy. Sú to prvé organizmy, ktoré kolonizujú oblasť, ktorá je napríklad postihnutá sopečnou erupciou.
Baktérie obývajú rôzne biotopy. Vyskytujú sa vo vzduchu, vo vode (sladkej i slanej) aj v pôde, vyskytujú sa na povrchu i vo vnútri organizmov. Ich rozšírenie a množstvo závisí od vhodnosti životných podmienok: od zdroja potravy, teploty, pH prostredia.
Aeróbne baktérie vyžadujú kyslík, anaeróbne baktérie žijú v prostredí bez kyslíka. Prevažná časť baktérií patrí medzi heterotrofné organizmy – saprofyty a parazity. Početné sú aj symbiotické baktérie.
Dajú sa odstrániť buď sterilizáciou (plameň, para, tlak, manganistan draselný, antibiotiká), alebo pasterizáciou.
Spóry.
Pri zhoršení životných podmienok, napríklad pri nedostatku potravy, môže dôjsť k tvoreniu spór. Spóry sú trvalou formou baktérií, ktoré prežívajú dlhodobo a môžu byť infekčné aj po dlhom čase. Spóry vznikajú zmršťovaním a zmenšovaním pôvodných buniek. Počas tejto fázy je zastavená výmena bunkových látok. Baktéria tak nepotrebuje ani potravu ani energiu na udržiavanie svojich životných pochodov. Len čo spóra natrafí na výhodnejšie životné podmienky, zmení sa opäť na živú baktériu.
Štúdium baktérií.
Štúdiom mikroskopických organizmov sa zaoberá mikrobiológia. Jej zakladateľom bol v 19. storočí Louis Pasteur. Neskoršie sa mikrobiológia rozdelila na viacero disciplín. Štúdiom baktérií sa zaoberá bakteriológia, o jej vznik sa výrazne zaslúžil nemecký lekár Robert Koch.
Význam.
Pozitívne vlastnosti.
Hlavný význam spočíva v tom, že spolu s hubami sa zúčastňujú na rozkladaní potravových reťazcov a premieňajú odumretú organickú hmotu späť na anorganickú (mineralizujú ju), čím umožňujú jej ďalšie využitie v prírodných ekologických systémoch. Baktérie "Escherichia coli" žijú v hrubom čreve.
Baktérie (aj niektoré nálevníky) majú v prírode aj veľkú úlohu v čistení vôd. Využívajú sa pre tento účel aj priemyselne. Niektoré druhy dokážu rozkladať uhľovodíky pochádzajúce z ropných havárií.
Veľké využitie baktérií je hlavne v potravinárskom priemysle. Používajú sa na výrobu syrov ("Streptococcus thermophilus" – ementál, "Brevibacterium linens" – olomoucké syrečky), pri výrobe smotany ("Streptococcus cremoris"), pri spracovaní mlieka ("Streptococcus lactis"), acidofilného mlieka ("Lactobacillus acidophilus") a mliečnych výrobkov (jogurty – "Lactobacillus bulgaricus", "Streptococcus thermophillus"). Využívajú sa na maslové kvasenie, alkoholové kvasenie (prebieha anaeróbne), octové kvasenie (prebieha aeróbne), výroba rozpúšťadiel (acetón, butanol – "Clostridium acetobutylicum"), enzýmov, výroba liehu zo škrobu, mliekarenský priemysel, výroba vitamínov, antibiotik, alkaloidov, aminokyselín, bielkovín.
V súčasnosti má veľký význam aj šľachtenie baktérií, ktoré nám umožňuje docielenie nadprodukcie žiadaných látok.
Negatívne vlastnosti.
Okrem žiadúceho rozkladu odumretého materiálu dochádza často k nechcenému rozkladu, hlavne potravín, ale aj iných výrobkov.
Najväčší negatívny význam majú baktérie, ktoré spôsobujú rozličné ochorenia ľudí. Veľký význam v boji proti týmto patogénnym baktériám má očkovanie. Väčšina baktérii spôsobuje infekcie svojim premnožením, sú však aj baktérie, ktoré spôsobujú intoxikácie. Do tejto skupiny patrí pôvodca tetanu. Ale oveľa nebezpečnejším ochorením je botulizmus. Botulotoxín, produkt druhu "Clostridium botulinum", je jedným z najsilnejších bakteriálnych toxínov vôbec.
Okrem chorôb človeka spôsobujú veľké ekonomické straty aj choroby poľnohospodárskych zvierat (mor ošípaných, hydiny). Rastlinné bakteriálne infekcie sú pomerne nevýrazné.
Choroby.
Prenášajú sa priamym stykom, potravou, vdychovaním, poranenou kožou (infekcia rán, pohlavné choroby, tetanus), bodnutím hmyzom.
Iné bakteriálne choroby sú napríklad: kokcidióza, angína, úplavica, paratýfus,enterotoxikóza, trachóm, borelióza

</doc>
<doc id="33883" url="https://sk.wikipedia.org/wiki?curid=33883" title="Sinice">
Sinice

Sinice (iné slovenské názvy pozri nižšie; lat. "Cyanophyta", "Cyanophycota", "Cyanophyceae", "Cyanobacteria", "Cyanobacteriota", "Cyanoprokaryo(n)ta", "Cyanochloronta", "Schizophyceae", "Phycochromaceae", "Phycochromophyceae", "Myxophyceae", "Cyanoprokaryophyta", "Oxyphotobacteria") sú jedna zo základných veľkých skupín baktérií. 
Staršie sa sinice často zaraďovali do rastlín a v rámci nich niekedy špecifickejšie medzi riasy.
Sinice sú prokaryotické organizmy (to ich spája s baktériami), konkrétne gramnegatívne prokaryotické organizmy, a sú schopné produkovať kyslík prostredníctvom fotosyntézy (to ich spája s rastlinam). Na pomenovanie siníc sa vzťahuje kód rastlín aj kód prokaryotov. Je známych minimálne 200 rodov a niekoľko tisíc druhov.
Názvy.
Ďalšie slovenské názvy siníc sú: 
Slovenský názov siníc pochádza zo slova siný, čiže modravý.
Základná charakteristika.
Telá siníc sú jednobunkové či vláknité, najčastejšie modrozeleno sfarbené a v mnohých ohľadoch typicky prokaryotické: obsahujú kruhovú molekulu DNA, bakteriány typ ribozómov a chýbajú u nich zložitejšie membránové štruktúry, ako Golgiho aparát, endoplazmatické retikulum či mitochondrie. Fotosyntetické farbivá sa nachádzajú v špeciálnych útvaroch – tylakoidoch, ktoré sú uložené voľne v protoplaste a nie sú zabudované do chloroplastov, ako je to pri eukarytotických fotosyntetizujúcich rastlinách. Akcesorické pigmanty sú uložené v 30 – 40 nm veľkých diskovitých až guľovitých telieskach fykobilizómoch, ktoré sú prichytené na tylakoidoch. K hlavným pigmentom účastniacich sa fotosyntézy patria chlorofyl a (niekedy tiež b, c, alebo d) a allofykocyanín, fykocyanín, fykoerytrín a ďalšie. Sinice sa rozmnožujú nepohlavne, a to buď bunkovým delením či fragmentáciou vlákien.
Vyskytujú sa veľmi často vo vodnom prostredí, ale aj v pôde a neraz aj v extrémnych podmienkach, ako sú púšte či polárne oblasti. Veľmi často vstupujú do symbiotických vzťahov. Okrem endosymbioticky vzniknutých plastidov je možné sa stretnúť s mnohými prípadmi, kedy sinice pomáhajú svojmu partnerovi fixovať dusík či uhlík.
Najstaršie fosílie sú staré 3,5 miliardy rokov (obdobie – "prekambrium"). Sú zodpovedné za vytvorenie kyslíkatej atmosféry na Zemi, kde boli počas 1,5 miliardy rokov dominantnou životnou formou.
Ak sa sinice delia podľa tradičného systému na 4 rady (pozri nižšie), je charakteristika týchto radov takáto:
- rad Chroococcales (vrátane prvozelených rias/prochlorofytov) sú jednoduché kokálne bunky, ktoré sa môžu združovať do kolónií. Nemajú akinety ani heterocyty, delia sa jednoduchým delením bunky.
- Rad Oscillatoriales zahŕňa jednoduché sinice s vláknitou (trichálnou) stielkou. Nemajú akinety ani heterocyty, môžu mať aerotopy. Rozmnožujú sa pomocou hormogónií.
- Rad Nostocales zahŕňa sinice s telom tvoreným trichálnou stielkou, ktorá je retiazkovitá alebo nepravo vetvená. Majú akinety, heterocyty a často aj aerotopy.
- Rad Stigonematales zahŕňa sinice s trichálnou stielkou, s pravým vetvením. Majú heterocyty, nemajú aerotopy, akinety, žijú v pomerne extrémnych podmienkach, napr. v horúcich prameňoch.
Systematika.
Zaradenie v systéme.
V súčasných fylogenetických systémoch sa sinice zaraďujú do baktérií. Presnejšie sa zaraďujú takto:
doména/ríša baktérie (Bacteria/Eubacteria) (zriedkavejšie alternatívy: ríša baktérie z nadríše či impéria prokaryoty, alebo nadríša baktérie z domínia prokaryoty zo superodomínia bunkovce)
 taxón Terrabacteria
 taxón (nadkmeň) Oxybacteria/ skupina Cyanobacteria-Margulisbacteria/ skupina Cyanobacteria-Melainabacteria/ zriedkavo: sinice (Cyanobacteria) v širšom zmysle
 kmeň sinice (Cyanobacteria). 
Kmeň sinice (t.j. predmet tohto článku) v niektorých systémoch pozostáva z jedinej triedy sinice (Cyanobacteria/Cyanobacteriia/Cyanophycae), v iných sa delí na viacero tried, z ktorých len jedna sa volá trieda sinice, a ojedinele v systémoch trieda sinice (na rozdiel od kmeňa sinice) vôbec neexistuje a je nahradená inými triedami (o triede porovnaj aj nižšie kapitolu Vnútorná systematika). 
Pokiaľ ide o staršie štandardné príručky bakteriologického systému: 
Staršie sa sinice v literatúre zaraďovali niektorým z týchto spôsobov:
Príklady variantov zaradenia siníc sú uvedené v článkoch Systém živých organizmov, baktéria, rastlina a Protista.
Rozsah taxónu.
Do siníc dnes patria ako integrálna súčasť aj prvozelené riasy/prochlorofyty (Prochlorophyta), ktoré sa staršie (presnejšie na konci 20. storočia) niekedy zaraďovali ako sesterský taxón siníc. To, čo dnes voláme sinice, sa teda na konci 20. storočia volalo sinice a prvozelené riasy.
Zhruba od roku 2014 sa názov sinice (Cyanobacteria) používa troma rôznymi spôsobmi:
Poznámka: Cavalier-Smith 2020 označuje názvom Melainabacteria [v širšom zmysle] všetky sesterské taxóny siníc tu spomenuté v bodoch b) a c); tieto Melainabacteria chápe ako sesterský taxón siníc.
Vnútorná systematika.
V tejto kapitole sú uvedené len recentné taxóny.
Podľa GTDB (verzia z roku 2021) (rady sú zoradené podľa abecedy):&lt;br&gt;
kmeň sinice (Cyanobacteria):
Podľa Hauer-Komárek (cca. 2020, prvá verzia 2014) :&lt;br&gt;
kmeň sinice (Cyanobacteria):
Poradie radov je podľa .
Podľa AlgaeBase (prístup 2021) :&lt;br&gt;
kmeň sinice (Cyanobacteria):
Podobný systém uvádza Hoffmann-Komárek-Kaštovský 2005a a Hoffmann-Komárek-Kaštovský 2005b (in: Komárek-Anagdostidis: Süßwasserflora von Mitteleuropa 2005).
Podľa Cavalier-Smith 2020 a 2002:&lt;br&gt;
V roku 2020 uvádza autor takýto systém:&lt;br&gt;
kmeň sinice (Cyanobacteria):
Vo svojej staršej práci z roku 2002 tento autor uvádza rovnaký systém (s tým rozdielom, že namiesto názvu (pod)kmeň používa názov (pod)oddelenie) a uvádza aj rady: do triedy Gloebacteria patrí rad Gloeobacterales, do triedy Chroobacteria patria rady Chroococcales, Pleurocapsales a Oscillatoriales, a do triedy Hormogoneae patria rady Nostocales a Stigonemales. 
Podľa Ruggiero et al. 2015:&lt;br&gt;
kmeň sinice (Cyanobacteria):
Podľa 2. vydania Bergey's Manual of Systematic Bacteriology Vol. 1 (2001):&lt;br&gt;
kmeň sinice (Cyanobacteria):
Systematika siníc v 90. rokoch 20. storočia a na začiatku 21. storočia:&lt;br&gt;
kmeň/oddelenie sinice (Cyanobacteria/Cyanophyta):
Charakteristiku týchto radov pozri v tomto článku vyššie.
Podľa 1. vydania Bergey's Manual of Systematic Bacteriology (1984-1989):&lt;br&gt;
sekcia oxygénne fotosyntetizujúce baktérie:
Jednoduché tradičné delenie (podľa tvaru stielky):&lt;br&gt;
(oddelenie) sinice:
Tieto rady (Chlorococcales a Oscillatoriales) nie sú zhodné so súčasnými radmi rovnakého mena, pretože súčasné rady sú definované na základe iných kritérií než tvar stielky. Prvozelené riasy/prochlorofyty tvoria v tomto systéme sesterský taxón siníc.
Stavba tela.
Tvar tela.
Sinice sú prokaryotické stielkaté organizmy. Ich veľkosť sa pohybuje od niekoľkých desatín mikrometra po niekoľko mikrometrov. Ich telo tvorí jednobunková stielka, z ktorej sa vyčleňujú dva základné typy: kokálna a vláknitá (trichálna). Kokálna stielka má guľovitý, vajcovitý alebo tyčinkovitý tvar, prípadne tvar guľového výseku. Tieto bunky sa môžu združovať do rôzne veľkých kolónií. Bunky sú jednojadrové alebo mnohojadrové, s pevnou bunkovou stenou. Nemajú nijaké bičíky umožňujúce pohyb, preto sa vo vode môžu pohybovať len pasívne.
Vláknitú stielku tvoria jednojadrové sinice pospájané do vlákien, ktoré môžu ale nemusia byť rozkonárené. Vo vlákne môu byť sinice usporiadané vo viacerých radoch. Vlákna sa môžu aktívne pohybovať po slize, ktorý produkujú, alebo rotáciou vlákien. Vo vláknach sa nachádzajú špecializované bunky "heterocyty" schopné viazať atmosférický dusík.
Vnútorná stavba.
Sinice ako prokaryotické organizmy nemajú väčšinu organel typických pre eukaryotické organizmy (mitochondrie, chloroplasty...). Nemajú ani pravé jadro, ich DNA je spolu s ribozómami uložená v centrálnej časti bunky, v tzv. nukleoplazme. Ribozómy siníc sú menšie a ľahšie ako ribozómy prokaryotov. Nukleoplazmu obklopuje chromatoplazma, v ktorej sa nachádzajú tylakoidy. Na nich sú uložené fykobilizómy, ktoré obsahujú fotosyntetické farbivá. Chlorofyl teda nie je uložený v chloroplastoch, ako u eukaryotických organizmov. V bunkách sa tiež nachádzajú plynové mechúriky, ktoré sa združujú do plynových vakuol – "aerotopov".
Vnútro bunky je chránené prakticky štyrmi samostatnými obalmi: cytoplazmatickou membránou, bunkovou stenou, kapsulou a slizom. Bunková stena je tvorená peptidoglykánom, ktorého vrstva je oveľa hrubšia ako u baktérií. Obaľuje ich slizová vrstva "glykokalyx", pod ktorou je stavebná zložka z mureínu.
Fotosyntetické farbivá.
U všetkých siníc je prítomný zelený chlorofyl a a najčastejšie c. Môžu však obsahovať aj chlorofyly b a d. Chlorofyl b sa našiel u prochlorofytov ("Prochloron", "Prochlorococcus", "Prochlorothrix"), chlorofyl c u niektorých zástupcov rodu Prochlorococcus a chlorofyl d sa zdá byť hlavným fotosyntetickým pigmentom u sinice "Acaryochloris marina". Okrem chlorofylov obsahujú aj farbivá zo skupiny fykobilínov: červený fykoerytrín, modrý fykocyanín a alkofykocyanín. Obsahujú tiež karotenoidy (žlté, oranžové až červené farbivá).
Zásobné látky.
Sinice obsahujú niekoľko typov zásobných látok:
Rozmnožovanie.
Sinice sa rozmnožujú väčšinou nepohlavne, pohlavný proces bol pozorovaný len experimentálne. Nepohlavne sa môžu rozmnožovať buď delením, alebo tvorbou "beocytov" – drobných guľatých útvarov. U vláknitých siníc sa oddeľujú časti vlákien, z ktorých dorastá nové vlákno. V nepriaznivých podmienkach tvoria hrubostenné útvary "artrocyty" ("akinety"), ktoré slúžia na prečkanie týchto podmienok.
Ekológia.
Sinice žijú v sladkých, morských aj brakických vodách. Nachádzajú sa tiež na stanovištiach s vysokou vzdušnou vlhkosťou, v pôde (terestrické druhy; významná časť pôdnej biocenóza) a vo vlhkom dreve. Osídľujú aj extrémne stanovištia – ako jediné fototrofné organizmy sú schopné žiť v prostredí teplejšom, ako je 45 °C. Osídľujú horúce termálne pramene, kde tvoria nápadné svetlozelené, tmavozelené, niekedy modrasté až ružovkasté povlaky. Niektoré druhy znesú teplotu vody až 73 °C. Naopak iné sinice dokážu osídliť povrchové vrstvy snehu a ľadu. Zriedkavo, pri hromadnom rozvoji, dokážu sfarbiť sneh na modro (tzv. modrý sneh). 
V stojacich a mierne tečúcich vodách tvoria sinice dôležitú zložku fytoplanktónu a fytobentosu. Sinice sú významnými primárnymi producentami a je od nich závislých množstvo ďalších organizmov. Planktónové druhy pri masovom premnožení tvoria vodný kvet, voľným okom viditeľný v podobe drobných zrnkovitých zhlukov ("Microcystis, Gomphosphaeria, Anabea"), krátkych ihlicovitých kolónií ("Aphanizomenon") alebo vláken ("Oscillatoria"). "Vodný kvet" sa tvorí ako dôsledok zvýšenia obsahu organických a anorganických látok vo vode, najmä fosfátov. 
V planktóne tropických morí zapríčiňujú "vodný kvet" druhy rodu "Trichodesmium". Tie tvoria červenkasté zväzky vláken, v dôsledku čoho je aj voda červená (odtiaľto dostalo Červené more svoj názov).
Na dne a litorálovej časti hlavne znečistených vodných tokov, nádrží, ale aj periodických vôd a kaluží, sa zase darí bentosovým vláknitým siniciam. Tvoria nápadné modrozelené až hnedočierne súvislé povlaky. Pri tvorbe kyslíka a iných plynov sa odtŕhajú od substrátu a plávajú na hladine v podove slizovitých chumáčov.
V čistých vodách zase obrastajú kamene a iný ponorený podklad (epilitické druhy). Niektoré druhy sú endolitické, to znamená, že prerastajú až pod povrch kameňov a skál, ktoré sú ponorené, alebo len príležitostne zmáčané.
Sinice môžu žiť v symbióze s inými rastlinami alebo s vodnými živočíchmi (napríklad prvokmi, hubkami, ježovkami, mäkkýšmi). Azda najznámejšia je symbióza s hýfami húb, s ktorými nielen sinice, ale aj niektoré riasy vytvárajú lišajníky. Niektoré produkujú toxíny.
Vznik a vývoj.
Sinice sa pravdepodobne vyvinuli z anaeróbnych fotosyntetizujúcich baktérií, ako sú dnešné purpurové baktérie či chlorobaktérie ("Chloroflexi").
Najstaršie známe dôkazy o existencii siníc na Zemi v podobe fosílií sú staré 3,5 miliardy rokov a pochádzajú predovšetkým z formácie Apex Chert v Austrálii. Tieto prekambrijské nálezy tzv. stromatolitov možno predstavujú vôbec najstaršie nálezy bunkových organizmov. Niektoré štúdie však tvrdia, že tieto nálezy sú abiotického pôvodu a predstavujú len zložité štruktúry, ktoré vznikli devitrifikáciou horniny na báze uhlíku. Lepšie zachované fosílne nálezy siníc pochádzajú z obdobia medzi 2 – 0,9 miliardami rokov. Vzhľadom sú identické s dnešnými sinicami a pokiaľ je nejaká fosília zaradená do určitého súčasného rodu, pred daný rodový názov sa často dáva predpona „paleo“. Udává sa, že tieto sinice patria do radov "Chroococcales" a "Oscillatoriales" (pozri systematiku nižšie). Až do začiatku kambria (pred cca. 600 miliónmi rokov) boli sinice dominantnými organizmami na Zemi, a tento dlhý úsek geologickej histórie Zeme sa preto označuje ako „vek siníc“. V tomto období sa tiež vďaka siniciam postupne zvyšoval obsah kyslíka v atmosfére. Napriek dlhej evolučnej histórii siníc sa zdá, že sa vzhľad ich buniek takmer nezmenil, hoci ku genetickým zmenám dochádza. Táto teória môže byť označená ako stagnujúca evolúcia.
Plastidy, organely mnohých eukaryotických organizmov (predovšetkým rias a rastlín), v mnohých ohľadoch pripomínajú sinice. Podľa tzv. endosymbiotickej teórie, ktorá je podporená rôznymi štrukturálnymi a genetickými podobnosťami, sa plastidy vyvinuli zo sinic pohltených eukaryotickými bunkami.

</doc>
<doc id="33884" url="https://sk.wikipedia.org/wiki?curid=33884" title="Lockout v NHL">
Lockout v NHL

Lockout v NHL je prerušenie hokejovej súťaže. K prvému, ale krátkemu iba desaťdňovému, prišlo pred play-off v roku 1992. Sezóna 1994/1995 sa začala s oneskorením a ročník 2004/2005 sa pre rokovania o kolektívnej zmluve nehral vôbec.
Lockout v sezóne 2004/05.
Lockout NHL v sezóne 2004/05 bol historicky prvou a dosiaľ jedinou celosezónnou výlukou niektorej z hlavných severoamerických športových súťaží. Začal sa 16. septembra 2004 a trval 10 mesiacov a šesť dní. Sezóna bola zrušená (tzv. lockout) kvôli nedohode medzi NHL a organizáciou zastupujúcou profesionálnych hráčov NHLPA (National Hockey League Players Association) o kolektívnej zmluve. Počas lockoutu hral veľký počet hráčov NHL (388), vrátane slovenských, v európskych hokejových súťažiach. Do Ruska zamierilo 78 hráčov, vo Švédsku ich pôsobilo 78 a v Česku 51. V tejto sezóne sa výrazne zvýšila aj kvalita slovenskej extraligy, kde si zahrali mená ako Pavol Demitra, Marián Hossa, Marián Gáborík (všetci Dukla Trenčín), Miroslav Šatan, Ľubomír Višňovský (obaja Slovan Bratislava), Michal Handzuš, Richard Zedník, Vladimír Országh (všetci HKm Zvolen) či Ladislav Nagy a Martin Štrbák (HC Košice). Nová kolektívna dohoda bola podpísaná až 22. júla 2005, čo umožnilo riadny štart sezóny 2005/06.
Lockout v sezóne 2012/2013.
V poradí 95. sezóna najprestížnejšej hokejovej ligy (NHL) na svete sa nezačne v pôvodne plánovanom termíne 11. októbra. V zámorskej NHL prišlo k tretiemu lockoutu v priebehu osemnástich rokov, keďže dohoda medzi hráčmi (NHLPA) a ligou (NHL) skončila svoju platnosť, a v sobotu o polnoci vypršal termín na uzavretie novej kolektívnej zmluvy. Lockout sa začal 16. septembra 2012 a trval 112 dní. Počas lockoutu hralo 218 hráčov z NHL v Európe. Do KHL zamierilo 45 hráčov, medzi nimi i slovenskí reprezentanti Zdeno Chára (Lev Praha), Ľubomír Višňovský a Andrej Sekera (Slovan Bratislava). V slovenskej extralige si zahral Tomáš Tatar (Piešťany), Tomáš Kopecký (Trenčín), Michal Handzuš, Clayton Stoner, Tanner Glass a Dana Tyrell (všetci Banská Bystrica). V Česku pôsobilo 31 hráčov, vrátane slovenského obrancu Milana Jurčinu (Chomutov). Nová kolektívna zmluva bola podpísana 6. januára 2013 a bude platiť desať rokov. Platový strop v sezóne 2013/14 bude 64,3 milióna amerických dolárov.

</doc>
<doc id="33885" url="https://sk.wikipedia.org/wiki?curid=33885" title="Ladislav Nagy">
Ladislav Nagy

Ladislav Nagy (* 1. jún 1979, Košice) je bývalý slovenský hokejový útočník, od sezóny 2016/17 pôsobil v tíme HC Košice. Svoju kariéru ukončil na domácich majstrovstvách sveta v ľadovom hokeji 2019 zápasom proti Dánsku 21. mája 2019 v domovskej Steel Aréne – Košickom štadióne Ladislava Trojáka.
Klubový hokej.
S hokejom začínal v rodnom meste, v klube HC Košice, kde sa už ako 18-ročný dostal do extraligového tímu. V roku 1997 ho draftoval v siedmom kole z celkového 177. miesta klub NHL – St. Louis Blues. Od sezóny 1998/99 hral v zámorí, spočiatku za Halifax Mooseheads v juniorskej súťaži QMJHL. Väčšinu nasledujúceho ročníka odohral za Worcester Ice Cats v AHL, no zároveň debutoval v NHL, keď za St. Louis Blues odohral 11 zápasov v základnej časti a 6 zápasov v play-off. V priebehu nasledujúcej sezóny ho klub vymenil do Phoenixu Coyotes, kde sa zaradil medzi trojicu najproduktívnejších hráčov.
Počas Lockoutu v NHL (2004/05) hral v extraligových Košiciach a vo švédskej Elitserien za mužstvo Mora IK. Ďalší rok hral opäť za Phoenix Coyotes, nastúpil na 51 zápasov, v ktorých zaznamenal 56 bodov (15+41). Sezónu 2006/07 začínal vo Phoenixe, odkiaľ bol vo februári vymenený do Dallasu. V Dallase odohral 27 zápasov, v ktorých zaznamenal 15 bodov za 5 gólov a 10 asistencií. Po skončení sezóny sa stal neobmedzeným voľným hráčom a pred ročníkom 2007/08 podpísal ročný kontrakt s Los Angeles Kings. Po ôsmich sezónach strávených v NHL, kde odohral 435 stretnutí, v ktorých strelil 115 gólov a zaznamenal 311 bodov sa rozhodol pre návrat do Európy.
V auguste 2008 podpísal dvojročnú zmluvu s mužstvom KHL – Severstaľ Čerepovec. Počas dvoch sezón v ruskom klube však nenaplnil očakávania, a vedenie klubu mu neponúklo zmluvu na ďalšie obdobie. Sezónu 2010/11 odštartoval dvomi zápasmi v prvoligovom Prešove, následne sa upísal extraligovému Popradu. Po 24 odohraných zápasoch (12+17) odišiel do švédskeho MoDo, s ktorým sa dohodol na zmluve do konca sezóny. V MoDo patril medzi opory v útoku, keď v 25 zápasoch dosiahol 24 bodov za 12 gólov a rovnaký počet asistencií. Pred sezónou 2011/12 podpísal zmluvu s nováčikom KHL tímom HC Lev Poprad. Po 30 zápasoch v ktorých si pripísal 19 bodov (7+12) utrpel otras mozgu. Manažér klubu ho však obvinil, že zranenie len simuluje a koncom decembra 2011 s ním vedenie predčasne rozviazalo zmluvu. Po doliečení zranenia sa do konca sezóny upísal ruskému Dinamu Minsk. Pred sezónou 2012/13 sa rozhodol pre návrat do švédskeho Modo, s ktorým sa dohodol na ročnej zmluve. Sezónu 2013/14 začal v HC Košice, no už po 22 zápasoch prestúpil do fínskeho Jokeritu Helsinki, kde dosiahol 32 bodov v 34 stretnutiach. Pred sezónou 2014/15 podpísal so Slovanom Bratislava dvojročný kontrakt, s platnosťou do 30. apríla 2016. V júni 2016 podpísal dvojročnú zmluvu s HC Košice.
Reprezentácia.
Slovensko reprezentoval na majstrovstvách sveta v rokoch 2001, 2002 (zlato), 2003 (bronz), 2009, 2011, 2014, 2018 a 2019. Spolu odohral 88 zápasov, v ktorých strelil 30 gólov.

</doc>
<doc id="33892" url="https://sk.wikipedia.org/wiki?curid=33892" title="Grófka Marica">
Grófka Marica

Grófka Marica (nem. Gräfin Maritza) je opereta, ktorú skomponoval Emmerich Kálmán. Premiéra sa konala 28. februára 1924 v Theater an der Wien vo Viedni. Libreto v nemeckom jazyku napísali Julius Brammer a Alfred Grünwald. Aj keď ho viackrát prepisovali, Kálmán s ním nebol ani na premiére vo Viedni úplne spokojný a preto pred premiérou v Budapešti libreto nielen preložil, ale aj poopravil Zsolt Harsányi. Opereta mala obrovský úspech, valčíkový a čárdášový rytmus bol silnou stránkou skladateľa.
Obsah.
I. dejstvo.
Rodina grófa Tasila skrachuje a preto si inkognito nájde miesto správcu v kaštieli bohatej grófky Marice. Zo zarobených peňazí chce našetriť na veno svojej sestre Líze. Marica aby odohnala nápadníkov prahnúcich po majetku, dá do novín inzerát, že sa zasnúbi s istým županom Kolomanom, ktorého meno si vymyslela. Zhodou okolností župan Koloman existuje a keď si s prekvapením prečíta inzerát o svojich zásnubách, tak sa vyberie za Maricou.
II. dejstvo.
Tasilo je zaľúbený do Marice a veľmi trpí kvôli jej nápadníkom a svojmu postaveniu. Rozhodne sa teda odísť a napíše o tom svojmu priateľovi. Nedokončený list sa dostane do rúk Marice ktorej Tasilo tiež nie je ľahostajný. List zle pochopí a aj Tasila začne podozrievať z honby za majetkom. Takisto začne žiarliť na Lízu, nevediac že je jeho sestra. Preto Tasila poníži pred spoločnosťou.
III. dejstvo.
O Tasilových problémoch sa dozvie jeho bohatá teta, ktorú Tasilo z hrdosti nechcel požiadať o pomoc. A odkúpi všetky dlhy Tasilovej rodiny. Po príchode odhalí lásku Tasila a Marice, a pomôže, aby sa veci vysvetlili a dali do poriadku. Tasilo sa zmieri s Maricou a Líza odchádza so županom Kolomanom.

</doc>
<doc id="33900" url="https://sk.wikipedia.org/wiki?curid=33900" title="Lev Blatný">
Lev Blatný

Lev Blatný (* 11. apríl 1894, Brno – † 21. jún 1930, Kvetnica) bol český básnik, dramatik, prozaik, divadelný kritik a dramaturg, spoluzakladateľ a prvý predseda brnianskej Literárnej skupiny.
Pochádzal z muzikantskej rodiny. Jeho starší brat Josef sa neskôr stal hudobným skladateľom (otec významného hudobného skladateľa Pavla Blatného). Syn Leva Blatného bol básnik Ivan Blatný.
Bol študentom gymnázia v Brne, na ktorom v roku 1913 maturoval. V rokoch 1915 – 1918 bol vojakom v Halíči, Bukovine, Sedmohradsku a Albánsku, po vojne dokončil štúdia na právnickej fakulte v Prahe a stal sa v rodnom Brne úradníkom. 
Onedlho sa už však venoval divadelnej činnosti, najprv dramaturgii. Snažil sa uvádzať významné novinky domácich aj zahraničných autorov.
Divadlo.
Už v mladosti publikoval verše a drobnú prózu, debutoval v roku 1912 básnickou zbierkou "Vzkazuji". Neskôr prejavoval záujem o divadlo aj ako kritik. Jeho prvá hra uvedená na scéne v Brne bola aktovka "Hvězdná obloha" potom hra "Tři", kritikmi označená ako prvé javiskové dielo českého expresionizmu. Nasledovali úspešná groteska "Kokoko-dák", v ktorej kritizoval malomeštiacke konvencie, rozprávková hra "Říše míru" a vyzretá javisková hra "Smrt na prodej", ktorú režíroval počas svojho pôsobenia v Brne E. F. Burian. Po Blatného smrti boli uvedené jeho jednoaktovky "Černá noc", "Zcela stručně", "Svět tančí" (v réžii Rudolfa Waltra).
Jeho tvorba, v ktorej používal iróniu, bola namierená proti malomeštiackej obmedzenosti, pokrytectvu a snobizmu, zároveň bola sprevádzaná Blatného silným sociálno-morálnym cítením, bez marxistického riešenia, ktoré odmietal.
Z jeho prozaického diela sú najvýznamnejšie expresionistické poviedky zo zbierky "Vítr v ohradě".
Literárny spolok.
V roku 1921 založili moravskí spisovatelia nový spolok "Literární skupinu", v ktorom bol Lev Blatný prvým predsedom do roku 1927. Skupina vydala svoj programový manifest "Naše naděje, víra a práce" v roku 1922. Program spolku sa hlásil k socializmu, ale dištancoval sa od marxizmu. Dôraz bol položený na mravnú premenu človeka a ideu zbratania. 
Hlavnými aktérmi skupiny boli prozaik Čestmír Jeřábek, kritik a teoretik František Götz a básnik Josef Chaloupka, Lev Blatný sa však významne podieľal na ideovej línii skupiny. 
V rokoch 1921 – 1929 vydávala skupina časopis "Host", ktorého spoluzakladateľom a zároveň redaktorom bol aj Blatný (o dvadsaťpäť rokov neskôr na jeho tradíciu revue nadviazal brniansky "Host do domu").
Zomrel 21. júna 1930 v sanatóriu Kvetnici vo veku tridsaťšesť rokov na tuberkulózu. Je pochovaný so synom Ivanom na čestnom pohrebisku Ústredného cintorína v Brne.
Napísali o ňom.
Vo svojich spomienkach o ňom Čestmír Jeřábek napísal :..."vynikal medzi nami logickým úsudkom a sklonom k irónii niekedy až cynicky zafarbenej, ale pod jeho vonkajšou posmievačskou maskou sa skrývalo horúce srdce a bohatá citová náplň, zmysel pre spravodlivosť a nenásytná túžba po poznaní krásnych vecí. Frázou a gestom sa neoháňal nikdy. Mal krehké zdravie a akoby tušil svoj skorý koniec, vyvíjal činnosť až zimnične prudkú a nešetril sa"...

</doc>
<doc id="33904" url="https://sk.wikipedia.org/wiki?curid=33904" title="Postav dom, zasaď strom (film)">
Postav dom, zasaď strom (film)

Postav dom, zasaď strom (angl. "Build a House Plant a Tree") je slovenský film. Tragický príbeh mladého muža, ktorý na ceste za svojim životným snom o vlastnom dome a šťastnej rodine používa nie vždy čisté spôsoby.
Synopsa.
Tragikomédia ukazuje dvojakosť ľudskej morálky, ktorá nečakane vyústi v tragický koniec hlavného hrdinu. Mladý muž Jozef Matúš sa usadí v malej dedinke. Svojou aktivitou si čoskoro získa sympatie obyvateľov, pracuje ako šofér. Zamiluje sa do miestnej krásky Heleny, slobodnej matky s dieťaťom a jeho životnou métou sa stáva postaviť vlastný dom, kde bude šťastne žiť so svojou rodinou a to za každú cenu. Všetko chce získať hneď. Vidina vysnívaného sa mu však stane osudnou, dostáva sa na scestie, stratí lásku a čo je najvážnejšie, prichádza do konfliktu so zákonom a ostáva sám so svojou falošnou predstavou získať životnú istotu.
Produkcia.
Film bol nakrútený podľa námetu Mikuláša Kováča a scenáristicky ho pretvorila Lýdia Ragačová. Ako dramaturg sa na tom to filme podieľal Tibor Vichta. Mnohé dobové kritiky upozorňovali na nedotiahnutý scenár a slabú motiváciu hlavného hrdinu. Na druhej strane bolo vyzdvihnuté formálne spracovanie snímky. V českom filmovom periodiku "Záběr" bola niekoľko mesiacov po premiére filmu zverejnená recenzia hodnotiaca film ako pozoruhodný: „Režisérovu vynalézavost cítíme téměř z každého záběru, jistá formální vyumělkovanost (důmyslně “matoucí” střihy, kameramanské “schválnosti” atd.) přitom není v rozporu se syrovostí příběhu, který se na plátně odvíjí. Také herecké výkony, zejména téměř neznámého Pavla Nového a Jany Březinové v hlavních rolích, se dají označit za mimořádně zdařilé a přesvědčivé. Tvůrci “easternu” Postav dom, zasaď strom se úspěšně pokusili o netradiční zpracování romanticko-dobrodružného schématu v moderních kulisách a zároveň se jim podařilo natočit důvtipnou společenskou alegorii na naléhavé téma novodobého siláctví. Myslím, že to rozhodně není málo…“
Exteriéry sa nakrúcali v Lubeníku, Zádieli, Rudňanoch, Dobšinej, Strečne, Poprade a Stratenej.
Kritické prijatie.
V druhej polovici sedemdesiatych rokov sa v Československu začala čiastočne uvoľňovať politická situácia. Juraj Jakubisko a Peter Solan dostali možnosť sa po niekoľkoročnej pauze v Štúdiu krátkych filmov vrátiť dlhometrážnych hraným filmom na Kolibu. Bol mu ponúknutý scenár o vzorovom socialistickom hrdinovi, ktorý Jakubisko podrobil zmenám. Avšak po dokončení "Postav dom, zasaď strom" nasledovalo sklamanie. V Pravde sa objavila recenzia dodnes nezisteného anonymného autora podpísaného ako Peter Bal, ktorý prehlásil, že film ohovára socialistickú spoločnosť. Jakubisko tak dostal ďalší zákaz. Tentoraz nesmel nakrúcať filmy s vtedy súčasnou tematikou.
”Po deviatich rokoch sa zúžila moja práca v krátkom filme už iba na reklamu. Keď už sa zdalo, že aj ta mi bude zakázana, pretože moje i reklamné filmy prinášali ocenenia, stal sa zázrak a totalitná moc kritizovaná západnými novinármi formálne mi ponúkla ideologický scenár, ktorý sa po žiadnej stránke nedal realizovať. A tak som ho prepísal a upravil do podoby, ktorá zase vyústila do politickej kampane voči mne a ktorá takmer spôsobila moje odmlčanie sa v tvorbe na ďalších desať rokov.”
Bibliografia.
MACEK, V., PAŠTÉKOVÁ, J.: "Dejiny slovenskej kinematografie". Martin: Osveta, 1997

</doc>
<doc id="33935" url="https://sk.wikipedia.org/wiki?curid=33935" title="Athlon">
Athlon

Athlon je mikroprocesor architektúry x86 od firmy AMD, uvedený na trh v roku 1999. Je to prvý mikroprocesor pre osobné počítače, ktorý dosiahol pracovnú frekvenciu 1 GHz a dlho sa držal vo vedení v oblasti výkonu, keď svojím výpočtovým výkonom výrazne predstihol konkurenčný procesor Intel Pentium III.

</doc>
<doc id="33938" url="https://sk.wikipedia.org/wiki?curid=33938" title="GHz">
GHz



</doc>
<doc id="33939" url="https://sk.wikipedia.org/wiki?curid=33939" title="Gigahertz">
Gigahertz



</doc>
<doc id="33940" url="https://sk.wikipedia.org/wiki?curid=33940" title="Duron">
Duron

Duron je mikroprocesor, ktorý bol uvedený na trh krátko po mikroprocesore Athlon ako konkurenčný mikroprocesor mikroprocesora Intel Celeron. Na rozdiel od mikroprocesora Athlon disponoval redukovanou kapacitou pamäte cache, ktorej veľkosť bola 64 kB, no pamäť cache bola taktovaná na rovnakej frekvencii ako jadro procesora, čím Duron dosahoval veľmi dobré výsledky vo výkone a svojim výkonom výrazne prekonával konkurenčný Intel Celeron.
Prvý mikroprocesor AMD Duron prišiel na trh 19.júna 2000. Jadro malo kódové označenie Spitfire a jeho takty dosahovali od 600 MHz do 950 MHz. Vyrábaný bol 180 nm technológiou. Po ňom nasledovali jadro Morgan, ktorého najväčším zlepšením bola plná podpora SSE inštrukcií od spoločnosti Intel a vyššie taktovacie frekvencie od 900 MHz do 1300 MHz. Posledné jadro z rodiny Duron malo kódové označenie Applebred, vyrábané bolo 130 nm technológiou a najvyššie taktované modely dosahovali frekvenciu 1800 MHz. Mikroprocesor s týmto jadrom bol zaujímavý nielen svojím pomerom cena/výkon, ale prvé kusy tiež tým, že technickí nadšenci dokázali po vykonaní úprav odomknúť u mnohých kusov plnú 256 kb L2 cache pamäť, čím sa výrazne zvýšil jeho výkon. Dôvodom bol fakt, že jadro Applebread bolo vlastne jadro "Thoroughbred B" s vypnutou časťou L2 cache pamäte. AMD veľmi rýchlo po tomto objave zakročilo a zmenilo logiku nastavovania cache pamäte aby sa nedala odomknúť.
V roku 2004 sa AMD rozhodlo ukončiť sériu mikroprocesorov s označením Duron. Nahradili ich procesory menom Sempron, ktoré mierili rovnako ako Durony do low-end segmentu najlacnejších procesorov.

</doc>
<doc id="33941" url="https://sk.wikipedia.org/wiki?curid=33941" title="Peter Budaj">
Peter Budaj

Peter Budaj (* 18. september 1982, Banská Bystrica) je bývalý slovenský hokejový brankár, ktorý hrával v NHL za klubyTampa Bay Lightning, Los Angeles Kings, Montreal Canadiens a Colorado Avalanche. 
Klubový hokej.
S hokejom začínal v Banskej Bystrici. Pred sezónou 1999/2000 odišiel do zámoria, kde prešiel juniorskou súťažou OHL v tíme Toronto St. Michael's Majors. V roku 2003 ho draftoval v druhom kole z celkového 63. miesta klub NHL – Colorado Avalanche. Nasledujúce tri sezóny pôsobil na farme Colorada v tíme Hershey Hershey Bears. 
NHL.
Pred začiatkom sezóny 2005/2006 podpísal zmluvu s Colorado Avalanche, kde pôsobil ako náhradník Davidovi Aebischerovi, neskôr však získal miesto jednotky. Stal sa tak po Jánovi Lašákovi a Rastislavovi Staňovi tretím slovenským brankárom, ktorý chytal v najlepšej hokejovej lige sveta. Premiéru v NHL zaznamenal v októbri 2005 vo víťaznom zápase proti Dallasu (3:2) a prvé čisté konto zaznamenal v marci 2006 v dueli s Calgary (3:0). V Colorade pôsobil celkom šesť sezón počas ktorých odchytal 242 duelov, z toho 101 víťazných. Po tom, čo s ním Colorado nepredĺžilo zmluvu v júli 2011 ako neobmedzený voľný hráč podpísal dvojročnú zmluvu v hodnote 2,3 milióna amerických dolárov s tímom Montrealu Canadiens, kde pôsobil ako brankárska dvojka. Po dvoch sezónach s Montrealom predĺžil zmluvu o ďalšie dva roky. Pred sezónou 2014/2015 bol vymenený do tímu Winnipeg Jets. Klub ho však zaradil na waiver listinu voľných hráčov, z ktorej si ho nevyhral žiadny klub NHL. Sezónu tak odohral vo farmárskej AHL v tíme St. John's IceCaps. V auguste 2015 absolvoval skúšku v tíme Los Angeles Kings na ktorej neuspel a klub ho preradil do AHL. Následne však Los Angeles Kings, prišlo o jedného zo svojich brankárskych opôr a slovenský gólman podpísal ročnú dvojcestnú zmluvu. Do bránky Los Angeles Kings sa postavil iba raz a to vo februári 2016 v zápase proti New Yorku Rangers (5:4). Zvyšok sezóny odchytal na farme v tíme Ontario Reign. V sezóné 2016/2017 sa po zranení Jonathana Quicka hneď v prvom zápase, dostal Budaj do brány Los Angeles Kings kde vychytal z 53 zápasov, 27 víťazných a hneď 7 krát vychytal čisté konto. Potom bol avšak vymenený za Bena Bishopa do tímu Tampa Bay Lightning.
Reprezentácia.
Peter Budaj odohral za Slovensko 11 reprezentačných zápasov, zúčastnil sa ZOH 2006, ZOH 2010, MS 2008 a MS 2010. Nosí reprezentačný dres číslo 31.
ZOH 2006.
Jeho prvým významným reprezentačným podujatím boli olympijské hry v Turíne, kde Slovensko dosiahlo piate miesto. Po kvalitných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Budaj odchytal tri zápasy vrátane štvrťfinálového. Celkovo dostal 6 gólov.
ZOH 2010.
Peter Budaj bol nominovaný na Zimné olympijské hry 2010. Keďže Jaroslav Halák sa zhostil role tímovej jednotky na výbornú, Budaj nedostal príležitosť ani v jednom zápase a spolu s Rastislavom Staňom bol v roli nehrajúceho náhradníka. Slovensko obsadilo v hokejovom turnaji mužov historické 4. miesto, keď nezvládlo tretiu tretinu súboja o bronz proti Fínsku (3:5).
MS 2008.
Po vypadnutí Colorada s Detroitom v play-off NHL akceptoval pozvánku trénera Júliusa Šuplera a posilnil slovenský výber na šampionáte. Chytal v poslednom stretnutí základnej skupiny proti Fínsku (2:3). Slovensko zostúpilo do boja o udržanie, v dvoch úspešných zápasoch proti Slovinsku nenastúpil kvôli črevnej viróze. Slovensko obsadilo 13. miesto.
MS 2010.
Prvé kolo play-off NHL sa skončilo ešte pred začiatkom MS 2010, Colorado Avalanche v ňom neuspelo. Peter Budaj sa rozhodol cestovať na šampionát a stal sa slovenskou tímovou jednotkou. Nastúpil vo všetkých šiestich zápasoch Slovenska, dvakrát musel byť striedaný Rastislavom Staňom. Za celý turnaj dostal 13 gólov a v súboji proti Bielorusku (4 : 2) dosiahol svoje vôbec prvé víťazstvo na majstrovstvách sveta. Slovensko nezvládlo kľúčový súboj osemfinále proti Nemecku (1 : 2) a umiestnilo sa na konečnom 12. mieste. Peter Budaj bol medzi trojicou najlepších hráčov Slovenska na šampionáte.

</doc>
<doc id="33943" url="https://sk.wikipedia.org/wiki?curid=33943" title="Postoj (film)">
Postoj (film)

Postoj (angl. "Attitude") je slovenský film. 
Tragický príbeh z prostredia archeologických vykopávok, ktorý skúma morálne aspekty vzťahov súčasných ľudí.

</doc>
<doc id="33944" url="https://sk.wikipedia.org/wiki?curid=33944" title="Pacho, hybský zbojník">
Pacho, hybský zbojník

Pacho, hybský zbojník () je slovenský komediálny film režiséra Martina Ťapáka z roku 1975. 

</doc>
<doc id="33949" url="https://sk.wikipedia.org/wiki?curid=33949" title="Cache">
Cache



</doc>
<doc id="33951" url="https://sk.wikipedia.org/wiki?curid=33951" title="Ministerstvo hospodárstva SR">
Ministerstvo hospodárstva SR



</doc>
<doc id="33952" url="https://sk.wikipedia.org/wiki?curid=33952" title="Pentium">
Pentium

Pentium je mikroprocesor od spoločnosti Intel, ktorý bol uvedený na trh v roku 1993. Je to superskalárny procesor, t. j. za jeden hodinový cyklus dokáže vykonať viac operácií, čím sa výrazne zvýšil výkon mikroprocesora. Dosiahli to využitím dvoch pipeline, ktoré spracovávajú inštrukcie reťazovo a jednotlivé operácie dekódovania sa vykonávajú paralelne. Obsahoval tiež veľmi výkonnú jednotku FPU. Vo svojej dobe to bol revolučný mikroprocesor, ktorého klony začali vyrábať aj konkurenčné spoločnosti, ako AMD alebo Cyrix.
Procesory Pentium boli taktované na frekvenciách od 60 do 200 MHz, potom ich vystriedali procesory Pentium Pro a Pentium MMX.

</doc>
<doc id="33953" url="https://sk.wikipedia.org/wiki?curid=33953" title="Intel Pentium">
Intel Pentium



</doc>
<doc id="33954" url="https://sk.wikipedia.org/wiki?curid=33954" title="Prví ľudia na Mesiaci">
Prví ľudia na Mesiaci

Prví ľudia na Mesiaci (v origináli: "The First Men in the Moon") je vedecko-fantastický román od anglického autora H. G. Wellsa z roku 1901. Román rozpráva o príbehu cesty na Mesiac dvoma hlavnými protagonistami: chudobný obchodník pán Bedford a vynikajúci, ale výstredný vedec Dr. Cavor. Pri príchode, Bedford a Cavor nachádzajú Mesiac osídlený mimozemskou civilizáciou, nazývanou "Seleniti". Román môže byť tiež chápaný ako kritika prevažujúcich politických názorov v tom čase, obzvlášť imperializmu. Téma zrážky medzi civilizáciami pripomína Wellsove predchádzajúce a slávnejšie práce ako "Vojna svetov". Ako v knihe "Vojna svetov" je náznak, že prezentovaná neľudská civilizácia môže zobrazovať vestu ľudskej spoločnosti a mohla by ju v ďalekej budúcnosti rozvinúť; tak ako zobrazovaná spoločnosť Selenitov môže byť považovaná za utópiu alebo antiutópiu, závisiac na tom, ktorý z ich aspektov je zdôraznený. Brian Stableford namieta a tvrdí že je to prvá marťanská antiutópia.
Kniha "Prví ľudia na Mesiaci" mohla byť inšpiráciou pre vedecko-fantastický nemý film "Cesta na Mesiac" (Georges Méliès, 1902). 
Dej.
Cavor je autorom vynálezu - kovu pohlcujúceho gravitáciu, ktorý nazýva cavorit. Pomocou tohto vynálezu si Cavor postaví malú kozmickú loď a spolu s výpravcom podnikne výpravu na Mesiac. Zisťuje, že Mesiac je v podzemí obývaný podivnými hmyzovými obyvateľmi (nazývanými Seleniti). Ich spoločnosť je usporiadaním podobná mravenisku skríženému s industriálnou spoločnosťou. Hrdinovia románu sú zajatí, ale výpravcovi sa podarí uniknúť späť na Zem. O zostatku Cavorovho príbehu sa tak dozvedá iba zo správ, ktoré Cavor vysiela na Zem.
Cavor sa stretne s vládcom Selenitov a neúmyselne mu vykreslí ľudí ako dravú rasu užívajúcu si vojen. Seleniti preto kontakt so Zemou prerušia, práve vtedy, keď sa Cavor rozhodne odvysielať návod na výrobu cavoritu.

</doc>
<doc id="33955" url="https://sk.wikipedia.org/wiki?curid=33955" title="Vladimir Viktorovič Aksionov">
Vladimir Viktorovič Aksionov

Vladimir Viktorovič Aksionov (; * 1. február 1935, Giblicy† 9. apríl 2024, Moskva) bol sovietsky kozmonaut. V aktívnej službe pôsobil od 3. marca 1973 a do 17. októbra 1988. Roku 1976 sa zúčastnil na lete kozmickej lode Sojuz 22 a roku 1980 bol členom prvej posádky zdokonalenej kozmickej lode Sojuz T-2. Bol ženatý a mal dve deti. Je nositeľom vyznamenania Hrdina Sovietskeho zväzu.
Životopis.
Narodil sa v obci Giblicy v Riazanskej oblasti. Otec zahynul počas druhej svetovej vojny, matka mu zomrela, keď mal 14 rokov a tak vyrastal u starých rodičov. Obaja boli miestni učitelia. Vzdelanie získal najprv na priemyselnej škole v Mirišči pri Moskve, kam nastúpil rovno do druhého ročníka. Roku 1953 prešiel z podnetu Komsomolu na pilotnú prípravku a 1955 na Čugujevské letecké učilište. V roku 1957 začal pracovať v konštrukčnej kancelárii akademika Koroľova a miesto lietania sa stal starším inžinierom konštruktérom na kozmodróme. Neskôr bol presunutý do výskumného leteckého laboratória a odtiaľ sa prihlásil do oddielu pripravujúcich sa kozmonautov.. V roku 1973 začal v stredisku svoj výcvik. V aktívnej službe pôsobil od 3. marca 1973 do 17. októbra 1988.
Lety do vesmíru.
V roku 1976 sa ako palubný inžinier zúčastnil týždenného letu kozmickej lode Sojuz 22 pod velením Valerija Bykovského so štartom z kozmodrómu Bajkonur. Zaoberali sa hlavne fotografovaním novým typom fotoaparatúry z NDR. Pristáli na území ZSSR.
V roku 1980 bol Aksionov členom prvej posádky zdokonalenej kozmickej lode Sojuz T-2. Jej veliteľom bol Jurij Malyšev. Štartovali z Bajkonuru. Spoločne sa pripojili k orbitálnej stanici Saľut 6, po troch dňoch sa odpojili a pristáli asi 200 km juhovýchodne od Džezkazganu na území Kazachstanu. Let trval 95 hodín..

</doc>
<doc id="33956" url="https://sk.wikipedia.org/wiki?curid=33956" title="Ministerstvo dopravy, pôšt a telekomunikácií SR">
Ministerstvo dopravy, pôšt a telekomunikácií SR



</doc>
<doc id="33957" url="https://sk.wikipedia.org/wiki?curid=33957" title="Pentium Pro">
Pentium Pro

Pentium Pro je mikroprocesor šiestej generáce x86 architektúry vyrábaný firmou Intel založený na architektúre CISC, nástupca mikroprocesora Intel Pentium. Predstavený bol 1. novembra 1995. Pôvodne mal úplne nahradiť jestvujúci procesor Pentium, ale neskôr bol jeho cieľový segment zúžený na serverové a iné high-end použitie. Pentium Pro mohol byť osadený aj do dvoj a štvor procesorových systémov. Zasadzoval sa do veľkých obdĺžnikových pätíc Socket 8. Pentium Pro bol plne optimalizovaný pre 32-bitové aplikácie, v nich bol o 25-35% rýchlejší ako Pentium na rovnakej frekvencii. V 16-bitových aplikáciách bol rýchlejší priemerne o 20%. Procesory Pentium Pro boli taktované na frekvenciách od 150 do 200 MHz.

</doc>
<doc id="33958" url="https://sk.wikipedia.org/wiki?curid=33958" title="Pentium II">
Pentium II

Pentium II je mikroprocesor firmy Intel založený na architektúre CISC x86, nástupca mikroprocesora Intel Pentium MMX. Predstavený bol 7. mája 1997. Je založený na modifikovanej verzii jadra P6, ktoré bolo použité v procesoroch Pentium Pro, ale s vylepšeným výkonom v 16-bitových aplikáciách a s prídavkom v podobe MMX SIMD inštrukcií, ktoré boli predstavené už skôr v Pentiu MMX.
Pôvodné Pentium II - "Klamath" bežalo na 233, 266 a 300 MHz so 66 MHz zbernicou, bolo vyrobené pomocou 0.35 µm výrobného procesu a produkovalo (na svoju dobu) obrovské množstvo tepla. Neskoršie verzie sa vyrábali až do frekvencie 450 MHz a pracovali na zberniciach 66 až 100 MHz. Výroba bola ukončená začiatkom roku 1999.

</doc>
<doc id="33959" url="https://sk.wikipedia.org/wiki?curid=33959" title="Pentium MMX">
Pentium MMX

Pentium MMX je mikroprocesor založený na architektúre CISC, nástupca mikroprocesoru Intel Pentium. Zaviedol novú sadu inštrukcií s názvom MMX, ktorá bola určená na zvýšenie výkonu v multimediálnych aplikáciách.
Štandardne pracuje s frekvenciami 166, 200 a 233 MHz.

</doc>
<doc id="33960" url="https://sk.wikipedia.org/wiki?curid=33960" title="Pentium III">
Pentium III

Pentium III je mikroprocesor založený na architektúre P6, predstavený firmou Intel 26. februára 1999, nástupca mikroprocesora Intel Pentium II. Pôvodné verzie boli veľmi podobné Pentiu II, najväčšou zmenou bolo pridanie SSE inštrukcií a zavedenie kontroverzných sériových čísel, ktoré boli zabudované do procesora počas výrobného procesu. Rovnako ako pri Pentiu II existovala aj low-endová verzia Celeron a high-endová verzia Xeon, určená predovšetkým pre servery. Pentium III bolo nakoniec nahradené Pentiom 4. Vylepšený design Pentia III obsahujú aj procesory Pentium M.

</doc>
<doc id="33962" url="https://sk.wikipedia.org/wiki?curid=33962" title="Pentium 4">
Pentium 4

Charakteristika.
Pentium 4 je mikroprocesor siedmej generácie, predstavený firmou Intel v novembri 2000, nástupca mikroprocesora Intel Pentium III. Je to jeho prvý kompletný redesign CPU (nazvaný NetBurst) od doby procesoru Pentium Pro uvoľneného v roku 1995. Oproti Pentiu II, Pentiu III a Celeronom je jeho architektúra len málo podobná designu Pentia Pro/P6. Mikroarchitektúra NetBurst obsahuje veľmi hlbokú inštrukčnú pipeline, aby bola schopná dosiahnuť veľmi vysoké frekvencie. Predstavila aj novú inštrukčnú sadu SSE2. Neskoršie modely Pentia 4 obsahovali ďalšie vylepšenia, ako napríklad Hyper Threading - vlastnosť, ktorá umožňovala procesoru tváriť sa ako dva logické procesory.
Verzie.
Pôvodné Pentium 4 (kódové označenie Willamette) bežalo na 1,4 a 1,5 GHz na platforme Socket 423 a neskôr na frekvenciách od 1,5GHz do 2GHz na Socket 478. Zbernica front-side bus bežala na frekvencii 100 MHz, vďaka technológii "Quadruple data rate" však efektívne dosahovala rýchlosť 400 MHz. Vznikla aj low-endová verzia Celeron (nazývaná aj Celeron 4) a high-endová verzia Xeon určená pre viacprocesorové systémy. Samotný strop týchto procesorov však dosahovali Pentium 4 HT s maximálnou sériovou frenkvenciou 3,8 GHz. Vo svojej dobe boli HT špičkové; dnes (2013) však dosahujú výkon zrovnateľný s dvojadrovými procesormi Intel Celeron/Pentium Dual-Core, teda s procesormi nižšieho výkonu ako Intel Core i3, ale väčším ako Intel Atom.
Procesory Pentium 4 boli nahradené 27. júla 2006 procesormi dual Core (s jadrom Conroe).

</doc>
<doc id="33963" url="https://sk.wikipedia.org/wiki?curid=33963" title="Vladimir Aksionov">
Vladimir Aksionov



</doc>
<doc id="33964" url="https://sk.wikipedia.org/wiki?curid=33964" title="Kvantová mechanika">
Kvantová mechanika

"Pre všeobecne prístupné a menej technické objasnenie základov tejto témy pozri Úvod do kvantovej mechaniky"
Kvantová mechanika je oblasť fyziky, ktorá skúma a popisuje javy na nanoskopických škálach. Medzi tradičné problémy objasnené kvantovou mechanikou patrí správanie sa mikročastíc, atómov, molekúl a atómových jadier, t. j. objektov, ktorých lineárne rozmery sú 10−6 až 10−13 m. 
Svoj názov dostala kvôli tomu, že hodnoty niektorých fyzikálnych veličín sa pri splnení určitých podmienok nemenia spojito, ale skokom po určitých množstvách (tzv. kvantách). Príkladom je elektrón vo viazanom stave (teda ak je súčasťou atómu alebo molekuly), v ktorom jeho energia a moment hybnosti sú kvantované. Energia voľného elektrónu má spojitý charakter.
Matematická formulácia kvantovej mechaniky je abstraktná a jej implikácie sú často neintuitívne. Základnou entitou, s ktorou v tomto matematickom systéme pracujeme, je vlnová funkcia. Ide o matematickú funkciu, ktorá obsahuje o systéme všetky informácie, ktoré môžeme mať. Poskytuje informácie o polohe a hybnosti častice, ale len v pravdepodobnostnom vyjadrení. Veľa výsledkov kvantovej fyziky je možné vyjadriť len matematicky. Modelovanie výsledkov nie je také jednoduché ako je tomu v prípade klasickej mechaniky alebo nie je vôbec možné. Napríklad základný stav v kvantovo-mechanickom modeli je stav s najnižšou energiou, ktorá je však nenulová. V klasickej fyzike modelujeme najnižší jednoducho ako stav s nulovou kinetickou energiou.
Kvantová mechanika sa opiera o hlbší stupeň vedeckého poznania než klasická fyzika a poskytuje aj všeobecnejšie zákony. Zákony klasickej fyziky sa javia z hľadiska kvantovej mechaniky ako aproximácie tejto novej teórie.
Základný prehľad.
Slovo "kvantum" pochádza z latinčiny a znamená „ako veľa“, „ako veľmi“, „koľko“, „pokiaľ“.
V kvantovej mechanike pomenúva diskrétny charakter niektorých fyzikálnych veličín ako je napríklad energia atómu.
Kvantová mechanika je nevyhnutná pre vysvetlenie javov takých vedeckých odvetví ako chémia, fyzika kondenzovaného stavu, fyzika pevných látok, atómová fyzika, molekulárna fyzika, počítačová chémia, počítačová fyzika, kvantová chémia, časticová fyzika, jadrová chémia a jadrová fyzika. Základy kvantovej mechaniky položili v prvej polovici 20. storočia fyzici Max Planck, Albert Einstein, Niels Bohr, Werner Heisenberg, Erwin Schrödinger, Max Born, John von Neumann, Paul Dirac, Wolfgang Pauli a iní.
Kvantová mechanika je nevyhnutná pre pochopenie správania sa systémov na atomárnej a subatomárnej úrovni. Napríklad, ak by klasická mechanika mala popisovať fungovanie atómu, elektrón by sa zrútil do atómového jadra, čo by znamenalo, že stabilné atómy by neexistovali. V skutočnosti elektróny za normálnych podmienok zaujímajú miesto na svojich orbitáloch, čo je v rozpore s predpoveďou klasickej teórie elektromagnetizmu.
Vo formalizme kvantovej mechaniky je stav systému v danom čase popísaný komplexnou vlnovou funkciou alebo všeobecne elementami komplexného vektorového priestoru. Vlnová funkcia umožňuje vypočítať pravdepodobnosť, s akou budú experimentálne namerané hodnoty fyzikálnych veličín. Napríklad môžeme vypočítať pravdepodobnosť s akou sa bude elektrón nachádzať na určitom mieste od jadra atómu. Na rozdiel od klasickej fyziky, nie je možné určiť hodnoty konjugovaných premenných s ľubovoľnou presnosťou (príkladom takýchto premenných je dvojica hybnosť-poloha častice). Táto principiálna nemožnosť je vyjadrená princípom neurčitosti.
K formulácii kvantovej mechaniky viedlo riešenie problému absolútne čierneho telesa. Po tom ako Max Planck v roku 1900 objavil, že energia elektromagnetických vĺn by mohla byť emitovaná a absorbovaná po kvantách, Albert Einstein rozvinul túto myšlienku ďalej. Ukázal, že svetlo by mohlo byť chápané ako prúd častíc (fotónov), ktorých energia je závislá od ich frekvencie. Táto predstava viedla ku predstave vlnovo-časticového dualizmu.
Kvantová mechanika vysvetľuje a zakladá sa na fenoménoch, ktoré klasická fyzika nedokáže vysvetliť: i) kvantovanie niektorých fyzikálnych veličín, ii) vlnovo-časticový dualizmus, iii) princíp neurčitosti a iv) kvantové previazanie.
História.
História kvantovej mechaniky začala objavom katódového žiarenia Michaelom Faradayom v roku 1838, sformulovaním problémov ohľadne žiarenia čierneho telesa Gustavom Kirchhoffom v roku 1859, návrhom Ludwiga Boltzmanna v roku 1877, že energetické hladiny systému by mohli byť diskrétne a kvantovou hypotézou Maxa Plancka z roku 1900. Planckova hypotéza predpokladala, že energia je absorbovaná a emitovaná v množstvách, ktoré sú deliteľné diskrétnymi energetickými kvantami, pričom takéto kvantum bolo úmerné frekvencii žiarenia "ν":
formula_1
kde h je Planckova konštanta. Planck pri tom tvrdil, že toto je len aspekt procesov súvisiacich s absorpciou a emisiou a že to nemá nič spoločné s povahou šírenia žiarenia. Táto hypotéza však nevysvetľovala fotoelektrický jav, v ktorom dochádza k emisii elektrónov niektorými materiálmi vystavenými žiareniu určitej frekvencie. V roku 1905 Albert Einstein vychádzajúc z Planckovej hypotézy postuloval, že elektromagnetické žiarenie sa šíri po kvantách.
V polovici leta roku 1925 Niels Bohr a Werner Heisenberg zverejnili výsledky, ktoré viedli k uzatvoreniu tzv. starej kvantovej teórie. Svetelné kvantá sa od roku 1926 začali nazývať fotónmi. Solvay konferencia v roku 1927 viedla k širokej akceptácii kvantovej teórie.
Kvantová mechanika a klasická fyzika.
Predpovede kvantovej mechaniky majú vysokú mieru presnosti. Z toho podľa korešpondenčného princípu vyvodzujeme, že všetky objekty podliehajú zákonom kvantovej mechaniky. Zákony klasickej mechaniky sú len aproximáciou zákonov kvantovej mechaniky v prípadoch makrosystémov alebo veľkých kvantových čísel.
Veľa makroskopických vlastností klasických systémov je priamym dôsledkom kvantového správania sa častíc. Tuhosť pevných látok a mechanické, termálne, chemické, optické a magnetické vlastnosti hmoty sú dôsledkom interakcií medzi elektrickými nábojmi správajúcimi sa podľa pravidiel kvantovej mechaniky.
Exotické správanie sa hmoty opisované kvantovou mechanikou sa stáva zjavným pri extrémne malých objektoch. Klasická newtonovská fyzika je presnou v predpovedaní správania sa väčších objektov za predpokladu, že sa pohybujú rýchlosťou oveľa menšou ako je rýchlosť svetla.
Teória.
Existujú viaceré matematicky ekvivalentné formulácie kvantovej mechaniky. Jednou z najstarších a najrozšírenejších je transformačná teória navrhnutá Paulom Diracom. Zjednocuje a zovšeobecňuje maticovú mechaniku Wernera Heisenberga a vlnovú mechaniku Erwina Schrödingera.
V tejto formulácii, okamžitý stav kvantového systému poskytuje pravdepodobnosti jeho merateľných vlastností, tzv. pozorovateľných. Príkladmi pozorovateľných sú energia, poloha, hybnosť a moment hybnosti. Pozorovateľné môžu byť buď spojitého charakteru (napríklad poloha častice) alebo diskrétneho charakteru (napríklad energia elektrónu viazaného v atóme vodíka).
Kvantová mechanika vo všeobecnosti neprideľuje pozorovateľným definitívne hodnoty. Namiesto toho predpovedá pravdepodobnosť, s akou bude pozorovateľná na systéme nameraná. Hodnota tejto pravdepodobnosti je závislá na tom, v akom kvantovom stave sa systém nachádza v okamihu merania, čo vedie k určitej miere neurčitosti. Sú však prípady, v ktorých pozorovateľným niektorých stavoch možno priradiť definitívne hodnoty. Tieto stavy poznáme pod označením vlastné stavy pozorovateľných.
Vlnové funkcie sa môžu v čase meniť. Časový vývoj takýchto funkcií je predpovedaný Schrödingerovou rovnicou. Existujú však aj také vlnové funkcie, ktorých pravdepodobnostné hustoty sú konštantné a teda nezávislé od času. V takýchto prípadoch hovoríme o stacionárnych stavoch. Mnohé systémy, ktoré sú v klasickej mechanike popisované dynamicky, v kvantovej mechanike popisujeme takýmito statickými stavmi. Príkladom môže byť klasický model atómu, v ktorom elektrón obieha okolo jadra. V kvantovej mechanike nemôžeme tvrdiť, že elektrón sa v atóme pohybuje: pravdepodobnosť toho, že sa nachádza na určitom mieste sa s časom nemení. Napríklad v stave "s" je elektrón popísaný sféricky symetrickou vlnovou funkciou obklopujúcou jadro (; iba stavy s najnižším momentom hybnosti označené ako "s" sú sféricky symetrické).
Ako už bolo uvedené, časový vývoj vlnových funkcií je deterministický v tom zmysle, že ak poznáme vlnovú funkciu v čase formula_2, vieme predpovedať ako bude vlnová funkcia vyzerať v budúcnosti.
V procese merania však dochádza ku kolapsu vlnovej funkcie; takúto zmenu vlnovej funkcie Schrödingerova rovnica nepopisuje.
Matematika kvantovej teórie.
V matematicky rigoróznej formulácii kvantovej mechaniky vypracovanej Paulom Diracom a Johnom von Neumannom sú možné stavy kvantovo mechanického systému reprezentované jednotkovými vektormi (nazývané aj "stavové vektory") v komplexnom separabilnom Hilbertovom priestore (nazývanom "stavový priestor" alebo "Hilbertov priestor prislúchajúci systému"), ktorý je dobre definovaný pre komplexné čísla s absolútnou hodnotou menšou alebo rovnou 1 (pre absolútnu hodnotu rovnú 1 ide o fázový faktor). 
Inými slovami, možné stavy sú body v projektivizácii Hilbertového priestoru, zvyčajne nazývanom komplexný projektívny priestor. Presný charakter daného Hilbertovho priestoru je však závislý od konkrétneho systému; napríklad, stavový priestor pre pozíciu a moment hybnosti je priestor funkcií s integrovateľnou druhou mocninou absolútnej hodnoty, stavový priestor pre spin protónu je len súčin dvoch komplexných rovín. Každá pozorovateľná veličina je reprezentovaná samoadjugovaným lineárnym operátorom na stavovom priestore. Každý vlastný stav pozorovateľnej veličiny zodpovedá vlastnému vektoru operátora a vlastné číslo prislúchajúce danému vlastnému vektoru zodpovedá hodnote pozorovateľnej veličiny v danom vlastnom stave. Ak je spektrum daného operátora diskrétne, pozorovateľná veličina môže nadobúdať iba tieto diskrétne hodnoty. 
Zmena kvantového stavu v čase je popísaná Schrödingerovou rovnicou, v ktorej Hamiltonov operátor (operátor zodpovedajúci totálnej energii systému) je zdrojom zmeny v čase.
Skalárny súčin dvoch stavových vektorov je komplexné číslo známe ako amplitúda pravdepodobnosti. Počas merania je pravdepodobnosť zmeny stavu systému z počiatočného stavu do daného vlastného stavu daná štvorcom absolútnej hodnoty amplitúdy pravdepodobnosti medzi počiatočným a finálnymi stavmi. Možné výsledky merania sú vlastné vektory operátora, čo je dôvodom, prečo sa používajú hermitovské operátory, ktoré majú všetky vlastné čísla reálne. Rozdelenie pravdepodobnosti pre danú pozorovateľnú veličinu je možné nájsť pomocou spektrálneho rozkladu zodpovedajúceho operátora. Heisenbergov princíp neurčitosti je reprezentovaný tvrdením, že operátory zodpovedajúce určitým pozorovateľným veličinám nemusia komutovať. 
Schrödingerova rovnica pracuje s celou amplitúdou pravdepodobnosti, nie len s jej absolútnou hodnotou. Kým absolútna hodnota pravdepodobnostnej amplitúdy obsahuje informáciu o pravdepodobnostiach, jej fáza obsahuje informáciu o interferencii medzi kvantovými stavmi. Toto je zdrojom vlnového správania kvantových stavov.
Analytické riešenia Schrödingerovej rovnice sú však známe len pre malý počet Hamiltonových operátorov. Najvýznamnejšie kvantovo mechanické systémy s analytickými riešeniami sú pravdepodobne kvantový harmonický oscilátor, potenciálová jama, ión molekuly vodíka a atóm vodíka. Analytické riešenie neexistuje ani pre atóm hélia, ktorý obsahuje len o jeden elektrón viac, než atóm vodíka. Existuje však rad techník na zisťovanie približných riešení. Napríklad, metóda známa ako teória perturbácií používa známe analytické riešenia pre jednoduchšie kvantovo mechanické modely na hľadanie riešení pre komplikovanejšie modely, ktoré sú k danému jednoduchšiemu modelu v istom vzťahu (napr. pridaním slabej potenciálnej energie). Druhou metódou je tzv. "poloklasická rovnica pohybu," ktorú možno použiť na systémy, pre ktoré kvantová mechanika spôsobuje len malé odchýlky od klasického správania. Tieto odchýlky môžu byť vypočítané pomocou metód klasickej fyziky. Táto metóda je dôležitá pre kvantovú teóriu chaosu.
Alternatívnou matematickou formuláciou kvantovej mechaniky je Feynmanova formulácia pomocou dráhových integrálov, v ktorej sa o kvantovo mechanickej amplitúde uvažuje ako o sume cez histórie medzi počiatočným a koncovým stavom. Toto je kvantovo mechanická analógia princípu najmenšieho účinku.
Interakcia s ďalšími vedeckými teóriami.
Kvantová mechanika bola pôvodne formulovaná tak, aby korešpondovala s určitými modelmi nerelativistickej klasickej mechaniky. Napríklad, model kvantového harmonického oscilátora explicitne používa nerelativistickú formuláciu kinetickej energie a preto možno kvantový harmonický oscilátor považovať za analógiu klasického harmonického oscilátora. 
Prvé pokusy spojiť špeciálnu teóriu relativity s kvantovou mechanikou viedli k nahradeniu Schrödingerovej rovnice Kleinovou-Gordonovou rovnicou alebo Diracovou rovnicou. Tieto teórie boli úspešné tým, že vysvetlili veľa experimentálne získaných výsledkov. Mali však určité nedostatky, pretože nezahŕňali popis relativistického vytvorenia častice a jej anihilácie. Úplná relativistická kvantová teória vyžadovala sformulovanie kvantovej teórie poľa. Prvou kvantovou teóriou poľa je kvantová elektrodynamika, ktorá poskytuje úplný kvantový popis elektromagnetickej interakcie.
K ďalšej kvantovej teórii poľa patrí kvantová chromodynamika. Popisuje interakcie medzi kvarkami a gluónmi, teda silnú jadrovú interakciu.
Elektroslabá a elektromagnetická interakcia boli zjednotené do jednotnej kvantovej teórie poľa Abdusom Salamom, Sheldonom Glashowom a Stevenom Weinbergom. Za túto prácu dostali v roku 1979 Nobelovu cenu za fyziku.
Ukázalo sa byť náročné sformulovať kvantové modely gravitácie. Poloklasické aproximácie sú úspešné a viedli k takým predpovediam ako je Hawkingovo žiarenie. Kompletná kvantová teória gravitácie je však zatiaľ brzdená nekompatibilitou všeobecnej teórie relativity s niektorými fundamentálnymi predpokladmi kvantovej teórie. Vyriešenie tohoto problému je predmetom aktívneho výskumu. Teória strún je jedným z kandidátov na teóriu kvantovej gravitácie.
Príklad.
Na tomto mieste ukážeme ako kvantová mechanika rieši jednoduchý prípad častice uviaznutej v jednorozmernej nekonečne hlbokej potenciálovej jame.
Jamu definujeme tak, že potenciálna energia je nulová v intervale 0 až L a mimo tohoto intervalu je potenciálna energia nekonečne veľká. Uvažujúc os x, časovo nezávislá Schrödingerova rovnica vo vnútri potenciálovej jamy má tvar:
 formula_3
Tejto rovnici vyhovuje rovnica
 formula_4
kde A, B sú ľubovoľné konštanty a k je konštanta, ktorá závisí od vlastností systému.
Z hraničných podmienok vyplýva, že vlnová funkcia "ψ" je rovná nule v miestach 0 a L. Zoberúc do úvahy tento fakt, z predchádzajúcej rovnice dostávame:
formula_5
Keďže B je rovné nule, z toho vyplýva:
formula_6
Výsledok, v ktorom zoberieme A rovné nule, nás nezaujíma, pretože neposkytuje žiadúce informácie o systéme. To ale znamená, že . Tomuto výsledku vyhovuje akékoľvek "kL", ktoré je celočíselným násobkom π.
formula_7
Kvantovanie energie teda vyplýva z hraničných podmienok, ktoré sme na systém aplikovali:
formula_8
Aplikácie.
Správanie sa subatomárnych častíc (elektrónov, protónov, neutrónov, fotónov a ďalších), z ktorých pozostáva hmota, uspokojivo popisuje len kvantová mechanika. Kvantová mechanika značne ovplyvnila teóriu strún, ktorá je kandidátom na teóriu všetkého.
Kvantová mechanika je dôležitá pre pochopenie toho, ako sa jednotlivé atómy viažu do molekúl. Jej aplikácia v chémii dala vznik kvantovej chémii. Poskytuje kvantitatívne predpovede procesov týkajúcich sa vzniku iónovej a kovalentnej väzby.
Moderná technológia často pracuje na úrovni, kde kvantové deje majú nezanedbateľný vplyv. Príkladom je laser, tranzistor (a tým pádom mikročip), elektrónový mikroskop a zobrazovanie magnetickou rezonanciou. Štúdium polovodičov viedlo k vynájdeniu diódy a tranzistora, ktoré sú podstatnou súčasťou modernej elektroniky.
Vedci v súčasnosti hľadajú metódy priamej manipulácie kvantových stavov. Rozvíja sa kvantová kryptografia, ktorá má zabezpečiť bezpečný prenos informácií. Vzdialenejším cieľom sú kvantové počítače, ktoré majú pracovať niekoľkokrát rýchlejšie ako súčasné počítače. Témou výskumu je tiež kvantová teleportácia, ktorou sa má dochádzať k prenosu kvantových stavov cez ľubovoľné vzdialenosti.
Kvantové tunelovanie je jav, bez ktorého by nefungovali niektoré prístroje. Napríklad flash memory čipy používané v USB kľúčoch používajú kvantové tunelovanie k mazaniu svojej pamäte.
Kvantová mechanika sa používa hlavne k opisu správania sa častíc v mikrosvete. Svoju aplikovateľnosť však má aj vo väčších rozmeroch: supravodivosť je jedným známym príkladom. Kvantové javy pravdepodobne majú svoju úlohu aj pri funkcii čuchu.
Filozofické dôsledky.
Kvantová mechanika a veľa jej neintuitívnych predpovedí už od svojho vzniku vyprovokovala veľa diskusií a rôznych interpretácií.
Kodanská interpretácia je medzi fyzikmi široko akceptovaná. Probabilistická povaha kvantovej mechaniky podľa tejto interpretácie nie je len dočasná vlastnosť, ktorú by neskôr nahradila deterministická teória. Skôr ju treba chápať ako odmietnutie klasickej predstavy kauzality. 
Albert Einstein, ktorý patrí k zakladateľom kvantovej teórie, odmietal takúto stratu determinizmu. Predpokladal, že musia existovať skryté premenné, ktoré sme ešte neobjavili a preto je kvantová mechanika je nekompletná. Vyslovil niekoľko námietok voči takejto interpretácii, z ktorých najznámejšou je pravdepodobne Einsteinov-Podolského-Rosenov paradox (EPR paradox). John Bell ukázal, že EPR paradox vedie ku experimentálne overiteľným rozdielom medzi kvantovou mechanikou a lokálnymi realistickými teóriami. Experimenty, ktoré boli uskutočnené, potvrdili presnosť kvantovej mechaniky, čím dokázali, že fyzikálny svet nemôže byť popísaný lokálnymi realistickými teóriami. "Bohrove-Einsteinove debaty" predstavujú kritiku Kodanskej interpretácie z epistemologického hľadiska.
Everettova interpretácia mnohých svetov formulovaná v roku 1956 tvrdí, že všetky možné stavy popísané kvantovou teóriou sa súčasne uskutočňujú v multivesmíre, ktorý pozostáva hlavne z nezávislých paralelných vesmírov. Toto tvrdenie sa nezakladá na postulácii nového axiómu v rámci kvantovej mechaniky, ale na odstránení axiómu tzv. kolapsu vlnového balíčka.

</doc>
<doc id="33966" url="https://sk.wikipedia.org/wiki?curid=33966" title="Noviny">
Noviny

Noviny sú hmotnostne ľahká publikácia (presnejšie periodikum) na jedno použitie, zvyčajne vytlačená na lacnom papieri nazývanom novinový papier. Noviny môžu obsahovať všeobecné alebo špeciálne témy a môžu byť publikované denne, týždenne, dvojtýždenne, mesačne, dvojmesačne, štvrťročne atď.
Všeobecné noviny sú zvyčajne denníky nových správ na mnoho tém. Môžu obsahovať správy zo sveta, ekonomiky, športu a komentáre (úvodníky, rubriky atď.). Mnohé obsahujú aj správy o počasí a predpovede. Noviny často obsahujú fotografie na ilustráciu článkov, inzerciu, kreslené seriály, kurzy devíz a valút v bankách atď.
Prehľad.
Väčšina novín vychádza denne (denníky), často s výnimkou nedele a štátnych sviatkov. Týždenníky vychádzajú raz týždenne a zvyčajne sú menšie a menej prestížne ako denníky, i keď aj tu sú uznávané periodiká, ako americký Newsweek alebo nemecký Die Zeit. Venujú sa dokladnejšie jednej téme a zvačša sú tlačené na kvalitnejší papier.
Väčšina krajín má aspoň jedny noviny, ktoré sa predávajú po celej krajine - celoštátne noviny, ktoré sú opakom miestnych novín pre mesto alebo región. V USA a Kanade je málo ozaj celoštátnych novín, okrem "USA Today" v USA a "Globe and Mail" a "National Post" v Kanade. Veľké metropolitné noviny s rozšírenými distribučnými sieťami ako "New York Times", "Washington Post" a "Toronto Star" môžu de facto spĺňať úlohu národných novín.
Vlastník novín alebo osoba zodpovedná za produkciu je vydavateľ. Osoba zodpovedná za obsah je šéfredaktor.
Publikujú sa aj noviny na špecifické témy ako správy pre obchodníkov v danom priemysle, pre záujemcov o určitý druh aktivity alebo životný štýl atď.
Dejiny.
Svet.
Pozri aj: Žurnalistika
Podľa Svetovej asociácie novín (World Association of Newspapers):
Časová os:
Externé odkazy.
Slovenské noviny a časopisy 

</doc>
<doc id="33967" url="https://sk.wikipedia.org/wiki?curid=33967" title="Edwin Eugene Aldrin">
Edwin Eugene Aldrin



</doc>
<doc id="33968" url="https://sk.wikipedia.org/wiki?curid=33968" title="Buzz Aldrin">
Buzz Aldrin

Buzz Aldrin (pôvodným menom Edwin Eugene Aldrin, Jr.; * 20. január 1930, Glen Ridge, New Jersey, USA) je bývalý americký astronaut, inžinier a stíhací pilot. V roku 1966 uskutočnil ako pilot misie Gemini 12 tri výstupy do otvoreného vesmíru a v roku 1969 bol pilotom lunárneho modulu "Eagle" na misii Apollo 11. Po veliteľovi Neilovi Armstrongovi bol druhým človekom, ktorý vstúpil na povrch Mesiaca. 
Aldrin sa narodil v Glen Ridge v štáte New Jersey a v roku 1951 absolvoval ako tretí v ročníku United States Military Academy vo West Pointe s titulom strojného inžiniera. Vstúpil do Vojenského letectva USA a počas kórejskej vojny slúžil ako pilot prúdovej stíhačky. Absolvoval 66 bojových letov a zostrelil dve lietadlá MiG-15.
Po získaní titulu doktora vied v odbore astronautika na Massachusetts Institute of Technology (MIT) bol Aldrin vybraný za člena 3. skupiny astronautov NASA, čím sa stal prvým astronautom s doktorandským titulom. Jeho doktorandská práca s názvom "Line-of-Sight Guidance Techniques for Manned Orbital Rendezvous" (Navádzacie techniky pre pilotované orbitálne zblíženie v režime priamej viditeľnosti) mu od kolegov astronautov vyslúžila prezývku „Dr. Rendezvous“. Jeho prvý kozmický let sa uskutočnil v roku 1966 na palube Gemini 12, počas ktorého strávil viac ako päť hodín v otvorenom vesmíre. O tri roky neskôr, 21. júla 1969 o 03:15:16 UTC, 19 minút potom, ako sa Armstrong prvýkrát dotkol povrchu, Aldrin vstúpil na Mesiac, zatiaľ čo pilot veliteľského modulu Michael Collins zostal na obežnej dráhe Mesiaca. Ako presbyteriánsky starší sa Aldrin stal prvým človekom, ktorý uskutočnil na Mesiaci náboženský obrad, keď súkromne prijal eucharistiu, ktorá bola prvým jedlom a tekutinou, ktoré sa tam konzumovali.
Po odchode z NASA v roku 1971 sa Aldrin stal veliteľom U.S. Air Force Test Pilot School. Do výslužby odišiel v roku 1972 po 21 rokoch služby v letectve. V autobiografiách "Return to Earth" (1973) a "Magnificent Desolation" (2009) opisuje svoj boj s klinickou depresiou a alkoholizmom v rokoch po odchode z NASA. Aldrin sa naďalej zasadzuje za výskum vesmíru, najmä za let ľudí na Mars. Vyvinul tiež Aldrinov cyklér, špeciálnu trajektóriu kozmickej lode, ktorá umožňuje letieť na Mars efektívnejšie z hľadiska času a pohonných látok. Bol ocenený mnohými vyznamenaniami vrátane Prezidentskej medaily slobody v roku 1969.
Životopis.
Kariéra v armáde.
Vyštudoval na Montclair High School a potom navštevoval vojenskú akadémiu United States Military Academy vo West Point, ktorú v roku 1951 absolvoval ako tretí najlepší v triede. V kórejskej vojne lietal na strojoch F-86 Sabre a pripísal si dva zostrely lietadiel MiG-15. Potom, čo opustil Kóreu, pôsobil ako inštruktor na Nellisovej leteckej základni v Nevade. Pôsobil tiež na U.S. Air Force Academy a následne sa presunul do Nemecka, kde na základni Bitburg lietal na strojoch F-100 Super Sabre. Aldrin armádu opustil, aby mohol študovať na MIT (Massachusetts Institute of Technology), kde v roku 1963 získal doktorát z astronautiky. Po ukončení štúdií sa opäť vrátil k armáde a opustil ju v roku 1972 po 21 rokoch služby.
Pôsobenie v NASA.
V októbri 1963 bol Aldrin vybraný do tretej skupiny astronautov. Jeho seriózny a intelektuálny prístup bol pri plánovaní misií Gemini neoceniteľný, ale Aldrin nebol vybraný do žiadnej z posádok. Až po tragickej smrti hlavnej posádky Gemini 9 sa zo záložnej posádky stala hlavná a do novej záložnej posádky bol vybraný Aldrin. Do vesmíru sa po prvýkrát dostal ako člen posádky Gemini 12, poslednej misie projektu Gemini. V roku 1969 sa zúčastnil ako pilot lunárneho modulu misie Apollo 11 a vstúpil, po Neilovi Armstrongovi, ako druhý človek na povrch Mesiaca. 
Lety do vesmíru.
V kozmickej lodi Gemini 12 bol druhým pilotom. Odštartoval spolu s veliteľom lode Jamesom Lovellom z floridského kozmodrómu na Cape Canaveral v novembri 1966. Počas svojej misie sa spojili s raketovým stupňom Agena. Aldrin absolvoval tri výstupy do vesmíru (EVA) s celkovou dĺžkou trvania 5,5 hodiny. Pristáli s kabínou lode na vlnách Atlantického oceánu po lete trvajúcom 3 dni, 22 hodín, 34 minút a 31 sekúnd.
O tri roky neskôr štartovala trojčlenná posádka misie Apollo 11 opäť z Floridy. Tridsaťdeväťročný Aldrin mal funkciu pilota lunárneho modulu, partnermi mu boli Neil Armstrong a Michael Collins. Spoločne s Amstrongom pristál a vystúpil dňa 20. júla 1969 na povrch Mesiaca. Po 21 hodinách pobytu na Mesiaci obaja odleteli späť k lodi obiehajúcej okolo Mesiaca a odleteli k Zemi. Pristáli s kabínou lode v Tichom oceáne po lete trvajúcom 8 dní, 3 hodiny, 18 minút a 35 sekúnd.
Odchod do civilu.
Potom sa už nezúčastnil žiadnej ďalšej vesmírnej misie a vrátil sa späť k letectvu, kde pôsobil na manažérskom poste. Jeho kariére však škodili jeho osobné problémy. Vo svojej autobiografii "Return to Earth" priznáva, že po odchode z NASA trpel depresiami a alkoholizmom. Armádu opustil v roku 1972 a začal pôsobiť v súkromnom sektore, napríklad robil reklamy automobilke Volkswagen.
V roku 2002 ho prezident George W. Bush vymenoval do Prezidentskej komisie pre budúcnosť letecko-kozmického priemyslu Spojených štátov (Presidential Commission on the Future of the United States Aerospace Industry). 
V súčasnosti pôsobí v Národnej vesmírnej spoločnosti (National Space Society). Je majiteľom spoločnosti Starcraft Enterprises.
Rodinné pomery.
Začiatkom 80. rokov 20. storočia si oficiálne zmenil krstné meno na „Buzz“, ktoré bolo pôvodne jeho prezývkou z detských čias a ktoré vzniklo skrátením z nesprávnej výslovnosti „buzzer“ (foneticky „baze“) slova „brother“ (t. j. „brat“, výslovnosť „braze“), ako ho vyslovovala jeho sestra.
Od februára 1988 bol po tretíkrát ženatý a to s Lois Driggs rod. Cannonovou. Ich spoločná rodina mala šesť dospelých detí a jedného vnuka. Manželstvo vydržalo 23 rokov a skončilo rozvodom ako aj predchádzajúce manželstvá s Joan rod. Archerovou a Beverly rod. Van Zileovou.
Zaujímavosti.
Aj keď sa Buzz Aldrin stal až „druhým človekom“, ktorý otlačil svoju nohu do povrchu Mesiaca, má na svojom konte iné prvenstvo. Stal sa historicky prvým človekom, ktorý kedy močil na inom telese vo vesmíre.
Na Aldrinovu počesť bol v roku 1970 jeden z kráterov blízko miesta pristátia Apolla 11 (selenografické súradnice 1,4° s. š., 22,1° v. d., priemer ) pomenovaný jeho menom. Jeho priezvisko nesie tiež planétka 6470 Aldrin, ktorú objavil v roku 1982 na observatóriu na Kleti Antonín Mrkos.
V roku 2000 bol zapísaný v Ohiu do National Aviation Hall of Fame (Národná letecká sieň slávy).
Jeho herecká kariéra je pomerne bohatá. Má hviezdu na Hollywoodskom chodníku slávy. Nadaboval sám seba pre epizódu seriálu Simpsonovci „Deep Space Homer“, kde spolu s Homerom Simpsonom a fiktívnym astronautom Racom Banyonom letí do vesmíru.
V roku 2011 si zahral vo filme "Transformers 3" sám seba. V roku 2012 hral taktiež sám seba v seriáli Teória veľkého tresku (piata epizóda šiestej série 6 „The Holographic Excitation“). Ďalej hral sám seba v 20. epizóde 4. sezóny seriálu "30 Rock".

</doc>
<doc id="33970" url="https://sk.wikipedia.org/wiki?curid=33970" title="Edwin Aldrin">
Edwin Aldrin



</doc>
<doc id="33971" url="https://sk.wikipedia.org/wiki?curid=33971" title="Alexandr Pavlovič Alexandrov">
Alexandr Pavlovič Alexandrov

Alexandr Pavlovič Alexandrov (; * 20. február 1943, Moskva) je bývalý ruský kozmonaut. V aktívnej službe pôsobil od 1. decembra 1978 a do 26. októbra 1993. Je ženatý a má dve deti. V roku 1983 sa zúčastnil na lete v kozmickej lodi Sojuz T-9 a na päťmesačnom pobyte v orbitálnej stanici Saľut 7. Spolu s družicou Kozmos 1443 utvorila stanica orbitálny komplex. Veliteľom posádky bol V. A. Ľachov.
Život.
Mladosť a výcvik.
Jeho rodičia pracovali v konštrukčnej kancelárii Koroľova. Alexandr po základnej a strednej škole absolvoval povinnú základnú vojenskú službu, potom nastúpil do závodu. Pri tom absolvoval večerné štúdium na Moskovskom vyššom technickom učilišti N. E. Baumana v Moskve, úspešne ho ukončil v roku 1963. Potom bol prijatý na konštrukciu riadiacich sústav kozmických prístrojov. Stal sa inžinierom, starším inžinierom, náčelníkom skupiny konštruktérov. Potom bol prijatý do Hviezdneho mestečka, kde bol v období od 1. decembra 1978 do roku 1980 kozmonaut čakateľ a v rokoch 1980 až do 26. októbra 1993 člen tímu kozmonautov. Pred letmi sa spolupodieľal na metodike príprav letov, pracoval v stredisku riadenia letov, potom sa podrobil nevyhnutnému výcviku. Je ženatý a má dve deti. 
Lety do vesmíru.
Po prvýkrát letel ako palubný inžinier so Sojuzom 32 na orbitálnu stanicu Saľut 7, spoločne s ním z kozmodrómu Bajkonur odštartoval Vladimír Ľachov. Pracovali tam ako druhá základná posádka. Na stanicu bol pripojený zároveň Kosmos 1443 ako nákladná loď, po čase ju vystriedal so zásobami Progres 17 a po neplánovanom predĺžení letu aj Progress 18. V jeseni potom v poriadku pristáli s padákmi na Zem.
Druhý let mal za cieľ orbitálnu stanicu Mir. A zúčastnil sa ho tiež pplk Muhammad Ahmad zo Sýrie, veliteľom lode bol plk. Alexandr Viktorenko. Leteli z Bajkonuru v lete roku 1987 v kozmickej lodi Sojuz TM-3, pripojili sa na týždeň k Miru. Alexandr tam vystriedal člena základnej posádky Lavejkina a vrátil sa na Zem neskôr s loďou Sojuz TM-4. 

</doc>
<doc id="33972" url="https://sk.wikipedia.org/wiki?curid=33972" title="Alexandr Alexandrov">
Alexandr Alexandrov

Alexandr Alexandrov môže byť:

</doc>
<doc id="33973" url="https://sk.wikipedia.org/wiki?curid=33973" title="Jan Drda">
Jan Drda

Jan Drda (* 4. apríl 1915, Příbram – † 28. november 1970, Dobříš) bol český prozaik a dramatik.
Životopis.
Narodil sa v Příbrame ako syn robotníka. V roku 1921 stratil matku, ktorá zomrela pri pôrode ďalšieho dieťaťa. Otec začal po rozpade svojho druhého manželstva piť a od detí odišiel. Jana a jeho sestru Mariu potom vychovával starý otec. Jan sa mal pôvodne vyučiť za klampiara, ale jeho babička presadila, aby študoval na klasickom gymnáziu v Příbrame, kde roku 1934 maturoval a začal študovať slovanskú a klasickú filológiu na pražskej Karlovej univerzite. 
Od mladosti písal poviedky a hry pre ochotnícke divadlo. Štúdium filológie nedokončil, ale už od roku 1932 prispieval do novín a časopisov. Svoju románovú prvotinu "Městečko na dlani" vydal ako 25-ročný. V rokoch 1937 – 1942 bol redaktorom Lidových novín (LN), do ktorých prispieval fejtónmi, črtami a reportážami. Po oslobodení prešiel do Svobodných novín, neskôr do denníka Práce, aby sa v roku 1948 vrátil do LN, tentoraz ako šéfredaktor (do roku 1952). 
Roku 1945 vstúpil do KSČ. Po Víťaznom februári zastával významné kultúrne a politické funkcie, okrem iného bol v rokoch 1948 – 1960 poslancom Národného zhromaždenia a v rokoch 1949 – 1956 predsedom Zväzu československých spisovateľov. 
Významná bola aj jeho spolupráca s filmom, predovšetkým sa uplatnil ako autor námetov a scenárov. Ku koncu života bol šéfredaktorom týždenníka Svět práce, ktorý roku 1968 sám založil. Postavil sa proti invázii vojsk Varšavskej zmluvy roku 1968, za čo bol hneď roku 1969 z tohto miesta vyhodený. Zomrel osamelý na zámku v Dobříši. Je pochovaný na dobříšskom cintoríne.

</doc>
<doc id="33974" url="https://sk.wikipedia.org/wiki?curid=33974" title="Jednotka pre operácie s plávajúcou desatinnou čiarkou">
Jednotka pre operácie s plávajúcou desatinnou čiarkou



</doc>
<doc id="33975" url="https://sk.wikipedia.org/wiki?curid=33975" title="FPU">
FPU



</doc>
<doc id="33976" url="https://sk.wikipedia.org/wiki?curid=33976" title="Mikroprocesor">
Mikroprocesor

Mikroprocesor (skrátene µP či uP) je druh procesora, ktorý je ako celok integrovaný do jediného integrovaného obvodu. Procesor býva súčasťou viacerých elektronických zariadení. Vzhľadom na to, že softvérom (postupnosťou inštrukcií, ktoré procesor spracúvava) je možné jednoduchšie realizovať aj veľmi zložité elektronické obvody, a vzhľadom na neustále klesajúce ceny a rastúce možnosti mikroprocesorov sa používajú takmer v každom zložitejšom elektronickom zariadení (rádiá, počítače, tlačiarne, pračky, chladničky, televízory a pod.).
Hlavné druhy mikroprocesorov:
Pred vynájdením mikroprocesorov boli elektronické CPU vyrobené z oddelených TTL integrovaných obvodov; predtým z jednotlivých tranzistorov; a ešte skôr založené na elektrónkach. Existovali návrhy jednoduchých počítacích strojov založených na mechanických súčiastkach ako ozubené kolesá, hriadele, páky, tinkertoys atď. Leonardo Da Vinci navrhol jeden z nich, hoci ho nebolo možné zostaviť výrobnými postupmi jeho doby.
Je známe, že evolúcia mikroprocesorov doteraz sledovala Moorov zákon týkajúci sa stáleho zvyšovania výkonu v čase. Tento zákon hovorí, že sa „komplexnosť integrovaného obvodu s ohľadom na minimálnu cenu komponentu zdvojnásobí každých približne 18 mesiacov“, čo sa vo všeobecnosti aj prekvapivo dialo od skorých 70. rokov. Od biednych začiatkov ako mozog kalkulačiek viedol zvyšujúci sa výkon k dominancii mikroprocesorov v každej inej forme počítača; každý systém od najväčšieho mainframe (sálový počítač) po najmenší handheld dnes v jadre používa mikroprocesor.
História.
Prvé čipy.
Ako s mnohými technologickými pokrokmi, mikroprocesor bol nápad, ktorého čas nadišiel. Je možné povedať, že tri projekty splodili kompletný mikroprocesor v približne rovnakom čase -- Intel 4004, Texas Instruments TMS 1000 a Garrett AiResearch Central Air Data Computer.
V roku 1968 bolo spoločnosti Garrett ponúknuté, aby vyprodukovala počítač schopný súperiť s elektromechanickými systémami vtedy vo vývoji pre hlavný počítač letovej kontroly novej stíhačky F-14 Tomcat Námorníctva USA. Návrh bol hotový do roku 1970 a ako jadro používal čipovú sadu založenú na MOS. Návrh bol menší a oveľa spoľahlivejší ako mechanické systémy s ktorými súperil a bol použitý vo všetkých raných modeloch Tomcat. Systém však považovalo Námorníctvo za taký vyspelý, že zamietli žiadosť o zverejnenie návrhu a v tom pokračovali až do roku 1997. Z toho dôvodu je CADC a čipset MP944, ktorý používal, pomerne neznáme ešte aj dnes.
Texas Instruments (ďalej TI) vyvinuli 4-bitový TMS 1000 a testovali hranice predprogramovaných vložených aplikácií, predstavili verziu zvanú TMS1802NC 17. septembra 1971, ktorá implementovala kalkulačku na čipe. Čip Intelu bol 4-bitový 4004 uvoľnený 15. novembra 1971, ktorý vyvinul Federico Faggin.
TI sa uchádzali o patent na mikroprocesor. Gary Boone dostal patent za architektúru mikroprocesora na jedinom čipe 4. septembra 1973. Nebude možné nikdy zistiť, ktorá spoločnosť mala v skutočnosti prvý v laboratóriu pracujúci mikroprocesor. V rokoch 1971 aj 1976 sa Intel a TI dali na podpisovanie veľkých vzájomných licenčných patentových dohôd, kedy Intel platil TI za patent na mikroprocesor. 
Tretia strana tvrdí, že jej bol udelený patent, ktorý môže pokrývať „mikroprocesor“. 
Počítač na čipe je variáciou mikroprocesora, ktorá kombinuje jadro mikroprocesora (CPU), nejakú pamäť a I/O (input/output čiže vstupno/výstupné) linky, všetko na jednom čipe. Patent na počítač na čipe, zvaný patent na mikropočítač tej doby, , bol udelený Garymu Booneovi a Michaelovi J. Cochranovi z TI. Mimo tohto patentu je správny význam mikropočítača počítač používajúci (niekoľko) mikroprocesor(ov) ako svoju CPU, kým koncept patentu do istej miery pripomína mikrokontrolér.
Intel uzavrel zmluvu s Computer Terminals Corporation, neskôr zvanou Datapoint, zo San Antonio, Texas, na čip pre terminál, ktorý navrhovali. Datapoint sa neskôr rozhodol čip nepoužiť a Intel jo predával ako 8008 v apríli 1972. Toto bol prvý 8-bitový mikroprocesor na svete. Bol základom slávnej počítačovej sady „Mark-8“ reklamovaného v časopise Radio-Electronics v roku 1974. 8008 a jeho nasledovník 8080, otvorili trh s mikroprocesororovými komponentami.
Významné 8-bitové návrhy.
Po 4004 neskôr nasledoval 8008, slávny prvý 8-bitový mikroprocesor. Tieto procesory sú predchodcami trhovo úspešného Intel 8080, Zilog Z80 a odvodených 8-bitových procesorov Intel 8-bit. Konkurenčná architektúra Motorola 6800 bola klonovaná a zlepšená firmou MOS Technology pod názvom 6502, čím súperila s popularitou Z80 v osemdesiatych rokoch.
Z80 aj 6502 sa sústredili na nízku celkovú cenu, dosiahnutú vďaka kombinácii malého puzdra, jednoduchými požiadavkami na zbernicu a zahrnutie obvodov, ktoré by bežne boli poskytované ako oddelený čip (napr. Z80 obsahoval pamäťový kontroler). Boli to práve tieto vlastnosti, ktoré umožnili štart „revolúcie“ domácich počítačov v skorých osemdesiatych rokoch, ktorá nakoniec produkovala poloužitočné stroje za 99 USD.
Motorola triumfovala v celom 8-bitovom svete predstavením MC6809, podľa niektorých najsilnejšieho ortogonálneho a čisto 8-bitového mikroprocesorového návrhu; a tiež najkomplexnejšou napevno zadrôtovanou logikou, ktoré sa kedy dostali do výroby pre mikroprocesor. Mikrokódovanie nahradilo napevno zadrôtovanú logiku približne v tejto dobe vo všetkých návrhoch silnejších ako MC6809 -- práve preto, že požiadavky na návrh sa stali pre pevné drôtovanie príliš komplexné. 
Iný zo skorých 8-bitových mikroprocesorov bol Signetics 2650, ktorý sa tešil krátkemu návalu záujmu vďaka inovatívnej a mocnej architektúre inštrukčnej sady.
Východiskový návrh mikroprocesora v svete vesmírneho letu bol RCA 1802 od Radio Corporation of America (tiež známy ako CDP1802, RCA COSMAC) ktorý NASA použila v programe vesmírnych sond Voyager a Viking v sedemdesiatych rokoch a na palube sondy Galileo na Jupiter (1989-1995). CDP1802 bol použitý preto, že fungoval pri veľmi nízkej spotrebe * a pretože jeho výrobný proces (kremík na zafíre) zaisťoval oveľa lepšiu ochranu proti kozmickému žiareniu a elektrostatickým výbojom ako ktorýkoľvek iný procesor tej doby; preto sa o 1802 hovorí ako o prvom procesore so zvýšenou odolnosťou voči radiácii.
16-bitov.
Prvý 16-bitový mikroprocesor na viacerých čipoch bol IMP-16 od National Semiconductor,
predstavený v roku 1973. 8-bitová verzia čipovej sady bola predstavená v roku 1974 ako IMP-8. V roku 1975 National Semiconductor predstavil prvý 16-bitový microprocesor na jedinom čipe, PACE, ktorý neskôr nasledovala NMOS verzia, INS8900.
Medzi iné 16-bitové mikroprocesory na viacerých čipoch patria Digital Equipment Corporation (DEC) LSI-11 OEM sada a balený minipočítač PDP 11/03 a Fairchild Semiconductor MicroFlame 9440, ktoré boli oba predstavené v priebehu rokov 1975 až 1976.
Prvý 16-bitový mikroprocesor na jedinom čipe bol TMS 9900 od TI, ktorý bol kompatibilný s ich radom minipočítačov TI 990. 9900 bol použitý v minipočítači TI 990/4, domácom počítači TI-99/4A and rade OEM mikropočítačových dosiek. Čip bol balený vo veľkom 64-pinovom DIP puzdre, kým väčšina 8-bitových mikroprocesorov ako Intel 8080 používali bežnejšie, menšie a lacnejšie 40-pinové plastické DIP. Nasledujúci čip, TMS 9980, bol navrhnutý, aby konkuroval Intel 8080, mal plnú 16-bitovú inštrukčnú sadu TI 990, používal plastové 40-pinové puzdro, presúval dáta po 8 bitov naraz, ale bol schopný adresovať iba 16 KB. Tretí čip, TMS 9995, bol nový návrh. Rodina sa neskôr rozrástla o 99105 a 99110.
Intel šiel odlišnou cestou, keďže nemal minipočítače, ktoré by mal emulovať, namiesto toho „rozšíril“ svoj návrh 8080 na 16-bitový Intel 8086, prvého člena x86 rodiny, ktorá je srdcom väčšiny moderných PC. Intel predstavil 8086 ako nákladovo efektívny spôsob portovania softvéru z radov 8080 a na tomto základe získal mnohé zakázky. Po 8086 a 8088 Intel uvoľnil 80186, 80286 a v roku 1985 32-bitový 80386, čím upevnil svoju dominanciu na PC trhu spätnou kompatibilitou tejto rodiny.
Memory management unit (MMU, jednotka správy pamäte) integrovaného mikroprocesora vyvinul Childs et al. z Intelu a bol mu udelený patent USA č. 4,442,484.
32-bitové návrhy.
16-bitové návrhy boli na trhu iba krátko, keď sa začali objavovať plne 32-bitové implementácie. 
Prvým 32-bitovým mikroprocesorom na jednom čipe bol AT&amp;T Bell Labs BELLMAC-32A s prototypmi v roku 1980 a produkciou v roku 1982 (Pozri bibliografiu na tejto webstránke a všeobecné informácie na tejto webstránke ). Po rozdelení AT&amp;T v roku 1984 bol premenovaný na WE 32000 (WE ako Western Electric) a mal dve následné generácie, WE 32100 a WE 32200. Tieto mikroprocesory boli použité v minipočítačoch AT&amp;T 3B5 a 3B15; v 3B2, prvom stolnom supermikropočítači na svete; v „Companion“ (sprievodca), prvom 32-bitovom laptope na svete; a v počítači „Alexander“, prvom supermikropočítači s veľkosťou knihy na svete. Používali sa pri nich pamäťové zásobníky ROM podobné tým v dnešným herným konzolám. Na všetkých týchto systémoch bežal pôvodný operačný systém Bell Labs UNIX, ktorý mal prvý GUI balík typu Windows zvaný xt-layers.
Najslávnejším z 32-bitových návrhov je MC68000 predstavená v roku 1979. 68K, pod akým názvom ju tiež poznáme, mala 32-bitové registre, ale používala 16-bitové interné dátové cesty a 16-bitovú externú dátovú zbernicu, aby sa redukoval počet pinov. Motorola ho vo všeobecnosti opisovala ako 16-bitový procesor, hoci má jasne 32-bitovú architektúru. Kombinácia vysokej rýchlosti, veľkého (16 MB) pamäťového priestoru a pomerne nízkej ceny ju urobila najpopulárnejším návrhom CPU svojej triedy. Apple Lisa a Macintosh používali 68000, podobne ako aj iné návrhy v polovici 80-tych rokov vrátane Atari ST a Commodore Amiga.
Prvý 32-bitový mikroprocesor Intelu bol iAPX 432 predstavený v roku 1981, ktorý však nezaznamenal komerčný úspech. Mal pokročilú capability-based objektovo orientovanú architektúru, ale slabý výkon v porovnaní s konkurenčnými architektúrami ako Motorola 68000.
Úspech Motoroly 68000 viedol k MC68010, ktorá pridala podporu virtuálnej pamäte.MC68020 predstavená v roku 1985 pridávala plnú 32-bitovú šírku pre dátovú a adresnú zbernicu. 68020 bola neuveriteľne populárna na trhu Unixových supermikropočítačov a mnohé malé spoločnosti (napr. Altos, Charles River Data Systems) produkovali systémy v stolnej veľkosti. Po tom nasledovala MC68030, ktorá pridávala MMU na čip, a rodina 68K sa stala tým pravým procesorom pre všetko, na čom nebežal DOS. Tieto úspechy viedli k MC68040, ktorá mala FPU na dosiahnutie lepšieho výkonu pri matematických operáciách. 68050 nedosiahla očakávané výkonnostné výsledky a nebola uvoľnená a nasledujúca MC68060 bola uvoľnená na trh presýtený omnoho rýchlejšími RISC návrhmi. Rodina 68K sa vytratila zo stolných počítačov na začiatku 90. rokov, dodnes sa však v upravených verziách (hlavne kvôli orientácii na nízku spotrebu) používajú v programovateľných kalkulátoroch Texas Instruments radov TI-89 a TI-92.
Iné veľké spoločnosti navrhli 68020 a nasledovníkov pre embedded zariadenia. V roku 1997 bolo vyrobených viac 68020-tiek pre embedded zariadenia ako procesorov Intel Pentium pre PC . Procesorové jadrá ColdFire sú odvodené od úctyhodnej 68020.
V tejto dobe (začiatok až stred 80-tych rokov), National Semiconductor predstavil veľmi podobný externe 16-bitový, interne 32-bitový mikroprocesor zvaný NS 16032 (neskôr premenovaný na 32016), plne 32-bitovú verziu zvanú NS 32032 a rad 32-bitových priemyselných OEM mikropočítačov. V strede 80-tych rokov Sequent predstavil prvý SMPpočítač serverovej triedy používajúci NS 32032. Toto bola jedna z mála výhier tohto návrhu a vytratil sa na konci 80-tych rokov.
Medzi iné návrhy patril zaujímavý Zilog Z8000, ktorý na trh prišiel príliš neskoro, aby sa ujal, a tak sa rýchlo vytratil.
Na konci 80-tych rokov začali „vojny mikroprocesorov“ vyraďovať niektoré procesory z hry. So zjavne jedinou výhrou v návrhu -- Sequent -- sa NS 32032 postupne vytratil a Sequent prešiel na mikroprocesory Intel.
64-bitové mikročipy.
Hoci high end RISCové návrhy (pozri nižšie) predstavovali prvú úrodu 64-bitových procesorov dlho pred dnešnými mikročipmy pre mainstream PC od IBM, AMD a Intelu, 64-bitov sa začalo prenikať do stolných počítačov iba v roku 2003 s oficiálnym uvedením procerorov AMD Opteron v apríli, AMD Athlon 64 v septembri, PowerPC G5 v júni a Intel Xeon v roku 2004.
64-bitová éra začala po uvedení prvého 64-bitového čipu spätne kompatibilného s IA-32 -- Athlon 64 v septembri 2003, po čom nasledovali čipy samotného Intelu. Oba procesory sú schopné spúšťať 32-bitové aplikácie ako aj nový 64-bitový software. S príchodom Linuxu bežiaceho na 64 bitoch a 64-bitových Windows XP a je aj software pripravený využiť silu takýchto procesorov.
V skutočnosti znamená prechod na 64 bitov viac ako iba nárast veľkosti registra oproti IA-31, keďže k nemu tiež patrí malý nárast v počte registrov starnúcich CISC návrhov.
Prechod na PowerPC procesorov 64 bitov bol zamýšľaný už pri návrhu procesorov v skorých 90-tych rokoch a tak nebol väčšou príčinou nekompatibilít. Existujúce celočíselné registre sú rozšírené rovnako ako všetky dátové cesty, ktorých sa to týka, ale rovnako ako pr návrhoch IA-31, jednotky pre operácie s plávajúcou čiarkou a vektorové operácie pracujú na alebo nad 64 bitov už niekoľko rokov. Na rozdiel od IA-32 neboli pridané žiadne nové všeobecné registre, takže nepoužitie 64-bitového režimu, kde sa dá, nezíska takmer žiadny výkon.
RISC.
Od polovice 80-tych do skorých 90-tych rokov sa objavili nové vysoko výkonné RISC (reduced instruction set computer; počítač s redukovanou inštrukčnou sadou) mikroprocesory, ktoré boli spočiatku používané v strojoch na špeciálne účely a Unixových pracovných staniciach, ale odvtedy sa začali používať takmer na akékoľvek účely okrem štandardných Intelových stolných počítačov.
Prvý komerčný návrh vznikol v MIPS Technology, 32-bitová R2000 (R1000 nebol uvoľnený). R3000 skutočne dokázala výhody návrhu využiť a R4000 bol prvým 64-bitovým návrhom na svete. Súperenie projektov vyústilo do systémov IBM POWER a Sun SPARC. Čoskoro nato už každý z veľkých výrobcov vydával RISC návrhy, vrátane AT&amp;T CRISP, AMD 29000, Intel i860 a Intel i960, Motorola 88000, DEC Alpha a HP-PA.
Trhové sily mnohé z nich vyradili a POWER a odvodený PowerPC zostal ako hlavný stolový RISC procesor, a SPARC sa používa iba v návrhoch Sun. MIPS naďalej zásobuje niektoré systémy SGI, ale v prvom rade sa používa v embedded zariadeniach, z čoho môžeme spomenúť routre Cisco. Zvyšok pôvodných návrhov sa buď stratil alebo sa to čoskoro stane. Iné spoločnosti ako ARM zaútočili na trhové výhody, z pôvodného úmyslu domácich počítačov sa odvtedy zamerali na trh procesorov embedded zariadení. Dnešné RISCové návrhy založené na MIPS, ARM a PowerPC jadrách sú srdcom prevažnej väčšiny výpočtových zariadení.
Samozrejme v IBM-kompatiblnom PC svete Intel, AMD, a teraz aj VIA všetci vyrábajú x86-kompatibilné mikroprocesory. Najpopulárnejšími 64-bitovými návrhmi na konci roku 2004 sú DEC(-Intel) ALPHA, AMD 64, a HP-Intel Itanium.
Koncepty návrhu.
"Pozri hlavný článok: CPU design".
Trhová štatistika.
V roku 2003 boli vyrobené a predané mikroprocesory v hodnote okolo 44 miliárd USD . Hoci asi polovica týchto peňazí bola minutá na CPU použité v stolových alebo laptop osobných počítačoch, tie predstavujú iba asi 0,2% všetkých predaných CPU.
Okolo 55% všetkých CPU predaných vo svete sú 8-bitové mikrokontroléry. Cez 2 miliardy 8-bitových mikrokontrolérov sa predalo v roku 1997 .
Menej ako 10% všetkých CPU predaných vo svete sú 32 alebo viac bitové. Zo všetkých predaných 32-bitových CPU sa okolo 2% používajú v stolných alebo laptop PC. „Celkovo, priemerná cena za mikroprocesor, mikrokontrolér alebo DSP je len niečo cez 6 USD.“ 
Externé odkazy.
Patenty:
Všeobecné:
Historické dokumenty:

</doc>
<doc id="33979" url="https://sk.wikipedia.org/wiki?curid=33979" title="Peter Bondra">
Peter Bondra

 
 
 
Peter Bondra (* 7. február 1968, Luck, Sovietsky zväz) je bývalý slovenský hokejový útočník. Vynikal rýchlym korčuľovaním a patril k najúspešnejším zakončovateľom v NHL. Výraznou mierou pomohol slovenskej reprezentácii k zisku titulu majstra sveta (2002). Po ukončení aktívnej kariéry v októbri 2007 sa stal jej generálnym manažérom. Jeho starší brat Juraj bol hokejový obranca.
Detstvo.
Petrov otec pochádza z Jakubian v okrese Stará Ľubovňa. V roku 1947 sa celá jeho rodina vysťahovala na Ukrajinu (mal šesť sestier). Peter Bondra uvádza, že tam otec odišiel za prácou. Podľa jednej z otcových sestier sa však vysťahovanie udialo "dobrovoľne-nedobrovoľne". Niektoré zdroje tvrdia, že dôvodom bola výmena obyvateľstva medzi Česko-Slovenskom a ZSSR, pričom vysťahované rodiny osídľovali miesta po volyňských Čechoch. Petrov otec si na Ukrajine našiel manželku Nadeždu, ktorá bola poľskej národnosti. Ani jeden z nich nemal vzťah k športu. Spolu mali troch synov - Vladimíra, Juraja a Petra. Keď mal Peter tri roky, jeho otec sa vrátil aj s rodinou na Slovensko, usídlili sa v Poprade. Pracoval ako šofér mliekarenského auta, jeho manželka na poľnohospodárskom družstve. Svoje rodné mesto navštívil Peter len raz - ako desaťročný. Rodičia mu nikdy nevybavili česko-slovenské občianstvo, úmyslom bolo oslobodiť ho od vojenskej služby. Otec mu zomrel v roku 1982, po neskorom objavení zápalu slepého čreva.
Klubový hokej.
Je odchovancom Popradu, kde odohral sezónu 1985/86 v 1. SNHL. V nasledujúcom ročníku debutoval v česko-slovenskej lige ako hráč VSŽ Košice. V ďalšej sezóne 1987/88 pomohol tomuto mužstvu vybojovať titul česko-slovenského majstra.
NHL.
Washington Capitals.
V roku 1990 si ho vybral v úvodnom drafte NHL tím Washington Capitals v 8. kole ako 156. v poradí. Už v nasledujúcej sezóne sa dostal vo farbách Washingtonu na ľad NHL a hneď sa dokázal presadiť. Celkovo odohral za tento klub 14 sezón, dvakrát sa stal najlepším strelcom celej NHL. Bol držiteľom dvanástich klubových rekordov, napr. v počte dosiahnutých bodov (825), gólov (427), gólov v presilovkách (137), víťazných gólov (73), gólov v oslabení (32) a hetrikov (19). O viaceré z nich ho už obrala ruská hviezda Alex Ovečkin. 
5. februára 1994 strelil päť gólov v zápase s Tampou Bay (z toho štyri za 4 a štvrť minúty). Najväčší klubový úspech zaznamenal v sezóne 1997/98, Washington sa prebojoval do finále Stanley Cupu, v ktorom podľahol Detroitu 0:4 na zápasy.
V priebehu ročníka 2003/04 sa jeho klub dostal do vážnych finančných problémov a začal sa zbavovať najdrahších hráčov. Medzi nimi bol aj Peter Bondra s ročným platom 4,5 mil. USD.
Ottawa a Atlanta.
Washington ho vymenil do klubu Ottawa Senators, kde odohral zvyšok sezóny. Pred ročníkom 2005/06 sa stal voľným hráčom. 
Hoci o neho spočiatku javil záujem aj jeho bývalý klub Washington Capitals, nakoniec podpísal zmluvu s klubom Atlanta Thrashers so zaručeným príjmom iba 505 tisíc dolárov. Stal sa spoluhráčom krajana Mariána Hossu. V 60 zápasoch strelil 21 gólov a zaznamenal 18 asistencií.
Chicago, 500 gólov a koniec.
Pred nasledujúcim ročníkom sa stal voľným hráčom, na kontrakt čakal až do 10. decembra 2006, keď sa dohodol s klubom Chicago Blackhawks. Generálny manažér klubu Dale Tallon ho označil za osvedčeného kanoniera a vynikajúco pripraveného športovca, ktorý vnesie do tímu rýchlosť a skúsenosti. Podľa denníka "Chicago Tribune" mal podobný základný plat ako v Atlante (500 tisíc), s bonusmi 1,5 milióna dolárov za sezónu. Hneď v prvom zápase proti St. Louis Blues skóroval (v presilovke 5:3) a od méty 500 gólov v NHL ho delil jediný zásah. 
Dňa 22. decembra 2006 v zápase proti Torontu strelil svoj 500. gól v NHL. Stal sa 37. hráčom v histórii, piatym Európanom a druhým Slovákom (po Stanovi Mikitovi - ten však mal v tom čase kanadské občianstvo), ktorý dosiahol túto hranicu. Bondra na to potreboval odohrať 1050 zápasov v 16 sezónach. 
29. decembra 2006 utrpel zdanlivo menšie zranenie po strete s Bradom Stuartom, ktoré ho však poznačilo až do konca sezóny. Pre pretrvávajúce bolesti vynechal niekoľko zápasov a v mnohých sa na ľade objavil len sporadicky. Z tohto dôvodu sa nezúčastnil ani MS 2007.
29. októbra 2007 ohlásil v Bratislave na tlačovej besede ukončenie kariéry, pričom sa stal generálnym manažérom slovenskej reprezentácie.
Reprezentácia.
Peter Bondra získal slovenskú štátnu príslušnosť krátko pred olympijskou kvalifikáciou v Sheffielde (leto 1993), kde pomohol vybojovať účasť Slovenska na olympiáde v Lillehameri 1994. Na tomto prvom významnom medzinárodnom podujatí slovenskej reprezentácie sa však nezúčastnil pre klubové povinnosti vo Washingtone, keďže NHL nebola prerušená.
Reprezentoval na olympijských hrách v Nagane 1998 (v dvoch zápasoch neúspešnej kvalifikačnej časti) a ZOH 2006 v Turíne (5. miesto). Z oboch účastí na majstrovstvách sveta si priniesol medailu - zlato z roku 2002 (Göteborg) a bronz z roku 2003 (Helsinki). Celkovo odohral za Slovensko 47 reprezentačných zápasov, v ktorých strelil 35 gólov. Nosil dres s číslom 12.
MS 2002.
Na svetovom šampionáte 2002 bol najlepším strelcom Slovenska, keď vystrelil na bránku súpera 44-krát a dal 7 gólov. V +/- hodnotení získal 12 plusových bodov (ďalší hráč Slovenska v poradí získal 5 plusových bodov). Prvý presný zásah dosiahol už v úvodnom stretnutí proti Poľsku (7:0, „Bolek“ otváral skóre). Dvakrát trafil do čierneho v záverečnom stretnutí osemfinálovej skupiny s Ruskom (6:4). Veľké chvíle legendárneho kanoniera prišli vo vyraďovacej fáze. Sekundu pred koncom 2. tretiny štvrťfinálového súboja proti Kanade znížil na 1:2 a v záverečnej dvadsaťminútovke dokonal obrat, keď prekonal Giguera po druhý raz (o vyrovnanie sa postaral Miroslav Šatan). V semifinále proti Švédsku nepremenil samostatný nájazd, stal sa však kľúčovou postavou súboja o zlato, ktorý ponúkol reprízu z druhej fázy turnaja proti ruskej zbornej. Najskôr poslal družinu okolo trénera Jána Filca do dvojgólového vedenia a 1 minútu a 40 sekúnd pred koncom finálového zápasu strelil po prihrávke Žigmunda Pálffyho najvýznamnejší gól v histórii slovenského hokeja, keď stanovil na konečných 4:3, čím rozhodol o zisku zlatej medaily pre Slovensko. Stal sa najlepším strelcom celého šampionátu a členom All Stars tímu.
MS 2003.
Na šampionáte vo Fínsku prvé dve stretnutia proti Ukrajine a Japonsku ešte Peter (aj kvôli klubovým povinnostiam v play-off NHL) neabsolvoval, nastúpil až v dueli s Nemeckom (3:1) vo formácii s Miroslavom Šatanom a Richardom Kapušom. Strelecké mlčanie prelomil vo svojom treťom vystúpení, keď obhajcovia titulu rozstrieľali Rakúšanov vysoko 7:1. Na pozíciu centra nášho elitného útoku sa práve v tomto zápase medzi Šatana a Bondru posunul Pavol Demitra. V semifinále proti Švédsku skóroval krídelník Washingtonu Capitals ako jediný spomedzi slovenských reprezentantov, jeho vyrovnávajúci gól však porážku 1:4 napokon neodvrátil. Strelecky sa presadil aj v zápase o bronz s odvekým rivalom z Česka, keď v 26. minúte upravil na 3:2. Priblížil tak zverencov Františka Hossu k ďalšiemu cennému kovu (konečný triumf spečatil nádherným sólom Demitra). Počas celého turnaja odohral 8 stretnutí s bilanciou 3 góly a 2 asistencie.
ZOH 2006.
Slovensko obsadilo na zimnej olympiáde v Turíne piate miesto. Po kvalitných výkonoch v základnej skupine, ktorú vyhralo bez straty bodu, bolo vyradené vo štvrťfinále Českom. Peter Bondra odohral všetkých 6 zápasov Slovenska. Zaznamenal 4 góly, stal sa druhým najlepším strelcom mužstva po Mariánovi Hossovi.
Charita.
Počas pôsobenia vo Washingtone založil s českým spoluhráčom Michalom Pivoňkom charitatívnu nadáciu "Scoring for children", obaja za každý bod v zápase prispeli do nadácie sumou 100 USD. K nadácii sa neskôr pripojili aj ďalší hráči, jej výťažok bol určený na pomoc deťom, predovšetkým z Národného ústavu zdravia v Bethesde.
Charite sa venuje aj na Slovensku. Každý rok začiatkom augusta organizuje golfový turnaj "Charity Golf Cup", na ktorý pozýva slovenských hráčov pôsobiacich v NHL a ďalšie osobnosti verejného života. Finančný výťažok z tohto turnaja putuje - prostredníctvom Nadácie Miroslava Šatana - najmä na pomoc chorým a postihnutým deťom.
Rodina.
Peter Bondra je ženatý a s manželkou Ľubou má tri deti - Petru, Davida a Nicholasa. Žijú v americkom štáte Maryland (mestečko Riva). Obaja synovia hrajú aktívne hokej, nosia rovnaké číslo dresu ako ich otec.

</doc>
<doc id="33982" url="https://sk.wikipedia.org/wiki?curid=33982" title="Značkovací jazyk">
Značkovací jazyk

Značkovací jazyk alebo značkový jazyk (z angl. "markup language") kombinuje text a informáciu o texte (metainformáciu). Metainformácia, napríklad o logickej štruktúre alebo spôsobe prezentácie textu, sa vyjadruje použitím "značiek" (markup), ktoré sú premiešané s primárnym textom. Najznámejším dnes používaným značkovým jazykom je hypertextový jazyk HTML (z angl. "Hypertext Markup Language"), jeden zo základov World Wide Webu.
Historicky sa značky používali (a používajú) v procese publikovania rukopisu na komunikáciu medzi autormi, korektormi, redaktormi a tlačiarmi.
Triedy značiek.
Prezentačné značky.
Prezentačné značky označujú vizuálny vzhľad celého textu alebo jeho časti. Napríklad v textovom dokumente môže mať názov kapitoly priradenú značku, ktorá hovorí, že text má byt umiestnený v strede riadku, vysádzaný tučným písmom s väčším rezom písma. V podstate všetky aplikácie na spracovanie textu a počítačovú typografiu používajú prezentačné značky. V priebehu normálneho používania sú pre používateľa skryté, a viditeľný je len výsledná prezentačná forma, čím sa docieli takzvaný efekt WYSIWYG.
Procedurálne značky.
Procedurálne značky sa tiež týkajú prezentácie textu, ale zvyčajne sú viditeľné pre používateľa, ktorý upravuje text, alebo ich používateľ ich do textu sám vkladá. Takýto text so značkami potom dávkovo spracováva softvér a ukladá výstupný súbor. Vo väčšine prípadov schopnosti analýzy procedurálneho značkovania tvoria Turingovo úplný programovací jazyk. Medzi príklady procedurálnych značkovacích jazykov patria nroff, troff, TeX a PostScript. Procedurálne značky sa v širokej miere používajú v profesionálnych publikovacích aplikáciách. Procedurálne značky sa používajú aj v softvéri Mediawiki.
Opisné značky.
Opisné značky používajú návestia na fragmenty textu bez toho, aby vynucovali nejké konkrétne zobrazovacie alebo spracovacie sémantiky. Napríklad Atom syndication language poskytuje značky na označenie „aktualizovanej“ časovej známky, ktorá je priradená tým, kto ho publikuje v čase, keď sa niektorá informačná položka zmenila. Kým špecifikácia Atom hovorí o význame „aktualizovanej“ časovej známky a značky používané na jej identifikáciu detailne, nehovorí nič o tom, akým spôsobom by táto informácia mala byť prezentovaná používateľovi. Software môže použiť túto značku mnohými spôsobmi, vrátane mnohých, ktoré návrhári jazyka Atom nemohli predvídať. SGML a XML sú systémy explicitne navrhnuté, aby podporovali návrh opisných značkových jazykov; príkladmi takýchto jazykov sú Atom, MathML a XBRL.
Rozdelenie značkovacích jazykov do tried je často nejasné. Napríklad HTML obsahuje značkové prvky, ktoré sú čisto prezentačné, (napr. &lt;b&gt; pre tučné písmo) a iné, ktoré sú čisto opisné (atribút „href=“). V HTML tiež existuje element „pre“, ktorý obsahuje oblasť prezentačného značkovania, ktorá bude rozložená presne tak, ako bola napísaná.
Za hlavnú prednosť značkového jazyka sa považuje jeho flexibilita; ak sa označia fragmenty textu ako "čo sú" na rozdiel od toho "ako by mali byť zobrazené", je možné napísať software tak, aby spracovával tieto fragmenty užitočnými spôsobmi, ktoré nebrali do úvahy návrhári jazyka. Napríklad hyperlinky HTML, pôvodne navrhnuté na aktiváciu človekom, sa tiež používajú vyhľadávačmi, ktoré tak objavujú nový materál na zaindexovanie a odhad popularity webových zdrojov.
Prezentačné značkovacie systémy zvyčajne obsahujú "pomenované štýly" alebo ekvivalent, ktorý do istej miery replikuje účinky opisného značkovania. Podobne procedurálne značkovacie jazyky zvyčajne obsahujú "makrá" na dosiahnutie podobného cieľa.
História.
Termín "značka" je odvodený od tradičnej publikovacej techniky "označkovania" rukopisu, to znamená pridania inštrukcí pre tlačiara na okraje rukopisu. Po storočia túto úlohu vykonávali ľudia známi ako "značkovači", ktorí značkovali text, aby špecifikovali, aký font, štýl a veľkosť majú byť použité na každú časť, a potom odovzdali rukopis niekomu inému na únavnú úlohu ručného sadzania.
Myšlienka "značkovacích jazykov" bola zjavne po prvýkrát prezentovaná vedúcim pre publikáciu Williamom W. Tunnicliffeom na konferencii v roku 1967, hoci uprednostnil názov "všeobecné kódovanie". Tunnicliffe neskôr viedol vývoj štandardu zvaného GenCode pre publikačný priemysel. Návrhár kníh Stanley Fish tiež publikoval špekuláciu podobným smerom na konci 60-tych rokov. Výskumník IBM Charles Goldfarb je však dnes všeobecne považovaný za "otca" značkovacích jazykov, vďaka jeho výskumu od roku 1969, ktorý transformoval myšlienku do skutočne fungujúceho produktu. Nezávisle od Tunnicliffa a Fisha Goldfarb narazil na rovnakú základnú myšlienku, kým pracoval na projekte, ktorý mal pomôcť novinám digitalizovať pracovný cyklus; neskôr sa oboznámil s prácou Tunnicliffa a Fisha a dnes s nimi pozorne zdieľa zásluhy.
Medzi rané príklady značkovacích jazykov dostupných mimo publikačného priemyslu patria sadzacie nástroje na Unixových systémoch ako troff a nroff. V týchto systémoch sa formátovacie príkazy vkladali do textu dokumentu tak, aby sadzací softvér mohol naformátovať text podľa požiadaviek redaktora. Správne vytlačenie dobumentu bol iteratívny proces pokusu a omylu. Dostupnosť WYSIWYG ("what you see is what you get") publikačného softvéru priblížilo mnoho z použiteľnosti týchto jazykov bežným používateľom, hoci seriózna publikačná práca stále používa značkovanie na špecifikáciu nevizuálnej štruktúry textu.
Iným veľkým publikačným štandardom bol TeX, vytvorený a neustále zdokonaľovaný Donaldom Knuthom v 70-tych a 80-tych rokoch. TeX sa sústredil na detailné rozloženie textu a opis fontu pre tlač matematických kníh vo vysokej kvalite. To vyžadovalo, aby Knuth strávil značnú dobu skúmaním umenia sadzania. TeX však vyžaduje značnú zručnosť používateľa, a preto sa používa hlavne na univerzitách.
Prvý jazyk, ktorý jasne oddelil štruktúru a prezentáciu bol Scribe, vyvinutý Brianom Reidom a opísaný v jeho dizertačnej práci v roku 1980. Scribe bol revolučný v mnohých smeroch, v neposlednom rade predstavil myšlienku štýlov oddelených od označkovaného dokumentu. Scribe ovplyvnil vývoj Generalized Markup Language (neskôr SGML) a je priamym predchodcom HTML a LaTeXu. LaTeX je de-facto štandard v mnohých vedeckých disciplínach.
V skorých 80-tych rokoch myšlienka, že značkovanie by sa malo zameriavať na štrukturálne aspekty dokumentu a nechať vizuálnu prezentáciu na interpretátorovi viedlo k vytvoreniu SGML. Jazyk vyvinula komisia, ktorej predsedal Goldfarb. Zahŕňal myšlienky z mnohých zdrojov, vrátane Tunnicliffovho projektu, GenCode.
SGML špecifikoval syntax značkovania v dokumentoch, ako aj iný systém (tzv. "metajazyk") pre samostatný opis významu značiek. To umožnilo autorom tvoriť a používať akékoľvek želané značkovanie a vybrať si štítky, ktoré im dávali najväčší zmyslel. Medzi príklady takýchto značkovacích jazykov založených na systéme patria TEI a DocBook. SGML ISO urobila medzinárodným štandardom v roku 1986. 
SGML sa však vo všeobecnosti považuje za neohrabaný, čo je postranný účinok snahy robiť príliš mnoho príliš flexibilným spôsobom. Napríklad SGML v istých kontextoch umožnilo nepoužiť koncové štítky, pretože sa myslelo, že značkovanie bude vytvárať prepracovaný podporný personál, ktorý uprednostní tu a tam ušetrenie niekoľkých klávesov.
Do roku 1991 sa zdalo, že SGML bude obmedzené na medzné použitie, kým WYSIWYG nástroje (ukladajúce dokumentu v proprietárnych binárnych formátoch) zaujmú prevažnú väčšinu spracovania dokumentov.
Situácia sa dramaticky zmenila keď Sir Tim Berners-Lee použil niečo zo syntaxe SGML bez metajazyka na vytvorenie HTML. V HTML značkovanie pozostáva zo sady "známych" značiek, ktoré sú schopné vykonať bežné formátovacie úlohy. Jazyk však bol pôvodne vytvorený na označkovanie jednoduchých vedeckých dokumentov a preto bol do veľkej miery rozšírený, aby mohol ponúknuť dnešný bohatý obsah webu, a z tohto dôvodu dodatky často nesledujú žiaden logický návrh, hoci posledné snahy adresujú prave toto. HTML je pravdepodobne najpoužívanejším formátom dokumentov v dnešnom svete.
Ďalším, novším značkovacím jazykom, ktorý v súčasnosti nadobúda na význame je XML (Extensible Markup Language). Na rozdiel od HTML, ktoré používa sadu značiek s definovaným významom, XML umožňuje používateľovi vytvoriť ľubovoľnú želanú značku (preto je rozšíriteľný) a následne opísať túto značku v metajazyku známom ako "DTD" (Document Type Definition). Písanie DTD je však náročné, pretože ich syntax je odlišná od XML, a tak boli nedávno dpolnené o XML schému, čo je metajazyk definovaný prostriedkami samotného XML.
XML je konceptuálne podobné SGML, a v skutočnosti vo všeobecnosti, XML je "podmnožinou" SGML a "nadmnožinou" HTML. Hlavný účel XML (na rozdiel od použitia SGML) je udržiavať systém jednoduchším tým, že sa zameriame na špecifický problém -- dokumenty na internete. Tým sa XML vyhlo komplikovanosti SGML. Najnovšou implementáciou HTML je XHTML, alebo "eXtensible Hypertext Markup Language", prepracovanejšia a robustnejšia verzia, ktorá je aplikáciou "XML", a tak požaduje, aby boli dokumenty "správne utvorené" (well-formed), a na druhú stranu definuje zväčša známe HTML značky. Hlavné rozdiely medzi HTML a XHTML z pohľadu kódovania v jazyku je, že "všetky značky musia byť uzatvorené", vrátane tzv. "prázdnych" značiek ako , ktoré napriek tomu, že nemôžu obsahovať nič iné, musia byť vždy uzatvorené takto: .
Vlastnosti.
Bežnou vlastnosťou mnohých značkových jazykov je, že miešajú text dokumentu so značkami v rovnakom dátovom toku či súbore. Tu je napríklad fragment textu označkovaný v HTML:
 &lt;h1&gt; Anatidae &lt;/h1&gt;
 &lt;p&gt;
 The family &lt;i&gt;Anatidae&lt;/i&gt; includes ducks, geese, and swans,
 but &lt;em&gt;not&lt;/em&gt; the closely-related screamers.
 &lt;/p&gt;
Kódy v uhlových zátvorkách &lt;ako tu&gt; sú značkovacie inštrukcie (známe ako „tags“), kým text medzi inštrukciami je samotný text dokumentu. Kódy „h1“, „p“ a „em“ sú príkladmi "štrukturálnych" značiek, pretože opisujú mienený zmysel či účel textu, ktorý obsahujú. Konkrétne „h1“ znamená „toto je nadpis prvej úrovne“, „p“ znamená „toto je odsek textu“ a „em“ znamená „toto je zvýraznené slovo“. Zariadenie čítajúce takéto štrukturálne značkovanie môže na jeho prezentáciu použiť vlastné štýly -- použiť väčší font, hrubý font, odsadenie alebo čokoľvek sa mu hodí. Inštrukcia „i“ je príkladom "prezentačnej" značky. Špecifikuje presný vzhľad textu (v tomto prípade šikmý font) bez toho, aby špecifikovala dôvod jeho použitia.
Text Encoding Initiative (TEI) publikovala vyčerpávajúce smernice pre kódovanie textov z oblastí humanitných a sociálnych vied, vyvinuté počas rokov medzinárodnej spolupráce.Tieto smernice používajú nespočetné projekty kódujúce historické dokumenty, práce jednotlivých učencov, období, žánrov atď.
Alternatívne použitie.
Kým myšlienka značkového jazyka pochádza z textového dokumentu, použitie značkových jazykov zaznamenáva rozmach v oblastiach ako vektorová grafika, webové služby, content syndication a používateľské rozhrania. Väčšina z nich je aplikáciami XML, keďže XML je čistý, dobre formátovaný a rozšíriteľný značkový jazyk. Použitie XML tiež vedie k možnosti kombinovať viacero značkových jazykov v jedinom profile, ako XHTML+SMIL a XHTML+MathML+SVG .

</doc>
<doc id="33983" url="https://sk.wikipedia.org/wiki?curid=33983" title="Jean Baptiste Joseph Fourier">
Jean Baptiste Joseph Fourier

Jean Baptiste Joseph Fourier [vyslov: žá(n) batist žozef furié] (* 21. marec 1768, Auxerre, Yonne, Francúzsko - 16. máj 1830, Paríž) bol francúzsky matematik a fyzik najviac známy výskumom Fourierových radov a ich aplikáciou na problémy tepelných tokov. Aj Fourierova transformácia je pomenovaná na jeho počesť. 
Život a práca.
Narodil sa v Auxerre v départemente Yonne vo Francúzsku ako syn krajčíra a vzdelával sa u benediktínov. Zaradenie do vedeckých oddielov armády bolo vyhradené pre osoby s dobrým pôvodom, a tak prijal vojenskú výuku matematiky. Zohrával dôležitú úlohu vo svojom okrese pri presadzovaní revolúcie a v roku 1795 bol odmenený miestom v "École Normale Supérieure" a následne kreslom v "École Polytechnique" (Polytechnická škola).
Fourier išiel s Napoleonom na jeho výpravu na východ v roku 1798 a urobili ho správcom Dolného Egypta. Odrezaný od Francúzska anglickou flotilou organizoval dielne, na ktorých munícii závisela francúzska armáda. Prispel tiež niekoľkými matematickými dokumentmi do Egyptského inštitútu, ktorý Napoleon založil v Káhire so slabnúcimi vyhliadkami anglickej flotily na východe. Po britských víťazstvách a kapitulácii Francúzov pod generálom Menouom v roku 1801 sa Fourier vrátil do Francúzska a urobili ho prefektom Isère. Počas jeho pobytu tam robil experimenty týkajúce sa šírenia tepla. Presťahoval sa do Paríža v roku 1816. V roku 1822 zverejnil svoju "Analytickú teóriu tepla", v ktorej zakladá svoje zdôvodnenia na Newtonovom zákone ochladzovania, konkrétne, že tepelný tok medzi dvomi susednými molekulami je úmerný ich extrémne nízkemu rozdielu teplôt. V tejto práci tvrdí, že akékoľvek funkcie, či už spojité alebo diskrétne, je možné rozšíriť na rad sínusov násobkov danej premennej - tento výsledok vôbec nie je správny. Ale fakt, že niektoré nespojité funkcie sú súčtom nekonečných radov, bol prevratný. Otázka určenia, kedy je funkcia súčtom svojich Fourierových radov bola po stáročia základnou otázkou. Lagrange udal špeciálne prípady tejto (nesprávnej) hypotézy a uviedol, že tento spôsob je všeobecný, ale ďalej sa ním nezaoberal. Dirichlet bol prvý, ktorý to uspokojivo demonštroval s niekoľkými obmedzeniami.
Fourier zanechal nedokončenú prácu o určitých rovniciach ("équations déterminées"), ktorú redigoval Claude Navier a bola publikovaná v roku 1831; obsahuje množstvo originálneho materiálu, obzvlášť demonštráciu Fourierovej vety o pozícii koreňov algebraickej rovnice. Lagrange ukázal, ako je možné oddeliť korene algebraickej rovnice inou rovnicou, ktorej korene sú štvorcami rozdielov koreňov pôvodnej rovnice. François Budan v rokoch 1807 a 1811 vyslovil vetu všeobecne známu pod Fourierovým menom, ale demonštrácia nebola vôbec uspokojivá. Fourierov dôkaz je ten istý, ako sa zvyčajne uvádza v skriptách teórie rovníc. Konečné riešenie problému dal v roku 1829 Jacques Charles François Sturm (1803-1855).
Fourierovi sa tiež pripisuje objav uvedený v jeho práci z roku 1824, že plyny v atmosfére môžu zvyšovať povrchovú teplotu Zeme. Tento jav bol neskôr nazvaný skleníkový efekt. Zaviedol koncepciu planetárnej rovnováhy energie. To, že planéty dostávajú energiu z viacerých zdrojov spôsobuje nárast teploty. Planéty tiež strácajú energiu infračerveným vyžarovaním (ktoré Fourier nazval „chaleur obscure“, čiže „tmavé teplo“) rýchlosťou narastajúcou s teplotou. Tak sa dosahuje istá teplotná rovnováha. A atmosféra ju posúva smerom k vyšším teplotám kvôli absorpcii žiarenia. Fourier zistil, že Zem dostáva energiu primárne zo slnečného žiarenia, pre ktoré je atmosféra transparentná, a že vnútorné teplo Zeme veľmi neprispieva k teplotnej rovnováhe. Nesprávne však veril, že existuje významný podiel žiarenia z medziplanetárneho priestoru. Fourier podal správu o experimente M. de Saussurea s čiernou škatuľou vystavenou Slnku, na ktorú ak položíme tenké sklo, vnútorná teplota v škatuli sa zvýši . Fourier pochopil, že množstvo infračerveného žiarenia sa zvyšuje s teplotou, ale presný tvar tejto závislosti Stefanov-Boltzmannov zákon (zákon štvrtej mocniny) bol objavený až o 50 rokov neskôr.
Zomrel v Paríži.
Pozri aj.
 

</doc>
<doc id="33984" url="https://sk.wikipedia.org/wiki?curid=33984" title="Georg Friedrich Bernhard Riemann">
Georg Friedrich Bernhard Riemann

Georg Friedrich Bernhard Riemann [vyslovuj „Ríman“] (* 17. september 1826, Breselenz, Nemecko† 20. júl 1866, Selasca, Taliansko) bol nemecký matematik, ktorý významne prispel do analýzy a diferenciálnej geometrie, pričom niektoré jeho príspevky umožnili cestu neskoršiemu rozvoju všeobecnej relativity. 
Jeho meno sa spája s : zeta funkciou, Riemannovým integrálom, Riemannovou lemou, Riemannovým priestorom, Riemannovou vetou o konformnom zobrazení, Riemannovými-Hilbertovými problémami, Riemannovými plochami, Riemannovou-Rochovou vetou, Riemannovou komplexnou guľou a Cauchyho-Riemannovými rovnicami.
Životopis.
Narodil sa v Breselenzi, dedine neďaleko Dannenbergu v Hannoverskom kráľovstve v dnešnom Nemecku. Jeho otec Friedrich Bernhard Riemann bol luteránsky farár v Breselenzi. Bernhard bol druhým zo šiestich detí.
V roku 1840 odišiel do Hannoveru, aby žil so svojou starou matkou a navštevoval lýceum. Po smrti starej matky v roku 1842 chodil na Johanneum v Lüneburgu. V roku 1846 začal študovať filológiu a teológiu na univerzite v Göttingene. Navštevoval prednášky Gaussa o metóde najmenších štvorcov. V roku 1847 mu jeho otec dovolil prestať študovať teológiu a začať študovať matematiku.
V roku 1847 sa presťahoval do Berlína, kde vyučovali Jacobi, Dirichlet a Steiner. Zostal v Berlíne dva roky a v roku 1849 sa vrátil do Göttingenu.
Riemann mal svoju prvú prednášku v roku 1854, ktorou nielen že založil odbor Riemannovskej geometrie, ale aj pripravil cestu Einsteinovej všeobecnej relativite. Bol povýšený na čestného profesora na univerzite v Göttingene v roku 1857 a v roku 1859 sa stal radovým profesorom po Dirichletovej smrti.
V roku 1862 sa oženil s Elise Kochovou.
Zomrel na tuberkulózu na svojej tretej ceste do Talianska v Selasce.

</doc>
<doc id="33985" url="https://sk.wikipedia.org/wiki?curid=33985" title="Bernhard Riemann">
Bernhard Riemann



</doc>
<doc id="33986" url="https://sk.wikipedia.org/wiki?curid=33986" title="Joseph Fourier">
Joseph Fourier



</doc>
<doc id="33991" url="https://sk.wikipedia.org/wiki?curid=33991" title="Slovo (Teória automatov)">
Slovo (Teória automatov)



</doc>
<doc id="33992" url="https://sk.wikipedia.org/wiki?curid=33992" title="Teoréma">
Teoréma

Teoréma je v logike veta / výrok / poučka, získaná z axióm vedeckej teórie, alebo všeobecnejšie z axióm a výrokov skôr dokázaných. Hovorovo je to synonymum pre poučku či vetu.

</doc>
<doc id="33993" url="https://sk.wikipedia.org/wiki?curid=33993" title="Central processing unit">
Central processing unit



</doc>
<doc id="33996" url="https://sk.wikipedia.org/wiki?curid=33996" title="Výrok">
Výrok

Výrok môže byť:
Výrok alebo sentencia môže byť:

</doc>
<doc id="33997" url="https://sk.wikipedia.org/wiki?curid=33997" title="Súd">
Súd

Súd je štátny orgán, ktorý vykonáva súdnu právomoc (teda ktorého úlohou je ochrana práva prostredníctvom vydávania súdnych rozhodnutí, napríklad o vine a treste, súdnom spore a pod.) alebo aj označenie pre niektoré neštátne rozhodcovské orgány, napríklad rozhodcovský súd v medzinárodnej arbitráži. Termínom "súd" sa označuje aj proces súdneho sporu alebo celok sudcov. Sústava súdov štátu a podobne sa označuje ako súdna sústava, súdny systém, sústava súdov.
Štátny súd rozhoduje o záležitostiach týkajúcich sa vzťahov občianskoprávnych, rodinných, pracovných, družstevných a obchodných (občianske súdne konanie) alebo trestných činov (trestné konanie). 
Súdy na Slovensku.
"Hlavný článok: Sústava súdov Slovenskej republiky"
Osobitné postavenie v súdnictve má Ústavný súd Slovenskej republiky, rozhoduje spory medzi ústrednými orgánmi štátnej správy, dbá na dodržiavanie ústavných zákonov a sleduje či nedochádza k schváleniu zákonov (Národnou radou SR), ktoré sú v rozpore s ústavou.
Sústavu súdov Slovenskej republiky tvoria okresné súdy, krajské súdy a Najvyšší súd Slovenskej republiky. Do sústavy súdov Slovenskej republiky patrí aj Špecializovaný trestný súd.

</doc>
<doc id="33999" url="https://sk.wikipedia.org/wiki?curid=33999" title="Základná jednotka">
Základná jednotka

Základná jednotka môže byť:

</doc>
<doc id="34003" url="https://sk.wikipedia.org/wiki?curid=34003" title="Slovo Božie">
Slovo Božie

Slovo Božie je v kresťanstve druhá osoba Svätej Trojice, Ježiš Kristus. V tomto zmysle je slovo prekladom gréckeho "logos", ktoré v širšom zmysle znamená "dôvod", "princíp", "štandard" alebo "logika". 
Slovo Božie sa tiež používa na označenie Biblie.

</doc>
<doc id="34004" url="https://sk.wikipedia.org/wiki?curid=34004" title="Boston Bruins">
Boston Bruins

Boston Bruins je hokejový klub NHL sídliaci v Bostone v americkom štáte Massachusetts. Hrá v Atlantickej divízii Východnej konferencie. Je víťazom Stanley Cupu v rokoch 1929, 1939, 1941, 1970, 1972 a 2011.
História.
V roku 1924 sa rozhodla Národná hokejová liga expandovať do Spojených štátov. Vtedajší generálny manažér klubu Art Ross sa rozhodol dať klubu názov "Bruins" po medveďovi, spolu s názvom vznikli aj klubové farby: hnedá a žltá.
V ich tretej sezóne 1926-27 sa klubu podarilo výraznejšie polepšiť, Ross sa rozhodol kúpiť viacerých hráčov zo skrachovanej Western Hockey League vrátane obrancu Eddieho Shora. Bruins sa prebojovali do finále Stanley Cupu, no tam podľahli Ottawe Senators. Boston vyhral svoj prvý Stanley Cup o dva roky neskôr, keď vo finále zdolal New York Rangers, pričom Boston mal v zostave také hviezdy ako Eddie Shore, Harry Oliver, Dit Clapper, Dutch Gainor, alebo brankára Tinyho Thompsona. Táto sezóna bola tiež ich prvá na štadióne Boston Garden.
Moderná história.
V sezóne 2005/06 skončil Boston Bruins na poslednom, piatom mieste v Severovýchodnej divízii Východnej konferencie. Vo Východnej konferencii sa umiestnil na 13. mieste z 15. mužstiev a nepostúpil do play-off.
V sezóne 2010/2011 sa Boston Bruins podarilo vyhrať Stanley Cup, vyhrali Severovýchodnú divíziu Východnej konferencie. Brankár Tim Thomas získal 3 Trofeje - Conn Smythe Trophy,Roger Crozier Saving Grace Award a Vezina Trophy. Slovenský kapitán tímu získal NHL Plus/Minus Award ktorá sa udeľuje hráčovi, ktorý má najlepšie štatistiky plus/mínus v základnej časti danej sezóny.V boji o Stanley Cup vyhrali 4:3 na sériu proti tímu Vancouver Canucks.
Súčasný káder.
"Stav k sezóne 2024-25"
Lídri v počte odchytaných zápasov v základnej časti.
"Vysvetlivky: Z = Zápasy, V = výhry, GAA = priemer inkasovaných gólov na zápas, S% = percentuálna úspešnosť zákrokov"
Štatistiky sa vzťahujú na výkony brankárov iba v rámci pôsobenia v organizácii Boston Bruins (minimálny počet odchytaných zápasov pre zaradenie do tabuľky je 100). 
Lídri v počte odchytaných zápasov v Play-off.
"Vysvetlivky: Z = Zápasy, V = výhry, GAA = priemer inkasovaných gólov na zápas, S% = percentuálna úspešnosť zákrokov"
Štatistiky sa vzťahujú na výkony brankárov iba v rámci pôsobenia v organizácii Boston Bruins (minimálny počet odchytaných zápasov pre zaradenie do tabuľky je 20). 
Najlepší strelci.
Zoznam streleckých lídrov tímu v histórii. Aktualizované každú sezónu.
"Poznámka: Pos = Pozícia; GP = Odohrané zápasy; G = Góly; A = Asistencie; Pts = Body; P/G = Body na zápas; * = súčasný hráč Bruins"

</doc>
<doc id="34009" url="https://sk.wikipedia.org/wiki?curid=34009" title="Zoznamy planétok">
Zoznamy planétok



</doc>
<doc id="34011" url="https://sk.wikipedia.org/wiki?curid=34011" title="Ďalekohľad">
Ďalekohľad

Ďalekohľad je prístroj na pozorovanie vzdialených objektov zberom elektromagnetických vĺn. Veľký ďalekohľad sa v astronómii označuje i ako teleskop; tento názov sa niekedy používa pre akýkoľvek ďalekohľad. Ďalekohľad zbiera elektromagnetické žiarenie prichádzajúce z objektov veľkou plochou a lámaním a odrážaním žiarenia vytvára jeho obraz. Pôvodne (a v užšom zmysle dodnes) sa slovom ďalekohľad označoval len optický ďalekohľad.
Umiestnenie.
Pozemské ďalekohľady môžu zachytávať iba to elektromagnetické žiarenie, ktoré prepúšťa zemská atmosféra. Ide hlavne o viditeľné (optický ďalekohľad) a rádiové žiarenie (rádioteleskop), vo väčších nadmorských výškach aj infračervené žiarenie (infračervený ďalekohľad). Ostatné typy ďalekohľadov musia pracovať mimo zemskej atmosféry.
Odporúčané zväčšenia.
Zväčšenia amatérskych astronomických ďalekohľadov.
Pre ďalekohľad s priemerom objektívu D v (mm), sú odporúčané nasledovné zväčšenia:
Maximálne zväčšenia však vyžadujú kvalitnú optiku, montáž ďalekohľadu i atmosfefické podmienky, inak sa získa len zväčšená machuľa.

</doc>
<doc id="34012" url="https://sk.wikipedia.org/wiki?curid=34012" title="Otec ma zderie tak či tak">
Otec ma zderie tak či tak

Otec ma zderie tak či tak (angl. "Dad Will Trash Me Anyway") je slovenský film. Natočený podľa prózy Vincenta Šikulu "Prázdniny so strýcom Rafaelom".
Humorne ladený príbeh o chlapcovi, ktorý túží hrať v orchestri aj napriek tomu, že podľa učiteľov nemá hudobný sluch.

</doc>
<doc id="34014" url="https://sk.wikipedia.org/wiki?curid=34014" title="Čardášová princezná">
Čardášová princezná

Čardášová princezná (nem. "Die Csardásfürstin") je najúspešnejšia opereta, ktorú zložil Emmerich Kálmán. Preméra sa konala 15. novembra 1915 v divadle "Johann Strauss Theather" vo Viedni. Libreto, ktoré malo pôvodný názov "Nech žije láska" (názov bol zmenený ešte pred premiérou) napísali Leo Stein a Béla Jenbach. V Budapešti mala opereta premiéru 3. novembra 1916. Opereta bola úspešná aj napriek zúriacej prvej svetovej vojne a ešte počas nej sa v roku 1917 dostala aj cez frontovú líniu do Ruska (pod názvom "Sylva") a New Yorku (pod názvom "The Riviera Girl"). Je dodnes populárna svojimi valčíkmi a dynamickými čardášovými melódiami.
Obsah.
Opereta má dve bežne hrané verzie. Pôvodná verzia od Jenbacha a Steina a novšia maďarská verzia od Békeffiho a Kelléra (z 50, rokov 20. storočia), kde boli vyškrtnuté niektoré nadbytočné časti a bola posilnená postava kňažnej Cecílie. Obsah tejto druhej verzie je uvedený nižšie:
Prvé dejstvo.
Silvia Vereczky (nazývaná aj Varescu), speváčka Budapeštianskeho kabaretu - Orfea, má rozlúčkový večierok, lebo dostala prácu v Paríži. Mladý knieža Edwin von Lippert-Weylersheim, ktorý je do nej zaľúbený, jej nechce dovoliť ísť. Tú parížsku zmluvu v skutočnosti vybavila Silvii Edwinova matka Cecília, aby syna odlúčila od Silvie, pretože ho chce oženiť s kontesou Anastáziou. Navyše vybaví od generála Rohnsdorfa pre syna povolávací rozkaz. Aby Edwina potešila je ochotná prijať lokaja Michala z Orfea do svojho zámku za komorníka. Orfeum aj Michala v skutočnosti dobre pozná, pretože sama v ňom bola kedysi speváčkou a kňažnou sa stala až po viacerých výhodných manželstvách. Michal a František Kerekes, jej starí známi jej nevediac že je Edwinovou matkou, musia prisahať, že nikdy nevyzradia, že ju kedysi poznali.
Edwin zvyšok času pred narukovaním využije na to, aby pred notárom vyhlásil, že si do 8 týždňov vezme Silviu za ženu. Po jeho odchode však Edwinov priateľ, gróf Bóni, ukáže pozvánku na zásnuby medzi Edwinom a Anastáziou, ktorú dostal od Rohnsdorfa. Silvia sa cíti zradená a rozhodne sa odísť do Paríža s Bónim.
Druhé dejstvo.
V kniežacom kaštieli sa koná veľká hostina, na ktorej majú ohlásiť zásnuby Edwina a Anastazie. Prichádza aj Silvia s Bónim, a vydávajú sa za manželov. Najprv to Edwina prekvapí, ale potom sa s tým zmieri, lebo keď tanečnicu rodina neprijme, s rozvedenou grófkou by nemala mať problém. Navyše sa mu zdá, že Bóni by sa tomu nemusel brániť, lebo od začiatku večera sa silne dvorí Anastázii (dal ich dokopy komorník Michal). Silvii sa však tento nápad vôbec nepáči, a urazená trápnymi pravidlami aristokracie povie pred celou spoločnosťou že nie je manželkou grófa, ale len tanečnicou a odíde.
Tretie dejstvo.
Po čase sa všetci stretnú v Karlových varoch. Edwin ide za Silviou, jeho rodičia chcú aby sa vrátil domov. Michal chce mladým zaľúbencom pomôcť takým spôsobom, aby pritom nemusel porušiť danú prísahu. Vyrieši to tak, že do hotela pozve všetkých Ceciliných bývalých manželov na oslavu jej narodenín. Takto sa vyzradí jej minulosť a nemôže už dlhšie stáť v ceste Edwinovmu šťastiu. Bóni si rozhodne vziať Anastáziu a pre Cecíliu ostáva jedinou útechou, že sa vďaka ďalšej nevere s vysokopostavenou osobou (arcivojvodom Ferdinandom) stáva dvornou dámou a jej podvedeného manžela (podľa zvyku) vymenujú za veľvyslanca.
Árie a melódie.
I.dejstvo

</doc>
<doc id="34017" url="https://sk.wikipedia.org/wiki?curid=34017" title="Astronomické katalógy">
Astronomické katalógy



</doc>
<doc id="34019" url="https://sk.wikipedia.org/wiki?curid=34019" title="Astronomický katalóg">
Astronomický katalóg

Astronomický katalóg je zoznam astronomických objektov, obyčajne rozdelených do kategórií podľa typu, morfológie, pôvodu alebo objavu.

</doc>
<doc id="34021" url="https://sk.wikipedia.org/wiki?curid=34021" title="18 Melpomene">
18 Melpomene

18 Melpomene je planétka v hlavnom pásme asteroidov a prvá planétka, pri ktorej bol získaný dôkaz o existencii prirodzenej družice, ktorá ju obieha.
Samotná planétka má priemer 140 km, jej mesiac 65 km. Mesiac bol objavený 11. decembra 1978 pri pozorovaní zákrytov hviezd materskou planétkou. Sekundárne zákryty, ktoré počas pozorovania nastali, boli vysvetlené existenciou satelitu. Mesiac však zatiaľ nemá definitívne označenie.
Pomenovanie planétky pochádza z gréckej mytológie. Melpomena bola múza spevu a tragédie.

</doc>
<doc id="34023" url="https://sk.wikipedia.org/wiki?curid=34023" title="19 Fortuna">
19 Fortuna

19 Fortuna je planétka v hlavnom pásme asteroidov. Zložením sa podobá trpaslíčej planéte 1 Ceres; má tmavý povrch pokrytý jednoduchými uhlíkatými látkami.
Histórie.
Objavil ju J. R. Hind, a to 22. augusta 1852 na londýnskej súkromnej hvezdárni George Bishopa. Pomenoval ju po Fortune, rímskej bohyni šťastia.
Popis objektu.
Táto planétka na základe spektroskopických prieskumov patrí do skupiny C, teda uhlíkatých objektov a to do podskupiny G, lebo v infračervenej oblasti boli zistené spektrálne pásy, zodpovedajúce chemickým väzbám C—H. Dá sa z toho usúdiť, že jej povrch obsahuje veľké množstvo tholínu, vznikajúceho fotolýzou uhľovodíkov pôsobením slnečného ultrafialového žiarenia a korpuskulárneho kozmického žiarenia. Ďalšie spektrálne pásy ukazujú na prítomnosť hydratovaných kremičitanov a oxidov železa. Je viac-menej dokázané, že sa jej povrch najviac blíži zloženiu chondritických meteoritov triedy CM. Niektorí astronómovia túto planétku dokonca spolu s 1 Ceres považujú za materské teleso uhlíkatých chonditov (napr. meteoritu Murchison).
V roku 1993 uskutočnil Hubbleov vesmírny ďalekohľad prvé podrobné pozorovania. Bolo zistené, že planétka má priemer asi 0,2 uhlovej sekundy a takmer guľový tvar. Pátranie po jej mesiacoch bolo bezvýsledné. Na upresnenie veľkosti tohto telesa bolo použitých niekoľko pozorovaných zákrytov hviezd.
Prieskum objektu.
Táto planétka doteraz nebola skúmaná žiadnou pozemskou sondou. V 90. rokoch 20. storočia ruskí vedci v spolupráci s nemeckými ju navrhovali ako jeden z možných cieľov kozmickej misie na odobratie vzorky hornín vzhľadom na to, že sa pohybuje vo vnútornej časti hlavného pásu planétok a pretože pravdepodobne predstavuje charakteristického zástupcu triedy objektov s málo premeneným materiálom z doby formovania slnečnej sústavy. Bola tiež na zoznamu potencionálnych cieľov pozorovania zblízka neskôr zrušeného projektu sondy CRAF (Comet Rendezvous and Asteroid Fly-by).

</doc>
<doc id="34024" url="https://sk.wikipedia.org/wiki?curid=34024" title="Komárom">
Komárom

Komárom (, , , ) je mesto v Komárňansko-ostrihomskej župe ("Komárom-Esztergom vármegye") v severozápadnom Maďarsku, pri hranici so Slovenskom na pravom brehu Dunaja, ktoré bolo v rokoch 1896 až 1918 súčasťou dnešného Komárna na Slovensku. Komárom má 19 600 obyvateľov (2004), je to významný riečny prístav, ako aj cestný a železničný hraničný prechod na Slovensko.
Dejiny.
Dnešné Komárom sa pôvodne nazývalo "Újszőny" a bolo to predmestím samotného historického mesta Komárno, ležiaceho na ľavom brehu Dunaja. V roku 1892 bolo spojené cez Dunaj mostom s mestom Komárnom a v roku 1896 sa stalo súčasťou mesta Komárno. Koncom roka 1918 (21.11. resp. 21.12. 1918) bolo rozdelené štátnou hranicou.

</doc>
<doc id="34025" url="https://sk.wikipedia.org/wiki?curid=34025" title="20 Massalia">
20 Massalia

20 Massalia je planétka v hlavnom páse planétok.

</doc>
<doc id="34029" url="https://sk.wikipedia.org/wiki?curid=34029" title="Teleskop">
Teleskop

Teleskop môže byť:

</doc>
<doc id="34030" url="https://sk.wikipedia.org/wiki?curid=34030" title="Zemný plyn">
Zemný plyn

Zemný plyn je vysokohodnotná horľavá plynná zmes vyskytujúca sa vo veľkých ložiskách v zemskej kôre (často spolu s ropou). Z chemického hľadiska je to plynná zmes najmä alkánov (najčastejšie najnižších päť alkánov, čiže metán, etán, propán, bután, pentán) s prímesou vyšších uhľovodíkov a ďalších plynov (dusík, oxid uhličitý, sulfán, vzácne plyny a pod.), v ktorej prevažuje metán (od 50 % či 75 % do 99 % objemu). . V užšom zmysle pojem zemný plyn nezahŕňa vyššie uvedené neuhľovodíkové prímesi .
Zemný plyn je ľahší ako vzduch, nie je otravný, ale je nedýchateľný a dusivý. Je bezfarebný a bez zápachu, preto sa pri úprave odorizuje tetrahydrotiofénom, aby bol identifikovateľný.
Vlastnosti.
Zemný plyn je bezfarebná zmes najjednoduchších nasýtených uhľovodíkov (alkánov), hlavne metánu (CH4), bután (C4H10), propán (C3H8), kvapalné uhľovodíky (C5H12 do C10H22) a ďalších neuhľovodíkových plynov (ako je CO2, H2S, H2) a vzácnych plynov (napr. He, ktoré zvyčajne tvoria menej ako 1%).
Súčasti zemného plynu: etán, propán, bután a kvapalné uhľovodíky sa súborne označujú skratkou (NGL - natural gas liquids), sú dôležitou surovinou pre petrochemický priemysel. Tieto sú väčšinou pri spracovaní zemného plynu odstraňované, väčšinou skvapalňovaním pri rôznych kombináciách teplôt a tlakov. Skvapalnený plyn sa označuje ako (LPG - liquefied petroleum gas), obyčajne obsahuje propán a bután, skladuje sa pod tlakom.
V tabuľke sú uvedené obvyklé rozsahy hodnôt základných vlastností zemného plynu. Zloženie a výhrevnosť plynu výrazne závisí od jeho pôvodu (náleziska). Pre porovnanie sú v tabuľke uvedené aj hodnoty zemného plynu, distribuovaného Slovenským plynárenským priemyslom na Slovensku.
Vlastnosti pri spaľovaní.
Vďaka tomu, že obsahuje predovšetkým metán, má v porovnaní s ostatnými fosílnymi palivami pri spaľovaní najmenší podiel CO2 na jednotku uvoľnenej energie. Ako plynné palivo má všeobecnú schopnosť dobre vytvárať zápalnú zmes, spaľovanie preto prebieha s vysokým využitím kyslíka aj paliva. Spaľovanie je čisté a bezzápachové. Je preto považovaný za ekologické palivo napriek tomu, že v atmosfére taktiež prispieva k spôsobovaniu skleníkového efektu.
Ťažba zemného plynu.
Zemný plyn sa nachádza v podzemných náleziskách buď samostatne, alebo spoločne s ropou a vodou. V ložisku sa nachádza v jeho vrchnej časti kde tvorí tzv. plynovú čapicu. Ložiská zemného plynu sú rozložené nerovnomerne. Medzi najväčších producentov patria USA, Rusko (Jamalský polostrov) a Kanada. Na mape sú farebne vyznačené štáty podľa ročnej produkcie zemného plynu v metroch kubických.
Zemný plyn ťažený z ložísk v bridličnatých usadených horninách sa označuje ako bridlicový plyn.
Horná výhrevnosť podľa pôvodu.
Nasledujúca tabuľka uvádza prehľad hornej výhrevnosti zemného plynu z vybraných lokalít. Hodnoty sú zoradené podľa výhrevnosti.
Využitie.
Zemný plyn sa používa ako palivo na vykurovanie, vo forme stlačeného zemného plynu (CNG) ako palivo pre motory vozidiel, ako zdroj vodíka pri výrobe dusíkatých hnojív a tiež ako vstupná surovina pri výrobe elektrickej energie (napr. TE Vojany).

</doc>
<doc id="34031" url="https://sk.wikipedia.org/wiki?curid=34031" title="Zoznam najbližších hviezd">
Zoznam najbližších hviezd

Toto je zoznam najbližších hviezd zoradených podľa vzdialenosti od Zeme do vzdialenosti 5 pc (16,308 ly).
Roztriedenie najbližších hviezd.
Poznámky:
H) Katalóg Hipparcos.
Y) Yale Parallax Catalog.
S) Soderhjelm 1999.
T) Tinney 1996.
1) Objavené v roku 2003; presná vzdialenosť ešte nie je známa.

</doc>
<doc id="34032" url="https://sk.wikipedia.org/wiki?curid=34032" title="Paralaxa (astronómia)">
Paralaxa (astronómia)

Paralaxa (v gréčtine παραλλαγή (parallagé) = zmena) je zmena relatívnej uhlovej pozície dvoch stacionárnych bodov vzhľadom na pozorovateľa vplyvom pohybu pozorovateľa.
Mesačná paralaxa.
Primitívny spôsob určenia mesačnej paralaxy z jedného miesta je použiť zatmenie Mesiaca. Plný tieň Zeme na Mesiaci má zdanlivý polomer zakrivenia rovný rozdielu medzi zdanlivými vzdialenosťami Zeme a Slnka pri pohľade z Mesiaca. Je možné vidieť, že tento polomer je 0,75 stupňa, z ktorého (pri slnečnom zdanlivom polomere 0,25 stupňa) dostávame zdanlivý uhol Zeme 1 stupeň. Takto dostaneme vzdialenosť Zeme a Mesiaca 384 000 km.
Iným spôsobom určenia paralaxy, aby sme určili vzdialenosť Zeme a Mesiaca, by bolo zobrať dva obrázky Mesiaca v presne rovnakom čase z dvoch miest na Zemi a porovnať polohu Mesiaca vzhľadom na viditeľné hviezdy. Použitím orientácie Zeme, týchto dvoch miest a kolmého posuvu je možné trigonometricky vypočítať vzdialenosť Zeme a Mesiaca.
 formula_1
Hviezdna paralaxa.
V medzihviezdnej mierke spôsobuje paralaxa tvorená rozdielnymi obežnými polohami Zeme, že blízke hviezdy sa zdanlivo pohybujú blízko vzdialenejších hviezd. Tento jav je však taký malý, že je ťažko odhaliteľný bez použitia presných detekčných metód.
Ročná paralaxa je definovaná ako rozdiel v polohe hviezdy pri pohľade zo Zeme a Slnka, t. j. pomocou uhla na hviezdu natiahnutého smerom k hviezde z opačných koncov obežnej dráhy Zeme okolo Slnka. Vychádzajúc z týchto dvoch bodov, paralaxa je polovica maximálneho paralaktického posunu hviezdy pozorovaného z týchto dvoch bodov. Parsek je jednotka vzdialenosti, pre ktorú je ročná paralaxa 1 uhlová sekunda. Parsek sa rovná približne 3,26 svetelného roka.

</doc>
<doc id="34034" url="https://sk.wikipedia.org/wiki?curid=34034" title="Astrometria">
Astrometria

Astrometria je oblasť astronómie, ktorý sa zaoberá meraním polôh a pohybov bodových zdrojov a teóriou vplyvov meniacich zdanlivú polohu objektov na oblohe. Predmetom astrometrie je aj teória meracích prístrojov používaných na určenie polôh hviezd, ako aj metódy, pomocou ktorých sa vyhodnocujú výsledky pozorovaní pri rozličných astronomických výskumoch. Na rozdiel od astrofyziky sa astrometria nezaoberá určovaním fyzikálnych charakteristík telies. 
Podľa toho, či sa merajú polohy alebo pohyby nebeských objektov na sfére alebo v rovine (napr. na fotografickej platni), rozlišuje sa sférická a rovinná astrometria. Na určovanie polohy nebeského telesa sa používa súradnicová sústava. Takáto vzťažná sústava je definovaná aj nebeskými telesami. Obyčajne sa používa rovníková súradnicová sústava. Na jej definovanie treba uskutočniť absolútne, vzájomne nezávislé určenia rektascenzie a deklinácie väčšieho počtu hviezd (pozri fundamentálna hviezda), podľa možnosti rovnomerne rozložených po celej oblohe. Napriek tomu je aj taká sústava časovo premenná, lebo precesia a nutácia spôsobujú zmenu roviny rovníka a posun jarného bodu pozdĺž ekliptiky. 
Polohu telies na oblohe ovplyvňuje aj pohyb Zeme (pozri aberácia, paralaxa) a vlastný pohyb hviezd. Jednou z hlavných úloh astrometrie je preto čo najpresnejšie určiť všetky zmeny polôh fundamentálnych hviezd. Súhrn veličín, ktoré sú potrebné na určovanie polôh, tvorí systém astronomických konštánt. Z porovnania polôh hviezd fundamentálnej sústavy v rozličnom čase sa dá zistiť ich vlastný pohyb. Pomocou radiálnych rýchlostí, ktoré sa určujú astrofyzikálnymi metódami, možno zistiť pohyb hviezd v priestore, čo tvorí základ výskumu dynamických pomerov v Galaxii. V úsilí získať čo najpresnejšie vlastné pohyby hviezd sa zaradili veľmi vzdialené, dokonca aj mimogalaktické objekty do fundamentálnej sústavy, pretože ich vlastný pohyb je zanedbateľne malý. Keďže svetelnosť týchto zdrojov je veľmi slabá, na presné určenie ich polôh sa používajú dlhofokálne ďalekohľady. Metódy, ktoré sa tieto merania polôh uskutočňujú, sa nazývajú metódy dlhofokálnej astrometrie, resp, dlhofokálnej fotografickej astrometrie, pri ktorej sa využívajú nové fotografické techniky vrátane emulzií. Popri optických metódach astrometrie vzniká nová oblasť, rádioastrometria, ktorá využíva vysokú presnosť určenia polohy rádiových zdrojov na oblohe pomocou rádiových interferometrov. Meranie polôh (pozícií) objektov na nebeskej sfére sa označuje aj ako pozičná alebo sférická astronómia.

</doc>
<doc id="34035" url="https://sk.wikipedia.org/wiki?curid=34035" title="Spektrálny typ">
Spektrálny typ

Spektrálna trieda v astronómii charakterizuje objekty na základe ich spektrálnych čiar, ktoré určujú chemické zloženie objektu.
Morganova-Keenanova spektrálna klasifikácia.
Morganova-Keenanova klasifikácia je najpoužívanejšia klasifikácia hviezd. Triedy sú obvykle zoraďované podľa teploty od najteplejších po najchladnejšie. Hmotnosť, svietivosť a polomer sa vzťahuje k Slnku.
Podtriedy sa vyjadrujú číslicami 0 až 9 (napr. G5). 0 označuje najteplejšiu hviezdu v triede, 9 najchladnejšiu. Napríklad hviezda triedy O2 je teplejšia než hviezda triedy O9 a obe sú teplejšie než hviezda triedy B0. Slnko je triedy G2.

</doc>
<doc id="34036" url="https://sk.wikipedia.org/wiki?curid=34036" title="Sirius">
Sirius



</doc>
<doc id="34037" url="https://sk.wikipedia.org/wiki?curid=34037" title="Zoznam hviezd">
Zoznam hviezd

Toto je zoznam hviezd, ktoré majú svoju vlastnú stránku vo Wikipédii.

</doc>
<doc id="34038" url="https://sk.wikipedia.org/wiki?curid=34038" title="Zoznam hviezd podľa súhvezdia">
Zoznam hviezd podľa súhvezdia

Hviezdy jednotlivých súhvezdí by mali byť vypísané v zodpovedajúcom článku.

</doc>
<doc id="34039" url="https://sk.wikipedia.org/wiki?curid=34039" title="Zoznam súhvezdí">
Zoznam súhvezdí

Súhvezdia modernej astronómie.
Poznámka: Corona Australis (Južná koruna) sa niekedy nazýva „Corona Austrina“ (genitív: Coronae Austrinae).
Poznámka: Serpens (Had) sa delí na Serpens Cauda (Chvost Hada) a Serpens Caput (Hlava Hada).
Podľa niektorých zdrojov Camelopardalis (Žirafa), Columba (Holubica), a Monoceros (Jednorožec) zaviedol Petrus Plancius okolo roku 1600.

</doc>
<doc id="34040" url="https://sk.wikipedia.org/wiki?curid=34040" title="Barnardova hviezda">
Barnardova hviezda

Barnardova hviezda je hviezda v súhvezdí Hadonos, ktorá má zo všetkých hviezd najrýchlejší vlastný pohyb po oblohe (10,34 " za rok). Tento objekt je od Zeme vzdialený necelých šesť svetelných rokov, čím je v poradí štvrtou najbližšou hviezdou k Slnku, po troch hviezdach sústavy Alfa Centauri. Hoci leží tak blízko, je iba hviezdou deviatej magnitúdy, a preto je na jej pozorovanie potrebný ďalekohľad.
Ide o málo hmotného červeného trpaslíka spektrálnej triedy M4. V infračervenej oblasti spektra žiari oveľa viac než vo viditeľnom svetle. Je to veľmi stará hviezda. Boli na nej pozorované erupcie. Zaraďuje sa medzi eruptívne premenné hviezdy typu UV Ceti. Rýchlosť jej pohybu zmeral v roku 1916 astronóm Edward Emerson Barnard, na ktorého počesť hviezda dostala svoj názov. Do tej doby bola za hviezdu s najrýchlejším známym pohybom po oblohe považovaná Kapteynova hviezda. 
Barnardova hviezda sa nachádza v blízkosti hviezdy 66 Oph. Bola predmetom štúdia mnohých astronómov, a to predovšetkým z dôvodu jej blízkosti k Slnku a polohy blízko nebeského rovníka. V priebehu pozorovania sa skúmali jej vlastnosti, astrometria a hľadala sa u nej planetárna sústava. V roku 1963 získala v astronomickej komunite značný ohlas domnienka Petra van de Kampa, ktorý tvrdil, že objavil odchýlku v pohybe Barnardovej hviezdy. Z tejto odchýlky malo vyplývať, že hviezdu obieha jedna alebo viac planét s hmotnosťou Jupitera. V sedemdesiatych rokoch boli získané nezávislé dáta, ktoré žiadne odchýlky pohybu nepotvrdili. Je však stále možné, že okolo hviezdy môžu obiehať planéty terestrického typu.
V čase najväčšieho rozšírenia domnienky o hypotetických planétach sa hviezda dostala aj do pozornosti autorov science fiction a stala sa cieľom projektu Daedalus. Projekt Daedalus bola štúdia o možnosti vyslania rýchlej bezpilotnej sondy k blízkym hviezdam.
Fyzikálne vlastnosti.
Barnardova hviezda je červeným trpaslíkom spektrálnej triedy M4, a je príliš slabým objektom na to, aby ho bolo možné pozorovať bez ďalekohľadu. Jej zdanlivá hviezdna veľkosť je 9,54 mag. Pre porovnanie, najjasnejšia hviezda oblohy Sírius má jasnosť -1,5 mag, najslabšia hviezda pozorovateľná voľným okom má jasnosť 6 mag. Magnitúda 9,54 je len 1/27 jasnosti najslabšie hviezdy pozorovateľnej voľným okom za dobrých svetelných podmienok.
Vek Barnardovej hviezdy sa udáva medzi 7 až 12 miliardami rokov. Je výrazne staršou hviezdou ako Slnko, a pravdepodobne patrí medzi najstaršie hviezdy v našej Galaxii. Hviezda už stratila veľké množstvo svojej rotačnej energie. Pravidelné mierne zmeny v jej jasnosti naznačujú, že sa otočí okolo svojej osi len raz za 130 dní, pričom Slnko má dobu rotácie 25 dní. Vzhľadom na jej vek sa predpokladalo, že hviezda je málo aktívna. Ale v roku 1998 na nej astronómovia pozorovali intenzívne hviezdne erupcie, ktoré prekvapivo ukázali, že Barnardova hviezda je eruptívnou premennou hviezdou. Ako premenná hviezda dostala označenie V2500 Ophiuchi. V roku 2003 boli u Barnardovej hviezdy zistené prvé zmeny v radiálnej rýchlosti spôsobené jej pohybom. Ďalšia premenlivosť radiálnej rýchlosti sa pripisovala jej hviezdnym aktivitám.
Vlastný pohyb Barnardovej hviezdy po oblohe je 10,4 oblúkových sekúnd ročne, pričom jej vlastný bočný pohyb zodpovedá rýchlosti /s. Za priemerne dlhý ľudský život sa Barnardova hviezda na pozemskej oblohe premiestni o štvrtinu uhlového priemeru Mesiaca.
Radiálnu rýchlosť Barnardovej hviezdy voči Slnku je možné určiť z jej modrého posunu. V katalógu SIMBAD je uvedená rýchlosť 106,8 km/s, ktorá odkazuje na staršie merania pred rokom 1967, /s v katalógu ARICNS odkazuje na novšie merania. Z týchto meraní v kombinácii s vlastným pohybom hviezdy vychádza skutočná rýchlosť hviezdy vzhľadom na Slnko ako 139,7 alebo /s. Barnardova hviezda bude najbližšie Slnku okolo roku 11 700, kedy sa k nemu priblíži na 3,7 svetelných rokov. Ale ani v tom čase nebude najbližšou hviezdou k Slnku, pretože sa k Slnku viac priblíži Proxima Centauri. Barnardova hviezda aj vtedy bude príliš slabá na to, aby bola pozorovateľná voľným okom. Jej zdanlivá hviezdna veľkosť dosiahne 8,5 mag. Potom sa začne od Slnka vzďaľovať.
Barnardova hviezda má približne 17 percent hmotnosti Slnka. Jej polomer je 15 až 20 percent polomeru Slnka. V roku 2003 sa jej polomer odhadoval na 0,20 ± 0,008 slnečného polomeru, viac než v minulých odhadoch, podceňujúcich jej skutočnú veľkosť. Hviezda je zhruba 180-krát hmotnejšia ako Jupiter, jej polomer je ale iba 1,5 až 2,0-krát väčší, čo zodpovedá veľkosti hnedého trpaslíka. Jej efektívna teplota je 3 134 ± 102 kelvinov, a má vizuálnu svetelnosť len 4/10 000 slnečnej svetelnosti. Bolometrická svetelnosť je 34,6/10000 slnečnej svetelnosti. Barnardova hviezda má takú malú jasnosť, že keby bola v rovnakej vzdialenosti od Zeme ako Slnko, bola by len 100-krát jasnejšia ako spln, čo je porovnateľné s jasnosťou Slnka vo vzdialenosti 80 astronomických jednotiek (AU).
Barnardova hviezda má metalicitu medzi -0,5 a -1,0, čo je zhruba 10 až 32 percent hodnoty Slnka. Metalicita, podiel hmoty hviezdy z chemických prvkov ťažších ako hélium, pomáha klasifikovať hviezdy vo vzťahu k celej galaktickej populácii. Barnardova hviezda sa zdá byť typickou starou trpasličou červenou hviezdou populácie II, ako väčšina na kovy chudobných hviezd galaktického hala. Jej metalicita je o trochu vyššia ako u hviezd z hala galaxie, ale nižšia ako u na kovy bohatých hviezd z disku galaxie. To spolu s veľkou rýchlosťou pohybu viedlo k jej jemnejšiemu zaradeniu medzi hviezdy prechodnej populácie II vyskytujúce sa medzi halom a diskom galaxie.
Hľadanie planét.
Približne medzi rokmi 1963 až 1973 značný počet astronómov prijal domnienku holandského astronóma Petera van de Kampa, že pomocou astrometrie objavil odchýlky v pohybe Barnardovej hviezdy a že ju obieha jedna alebo viac planét s hmotnosťou Jupitera. Van de Kamp pozoroval hviezdu od roku 1938 Spoločne s kolegami na observatóriu aj v Swarthmore College sa snažil nájsť nepatrné odchýlky jedného mikrometra v pohybe hviezdy na fotografickej doske, ktoré by naznačovali prítomnosť planét. Aby sa zabránilo chybám, meranie vykonávalo desať ľudí. Van de Kamp v roku 1963 publikoval, že okolo Barnadovy hviezdy obieha planéta s hmotnosťou 1,6 Jupitera vo vzdialenosti 4,4 AU od hviezdy s obežnou dobou 24 rokov, tieto merania vyšli v roku 1969 v ďalšom odbornom článku. V tom istom roku ďalej zverejnil, že okolo hviezdy obiehajú dve planéty s hmotnosťou 1,1 a 0,8 Jupitera.
Ďalší astronómovia neskôr zopakovali Van de Kampove merania a roku 1973 v dvoch článkoch vyvrátili existenciu planét pri hviezde. George Gatewood a Heinrich Eichhorn zaobstarali fotografické platne pomocou novšej meracej techniky a nepodarilo sa im planéty overiť. V ďalšom článku, ktorý zverejnil John L. Hershey z observatória v Swarthmore o štyri mesiace skôr, sa tvrdí, že za objavom je chyba ďalekohľadu, zmena hliníkového uchytenia šošovky za kovové, a zmena fotografickej emulzie. Záležitosť bola odovzdaná vedeckej obci na preskúmanie.
Van de Kamp nikdy neuznal svoj omyl a publikoval ďalšie potvrdenie existencie planét v roku 1982. Van de Kamp zomrel v roku 1995. Wulff Heintz, Van de Kampov nástupca na observatóriu Swarthmore a odborník na dvojhviezdy, od roku 1976 kritizoval jeho prácu. Obaja muži sa nakoniec navzájom veľmi odcudzili.
Súčasný pohľad.
U hviezdy nemožno úplne vylúčiť planéty, aj keď ich hľadanie v osemdesiatych a deväťdesiatych rokoch 20. storočia a ani interferometrické merania hviezdy pomocou Hubblovho ďalekohľadu nepriniesli žiadne výsledky. Spresnené dáta získané meraním pohybu hviezdy a spresnené údaje jej hmotnosti vylúčili typy planét, ktoré sa u hviezdy nemôžu vyskytovať.
U červených trpaslíkov, ako je Barnardova hviezda, sa poruchy pohybu študujú ľahšie ako u väčších hviezd, pretože vďaka ich nižšej hmotnosti sú poruchy pohybu hviezdy výraznejšie. Gatewood tak bol schopný v článku z roku 1995 preukázať, že pri Barnardovej hviezde nemôžu byť planéty desaťkrát hmotnejšie ako Jupiter (dolná hranica hmotnosti hnedých trpaslíkov). V roku 1999 merania Hubblovho ďalekohľadu vylúčili planéty 0,8-krát hmotnejšie ako Jupiter s obežnou dobou kratšou ako 1 000 dní. V roku 2003 Kuerster ďalej zistil, že v obývateľnej zóne okolo Barnardovej hviezdy nie sú možné planéty 7,5-krát hmotnejšie ako Zem, alebo s hmotnosťou 3,1-krát väčšou ako Neptún.
Aj keď tento výskum výrazne obmedzil možné hmotnosti planét pri Barnardovej hviezde, nie je úplne vylúčená existencia terestrickej planéty, ale bude veľmi ťažké ju objaviť. NASA Space interferometre Mission mala naplánované začať s hľadaním exoplanét pomocou interferometrie v roku 2015. Projekt však bol zrušený, rovnako ako podobná misia ESA Darwin v roku 2007.
Projekt Daedalus.
Okrem diskusie o planétach sa Barnardova hviezda stala cieľom projektu Daedalus. Štúdia mala v rokoch 1973 až 1978 za cieľ navrhnúť rýchlu bezpilotnú sondu, používajúcu súčasné alebo v blízkej budúcnosti očakávané technológie. Hviezda bola vybraná, pretože sa v čase štúdie verilo, že okolo nej obiehajú planéty.
Bola navrhnutá kozmická loď s pulzným termojadrovým pohonom, ktorý bol založený na stlačení a zohriatí mikrokapsúl zložených zo zmesi deutéria a 3He pomocou zväzkov elektrónov. Mali tak vzniknúť mikrojadrové explózie a loď mala za štyri roky dosiahnuť 12 percent rýchlosti svetla. Hviezdu mala dosiahnuť za 50 rokov, za obdobie jedného ľudského života. Spolu s detailným štúdiom hviezdy a planét sa malo skúmať medzihviezdne prostredie a mali byť vykonávané astrometrické merania.
Počiatočný model projektu Daedalus vyvolal ďalší teoretický výskum. V roku 1980 Robert Freitas navrhol ambicióznejší plán: samoreplikujúcu sa kozmickú loď určenú na vyhľadávanie a nadviazanie kontaktu s mimozemským životom. Loď by sa postavila na obežnej dráhe okolo Jupitera, a Barnardovu hviezdu by dosiahla za 47 rokov, podľa parametrov pôvodného projektu Daedalus. Hneď ako by dosiahla hviezdu, spustila by sa automatická samoreplikácia, postavila by sa továreň, ktorá by vyrobila kópiu pôvodnej kozmickej lode.
Erupcia.
Pozorovanie erupcie na Barnardovej hviezde vyvolalo ďalšiu vlnu záujmu o pozorovanie hviezdy. Erupciu zistil pri štúdiu porúch pohybe hviezdy William Cochran z Texaskej univerzity v Austine na základe zmien vo spektrálnej emisii zo 17. júla 1998, štyri roky pred úplnou analýzou erupcie. Diane Paulsonová z Goddardovho vesmírneho strediska zistila, že teplota erupcie bola 8 000 K, t. j. viac ako dvojnásobok normálnej teploty hviezdy, aj keď zo spektra nemožno presne zistiť, akú mala erupcia energiu. Vzhľadom na náhodný charakter erupcií je hviezda cieľom pozorovania amatérskych astronómov.
Erupcia bola pre astronómov prekvapením. Taká intenzívna hviezdna aktivita sa u červeného trpaslíka jej veku nečakala. Pôvod erupcií nie je úplne objasnený. Pravdepodobne sú spôsobené silnými magnetickými poľami, ktoré potláčajú plazmovú konvekciu a vedú k jej náhlemu vzplanutiu: silné magnetické polia sa vyskytujú u rýchlo rotujúcich hviezd, zatiaľ čo staré hviezdy sa väčšinou otáčajú pomaly. Udalosť takéhoto rozsahu je u Barnardovej hviezdy výnimočná. Výskumy hviezdnej periodicity alebo zmeny hviezdnej aktivity v určitom časovom horizonte naznačujú, že Barnardova hviezda je po väčšinu času pokojná. V roku 1998 výskum ukázal slabé dôkazy periodických variácií v jase Barnardovej hviezdy počas jednej otočky hviezdy za 130 dní.
Hviezdna činnosť Barnardovej hviezdy vyvolala záujem o pochopenie podobných hviezd. Fotometrické štúdie jej röntgenového a ultrafialového žiarenia vrhli nové svetlo na veľké populácie starých červených trpaslíkov v Galaxii. Takýto výskum má astrobiologické dôsledky: vzhľadom na to, že obývateľné zóny červených trpaslíkov sú blízko hviezdy, planéty budú ovplyvnené slnečnými erupciami, vetrami a protuberanciami.
Susedstvo Barnardovej hviezdy.
Barnardovu hviezdu je možné vidieť v nadhlavníku severne od rovníka na 4. stupni severnej zemepisnej šírky. Hviezda je viditeľná na väčšine zemepisných šírok, okrem miest v blízkosti pólov, kde atmosférická extinkcia znižuje viditeľnosť hviezdy.
Barnardova hviezda má rovnakých susedov ako Slnko. Sú to väčšinou červené trpaslíky, najmenší a najbežnejší typ hviezd. Jej najbližší sused je v súčasnej dobe červený trpaslík Ross 154 vzdialený od nej 5,41 svetelných rokov. Slnko a Alfa Centauri sú jej ďalší najbližší susedia. Z Barnardovej hviezdy by bolo vidieť Slnko na opačnej strane v súradniciach RA = 5h 57m 48,5s, Dec =- 04° 41' 36", vo východnej časti súhvezdia Jednorožca, a to so zdanlivou hviezdnou veľkosťou 1,15 mag.

</doc>
<doc id="34041" url="https://sk.wikipedia.org/wiki?curid=34041" title="Zoznam najbližších jasných hviezd">
Zoznam najbližších jasných hviezd



</doc>
<doc id="34042" url="https://sk.wikipedia.org/wiki?curid=34042" title="Zoznam najväčších hviezd">
Zoznam najväčších hviezd

Toto je zoznam najväčších známych hviezd, zoradených podľa polomeru, uvedeného v násobkoch polomeru Slnka (1 Rformula_1 = 695 700 km). Obežné dráhy planét sú uvedené len pre informáciu.
Presné poradie tohto zoznamu nie je úplne správne, pretože v súčasnosti pretrvávajú veľké neistoty, najmä pri odvodzovaní rôznych dôležitých parametrov používaných pri výpočtoch, ako je hviezdna svietivosť a efektívna teplota. Hviezdne polomery sa často dajú vyjadriť iba ako priemerná hodnota alebo vo veľkom rozsahu hodnôt. Hodnoty hviezdnych polomerov sú vo viacerých zdrojoch veľmi odlišné, väčšinou je to kvôli tomu, že hranice veľmi jemnej atmosféry (opacity) sa značne líšia v závislosti od vlnovej dĺžky svetla, v ktorej je hviezda pozorovaná.
Polomery niekoľkých hviezd sa dajú získať priamo pomocou hviezdnej interferometrie. Iné metódy môžu využívať zákryty Mesiacom alebo zo zákrytových dvojhviezd, ktoré sa môžu použiť na testovanie iných nepriamych metód zisťovania skutočnej veľkosti hviezd. Len zopár veľkých hviezd leží na ekliptike, čiže ich môže zakryť Mesiac, napríklad Aldebaran a Antares. Príklady zákrytových dvojhviezd sú Almaaz, VV Cephei a HR 5171.

</doc>
<doc id="34043" url="https://sk.wikipedia.org/wiki?curid=34043" title="Zoznam najťažších hviezd">
Zoznam najťažších hviezd

Toto je zoznam najťažších hviezd zoradených podľa hmotnosti v jednotkách hmotnosti Slnka.

</doc>
<doc id="34044" url="https://sk.wikipedia.org/wiki?curid=34044" title="Zoznam najľahších hviezd">
Zoznam najľahších hviezd

Toto je zoznam najmenej hmotných hviezd zoradených zostupne podľa hmotnosti v jednotkách hmotnosti Slnka a hmotnosti Jupitera.

</doc>
<doc id="34045" url="https://sk.wikipedia.org/wiki?curid=34045" title="Zoznam najmenších hviezd">
Zoznam najmenších hviezd

Toto je zoznam najmenších hviezd zoradený podľa priemeru v jednotkách priemeru Slnka (1 391 400 km) a priemeru Jupitera (142 984 km). Nie sú tu uvedené hnedé trpaslíky s priemerom pod 120 000 km, biele trpaslíky a neutrónové hviezdy. Priemery planét sú uvedené len pre porovnanie.

</doc>
<doc id="34046" url="https://sk.wikipedia.org/wiki?curid=34046" title="Veľké Magelanovo mračno">
Veľké Magelanovo mračno



</doc>
<doc id="34047" url="https://sk.wikipedia.org/wiki?curid=34047" title="Mira (hviezda)">
Mira (hviezda)

Mira (ο Cet/ο Ceti/Omikron Ceti) je dvojhviezda v súhvezdí Veľryba pozostávajúca z červeného obra Mira A a bieleho trpaslíka, Mira B alebo VZ Ceti.
Mira A je premenná hviezda a bola prvou objavenou premennou hviezdou, ktorá nebola supernovou. Na rozdiel od bizarnej Eta Carinae, Mira je najjasnejšou periodickou premennou hviezdou na oblohe, ktorá nie je počas svojho cyklu čiastočne viditeľná.
Jej malý hviezdny sprievodca bol objavený pomocou Hubblovho vesmírneho ďalekohľadu (HST) v roku 1995, keď sa nachádzal 70 AU od hlavnej zložky dvojhviezdy. Objav bol oznámený v roku 1997. Ultrafialové obrázky z HST a neskôr röntgenové obrázky z Chandry ukázali špirálu plynu opúšťajúcu Miru A smerom k Mire B. Sprievodca obehne Miru raz za 400 rokov.
Mira sa stala prototypom miríd, premenných hviezd s dlhou periódou. Zatiaľ poznáme asi 6000 hviezd tohto typu. Všetko sú to červené obry, ktorých povrchy pulzujú a zvyšujú alebo znižujú tak svoju jasnosť počas periód dlhých od asi 80 do viac ako 1000 dní. Najčastejšie sú ich periódy dlhé od 200 do 400 dní.
Samotná Mira sa zjasňuje až k na magnitúdu 3,5, čím sa stáva dobre viditeľnou hviezdou. Niekedy dosiahne maximum až 2,0 mag a minimum 4,9 mag. Mení tak celkom bežne svoju jasnosť až pätnásťkrát. V histórii ale už jej jasnosť poklesla až medzi 8,6 a 10,1 mag. Pri porovnaní absolútneho minima a maxima (nie však počas jednej periódy) zistíme, že Mira dokáže zmeniť svoju jasnosť až 1700-krát.
Jej svetelná krivka stúpa asi 100 dní a ďalších zhruba 200 dní klesá. Perióda je v priemere dlhá 332 dní. Čerstvé dáta jej svetelnej krivky nájdete na .
Objav.
Mira bola objavená, alebo aspoň po prvýkrát zaznamenaná, po pozorovaniach astronóma Davida Fabricia, ktoré začali 3. augusta 1596. Pre sledovanie planéty Merkúr potreboval referenčnú hviezdu na zisťovanie jeho polohy. Vybral si do tej doby nezaznamenanú hviezdu tretej magnitúdy, ktorá sa nachádzala v jeho blízkosti. 21. augusta ale hviezda nečakane zvýšila svoju jasnosť o celú jednu magnitúdu, aby počas októbra zmizla z jeho ďalekohľadu. Fabricius si myslel, že to bola iba nova, ale prekvapivo ju 16. februára 1609 opäť uvidel.
Neskôr Johann Holwarda určil jej periódu na 11 mesiacov. Meno jej dal Johannes Hevelius, ktorý ju pozoroval v rovnakom čase. Meno sa objavilo v jeho práci "Historiola Mirae Stellae" z roku 1662. "Mira" znamená po latinsky "nádherná", "udivujúca" alebo "výnimočná". Pre toto pomenovanie sa rozhodol preto, že sa chovala celkom inak ako ostatné známe hviezdy na oblohe. Ismail Bouillaud potom spresnil jej periódu na 333 dní. Táto hodnota sa líši iba o jeden deň od dnes uvádzaných 332 dní. Je pritom známe, že Mira svoju periódu trocha mení.
Špekuluje sa, či Fabricius Miru skutočne pozoroval ako prvý. Z príkladu hviezdy Algol, pri ktorej sa s istotou potvrdila jeho premennosť až roku 1667, sa dá usudzovať, že Miru pozorovali ľudia už tisícročia. V jednom zo svojich spisov sa o podobnej hviezde zmieňuje už Hipparchos, aj keď v Ptolemaiových katalógoch nie je spomenutá ani ako normálna hviezda. V čínskych a kórejských archívoch môžeme tiež nájsť jej pozorovania, z rokov 134 pred Kr., 1070 a 1596, teda z rovnakej doby, keď ju pozoroval aj Fabricius. Týmito záznamami si ale nemôžeme byť istí, pretože tieto pozorovania boli vďaka tomu, že sa hviezdy umiestňovali iba do čínskych súhvezdí, veľmi nepresné.

</doc>
<doc id="34048" url="https://sk.wikipedia.org/wiki?curid=34048" title="Fibonacciho postupnosť">
Fibonacciho postupnosť

Fibonacciho postupnosť je postupnosť čísiel, v ktorej každý ďalší člen "F" je súčtom dvoch predchádzajúcich členov.
Konštrukcia postupnosti.
Postupnosť sa začína číslami 0 a 1, takže dostaneme:
Po zovšeobecnení, pre formula_7:
 formula_8
Fibonacciho čísla.
Jednotlivé členy postupnosti sa nazývajú "Fibonacciho čísla".
 1, 1, 2, 3, 5, 8, 13, 21, 34, 55, 89, 144, 233, 377, 610, 987, 1597, 2584, 4181, 6765, 10946, 17711, 28657, 46368, 75025, 121393…
Názov postupnosti.
Fibonacciho postupnosť a Fibonacciho čísla nazval francúzsky matematik Édouard Lucas (1842-1891) podľa stredovekého talianskeho matematika Leonarda z Pisy, prezývaného Fibonacci.
Postupnosť sa niekedy nazýva aj "zlatá cesta" (z gréc. "χρνσοδρομος", "chrysodromos").
Matematické vlastnosti.
Zlatý rez.
Johannes Kepler upozornil na skutočnosť, že podiel dvoch po sebe nasledujúcich fibonacciho čísel formula_9 konverguje k číslu, ktoré bolo známe už od antiky, označuje sa symbolom φ (grécke písmeno fí) a nazýva sa tiež zlatý rez. Vyjadrené modernou matematikou:
formula_10
Vzťah čísla φ a Fibonacciho postupnosti ukazujú tiež vzťahy:
formula_11
formula_12
 formula_13
 formula_14
Súčet postupnosti.
Fibonacciho čísla sa vyskytujú v sumách "plytkých" uhlopriečok v Pascalovho trojuholníka (pozri koeficient dvojčlen). [17]
 F_ {n} = \ sum_ {k = 0} ^ {\ lfloor \ frac {n-1} {2} \ rfloor} \ tbinom {nk-1} k
Fibonacci čísla možno nájsť v rôznych spôsoboch v poradí binárnych reťazcov.
 * Počet binárnych reťazcov dĺžky n bez následného 1s je Fibonacci číslo Fn +2.
 Napríklad, z 16 binárnych reťazcov dĺžky 4, sú F6 = 8 bez následného 1s - sú 0000, 0100, 0010, 0001, 0101, 1000, 1010 a 1001. 
Symetriou, počet reťazcov dĺžky n bez následného 0s je tiež Fn 2.
 * Celkový počet binárnych reťazcov dĺžky n bez nepárneho počtu po sebe idúcich 1s je Fibonacci číslo Fn +1.
 Napríklad, z 16 binárnych reťazcov dĺžky 4, sú F5 = 5 bez nepárneho počtu po sebe idúcich 1s - sú 0000, 0011, 0110, 1100, 1111.
 * Počet binárnych reťazcov dĺžky n bez párnym počtom po sebe idúcich 0s alebo 1s je 2Fn.
 Napríklad, z 16 binárnych reťazcov dĺžky 4, sú 2f4 Pohostinstvo = 6 bez párnym počtom po sebe idúcich 0s alebo 1s - sú 0001, 1000, 1110, 0111, 0101, 1010.

</doc>
<doc id="34050" url="https://sk.wikipedia.org/wiki?curid=34050" title="Bazilika">
Bazilika

Bazilika (z gréckeho βασιλική στοά "basiliké stoa" - kráľovské stĺporadie) je pôvodne stavba v antickom Grécku, v ktorej úradovali archonti. V starovekom Ríme to bola tržnica, alebo súdna sieň na hlavnom námestí ("forum"). V kresťanstve je to titul pre niektoré významné chrámy alebo ich architektonický typ.
U gréckokatolíkov a pravoslávnych sa podobným spôsobom používa titul sobor. 
Antická bazilika.
Staroveká bazilika bola obdĺžnikového pôdorysu, mohla byť jedno aj viacloďová, krytá alebo nekrytá, s vchodom na kratšom aj dlhšom boku, s apsidou alebo bez nej, prízemná alebo poschodová.
Rozlišujú sa dva typy rímskej baziliky:
Palácové baziliky.
V čase raného cisárstva sa bazilika stala audienčnou sálou, súčasťou paláca. V 3. storočí sa už vládnuca vrstva na fóru príliš neobjavovala, namiesto toho vládla zo svojich palácov. Aristokracia sa stretávala s klientami vo svojej audienčnej sieni.
Kresťanská bazilika.
Bazilika je tiež pojem, ktorý sa vzťahuje v kanonickom práve a liturgii na základe formálneho zvolenia či nepamätného zvyku na niektoré významné kostoly z dôvodov, ktoré nie sú definované. Baziliky v tomto zmysle možno deliť na väčšie či patriarchálne ("basilicae maiores") a menšie ("basilicae minores").
Antika.
Kresťania nechceli využívať pohanské svätyne a stavať si podobné, preto si prispôsobili grécku baziliku pre svoje svätyne.
V 4. storočí dostala celý rad charakteristických prvkov, okrem iného predĺžený pôdorys so zreteľne osovým riešením a drevenou väzbou (otvorenou alebo oddelenou dreveným stropom).
Stredovek.
Od stredoveku bolo označenie bazilika priznávané tiež svätyniam ako čestný titul udeľovaný niektorým kostolom, spravidla tým, ktoré boli sídlom vyššieho cirkevného hodnostára, napríklad biskupa, alebo pápežského legáta. Titul "bazilika väčšia" ("basilica maior") je rezervovaný pre vlastné kostoly pápeža s pápežským trónom, " bazilika menšia" ("basilica minor") pre ostatné.
Basilica maior.
Medzi väčšie baziliky ("basilicae maiores") sa radia predovšetkým štyri veľké rímske kostoly (bazilika svätého Petra, bazilika sv. Jána v Lateráne, bazilika Panny Márie Väčšej a bazilika sv. Pavla za hradbami), ktoré sa vyznačujú predovšetkým takzvanou svätou bránou, ktorá sa otvára iba počas svätých rokov (posledný raz pri jubileu roku 2000). Nazývajú sa tiež patriarchálnymi bazilikami, pretože symbolicky predstavujú jednotlivé staroveké patriarcháty.
Okrem týchto kostolov získalo privilégium patriarchálnej baziliky ešte niekoľko ďalších kostolov, napríklad bazilika sv. Františka v Assisi a Porciunkula. Sú v nich umiestnené pápežské sedes a oltár, na ktorom sa slúži liturgia iba so súhlasom pápeža.
Basilica minor.
Menších bazilík je oveľa väčší počet; v samotnom Ríme, ale tiež v mnohých krajinách. Povýšenie kostola na baziliku schvaľuje pápež. Privilégia týchto kostolov však boli z veľkej časti zrušené Kódexom kanonického práva z roku 1983.
Titul Basilica minor na Slovensku majú (dátum vyhlásenia, diecéza/eparchia):
Veriaci môžu za určitých podmienok pri návšteve baziliky získať plnomocné odpustky. 
V bazilike má byť umiestnený znak Svätého Otca, Apoštolského stolca a celé znenie apoštolského breve, ktorým bol udelený titul baziliky. Bazilika menšia môže používať aj pápežské skrížené kľúče na zástavách chrámu a na pečiatke.
V bazilikách minor sa každý rok osobitným spôsobom slávia sviatok Katedry svätého Petra (22. februára), slávnosť svätých apoštolov Petra a Pavla (29. júna), výročie voľby a začiatok pastierskej služby najvyššieho veľkňaza (u Benedikta XVI. to je 19. apríla a 24. apríla) aby sa zjavnejšie prejavilo puto, ktorým sa bazilika minor zjednocuje s rímskou katedrou sv. Petra.
Bazilika v architektúre.
V architektúre sa označenie bazilika používa (nezávisle od kanonických funkcií, ktoré chrám plní) pre chrámy, ktoré majú viac lodí, pričom hlavná loď je vyššia ako bočná a má vlastné okná (nad strechami bočných lodí). Podobná stavba, kde však hlavná loď nemá okná, sa nazýva pseudobazilika.

</doc>
<doc id="34054" url="https://sk.wikipedia.org/wiki?curid=34054" title="Zlatý rez">
Zlatý rez

Zlatý rez, zlatý podiel alebo božský rez () je iracionálne číslo s mnohými zaujímavými vlastnosťami. Geometrické tvary odvodené od tohto čísla sa v európskej kultúre považujú za esteticky veľmi príťažlivé a mnohé geometrické proporcie v prírode majú blízko k tomuto číslu.
Označuje sa gréckym písmenom φ (menej často aj gr. písmenom τ) a rovná sa približne 1,618034.
Definícia.
Číslo φ je odvodený od výsledku geometrickej úlohy ako rozdeliť (rozrezať) úsečku s dĺžkou x na dve časti a a b tak, aby pomer dĺžky dlhšej časti a ku kratšej časti b bol rovnaký ako pomer celej dĺžky x k dlhšej časti a. Tento pomer (x/a) je práve φ =1,618034, teda percentuálne dlhšia časť a tvorí cca 61,8% a kratšia b cca 38,2% x a pritom je aj pomer kratšej a dlhšej časti tiež 61,8% (38,2/61,8 = 61,8%). 
Pomer možno vyrátať matematicky (a to viacerými spôsobmi napríklad pomocou Fibonacciho postupnosti) alebo geometricky.
Tu uvádzame len najjednoduchší matematický výpočet:
formula_1 pre formula_2
Keďže úsečka x sa skladá z častí a a b, môžeme dosadiť x = a + b a dostaneme:
formula_3
Takže pre jednotlivé dĺžky x, a, b platí:
formula_4 (kratšia časť b krát φ rovná sa dlhšej časti a)
formula_5 (dlhšia časť a krát φ rovná sa súčtu častí)
Keď prvý vzťah dosadíme do druhého za člen a, dostaneme:
formula_6 respektíve formula_7
Z tohto vzťahu sa vykľuje kvadratická rovnica:
formula_8
Po dosadení jednotkovej dĺžky menšej časti (b = 1) dostaneme:
formula_9
Riešením kvadratickej rovnice sú dva korene:
formula_10     formula_11
Matematické vlastnosti.
Zaujímavý je aj vzťah koreňov rovnice, φ1 a φ2:
formula_12
formula_13
Číslo φ1 je tiež jediným kladným číslom, ktoré vyhovuje rovnici:
formula_14
Desatinný rozvoj.
Číslo φ rozvité na 1024 desatinných miest:
História.
Mnohí odborníci premýšľajú o tom, od kedy ľudstvo pozná zlatý rez. Niektorí sa domnievajú, že stopy po zlatom reze možno badať napr. v Egyptských pyramídach. Je možné, že už Pythagoras alebo jeho žiaci boli so zlatým rezom oboznámení, keďže zlatý rez pravdepodobne používali pri konštrukcii pentagramu a aj iných geometrických útvarov. Prvý, kto jednoznačne definoval zlatý rez, bol Euklides vo svojom diele "Základy" okolo roku 300 p.n.l. Zlatý rez nazval ako "krajný a stredný pomer". V roku 1509 napísal Luca Pacioli svoje dielo "Divina Proportione", ktoré skúma zlatý rez z pohľadu matematiky ale i umenia a metafyziky a bolo ilustrované samotným Leonardom da Vincim. Luca Pacioli vo svojom diele prevzal niektoré časti od maliara Piera della Francescu, ktorého obdivoval. Zlatý rez sa prekvapujúco objavuje v prírode, umení a matematike.

</doc>
<doc id="34056" url="https://sk.wikipedia.org/wiki?curid=34056" title="Johan Barthold Jongkind">
Johan Barthold Jongkind

Johan Barthold Jongkind (* 3. jún 1819, Lattrop, Spojené Nizozemsko – † 9. február 1891, La Côte-Saint-André, Tretia francúzska republika) bol holandský maliar. 
Žil prevažne vo Francúzsku, kde si ho veľmi vážili v umeleckých kruhoch ako aj milovníci umenia. Bol známy aj ako "maliar Hornfleuru a parížskych ulíc". Édouard Manet ho nazval "Otcom moderného krajinárstva" a mladí maliari, ako Claude Monet, ktorý bol vo svojich začiatkoch jeho žiakom, boli unesení jeho štylistickou odvahou a jeho krajinkami, ktoré od roku 1860 niesli znaky impresionizmu.
Život.
Narodil sa v Lattrope vo východnej časti Holandska, ako ôsmy z desiatich detí. Detstvo však strávil v prístave Vlaardingen na rieke Meuse, západne od rotterdamského prístavu, kde bol jeho otec vymenovaný za výbercu daní.
V roku 1835 ukončil školu a pracoval ako mladší úradník na notárskom úrade. Po smrti svojho otca v roku 1836 odišiel do Haagu, na Umeleckú akadémiu, kde študoval kresbu a pracoval v dielni majstra krajinára Andreasa Schelfhouta (1837).
Do roku 1845 svedomito študoval krajinárstvo podľa holandských tradícií. Inšpiráciou jeho prác boli slávni maliarmi tzv. „Zlatého holandského storočia“.
Na začiatku 19. storočia holandskí maliari načierali do svojich dejín a vracali sa k dielam Vermeera, Backhuysena, Van der Neera, Van de Veldeho. Jongkind kreslil klasické témy, ako prístavy, lode, kanály, veterné mlyny, zimné scény s korčuliarmi v realistickom štýle, nadväzujúc na holandských naturalistov.
V roku 1845 sa stretol s Eugene Isabeyom, vedúcou osobnosťou Francúzskej romantickej školy, ktorý ho pozval do Paríža a stal sa jeho študentom.
V rovnakom čase Jongkinda odporučili Princovi Oranžskému (neskôr holandský kráľ Viliam III.), ktorý mu požičal peniaze na cestu do Paríža, kde prišiel v marci 1846. Pracoval v Isabeyho dielni a študoval v ateliéri Francois Edouard Picota. Tiež sa zoznámil s mnohými maliarmi tzv. barbizonskej školy.
Napodiv, namiesto pamätihodností a prírody maľoval netradičné pohľady na Paríž. 
V roku 1847 navštívil prvý raz Le Havre a v roku 1850 cestoval spolu s Isabeyom z Dieppe do Le Havre. Počas týchto ciest sa zamiloval do normandského pobrežia. Jeho obraz "Pohľad na prístav Harfleur" si na parížskom salóne vyslúžil všeobecný obdiv a uznanie.
V roku 1855, po smrti svojej matky prišiel naspäť do Holandska a žil v Rotterdame, kde sa vrátil k tradičnému maľovaniu. Začali sa prejavovať jeho psychické problémy (paranoja a melanchólia).
V roku 1860 na podnet grófa Doriu, pomocou maliara Adolfa Felixa Calsa a obchodníka Père Martina sa uskutočnila aukcia diel 88 umelcov, vrátane Corota, Isabeyho a Rousseaua v prospech Jongkinda, aby sa mohol vrátiť do Paríža. V apríli 1860 sa vrátil do Paríža. Ten istý rok sa zoznámil s Jozefínou Fesserovou, holandskou maliarkou, ktorá sa stala jeho priateľkou a pomáhala mu zvládať jeho ťažkú situáciu. Každé leto trávil na pobreží Normandie, kde sa stretával so svojimi priateľmi. Maľoval s Boudinom, Monetom, Corotom, chodil na výlety po pobreží.
Jeho zdravotné problémy sa postupne zväčšovali. V roku 1878 odišiel do La Côte-Saint-André, kde mal syn Jozefíny Fesserovej vilu. Opustil ju iba na zopár výletov do Provensálska a zimnú prácu vo svojom ateliéri v Paríži. V tom čase mal veľa zákazníkov a ceny jeho diel stúpali.
V roku 1891 sa jeho zdravotný stav prudko zhoršil, čomu určite nepomohol aj alkohol.
Zomrel v nemocnici „Saint-Rambert hospital“ neďaleko Grenoblu. Je pochovaný na cintoríne v Côte-Saint-André.

</doc>
<doc id="34057" url="https://sk.wikipedia.org/wiki?curid=34057" title="Zuzana Kronerová">
Zuzana Kronerová

Zuzana Kronerová (* 17. apríl 1952, Martin) je slovenská herečka, dcéra Jozefa Kronera a Terézie Hurbanovej-Kronerovej.
Pôvodne chcela študovať filológiu, nakoniec absolvovala štúdium herectva a v roku 1974 nastúpila do Divadla pre deti a mládež v Trnave. V roku 1979 prešla na Novú scénu do Bratislavy. Uplatnila sa aj v televíznych inscenáciach a seriáloch, v rozhlase a v dabingu. Je vydatá a má dve deti.

</doc>
<doc id="34058" url="https://sk.wikipedia.org/wiki?curid=34058" title="Buffalo Sabres">
Buffalo Sabres

Buffalo Sabres je hokejový klub NHL sídliaci v meste Buffalo v americkom štáte New York. Hrá v Atlantickej divízii Východnej konferencie. Dvakrát sa dostal do finále Stanley Cupu a to v rokoch 1975 a 1999.
Dejiny klubu.
Buffalo Sabres prvýkrát vstúpili do NHL v roku 1970, ako expanzia súťaže spolu s tímom Vancouver Canucks. Prvými vlastníkmi klubu boli Seymour a Northrup Knox. V meste Buffalo už predtým pôsobil v AHL klub Buffalo Bisons.
Od septembra 1996 hrali svoje domáce zápasy na štadióne Marine Midland Arena (štadión dnes nesie názov KeyBank Center). Sezóna 1996-97 bola jedna z najúspešnejších sezón klubu, klub vyhral Severovýchodnú divíziu, tréner Nolan vyhral cenu trénera s najväčším prínosom pre tím v uplynulej sezóne, Jack Adams Award, útočník Michael Peca získal Trofej Franka J. Selkeho a v bránke exceloval Dominik Hašek, ktorý získal Vezinovu a Hartovu trofej. Klub ale prehral v druhom kole play-off s Philadelphiou Flyers.
Pred sezónou 2006-07 Sabres odhalili svoje nové logo a dresy, išlo o návrat k žlto-modrej kombinácii. Táto sezóna sa pre nich začala vynikajúco, Sabres vyhrali prvých 10 zápasov, čím sa stali len druhým klubom v histórii NHL, ktorému sa to podarilo. Vďaka výborným výsledkom obsadili na konci sezóny prvé miesto vo Východnej konferencii. V play-off postúpili cez New York Islanders a New York Rangers do finále konferencie, kde ale podľahli klubu Ottawa Senators 1-4 na zápasy.
Súčasný káder.
"Stav k sezóne 2022-23"

</doc>
<doc id="34059" url="https://sk.wikipedia.org/wiki?curid=34059" title="Zaria">
Zaria

Zaria (po slovensky „zore“) alebo FGB je prvý vypustený modul stanice ISS. Spolu s modulom Zvezda tvorí kľúčovú časť ruského segmentu stanice. Štart modulu oproti plánu meškal dva roky a americká strana musela zaistiť jeho kompletné financovanie. Na obežnú dráhu ho vyniesla ruská trojstupňová nosná raketa Proton dňa 20. novembra 1998. Moduly podobnej konštrukcie sa úspešne používali už ako súčasť staníc Saľut 6, Saľut 7, vojenskej stanice Almaz a naposledy stanice Mir.
Modul je vybavený dvoma hlavnými motormi a stabilizáciu zaisťuje 24 pomocných motorčekov. Palivo je dopĺňané zásobovacími loďami Progress a skladuje sa v šestnástich nádržiach, do ktorých sa ho zmestí až šesť ton. Elektrickú energiu zabezpečuje dvojica slnečných panelov s rozpätím 24,4 m a povrchom 28 m2. Modul disponuje tromi spojovacími uzlami, z ktorých dva v osi modulu sú trvale použité pre pripojenie ruského obytného modulu Zvezda a amerického spojovacieho modulu Unity.
Význam tohto modulu v priebehu stavby stanice postupne klesal, pretože jeho funkcie prebrali špecializovanejšie moduly. Stabilizáciu stanice prevzal americký modul CMGs ktorého gyroskopy značne šetria zásoby paliva. O zvyšovanie obežnej dráhy sa v priebehu stavby stanice starali americké raketoplány alebo nákladné lode Progress, ktoré zabezpečujú zvyšovanie dráhy aj v súčasnosti. Slnečné panely modulu Zaria boli stiahnuté, pretože prekážali ostatným častiam stanice a dostatok energie dodávajú veľkoplošné slnečné panely v americkej časti stanice.

</doc>
<doc id="34061" url="https://sk.wikipedia.org/wiki?curid=34061" title="Terézia Hurbanová-Kronerová">
Terézia Hurbanová-Kronerová

Terézia Hurbanová, vyd. Kronerová (* 22. jún 1924, Gajary – † 15. jún 1999, Bratislava) bola slovenská herečka. Matka herečky Zuzany Kronerovej, manželka herca Jozefa Kronera.
V roku 1943 absolvovala štúdium herectva na Štátnom konzervatóriu v Bratislave. V rokoch 1943 – 1944 členka Slovenského ľudového divadla v Nitre, 1945 – 1956 Armádneho divadla v Martine a od roku 1956 členka činohry SND v Bratislave. Od konca 50. rokov 20. storočia vytvorila rôznorodé úlohy aj v televízii.

</doc>
<doc id="34063" url="https://sk.wikipedia.org/wiki?curid=34063" title="Ľudovít Kroner">
Ľudovít Kroner

Ľudovít Kroner (* 19. december 1925, Staškov – † 14. december 2000, Považská Bystrica) bol slovenský herec. Brat herca Jozefa Kronera, Jána Kronera a herečky Márie Hojerovej.
Vyučil sa za autolakovača. Od roku 1942 pracoval v Novom Meste nad Váhom, od roku 1947 v Považskej Bystrici. Popri svojom zamestnaní sa od začiatku 60. rokov 20. storočia uplatňoval v slovenských a českých filmoch v epizódnych úlohách.

</doc>
<doc id="34064" url="https://sk.wikipedia.org/wiki?curid=34064" title="Barbizonská škola">
Barbizonská škola

Barbizonská škola (asi 1830 – 1870) bola skupina umelcov, maliarov krajinárov, ktorí pracovali v oblasti francúzskej dediny Barbizon na juh od Paríža. Hlásali oporu vo videnej skutočnosti, v nespočetných premenách a náladách prírody. Barbizonskú školu založil maliar Théodore Rousseau (nie naivný maliar Henri Rousseau), ktorý sa v Barbizone po nepochopení svojho diela parížskymi salónmi trvalo usadil.
Barbizonovci vychádzali v podstate zo zásad romantického realizmu. Ich cieľom bolo odvrátenie od strnulého klišé klasicky komponovanej krajiny, tvorenej podľa nemeniteľného, zaužívaného receptára v ateliéri a návrat k reálnej prírode. Od tých čias sa začína nová kapitola vo vývoji krajinomaľby, tzv. plenér, maľba v prírode (po francúzsky „en plein air“).
Umelci tohoto okruhu pripravovali svojou tvorbou predpoklady ďalšieho rozvoja plenérovej maľby, smerujúcej v nasledujúcich obdobiach zákonite k impresionizmu.
Členovia.
Stúpencom tejto školy na Slovensku bol Ladislav Medňanský.
Realistickí maliari Jean-Francois Millet a Jean-Baptiste Camille Corot sú tiež niekedy voľne spájaní s touto školou.

</doc>
<doc id="34065" url="https://sk.wikipedia.org/wiki?curid=34065" title="Ján Kramár">
Ján Kramár

Ján Kramár (* 14. september 1928, Rybany – † 28. november 2020, Bratislava) bol slovenský herec, otec Maroša Kramára.
V roku 1949 študoval herectvo v Odbornom divadelnom kurze (ODK) v Bratislave. V rokoch 19491954 bol členom Dedinského divadla a od roku 1954 členom činohry Novej scény. Vo filmoch a televízii sa uplatnil ako výrazný predstaviteľ ľudových postáv. Hral v televíznych seriáloch "Medený gombík" (1970) a "Povstalecká história" (1984). Výrazne sa uplatnil aj v dabingu.

</doc>
<doc id="34070" url="https://sk.wikipedia.org/wiki?curid=34070" title="Procesor CPU">
Procesor CPU



</doc>
<doc id="34072" url="https://sk.wikipedia.org/wiki?curid=34072" title="CPJ">
CPJ



</doc>
<doc id="34073" url="https://sk.wikipedia.org/wiki?curid=34073" title="Montreal Canadiens">
Montreal Canadiens

Montreal Canadiens (slovenská výslovnosť [montreal/montriol kenediens/kenejdiens]; iné názvy pozri nižšie) je hokejový klub NHL sídliaci v kanadskom Montreale. Klub hrá v Atlantickej divízii Východnej konferencie. Bol založený v roku 1909 a je súčasťou tzv. Original Six, pôvodnej šestice klubov NHL. Svoje domáce zápasy hrá v Bell Centre. Dvadsaťštyrikrát vyhral Stanley Cup, čo je najviac spomedzi klubov, ktoré kedy hrali NHL. Posledný Stanley Cup získal v sezóne 1992/1993 (ako zatiaľ posledný klub z Kanady). V drese Montrealu nastupovali legendárni hráči, po mnohých sú v súčasnosti nazvané prestížne trofeje. 40 bývalých hráčov Montrealu je v Sieni slávy NHL.
História.
Montreal Canadiens bol založený v roku 1909 (jeho predchodcom bol Haileybury Hockey Club). Vznikol ešte pred začiatkom NHL a bol súčasťou jej predchodcu, súťaže NHA. Zakladateľ ligy NHA Ambrose O'Brien bol presvedčený, že liga potrebuje popri Montreal Shamrocks a Montreal Wanderers aj ďalšieho rivala z Montrealu. Svoj prvý zápas odohrali Canadiens 5. januára 1910, trénerom bol Jack Laviolette. Prvýkrát vyhrali Stanley Cup v sezóne 1915/1916, keď zvíťazili nad Portlandom.
V roku 1924 klub získal Stanley Cup znova; dopomohla mu k tomu nová útočná formácia, tvorená nováčikom Howiem Morenzom, Aurelom Joliatom a Billym Boucherom. Zdolal Calgary Tigers a Vancouver Maroons v zmiešanom formáte play-off.
Od sezóny 1926/1927 hrali Canadiens svoje domáce zápasy na štadióne Montreal Forum, presťahovali sa sem kvôli problémom s ľadom v Mount Royal Arena.
1932 – 1967: Koniec Morenza a Original Six.
Hviezdy Canadiens (Morenz a Joliat) zhasli na začiatku 30. rokov, v sezóne 1935/1936 dosiahli najhorší výsledok a skončili na poslednom mieste. Dobrý výsledok sa klubu podaril v nasledujúcej sezóne 1936/1937, ale vzápätí prišiel šok v podobe smrti Morenza, ktorý mal iba 34 rokov. 
Nasledovali ďalšie nevýrazné sezóny; v sezóne 1939/1940 dosiahli Canadiens iba 10 víťazstiev, čo je najmenej počas celej histórie klubu. V roku 1940 sa stal novým trénerom Dick Irvin. V sezóne 1943/1944 získali Canadiens Stanley Cup; útočná formácia Maurice Richard, Toe Blake a Elmer Lach sa stala slávnou, keď v základnej časti sezóny Canadiens prehrali iba 5 zápasov. Maurice Richard prepisoval históriu NHL, keď sa mu ako prvému hráčovi podarilo streliť v roku 1945 50 gólov (v 50 zápasoch). Napriek sile Canadiens nakoniec prehrali vo semifinále play-off s Torontom. V sezóne 1945/1946 opäť získali Stanley Cup, keď zdolali vo finále play-off Boston Bruins 4 : 1 na zápasy.
V roku 1957 kúpili klub bratia Molsonovci, vlastníci pivovaru Molson. 50. roky boli najslávnejšou érou Canadiens. Od roku 1951 až do roku 1960 sa každý rok prebojovali do finále play-off, pričom šesťkrát boli úspešní. Novým trénerom po Irvinovi sa stal v roku 1955 Toe Blake a klub bol doplnený o viacero výborných hráčov, akými boli Jean Beliveau, Bernie Geoffrion, či brankár Jacques Plante. Spolu s Mauricom Richardom a jeho mladším bratom Henrim patrili k najlepším hráčom tej doby.
1967 – 1986: Expanzia NHL.
Ku koncu 60. rokov sa v USA nachádzalo viacero klubov, ktoré boli schopné konkurovať špičke vtedajšej NHL. V roku 1967 bolo do NHL pribraných šesť klubov (Philadelphia, St. Louis, Minnesota, Los Angeles, Oakland a Pittsburgh), ktoré vytvorili svoju vlastnú divíziu. Nastal koniec slávnej éry NHL nazývanej Original Six (Pôvodná šestka).
V sezóne 1966/1967 sa Torontu podarilo prerušiť víťazné roky Montrealu, keď Maple Leafs zdolali Canadiens 4 : 2 na zápasy. Nasledujúce dve sezóny však boli Canadiens opäť úspešní.
V roku 1970 sa Montrealu ani Torontu nepodarilo dostať do play-off; bolo to prvýkrát v histórii, čo v play-off chýbali kanadské mužstvá. Ten rok Stanley Cup získal Boston Bruins, keď jeho súper St. Louis Blues skončil tretíkrát po sebe vo finále bez vyhratého zápasu.
V nasledujúcej sezóne 1970/1971 sa Montrealu podarilo zdolať favorizovaný Boston na čele s Philom Espositom a Bobbym Orrom v prvom kole play-off. Veľkou mierou sa o to zaslúžil brankár Canadiens Ken Dryden. Canadiens pokračovali až do finále, kde si poradili s dominantným klubom západnej divízie Chicago Blackhawks.
Canadiens sa tešili zo zisku Stanley Cupu štyrikrát po sebe v rokoch 1976 až 1979. Klub vtedy trénoval Scotty Bowman.
Väčšina slávnych hráčov Canadiens skončila s aktívnou činnosťou v 80. rokoch (okrem Lafluera, Robinsona, či Gaineyho). Klubu sa podarilo získať švédskeho útočníka Matsa Näslunda, Guya Carbonneaua a mladého obrancu Chrisa Cheliosa. Táto kombinácia spolu s brankárskym hrdinom Patrickom Royom doviedla Canadiens k zisku Stanley Cupu.
Od roku 1986 – moderná NHL.
V sezóne 1985/1986 získali hráči Canadiens Stanley Cup, keď vo finále zdolali Calgary Flames. Potom nasledovalo šesť sezón bez väčšieho úspechu, ale zmena prišla v sezóne 1992/1993. Canadiens sa prebojovali do finále play-off, kde nastúpili proti Los Angeles Kings. V prvom zápase prehrali 4 : 1. Väčšina fanúšikov predpokladala, že Los Angeles na čele s Waynom Grezkym privedie toto finále do úspešného konca. Canadiens ale v ďalších zápasoch zabojovali a diváci boli svedkami predĺžení. V nich rozhodli hráči Canadiens; obranca Eric Desjardins a dvakrát John LeClair. Piaty zápas sa hral v Montreale, Canadiens vyhrali 4 : 1 a získali svoj zatiaľ posledný Stanley Cup.
V roku 1995 sa Canadiens nedostali do play-off prvýkrát za posledných 25 rokov, v decembri toho roku prehrali doma zahanbujúco s Detroitom 1 : 11. Krátko po zápase klub vymenil brankára Patricka Roya do Colorado Avalanche.
11. marca 1996 odohrali Canadiens svoj posledný zápas na štadióne Montreal Forum, na ktorom hrali domáce zápasy od roku 1926). V tomto zápase vyhrali nad Dallas Stars 4 : 1 a víťazný gól strelil ruský útočník Andrej Kovalenko. Novým štadiónom sa stalo Molson Centre (v roku 2003 premenované na Bell Centre). 
Canadiens chýbali v play-off v troch po sebe nasledujúcich sezónach - od 1999 do roku 2001. V tom čase sa dokonca uvažovalo o presune klubu do amerického mesta. Americký investor nakoniec sľúbil, že klub zostane v Montreale.
Na jeseň 2001 sa ukázalo, že klub možno nebude môcť rátať so Saku Koivom, ktorý v ňom hral už od roku 1995. Bola mu diagnostikovaná rakovina a jeho ďalšie účinkovanie bolo otázne. Našťastie sa uzdravil, vrátil sa už nasledujúcu sezónu a získal Bill Masterton Memorial Trophy. V roku 2002 sa Canadiens prebojovali do play-off, aj vďaka kvalitným výkonom brankára Josého Theodora. Dostali sa do druhého kola, kde podľahli Caroline Hurricanes.
Posledné sezóny.
13. januára 2006 sa vedenie rozhodlo dať výpoveď trénerovi Claudovi Julienovi. Nahradil ho Bob Gainey, generálny manažér klubu. Neskôr sa počas tejto sezóny rozhodlo o výmene na poste brankára; José Theodore, ktorý odohral viacero nevydarených zápasov, prestúpil do Colorada a namiesto neho angažovali Švajčiara Davida Aebischera. V sezóne 2005/2006 skončili Canadiens na treťom mieste v Severovýchodnej divízii Východnej konferencie. Vo Východnej konferencii sa umiestnili na 7. mieste z 15. mužstiev a postúpili do play-off. Tu sa v prvom kole stretli s Carolina Hurricanes, aj napriek vedeniu 2 : 0 na zápasy nakoniec sériu prehrali 2 : 4 a nepostúpili. 
Montreal získal v sezóne 2006/2007 v základnej časti 90 bodov, najproduktívnejším hráčom bol kapitán Saku Koivu. Ku koncu sezóny 2006/2007 sa klub ocitol na hrane postupu do play-off. V posledných zápasoch bojoval o miesto v play-off s Torontom a NY Islanders. Do zostavy sa vrátil brankár Cristobal Huet, ktorý dostal príležitosť na rozhodujúci posledný zápas sezóny proti Torontu. Montreal tento napínavý zápas nakoniec prehral 5 : 6 a do play-off nepostúpil.
V sezóne 2007/2008 získal Montreal v základnej časti 104 bodov, vďaka čomu bol prvý vo Východnej konferencií. V prvom kole play-off zdolal Boston Bruins 4 : 3 na zápasy, ale v druhom kole prehral s Philadelphiou 1 : 4 na zápasy. 29. decembra 2008 sa Canadiens výhrou 5 : 2 nad Floridou stal prvým klubom NHL, ktorý dosiahol métu 3000 víťazstiev v základnej časti NHL.
Symboly klubu.
Klubové farby červená, modrá a biela sa používajú od roku 1914. Tradičné farby sú tiež farbami franko-kanadskej kultúry. Logo klubu, ktoré patrí k najstarším a najrozpoznávanejším športovým logám a ktoré pozostáva z písmen 'C' a 'H', sa používa od roku 1917. 
Domáci dres klubu je prevažne červenej farby a obsahuje štyri modré a biele pruhy. Dres používaný pre zápasy vonku pozostáva prevažne z bielej farby a obsahuje jeden červený a jeden modrý pruh na páse a hrubý červený pruh na ramenách. Tento dizajn je používaný s menšími obmenami od roku 1914 a dres býva označovaný ako 'La sainte flanelle'.
Od sezóny 2004/2005 má klub svojho maskota, je ním Youppi, ktorý býval maskotom bejzbalového klubu Montreal Expos.
Sezóny a rekordy.
Výsledky.
"Toto je čiastočný zoznam výsledkov Canadiens v posledných sezónach. Pre kompletný zoznam sezón pozri Sezóny Montrealu Canadiens"
"Vysvetlivky: Z = Zápasy, V = Výhry, P = Prehry, PvP = Prehry v predĺžení, B = Body, NG = Nastrieľané góly, IG = Inkasované góly, TM = Trestné minúty"
1 
2 Sezóna bola skrátená kvôli pandémii, neskôr dokončené play-off
3 Sezóna bola skrátena kvôli dohraniu play-off minulej sezóny. Zmenené divízie kvôli pandémii.
Individuálne rekordy.
Lídri kanadského bodovania.
"Poznámka: B/Z = body za zápas, V (min)/Z vylúčenia v minútach za zápas"

</doc>
<doc id="34074" url="https://sk.wikipedia.org/wiki?curid=34074" title="Fibonacciho číslo">
Fibonacciho číslo



</doc>
<doc id="34075" url="https://sk.wikipedia.org/wiki?curid=34075" title="Fibonacciho prvočíslo">
Fibonacciho prvočíslo

Fibonacciho prvočíslo je také prvočíslo, ktoré je súčasne Fibonacciho číslom (formula_1).
Prvé Fibonacciho prvočísla sú:
 2, 3, 5, 13, 89, 233, 1597,…
Nie všetky Fibonacciho čísla sú prvočíslami.

</doc>
<doc id="34076" url="https://sk.wikipedia.org/wiki?curid=34076" title="Princetonská architektúra">
Princetonská architektúra



</doc>
<doc id="34077" url="https://sk.wikipedia.org/wiki?curid=34077" title="Ottawa Senators">
Ottawa Senators

Ottawa Senators je kanadský profesionálny hokejový klub sídliaci v hlavnom meste krajiny, Ottawa. Senators súťažia v NHL a sú súčasťou Atlantickej divízie vo Východnej konferencii. Svoje domáce zápasy hrajú v Canadian Tire Centre, ktoré sa otvorilo v roku 1996.
História klubu.
Pôvodný klub Ottawa Senators sa vyvinul z klubu Ottawa Hockey Club, ktorý bol založený v roku 1896. Klub vyhral sedem Stanley Cupov pod názvami "Ottawa Silver Seven" a "Ottawa Senators" ešte pred založením NHL. V svojich začiatkoch hrával klub len na amatérskej úrovni, až kým nevstúpil do súťaže Canadian Hockey Association.
Senátori pomohli založiť ligu NHA, predchodkyňu NHL a patrili k siedmim zakladajúcim členom NHL. Klub vyhral počas rokov 1917 až 1934 štyri Stanley Cupy. Éra pôvodného klubu skončili v roku 1934, keď klub bol premiestnený do St. Louis a hrával pod názvom St. Louis Eagles. Eagles odohrali iba jednu sezónu a 15. októbra 1935 ukončili svoje pôsobenie v lige.
Návrat do NHL.
Svoj prvý zápas po návrate odohrali Senators 8. októbra 1992 v hale Ottawa Civic Centre proti Montrealu Canadiens. Tento zápas Senators síce vyhrali 5:3, ale tento úspech bol jeden z mála, ktoré Senators vo svojej prvej sezóne dosiahli. Na konci sezóny skončili s negatívnou bilanciou, vyhrali len 10 zápasov a na konte mali 70 prehier. Klub skončil na poslednom mieste v lige. Posledné miesto zopakovali ďalšie tri sezóny.
Zmena nastala v roku 1995, kedy sa klub rozhodol angažovať Pierra Gauthiera za generálneho manažéra.
Sezóna 2005/06.
V sezóne 2005/06 Senators vyhrali Severovýchodnú divíziu a umiestnili sa aj na prvom mieste celkovo vo Východnej konferencii. V prvom kole play-off tím vyradil posledného víťaza Stanley Cupu Tampa Bay Lightning výsledkom 4:1 na zápasy, ale v druhom kole bol rovnakým pomerom zápasov vyradený tímom Buffalo Sabres.
Sezóna 2006/07.
V sezóne 2006/07 sa nepodarilo Senators zopakovať víťazstvo divízie z minulej sezóny, keďže ich o 8 bodov predbehli Buffalo Sabres. Avšak v playoff sa im podarilo dostať až do finále Stanleyho cupu, keď porazili postupne Pittsburgh Penguins, New Jersey Devils a vo finále Východnej konferencie aj Buffalo Sabres, ktorými boli vyradení minulý rok. Vo finále Stanley Cupu napokon nestačili na Anaheim Ducks, keď prehrali 4:1 na zápasy.
Súčasný káder.
"Stav k sezóne 2022-23"
Najlepší strelci.
Zoznam streleckých lídrov tímu v histórií. Aktualizované každú sezónu
"B/Z = Body na zápas; * = súčasný hráč Senators"
Lídri v počte odchytaných zápasov v základnej časti.
"Vysvetlivky: Z = Zápasy, V = výhry, GAA = priemer inkasovaných gólov na zápas, S% = percentuálna úsepšnosť zákrokov, * = aktívny brankár"
POZNÁMKA: Štatistiky sa vzťahujú na výkony brankárov iba v rámci pôsobenia v organizácii Ottawa Senators (minimálny počet odchytaných zápasov pre zaradenie do tabuľky je 100)

</doc>
<doc id="34078" url="https://sk.wikipedia.org/wiki?curid=34078" title="Josef Nesvadba">
Josef Nesvadba

Josef Nesvadba (* 19. jún 1926, Praha – † 26. apríl 2005, Praha) bol český spisovateľ, prekladateľ, dramatik, scenárista, psychiater a psychoterapeut, spolu s Ludvíkom Součkom najvýznamnejší predstaviteľ žánru vedeckofantastickej literatúry v Česku. 
Životopis.
Ako mnoho iným, aj Nesvadbovi skomplikovala štúdium nacistická okupácia. Maturovať na anglickom gymnáziu mohol až po vojne v roku 1945.
V roku 1950 absolvoval lekársku fakultu, odbor psychiatria – okrem svojej literárnej práce bol aj významným psychiatrom, patril k priekopníkom skupinovej psychoterapie v Česku. Práve počas štúdia spoznal Ludvíka Součka a obaja autori sci-fi sa spriatelili.
Bol evidovaný ako agent ŠtB pod krycím menom "Autor".
Od roku 1956 až do odchodu do dôchodku v roku 1992 pracoval ako psychoterapeut na psychiatrickom oddelení Fakultnej polikliniky v Prahe.
Okrem prekladov z angličtiny písal prevažne divadelné hry a poviedky – niekoľko jeho poviedok bolo sfilmovaných, napríklad "Blbec z Xeenemünde" (1960) a "Tarzanova smrt". Spolupracoval na celom rade filmov ("Upír z Feratu", "Pane, vy jste vdova"...) a televíznych a rozhlasových seriálov ("Bambinot").
Josef Nesvadba mal veľa osobných priateľov medzi komunitou svetovej sci-fi scény. Patrili medzi nich napríklad Fred Pohl John Brunner alebo Harry Harrison. Bol dvojnásobným nositeľom ceny organizácie World SF a dlhoročným predsedom českej sekcie tejto organizácie. 
Jeho dcérou je spisovateľka románov pre ženy Bára Nesvadbová.

</doc>
<doc id="34083" url="https://sk.wikipedia.org/wiki?curid=34083" title="Černobyľ">
Černobyľ

Černobyľ (slovenský genitív je "Černobyľa" [nie Černobyľu] a lokál je "Černobyli" [nie Černobyle]; ; ) je mesto na severe Ukrajiny, blízko hraníc s Bieloruskom. Bol to hlavný komunikačný uzol a dôležité stredisko obchodu, najmä v 19. storočí. 
20 kilometrov severne od mesta sa nachádza Černobyľská atómová elektráreň V. I. Lenina, smutne preslávená dosiaľ najväčšou haváriou atómovej elektrárne. Výbuch štvrtého bloku elektrárne 26. apríla 1986 spôsobil uvoľnenie veľkého množstva rádioaktívnych častíc. Bola odstavená až v roku 2000. Po výbuchu bolo evakuovaných viac ako 200 000 ľudí z blízkeho okolia.
Aj keď je celá oblasť stále rádioaktívna, okolo 700 ľudí hlavne vo vyššom veku sa rozhodlo napriek nebezpečenstvu vrátiť do černobyľskej uzavretej oblasti, z toho ich tam stále žije 150 (väčšina práve v meste Černobyľ). Okrem nich v meste prechodne žije aj okolo 3000 pracovníkov zóny, počas roka toto mesto a zónu v okolí ako hlavnú turistickú atrakciu v Ukrajine navštívi vyše 36 tisíc turistov (2016).

</doc>
<doc id="34085" url="https://sk.wikipedia.org/wiki?curid=34085" title="Jerguš Lapin">
Jerguš Lapin

Jerguš Lapin je slovenský film. Natočený podľa románu Ľuda Ondrejova "Zbojnícka mladosť".
Baladické rozprávanie o chlapcovi z horskej samoty. 

</doc>
<doc id="34090" url="https://sk.wikipedia.org/wiki?curid=34090" title="Zlatý uhol">
Zlatý uhol

Zlatý uhol sa v geometrii nazýva uhol, ktorý rozdeľuje kruh na dva uhly α a β pre ktoré platí, že pomer menšieho uhla k väčšiemu je rovný pomeru väčieho uhla k celému kruhu:
formula_1
Menší uhol α sa označuje gréckym písmenom ψ a rovná sa približne 137,51°.
Zlatý rez.
Zlatý uhol súvisí s číslom zvaným zlatý rez (φ), čo je vlastne pomer medzi jednotlivými uhlami:
formula_2 respektíve formula_3
formula_4
Po vzájomnom dosadení rovíc dostaneme:
formula_5 respektíve formula_6
Z tohto vzťahu môžeme vypočítať číselnú hodnotu zlatého uhla ψ:
formula_7
Matematické vlastnosti.
Počet zlatých uhlov v kruhu.
V kruhu je presne φ2 zlatých uhlov:
formula_8

</doc>
<doc id="34091" url="https://sk.wikipedia.org/wiki?curid=34091" title="Netopier (opereta)">
Netopier (opereta)

Netopier (nem. "Die Fledermaus") je opereta, ktorú skomponoval Johann Strauss ml. Premiéra sa konala 5. apríla 1874 v divadle Theater an der Wien vo Viedni. Libreto v nemeckom jazyku napísali Karl Haffner a Richard Genée. 
Vznik libreta je zaujímavý sám o sebe. Pochádza z komédie nemeckého dramatika Rodericha Benedixa "Väzenie". Túto komédiu prepracovali Offenbachovi libretisti Meilhac a Ludovic Halévy a s veľkým úspechom uviedli pod názvom "Réveillon" ako komédiu (bez hudobného sprievodu) v divadle Théâtre du Paris Royal v Paríži v roku 1872. Hru sa rozhodol kúpiť riaditeľ v Theater an der Wien, Maximilian Steiner. Keď si však dielo prečítal, považoval ho za príliš parížske a úplne nevhodné pre rakúske publikum. Skúsil ho podsunúť svojmu konkurentovi v divadle Carl Theater. Riaditeľ Jauner predložil hru na preklad a úpravu svojmu autorovi Karlovi Haffnerovi. Výsledok zrejme tiež nepovažoval za dobrý, takže hra aj s prekladom sa k Steinerovi vrátila. Ten napokon súhlasil s návrhom Richarda Genée, aby mohol hru úplne prepracovať a ponúknuť Straussovi na zhudobnenie. Hra dostala nový názov: "Die Fledermaus" a stala sa jedným z najväčších Straussových úspechov. Samotné libreto je jedno z najvydarenejších operetných libriet. Hudba je veľmi kvalitná a je v dobrom súlade s dejom na javisku. 
V súvislosti s touto operetou koluje chýr, že pôvodná premiéra nemala úspech, ktorý je založený na fakte, že bola hraná len 16–krát za sebou. V skutočnosti prerušenie spôsobilo hlavne dopredu naplánované hosťovanie talianskeho operného súboru na čele s Adeline Patti. Potom sa v predstaveniach pokračovalo, ale po 45. opakovaní boli opäť prerušené, pretože ochorela herečka Irma Nittingerová (v roli princa Orlovského). Začiatkom júla uviedli Netopiera v Berlíne s búrlivým úspechom. To prispelo k opätovnej obnove predstavení vo Viedni (jubilejnú 100. reprízu dosiahla hra v roku 1876). Pri zámere uviesť hru v Paríži nastali ťažkosti, pretože Meilhac a Halévy sa začali hlásiť o autorské práva. Nakoniec bola opereta uvedená s úplne iným názvom a dejom, ako „La Tzigane“. V tejto forme však nedosiahla ani kvalitu ani úspech svojej orginálnej verzie. Pôvodná verzia sa nakoniec začala hrať v Paríži až od roku 1905. Vysoká kvalita nakoniec operetu priviedla ku významnému svetovému úspechu, hoci jej cesta ku sláve bola tentoraz kľukatejšia, ako býva bežné.
Obsah.
Prvé dejstvo.
Eisenstein je odsúdený na 8 dní väzenia za urážku majestátu. Jeho priateľ Falke, ktorý bol na poslednom maškarnom bále prezlečený za Netopiera a z ktorého si Eisenstein urobil kanadský žartík sa chce pomstiť. Nahovorí Eisensteina, aby išiel do väzenia až ráno a večer strávil na veľkom bále ruského princa Orlovského. Jeho žena Rosalinda sa neubráni naliehaniu svojej bývalej lásky, tenoristu Alfréda. Ich spoločný večer naruší riaditeľ väznice Frank, ktorý prišiel osobne odviest Eisensteina do väzenia. Rosalinda aby nebola kompromitovaná, nahovorí Afréda, aby išiel do väzenia namiesto jej muža.
Druhé dejstvo.
Falke so súhlasom princa Orlovského na bál pozval okrem Eisensteina aj Rosalindu, Franka aj jeho slúžku Adélu, pričom všetkých presvedčil, aby vystupovali inkognito – pod inými menami. Frank a Eisenstein sa vydávajú za francúzskych aristokratov a spriatelia sa. Záletný Eisenstein najprv začne dvoriť vlastnej služke a neskôr aj manželke, ktorá má na tvári masku a vydáva sa za tajomnú maďarskú grófku. Rosalinda získa jeho hodinky, s ktorými sa jej manžel zvykne pred ženami chváliť.
Tretie dejstvo.
Riaditeľ Frank po prehýrenej noci prichádza unavený do väznice. Čoskoro prichádza Eisenstein a s prekvapením tam nachádza svojho nového priateľa, ktorý mu navyše oznámi, že „Eisenstein“ už od večera sedí vo väzení. Prichádza tiež Rosalinda, ktorá chce vyslobodiť Alfreda. Eisenstein sa prezlečie za obhajcu a dozvie sa, ako sa Alfred dostal do väzenia. Ale keď pred manželkou odhalí svoju totožnosť, tá mu na oplátku ukáže hodinky, ktoré ako „maďarská grófka“ od neho získala na bále. Keď už je chaos dokonalý, prichádza Falke s celou spoločnosťou a vysvetlí, že to všetko je pomsta „Netopiera“. Eisenstein sa udobrí s manželkou a musí si odsedieť zvyšok trestu.

</doc>
<doc id="34093" url="https://sk.wikipedia.org/wiki?curid=34093" title="Január 2001">
Január 2001



</doc>
<doc id="34095" url="https://sk.wikipedia.org/wiki?curid=34095" title="Netopier">
Netopier

Netopier môže byť:
Netopiere môže byť:

</doc>
<doc id="34098" url="https://sk.wikipedia.org/wiki?curid=34098" title="Andromeda">
Andromeda

Andromeda (iné názvy: Andromedé, Androméda, zastarano Andromede; po grécky "Andromedé" , po lat. "Andromeda") môže byť:
Andromeda alebo Androméda môže byť:
Androméda môže byť aj rod rastlín, pozri Androméda (rod)
Andromeda môže byť aj:

</doc>
<doc id="34100" url="https://sk.wikipedia.org/wiki?curid=34100" title="Južná pošta (film)">
Južná pošta (film)

Južná pošta (angl. "The Southern Mail") je slovenský film natočený podľa rovnomenného románu Ladislava Balleka. 
Prelomové chvíle detstva päťročného chlapca v časoch povojnového obdobia na južnom Slovensku sa retrospektívne odvíjajú v spomienkach štyridsaťročného spisovateľa. Chlapcov svet je plný svojráznych postáv, ktoré spoluvytvárajú kolorit miesta a obdobia, charakterizovaného politickými, národnostnými a sociálnymi rozpormi. 

</doc>
<doc id="34101" url="https://sk.wikipedia.org/wiki?curid=34101" title="Svetový oceán">
Svetový oceán

Svetový oceán (zo starogr. Ὠκεανός "Ókeanos"; iné názvy: svetové more, skrátene oceán) je súhrn vodnej hmoty na povrchu Zeme s výnimkou vôd na súši (t. j. vo vodných tokoch a vodných plochách) a vody viazanej v mineráloch a horninách (t. j. najmä podzemná voda), biosfére a v atmosfére (t. j. vo forme vodnej pary).
Pokrýva takmer tri štvrtiny (71 %) povrchu Zeme a takmer polovica jeho vôd má hĺbku nad . Delí sa na päť vzájomne prepojených, ale inak pomerne uzavretých, veľkých častí nazývaných oceány: Tichý oceán (Pacifik), Atlantický oceán, Indický oceán, Severný ľadový oceán a Južný oceán.
Geologicky je oceán definovaný typom stenšenej zemskej kôry (tzv. oceánska kôra).
Údaje o svetovom oceáne:
Celková hmotnosť hydrosféry je okolo 1,4×1021 kg, čo je asi 0,023 % celkovej hmotnosti Zeme.

</doc>
<doc id="34102" url="https://sk.wikipedia.org/wiki?curid=34102" title="Zdena Studenková">
Zdena Studenková

Mgr. art. Zdena Studenková (* 19. máj 1954, Bratislava) je slovenská televízna, filmová a divadelná herečka. Je bývalou manželkou režiséra Stanislava Párnického.
Hrala v mnohých filmoch, televíznych inscenáciách a seriáloch. Je niekoľkonásobnou držiteľkou ceny Osobnosť televíznej obrazovky (OTO). 
V roku 1995 jej vyšiel hudobný album "Dotyky noci". Hrala aj v muzikáloch na Novej scéne, v divadlách v Košiciach, v Nitre aj v Prahe. Je členkou Činohry SND.
V roku 2004 bola členkou poroty súťaže Miliónové dievča TV JOJ, v televízii Markíza stvárnila jednu z hlavných postáv seriálu "Medzi nami" a účinkovala v slovenskej verzii seriálu "Ordinácia v ružovej záhrade" ako MUDr. Eva Páleníková.
Životopis.
Detstvo a dospievanie.
Zdena Studenková sa narodila 19. mája 1954 v Bratislave, žila v Mierovej kolónii na Tylovej 25. Jej rodičia pracovali v Chemických závodoch Juraja Dimitrova, otec ako technik a mama ako účtovníčka. V roku 1963, keď mala Zdena iba 9 rokov, jej zavreli otca, súviselo to s procesom so skupinou Edelweissšpeciálnou nemeckou vojenskou jednotkou, ktorá v zime 19441945 bojovala proti partizánom. Dostal 8 rokov, ale v roku 1968 ho pustili na amnestiu. 
Počas tých rokov, keď žila iba s mamou a babičkou, bola podľa jej vlastných slov ako "pes Cerberus" a od svojej mamy odháňala každého nápadníka. Zdena to kvôli otcovi nemala ľahké ani v škole, riaditeľka jej dávala jasne najavo, že je dcérou väzňa. Po prepustení jej otca sa rodičia rozviedli a s mamou sa potĺkali po podnájmoch, otec ostal v Mierovej kolónii. 
Medzi jej najobľúbenejšie predmety v škole patrila slovenčina, kreslenie a telesná výchova. Počas základnej školy navštevovala rôzne krúžky: nemčinu, klavír, gymnastiku. 
V júni 1969 sa jej mama rozhodla, že emigrujú do Viedne, pretože na Slovensku chcela všetko skončiť, aj vzhľadom na otca a začať tam nový život. Vo Viedni sa však nezdržali dlho, keďže Zdena už mala papier, že je prijatá na Strednú umeleckopriemyselnú školu (ŠUP-ka) odbor fotografia, a tak prinútila svoju mamu, aby sa vrátili späť na Slovensko. Nechýbalo veľa a Zdena by vôbec nevyštudovala fotografiu. V čase, keď Zdena končila základnú školu, sa písali kádrové posudky a jej riaditeľka školy napísala odporúčanie do pásovej výroby. Našťastie mala skvelú triednu učiteľku a tá povedala jej mame, aby našla nejakú protekciu na ŠUP-ke.
Po maturite na ŠUP-ke (1972) chcela študovať dejiny umenia a estetiku na Univerzite Komenského, ale opäť sa pozeralo na jej kádrový profil, a tak si dala prihlášku na VŠMU, keďže počas ŠUP-ky chodila do fotokomory k hercovi Jánovi Klimovi – jej spolužiak bol totiž jeho syn – ktorý ju celé 4 roky prehováral, že musí byť herečka. Už počas strednej školy nakrútila jeden krátkometrážny film o Andrejovi Sládkovičovi, kde hrala Marínu.
Už počas štúdia na VŠMU dostávala Zdena veľké úlohy v divadle ale aj v televízii. Jej spolužiakmi boli herci: Jozef Vajda, Štefan Kožka, Štefan Mandžár, Ľudmila Mandžárová, Iveta Kožková, Anna Maľová, Ján Zachar a režiséri: Juraj Nvota, Juraj Tkáč, Zdeno Dřínovský, Edo Gutler. 
Po skončení VŠMU (19721977) nastúpila na Novú scénu (19771978). Po roku prestúpila na našu prvú scénu, do Slovenského národného divadla (SND), kde pracovala do roku 1994, pretože chcela hrať v muzikáloch na Novej scéne. Rok a pol bola na Novej scéne, potom ešte chvíľu na voľnej nohe, potom sa vrátila späť do Národného divadla, kde účinkuje dodnes.
Osobný život.
Prvýkrát bola vydatá za svojho spolužiaka zo ŠUP-ky Ivana Kostroňa. Manželstvo však vydržalo iba 9 mesiacov, pretože Zdena ešte netúžila byť matkou, zatiaľ čo Ivan už dieťa chcel. Dokonca Zdena v knihe Jána Štrassera priznala, že s Ivanom bola tehotná, no išla na interrupciu. V roku 1979 Zdenu obsadil do televízneho filmu Stanislav Párnický. Otehotnela s ním a vzali sa, boli spolu 13 rokov. Ich spoločná dcéra Simona (*1980) niesla rozvod svojich rodičov veľmi ťažko. Zdena sa pre rozvod rozhodla preto, lebo mala pocit, že pri ňom strašne rýchlo starne, ale aj preto, že na Novej scéne spoznala dirigenta Branislava Kostku. S Braňom Kostkom je dodnes, bývajú na bratislavskej Kolibe a patria medzi najstabilnejšie a najkrajšie páry v slovenskom šoubiznise aj napriek vekovému rozdielu.
Zdroj.
Zdena Studenková, Ján Štrasser: "Som herečka." Bratislava: Forza Music 2006, ISBN 80-968475-5-4

</doc>
<doc id="34103" url="https://sk.wikipedia.org/wiki?curid=34103" title="Ota Pavel">
Ota Pavel

Ota Pavel, vlastným menom Otto Popper (* 2. júl 1930, Praha† 31. marec 1973, Praha) bol český prozaik, novinár a športový reportér. Je autorom predovšetkým autobiografických próz hlavne s témami z vlastného detstva a zo športu.
Životopis.
Narodil sa v Prahe ako tretí, najmladší syn židovského obchodného cestujúceho Leo Poppera a Hermíny Popperovej. Priezvisko Popper si zmenili v roku 1956 na Pavel.
Počas druhej svetovej vojny, po transporte otca a oboch starších bratov Jiřího a Huga do koncentračného tábora, žil sám s matkou, ktorá nemala židovský pôvod, v Buštěhrade na Kladensku. Mladý Ota v rokoch 19451947 krátko pracoval aj ako baník na šachte v Kladne. Po skončení vojny absolvoval obchodnú a jazykovú školu, ale maturitu zložil až v roku 1960 na "Strednej škole pre pracujúcich".
V roku 1956 sa oženil s Věrou, kolegyňou z rozhlasu. Do manželstva priviedla dvoch chlapcov, Jana a Petra, v manželstve sa im narodil syn Jiří.
Krátky čas trénoval hokejové družstvo mládeže v Sparte Praha, ale predovšetkým sa venoval redaktorskej činnosti. V rokoch 19491956 pôsobil ako športový redaktor v "Československom rozhlase", v rokoch 19561957 zastával rovnakú pozíciu v časopise "Stadion" a potom niekoľko rokov v armádnom týždenníku "Československý vojak". V "Stadione" vychádzali jeho prvé literárne pokusy, predovšetkým fejtóny zo športového prostredia.
Ako športový redaktor mal možnosť veľa cestovať, napríklad v roku 1962 sprevádzal armádne futbalové mužstvo do USA, bol aj vo Francúzsku, Švajčiarsku a samozrejme v ZSSR.
Počas zimnej olympiády v Innsbrucku v roku 1964 u neho prepukla vážna duševná choroba (bipolárna porucha) a pokúsil sa podpáliť hospodársku usadlosť nad Innsbuckom. Kvôli ochoreniu odišiel roku 1966 do invalidného dôchodku. Niekoľkokrát bol v psychiatrických liečebniach a zomrel predčasne na srdcový infarkt vo veku nedožitých 43 rokov v rodnej Prahe.
Niektoré jeho prózy, predovšetkým "Zlatí úhoři" (s Vladimírom Menšíkom) a "Smrt krásných srnců" (s Karlom Heřmánkom), boli úspešne sfilmované.
V roku 2002 bolo v Buštěhrade zriadené múzeum venované životu a dielu Ota Pavla. Veľmi informatívna expozícia obsahuje množstvo fotografií, dokumentov a originálnych osobných predmetov.
Dielo.
Posmrtne vydané zbierky:

</doc>
<doc id="34104" url="https://sk.wikipedia.org/wiki?curid=34104" title="Otto Popper">
Otto Popper



</doc>
<doc id="34106" url="https://sk.wikipedia.org/wiki?curid=34106" title="Pavol Jantausch">
Pavol Jantausch

ThDr. Pavol Jantausch (* 27. jún 1870, Vrbové – † 29. jún 1947, Trnava) bol slovenský rímskokatolícky duchovný a biskup, apoštolský administrátor Trnavskej apoštolskej administratúry.
Životopis.
Študoval na gymnáziu v Trnave, Bratislave a Ostrihome. Zmaturoval v Trnave 15. júna 1889. Teológiu študoval na Pázmaneu vo Viedni a štúdium zakončil doktorátom. Za kňaza bol vysvätený 21. septembra 1893. Bol kaplánom v Topoľčanoch, Smoleniciach, Bojnej a v Bratislave - Blumentáli. 15. februára 1899 bol vymenovaný za farára do Dubovej pri Modre. Odtiaľ bol preložený 15. marca 1906 za farára do Ludaníc. 
V roku 1922 sa zúčastnil 24. medzinárodného eucharistického kongresu, ktorý sa konal v Ríme v dňoch 22. - 28. mája. 29. mája 1922 ho pápež Pius XI. vymenoval za administrátora novozriadenej Trnavskej apoštolskej administratúry, ktorá bola vytvorená na tej časti územia Ostrihomského arcibiskupstva, ktoré sa stalo súčasťou ČSR. 
Za titulárneho biskupa prieninského bol menovaný 30. marca 1925. Biskupskú vysviacku prijal v Trnave 14. júna 1925 z rúk pražského arcibiskupa Františka Kordáča. V roku 1936 sa pričinil o otvorenie Rímskokatolíckej bohosloveckej fakulty Univerzity Komenského v Bratislave. V roku 1938 sa pričinil o zriadenie Biskupského gymnázia v Trnave. Vo svojom rodisku vo Vrbovom dal v roku 1930 vybudovať kláštor premonštrátok a ďalší z jeho iniciatívy vznikol v Dvorníkoch pri Hlohovci. Trnavskú apoštolskú administratúru viedol až do svojej smrti 29. júna 1947. Pochovaný je vo svojom rodisku - vo Vrbovom.

</doc>
<doc id="34107" url="https://sk.wikipedia.org/wiki?curid=34107" title="Vzducholoď">
Vzducholoď

Vzducholoď je lietajúci dopravný prostriedok ľahší ako vzduch. Na rozdiel od balóna má zvyčajne cigarový tvar, a je vybavená pohonom, ktorý jej umožňuje cielený horizontálny pohyb.
História.
Prvý teoretický návrh ovládateľnej vzducholode pochádza z roku 1783 (kedy vzlietol prvý balón bratov Montgolfiérovcov). Vytvoril ho Jean-Baptiste-Marie Meusnier. V tom čase bola jej stavba nerealizovateľná kvôli neexistencii vhodného motora. Predpokladaný objem nosného plynu bol 76 000 m3. Po prvýkrát navrhoval na udržanie tvaru vzducholode použiť balonety vnútri nosného telesa.
Prvú skutočne fungujúcu vzducholoď zostrojil až v roku 1852 Henri Giffard. Bola dlhá takmer 50 m. Vybavil ju ľahkým parným strojom vlastnej konštrukcie (hmotnosť parného stroja bola 150 kg a výkon necelých 2,21 kW, motor poháňal trojlistú vrtuľu s priemerom takmer 4 m), ale bola riaditeľná len za úplného bezvetria. Dosiahla rýchlosť takmer 23,3 km/h.
Ďalším krokom vpred bola vzducholoď "La France", ktorá bola poháňaná elektromotorom, vzlietla roku 1884 a bola prvou, ktorá bola schopná vrátiť sa aj proti slabému vetru.
V roku 1897 vzlietla prvá vzducholoď, poháňaná spaľovacím motorom. Bohužiaľ vyšľahnutý plameň z motora spôsobil jej požiar a smrť vynálezcu a posádky. V tom istom roku sa vzniesla aj unikátna celokovová (hliníková) vzducholoď továrnika Davida Schwarza. Onedlho po štarte ale havarovala vinou neskúseného pilota.
Ďalšia história je spojená predovšetkým s nemeckým grófom Ferdinandom von Zeppelin. Inšpiroval sa úspechmi aj nezdarmi svojich predchodcov. Využil predovšetkým Schwarzovho nápadu využitia hliníkovej kostry. Prvý úspešný let jeho 127 metrov dlhej vystuženej vzducholode "LZ 1" sa konal 17. októbra 1901 nad Bodamským jazerom.
Pred prvou svetovou vojnou boli vzducholode ďalej zdokonaľované. Od roku 1910 sa začali používať aj v civilnej leteckej preprave.
V prvej svetovej vojne sa stali vzducholode smutne známe ako prvé diaľkové bombardéry. Počas vojny ale došlo k takému zdokonaleniu lietadiel ťažších ako vzduch, že sa vzducholode stali na tento účel bezcennými.
Po vojne vývoj vzducholodí pokračoval ďalej. 2. júla 1919 vyštartovala britská vzducholoď "R 34" na prvý úspešný prelet Atlantiku. To podnietilo nadšenie pre stavbu ďalších vzducholodí, ktoré ale trocha ochablo po sérii katastrof v Spojenom kráľovstve a USA.
Vzducholode boli využívané aj na vedecký výskum. Pripomeňme aspoň výpravy Umberta Nobileho vo vzducholodiach "Norge" (20. mája 1926 dosiahol severný pól) a "Italia" (stroskotala 25. mája 1928 pri návrate zo severného pólu; na palube bol aj český fyzik František Běhounek).
V tridsiatych rokoch 20. storočia bolo postavených niekoľko obrích vzducholodí, najúspešnejšia z nich bola vzducholoď "Graf Zeppelin". Prakticky až do začiatku 2. svetovej vojny zabezpečovala transatlantickú dopravu a podnikla mnoho výskumných a propagačných letov.
Za koniec éry vzducholodí sa považuje katastrofa vzducholode "Hindenburg" 6. mája 1937.
Počas 2. svetovej vojny boli ešte vzducholode používané na protiponorkové hliadkovanie, ale ich význam postupne upadal. V súčasnosti sú používané prakticky len na propagačné účely, ale niektoré spoločnosti plánujú využitie moderných vzducholodí aj na prepravu.

</doc>
<doc id="34112" url="https://sk.wikipedia.org/wiki?curid=34112" title="Trnavská apoštolská administratúra">
Trnavská apoštolská administratúra

Trnavská apoštolská administratúra bola zriadená ako dočasné riešenie cirkevnej správy toho územia Ostrihomskej arcidiecézy, ktoré po rozpade Rakúsko-Uhorska v roku 1918 pripadlo novovzniknutému Česko-Slovensku.
Dejiny.
Bezprostredne po vzniku ČSR spravovali rozsiahle územie Ostrihomskej arcidiecézy na Slovensku vikári s právomocou generálneho vikára. Išlo približne o 80% územia arcidiecézy. Zriadením administratúry 29. mája 1922 bolo toto územie vyňaté zpod právomoci ostrihomského arcibiskupa a podriadené priamo Svätej stolici. Prvým apoštolským administrátorom bol menovaný ThDr. Pavol Jantausch.
Definitívnemu riešeniu situácie na Slovensku nepriali napäté vzťahy medzi ČSR a Svätou stolicou, aj keď zmluva "Modus vivendi" z roku 1928 medzi vládou ČSR a Svätou stolicou predpokladala vznik arcibiskupstva na území Slovenska. Tomuto nepriala ani medzinárodná situácia, keď po viedenskej arbitráži časť územia pripadla Maďarsku. Po 2. svetovej vojne hatil možnosti doriešenia nástup komunizmu po roku 1948. 
Definitívne riešenie bolo dosiahnuté až v roku 1977, keď 30.decembra pápež Pavol VI. apoštolskou konštitúciou "Praescriptionum sacrosancti" oddelil územie Trnavskej administratúry od Ostrihomskej arcidiecézy a upravil jej hranice, ako aj hranice iných diecéz na území ČSSR. Apoštolskou konštitúciou "Qui divino" z toho istého dňa bola zriadená 
samostatná slovenská cirkevná provincia a Apoštolská administratúra v Trnave bola povýšená na arcibiskupstvo

</doc>
<doc id="34113" url="https://sk.wikipedia.org/wiki?curid=34113" title="Pán a hvezdár">
Pán a hvezdár

Pán a hvezdár (angl. "The Nobleman and the Astronomer") je slovenská filmová rozprávka natočená podľa ľudovej povesti.
Rozprávka o hlúpom hradnom pánovi, podvodníckom maliarovi a lenivom ovčiarovi. 

</doc>
<doc id="34114" url="https://sk.wikipedia.org/wiki?curid=34114" title="Polovystužená vzducholoď">
Polovystužená vzducholoď

Polovystužená vzducholoď je vzducholoď s čiastočnou kostrou - obvykle pevným kýlom.
Kýl polostuženej vzducholode udržuje jej pozdĺžny tvar. Prechádza zvyčajne celou jej dĺžkou. Sú na ňom kabíny, motory a vnútri je aj časť vybavenia vzducholode. Aerodynamický tvar telesa vzducholode je udržovaný malým pretlakom nosného plynu, ktorý je regulovaný pomocou balonetov.
Typickými predstaviteľmi tohto typu boli vzducholode Norge a Italia Umberta Nobileho.

</doc>
<doc id="34118" url="https://sk.wikipedia.org/wiki?curid=34118" title="Hubblov vesmírny ďalekohľad">
Hubblov vesmírny ďalekohľad

Hubblov vesmírny ďalekohľad (skratka HST, z angl. "Hubble Space Telescope"; iné názvy: Hubblov teleskop/ďalekohľad, Hubble) je ďalekohľad na obežnej dráhe okolo Zeme. Pretože je umiestnený mimo zemskej atmosféry, získava ostrejšie obrázky veľmi slabých objektov než ďalekohľady na zemskom povrchu. Na obežnú dráhu bol vynesený raketoplánom Discovery pri misii STS-31 v roku 1990. Od svojho vypustenia sa stal jedným z najdôležitejších ďalekohľadov v dejinách astronómie. Je zodpovedný za mnoho priekopníckych objavov a pomohol astronómom lepšie pochopiť základné problémy astrofyziky. Pomocou ďalekohľadu sa podarilo získať niekoľko snímok, tzv. Hubblových hlbokých polí (), tých najvzdialenejších objektov vo vesmíre.
Od svojej prvotnej koncepcie až po vypustenie sa projekt potýkal s množstvom rozpočtových problémov a odkladov. Ihneď po vypustení sa zistilo, že hlavné zrkadlo má sférickú aberáciu. Po servisnej misii STS-61 v roku 1993 sa našťastie podarilo ďalekohľad dostať do plánovaného stavu a stal sa tak znovu schopným predpokladanej prevádzky.
Hubblov vesmírny ďalekohľad je súčasťou série Veľké kozmické observatóriá, ktorú vypracovala NASA. Ďalšími observatóriami sú Comptonove gama observatórium (Compton Gamma Ray Observatory), Röntgenové observatórium Chandra (Chandra X-ray Observatory) a Spitzerov vesmírny ďalekohľad (Spitzer Space Telescope).
Budúcnosť ďalekohľadu je neistá. Gyroskopy stabilizujúce ďalekohľad potrebujú výmenu a celý teleskop potrebuje naviesť na vyššiu obežnú dráhu, pretože časom klesne natoľko, že zhorí v atmosfére Zeme. Vedenie NASA pôvodne chcelo ďalekohľad ponechať už bez opravy svojmu osudu už od roku 2003. Na agentúru bol však vyvíjaný tlak, aby ďalekohľad ešte zachránila. NASA preto svoje rozhodnutie zvážila. Po obnovení letov raketoplánov, ktoré boli pozastavené po nehode druhého z nich, 31. októbra 2006 dal riaditeľ NASA Michael Douglas Griffin zelenú poslednej servisnej misii raketoplánu k ďalekohľadu – Atlantis STS-125, ktorá odštartovala 11. mája 2009. Od čias servisnej misie sú v súčasnosti už tri zo šiestich nových gyroskopov nefunkčné a štvrtý vykazuje problémy. 4. júna 2024 preto NASA oznámila, že pracuje na režime fungovania Hubblovho vesmírneho ďalekohľadu, pri ktorom stačí iba jediný gyroskop.
Hubblov nasledovník Vesmírny ďalekohľad Jamesa Webba vzlietol na obežnú dráhu v roku 2021. Má oveľa lepšie vlastnosti ako Hubble. Napriek tomu ho celkom nenahradil, pretože pozoruje v infračervenej oblasti spektra.
Predstava, plány a ciele.
Návrhy a predchodcovia.
V roku 1923 Hermann Oberth, považovaný za otca modernej raketovej techniky, spolu s Robertom Goddardom a Konstantinom Eduardovičom Ciolkovskim, publikovali dielo "Die Rakete zu den Planetenräumen" („Raketa do planetárneho priestoru“), čím spomenuli, ako by mohol byť ďalekohľad vynesený raketou na obežnú dráhu Zeme.
História Hubblovho vesmírneho ďalekohľadu sa začala písať už v roku 1946, kedy astronóm Lyman Spitzer publikoval článok nazvaný "Astronomické výhody hvezdárne mimo Zeme". V ňom písal o dvoch hlavných výhodách, ktoré by mali vesmírne observatória oproti pozemským. Prvou bolo, že uhlové rozlíšenie (najmenšia vzdialenosť, pri ktorej môžu byť objekty jasne rozlíšiteľné) by bolo limitované iba difrakciou, na rozdiel od turbulencií v atmosfére, ktorá zapríčiňuje blikanie hviezd a je astronómom známe ako „seeing“. Vtedy boli pozemské teleskopy typicky limitované rozlíšením 0,51,0 uhlových sekúnd, v porovnaní s teoretickým difrakčným obmedzením okolo 0,1 uhlovej sekundy pre teleskopy so zrkadlom v priemere. Druhá hlavná výhoda by bola, že vesmírny ďalekohľad by mohol pozorovať infračervené a ultrafialové žiarenie, ktoré inak silne pohlcuje atmosféra.
Spitzer zasvätil veľkú časť svojej kariéry snahe o vývoj vesmírneho ďalekohľadu. V roku 1962 správa americkej Národnej akadémie vied odporučila vývoj vesmírneho ďalekohľadu ako časť vesmírneho programu. V roku 1965 bol Spitzer vymenovaný do čela komisie, ktorá mala za úlohu definovať vedecké ciele pre veľký vesmírny ďalekohľad.
Postupne sa rozvíjajúca kozmonautika začala slúžiť astronómii v malom už po druhej svetovej vojne, keď vedci našli použitie pre vynálezy raketovej technológie, ktorá sa dostala do popredia záujmu. V roku 1946 bolo prvýkrát získané ultrafialové spektrum Slnka z výšky pomocou prístrojov umiestnených v trupe rakety. Slnečné observatórium obiehajúce okolo Zeme bolo vypustené v roku 1962 Spojeným kráľovstvom ako časť vesmírneho programu Ariel a v roku 1966 svet zažil vypustenie prvého Obiehajúceho astronomického observatória (OAO) vesmírnou agentúrou NASA. Akumulátor misie OAO-1 zlyhala po troch dňoch, čím aj skončila celá misia, ale nasledujúca misia OAO-2 uskutočňovala ultrafialové pozorovania hviezd a galaxií od jej štartu v roku 1968 až do roku 1972, ďaleko za hranicou jej pôvodne plánovanej životnosti jedného roka.
Misie OAO ukázali, akú dôležitú úlohu v astronómii by mohli zohrávať pozorovania z vesmíru. V roku 1968 sa zrodili smelé plány NASA pre vývoj zrkadlového ďalekohľadu, tzv. reflektora s v priemere, známom ako "Veľký obiehajúci ďalekohľad" alebo "Veľký vesmírny ďalekohľad". Jeho štart bol navrhnutý na rok 1979. Tieto plány zdôrazňovali potrebu servisných misií s ľudskou posádkou k teleskopu, aby bolo zaručené, že taký na financie náročný projekt bude mať príslušne dlhú životnosť. Paralelne vyvíjané plány pre znovupoužiteľné kozmické raketoplány naznačovali, že čoskoro bude dostupná technológia, ktorá umožní servisné lety k ďalekohľadu.
Hľadanie prostriedkov.
Pokračujúci úspech programu OAO podporil zväčšujúci sa konsenzus medzi astronomickou komunitou, že hlavným cieľom by mal byť Veľký vesmírny ďalekohľad (skratka LST – z anglického originálneho názvu "Large Space Telescope"). V roku 1970 NASA vytvorila dve komisie: Jednu pre konštrukčnú časť projektu vesmírneho teleskopu, a druhú pre stanovenie vedeckých cieľov projektu. Po ustanovení komisií sa NASA stretla s ďalšou prekážkou: Zohnať financie pre ďalekohľad, ktorý mal byť oveľa drahší ako ktorýkoľvek teleskop na zemskom povrchu. Kongres Spojených štátov sa pýtal na mnohé aspekty navrhovaného rozpočtu pre teleskop a vynútil si škrty v rozpočte pre plánovacie fázy, ktoré sa v tom čase skladali z veľmi detailných štúdií potenciálnych nástrojov a technického vybavenia pre ďalekohľad. V roku 1974 škrty vo verejných výdavkoch podnietené prezidentom Geraldom Fordom viedli Kongres k zrušeniu celého financovania projektu vesmírneho teleskopu.
Odpoveďou na tento krok bol v USA začiatok celonárodného lobbistického úsilia za ďalekohľad koordinovaného astronómami. Mnohí astronómovia sa stretli s kongresmanmi a senátormi osobne a popri tom sa organizovali kampane v písaní listov zodpovedným štátnikom. Národná akadémia vied vydala správu zdôrazňujúcu potrebu vesmírneho teleskopu, až nakoniec Senát Spojených štátov súhlasil s priznaním polovice čiastky, ktorú pôvodne kongres zamietol.
Problémy s financovaním viedli k redukciám v projekte. Pôvodne navrhovaný priemer zrkadla sa znížil z na . Táto redukcia sa však neuskutočnila len z dôvodu ušetrenia nákladov, ale aj preto, aby sa umožnila kompaktnejšia a efektívnejšia konfigurácia pre technické vybavenie ďalekohľadu. Navrhnutý predchodca teleskopu, ktorý mal slúžiť na otestovanie systémov použitých na hlavnom teleskope, bol zrušený. Rozpočtové záležitosti tiež naznačili nutnosť spolupráce s Európskou vesmírnou agentúrou. ESA súhlasila s dodávkou niekoľkých prístrojov pre teleskop, medzi inými aj solárnych panelov. ESA tiež uhradila približne 15 % nákladov za to, že európskym astronómom bude garantovaný aspoň 15 % pozorovací čas na teleskope. Kongres napokon schválil financovanie 36 000 000 USD na rok 1978 a konečne sa mohlo vážne začať s návrhom LST, pričom sa počítalo so štartom v roku 1983. Začiatkom 80. rokov bol teleskop pomenovaný po Edwinovi Hubblovi, objaviteľovi rozpínania vesmíru.
Konštrukcia.
Len čo dostal program zelenú, rozdelili sa úlohy a práca na projekte. Zodpovednosť za dizajn, vývoj a výstavbu malo The George C. Marshall Space Flight Center. Goddardovo centrum pre vesmírne lety dostalo na starosť celkový dozor nad vedeckými prístrojmi a pozemným riadiacim centrom, ktoré malo v budúcnosti riadiť misiu. Marshallovo centrum poverilo spoločnosť Perkin-Elmer výrobou optickej súpravy ("Optical Telescope Assembly" – OTA) a senzorov pre jemné navádzanie ("Fine guidance sensors"). Korpus ďalekohľadu mala zhotoviť spoločnosť Lockheed Corporation.
Optical Telescope Assembly (OTA).
Najdôležitejšou súčasťou boli zrkadlo a optická sústava teleskopu. Dizajnéri ich navrhli tak, aby spĺňali náročné podmienky. Ďalekohľady mávajú obvykle zrkadlá vyleštené s presnosťou na asi desatinu vlnovej dĺžky viditeľného svetla. Keďže Hubblov ďalekohľad mal slúžiť na pozorovanie v oblasti od ultrafialového žiarenia až do oblasti blízkeho infračervenému, muselo byť jeho zrkadlo vyleštené s desaťkrát väčšou presnosťou než zrkadlá na predchádzajúcich teleskopoch. Presnosť mala dosahovať 1/20 vlnovej dĺžky viditeľného svetla, čo je asi 30 nanometrov.
Spoločnosť Perkin-Elmer navrhovala dômyselné, počítačom riadené leštiace stroje, ktoré by vybrúsili zrkadlo do požadovaného tvaru. Ak by nastali komplikácie, poveril tím konštruktérov firmu Kodak, aby zostrojila záložné zrkadlo brúsené tradičnými brúsnymi technikami. Toto zrkadlo bolo vystavené v Smithsonovom inštitúte. Dnes toto zrkadlo používa teleskop s priemerom 2,4 metra v Magdalena Ridge Observatory. Výroba zrkadla spoločnosťou Perkin-Elmer začala v roku 1979. Použili pri nej nízkorozťažné sklo.
Brúsenie zrkadiel začalo v roku 1979 a pokračovalo až do mája 1981. Aby bola hmotnosť zrkadla čo najmenšia, pozostávalo z dvoch častí hrubých jeden palec, medzi ktorými sa nachádzala mriežka so štruktúrou včelieho plástu – voština. NASA v tom čase preverovala manažérsku štruktúru Perkin-Elmer. Brúsenie sa začalo posúvať oproti plánu a presahovať rozpočet. Z dôvodu šetrenia financií NASA zastavila práce na zrkadle a presunula dátum štartu ďalekohľadu na október 1984. Zrkadlo bolo dokončené do konca roku 1981. Na brúsenie sa použilo 9 100 litrov horúcej deionizovanej vody. Pridaním odrazovej vrstvy hliníku s hrúbkou 65 nm a ochranného náteru z fluoridu horečnatého s hrúbkou 25 nm sa zlepšila odrazivosť zrkadla v ultrafialovom spektre.
Pochybnosti o schopnosti účasti Perkin-Elmer na projekte tejto dôležitosti sa prehlbovali. NASA odložila dátum štartu ďalekohľadu až na apríl 1985. Oneskorenie v projekte sa zväčšovalo rýchlosťou asi o štvrtinu za mesiac a niekedy oneskorenie dosiahlo hodnotu 1:1. NASA bola nútená odložiť dátum štartu až na 1. marec a potom na august 1986. Do tohto okamihu sa úplný rozpočet projektu zvýšil na 1,175 miliardy dolárov.
Usporiadanie vnútra komplexu ďalekohľadu.
Obal, v ktorom je zamontovaný ďalekohľad spolu s ostatnými nástrojmi, bol pre inžinierov ďalším, značne zložitým problémom. Mal adekvátne odolávať častým zmenám teploty pri prechode z tieňa Zeme na priame slnečné svetlo a naopak. Zároveň musel byť dosť stabilný na to, aby umožňoval mimoriadne presné zameranie ďalekohľadu. Viacvrstvový izolačný plášť udržiava stabilnú teplotu vnútri celého telesa a obklopuje ľahkú hliníkovú schránku, v ktorej spočíva ďalekohľad a ostatné prístroje. Vnútri schránky drží kostra z polyméru vystuženého uhlíkovými vláknami (CRFP), najdôležitejšie časti celého komplexu pevne usadené.
Kým konštruovanie obalu, v ktorom je zamontovaný ďalekohľad spolu s ostatnými nástrojmi, postupovalo hladšie než stavba OTA, spoločnosť Lockheed mala neustále problémy s rozpočtom a meškaním v časovom pláne. V lete 1985 prekročila výstavba ďalekohľadu rozpočet o 30 % a časový plán bol prekročený o tri mesiace. Správa MSFC hovorila, že spoločnosť Lockheed sa skôr spoliehala na príkazy od NASA, než aby prevzala vlastnú iniciatívu pri budovaní ďalekohľadu.
Pôvodné prístroje.
HST niesol na palube pri štarte päť vedeckých prístrojov: "Wide Field and Planetary Camera" (WF/PC), "Goddard High Resolution Spectrograph" (GHRS), "High Speed Photometer" (HSP), "Faint Object Camera" (FOC) a "Faint Object Spectrograph" (FOS). WF/PC slúžilo ako zariadenie s vysokým rozlíšením zobrazovania primárne určené pre pozorovania v optickej oblasti spektra. Mohlo pracovať v dvoch režimoch, pričom v prvom malo jeho zorné pole veľkosť 2,7 x 2,7 oblúkových minút a v druhom 1,2 x 1,2 oblúkových minút. Prvý režim slúžil na sledovanie vzdialenejších objektov, druhý na sledovanie bližších telies (napr. planét). Skonštruovalo ho Jet Propulsion Laboratory pri NASA a zakomponovalo doň sadu 48 optických filtrov izolujúcich spektrálne čiary s osobitným astrofyzikálnym významom. Prístroj obsahoval 8 CCD čipov, pričom každá z oboch kamier využívala presne polovicu čipov. každý CCD čip mal rozlíšenie 0,64 megapixelov. "Wide Field Camera" (WFC) pokrývala uhlovo väčšie pole na úkor nižšieho rozlíšenia, "Planetary Camera" (PC) robila snímky pomocou efektívnejšej a väčšej ohniskovej vzdialenosti než čipy u WFC, čím dosiahla väčšie priblíženie.
GHRS bol spektrograf určený na snímanie objektov v ultrafialovej časti spektra. Vyrobilo ho Goddardovo centrum vesmírnych letov a samotné zariadenie bolo schopné dosiahnuť spektrálne rozlíšenie s hodnotou 90 000. Pre snímkovanie v ultrafialovej oblasti boli optimalizované aj ostatné zariadenia (FOC a FOS), rovnako mali najvyššie priestorové rozlíšenie zo všetkých zariadení na palube ďalekohľadu. FOC bolo vybavené trojstupňovým fotonásobičom a slúžilo na sledovanie veľmi slabých objektov. FOS bol spektrograf a študoval optické spektrá veľmi vzdialených objektov. Tieto tri prístroje nepoužívali pre detekciu CCD-čipy, ale digikony, ktoré počítali fotóny. FOC skonštruovala Európska vesmírna agentúra a spoločnosť Martin Maretta (dnes pod spoločnosťou Lockheed Martin) postavila FOS.
Posledným prístrojom na palube bol HSP. Navrhnutý a vyrobený bol na Wisconsinsko-Madisonskej univerzite. Mal za úlohu pozorovať premenné hviezdy a ostatné objekty, ktoré menia svoju jasnosť, v ultrafialovom a viditeľnom spektre. Meral rýchle zmeny svetelného toku a polarizáciu svetla. Dokázal vykonať naraz takmer 100 000 meraní za sekundu s fotometrickou presnosťou približne 2 % alebo aj lepšou.
Navádzací systém Hubblovho vesmírneho ďalekohľadu sa dá rovnako využiť ako vedecký prístroj. Tri senzory ("Fine Guidance Sensors" – FGS) sú primárne určené na udržiavanie presne zameraného teleskopu počas pozorovania, rovnako sa dajú využiť na vykonávanie mimoriadne presnej fotometrie; prístroj dokázal merať s presnosťou na 0,000 3 uhlovej sekundy.
Pozemná kontrola.
Vedecký inštitút Vesmírneho ďalekohľadu ("Space Telescope Science Institute" – STScI) je zodpovedný za vedeckú prevádzku ďalekohľadu a doručovanie dátových produktov astronómom. STScI riadi Asociácia univerzít pre výskum v astronómii (AURA) a samotný inštitút sa nachádza v areáli Univerzity Johna Hopkinsa v Baltimore, v štáte Maryland, ktorá spolu s ostatnými tridsiatimi dvoma univerzitami a siedmimi medzinárodnými pobočkami tvorí konzorcium AURA. STScI bol založený v roku 1983 po boji medzi NASA a vedeckou komunitou. NASA sa snažila udržiavať túto činnosť v rámci svojich štruktúr, ale vedecká obec chcela činnosť vykonávať na akademickej pôde. Space Telescope European Coordinating Facility (ST-ECF), založená v Garchingu pri Mníchove v roku 1984 poskytuje podobnú službu pre európskych astronómov.
STScI má na starosti plánovanie pozorovaní, čo je jedna z pomerne náročných úloh. Hubblov ďalekohľad obieha Zem na nízkej obežnej dráhe, takže bol v dosahu raketoplánov, ktorých astronauti mali za úlohu opravovanie nefunkčných prístrojov. Znamená to však, že Zem zakrýva množstvo vesmírnych objektov po takmer polovicu obežného času ďalekohľadu. Pozorovania nemôžu prebiehať ani vtedy, keď teleskop prelieta ponad Juhoatlantickú anomáliu kvôli zvýšenej úrovni radiácie. Taktiež existujú značne rozsiahle oblasti oblohy (tzv. radiačné pásy) v okolí Slnka, Mesiaca a Zeme. Rozsah „zakázanej“ oblasti v okolí Slnka je až 50°, aby sa OTA nedostala do kontaktu s priamym slnečným svetlom. Z tohto dôvodu je napríklad vylúčené pozorovanie Merkúru. Kvôli FGS sa ďalekohľad musí vyhýbať aj svetlu odrazenému od Zeme a Mesiaca. Pozorovanie týchto dvoch objektov je možné len vtedy, keď je FGS vypnuté. V počiatkoch misie ďalekohľadu slúžili pozorovania Zeme na vyrovnávanie jasových gradientov snímok pre WFPC1. V rovine obežnej dráhy ďalekohľadu existujú však aj tzv. oblasti nepretržitého pozorovania (angl. "continuous viewing zone", skrátene CVZ), široké zhruba 90°, v ktorých sa dajú vesmírne objekty pozorovať dlhší čas. Kvôli precesii dráhy sa poloha CVZ mení s periódou 8 týždňov. Počas pozorovaní v CVZ môže jas Zeme dosahovať dlhšiu dobu značne veľké hodnoty, pretože limbus planéty býva v určitých oblastiach CVZ široký až okolo 30°.
Obežná dráha Hubblovho ďalekohľadu zasahuje až do najvyšších vrstiev atmosféry, pričom pri obehu ďalekohľadu okolo Zeme dochádza k nepredvídateľným zmenám. Hustota týchto vrstiev sa mení v závislosti od mnohých faktorov, preto nie je možné vopred predpovedať presnú dráhu ďalekohľadu. Odchýlka pri predpovedi dráhy na najbližších 6 týždňov môže narásť až na v horizontálnom smere. Plán pozorovania sa z toho dôvodu vypracúva len niekoľko dní vopred.
Technickú údržbu ďalekohľadu má na starosti NASA spolu s Goddardovým strediskom pre vesmírne lety sídliacim v Greenbelte, v štáte Maryland, južne od STScI. Správnu prevádzku ďalekohľadu monitorujú nepretržite, 24 hodín denne, štyri tímy letových kontrolórov, spolu tvoriace Tím letovej prevádzky Hubblovho vesmírneho ďalekohľadu (Hubble's Flight Operations Team).
Havária Challengeru, odklad, konečný štart.
Na začiatku roku 1986 vyzeral plánovaný októbrový štart ďalekohľadu už celkom reálny, ale nečakaná havária raketoplánu Challenger koncom januára pozastavila americký program raketoplánov. Flotila zvyšných raketoplánov ostala v hangároch a štart Hubblovho vesmírneho ďalekohľadu bol odsunutý o štyri roky. Teleskop musel byť umiestnený v čistej miestnosti, musel byť v prevádzke a pravidelne bol čistený dusíkom, až kým sa znovu nenaplánoval jeho štart. Táto situácia zvyšovala celkovú cenu projektu, mesačne totiž stálo len udržiavanie ďalekohľadu asi 6 miliónov dolárov. Na druhej strane, inžinieri využívali tento čas na vykonávanie viacerých rozsiahlych testov a rôznych vylepšení.
Nakoniec, po obnovení prevádzky vesmírneho programu v roku 1988, sa štart ďalekohľadu naplánoval na rok 1990. 24. apríla 1990 úspešne vyniesla ďalekohľad na obežnú dráhu misia STS-31 raketoplánom Discovery.
Z pôvodnej odhadovanej sumy 400 miliónov dolárov stálo budovanie ďalekohľadu dosiaľ viac než 2,5 miliardy dolárov. Súhrnná cena sa do dnešného dňa odhaduje na niekoľkonásobok konštrukčnej ceny, pričom výdavky Spojených štátov amerických sa pohybujú v rozmedzí 4,5 miliardy až 6 miliárd dolárov a európsky finančný príspevok sa odhaduje na 593 miliónov € (odhad k roku 1999).
Problémy ďalekohľadu.
Vibrácie.
Už krátko po vypustení sa objavili prvé problémy s ďalekohľadom. Vždy, keď teleskop prechádzal z osvetlenej strany Zeme nad neosvetlenú, sa rozkmital do takej miery, že na 3 až 5 minút neboli možné nijaké vedecké merania. Po týždni NASA zistila, že vibrácie spôsobujú solárne panely observatória, na ktoré vo vákuu výrazne pôsobí tlak slnečného žiarenia. Po náhlom prechode do zemského tieňa tento tlak ustane a navyše rapídne poklesne teplota kolektorov, čím sa kvôli tepelnej rozťažnosti začnú prehýbať. Práve deformácia kolektorov je hlavná príčina nežiaducich kmitov.
Chyba primárneho zrkadla.
V priebehu niekoľkých prvých týždňov sa zistilo, že ďalekohľad má problémy s optickým systémom. Hoci prvé obrázky vyhotovené ďalekohľadom vyzerali ostrejšie než rovnaké obrázky vyhotovené pozemskými prístrojmi, ďalekohľad zlyhával pri pokuse o konečné zaostrenie snímky. Najkvalitnejšie obrázky aké poskytoval, boli hlboko pod hranicou očakávania. Obrázky bodových zdrojov mali priemer až 1 uhlovú sekundu, namiesto projektovanej desatiny uhlovej sekundy. 
Analýza obrázkov ukázala, že príčinou problému je chybne vybrúsené primárne zrkadlo. Napriek tomu, že išlo pravdepodobne o dovtedy najlepšie vytvarované zrkadlo a jeho odchýlka od ideálneho tvaru nepresahovala predpísanú odchýlku jednej šesťdesiatpätiny vlnovej dĺžky svetla, bolo na svojich okrajoch príliš ploché a odchyľovalo sa až o 2,3 mikrometra od požadovaného tvaru. Výsledkom bola vážna sférická aberácia, chyba, pri ktorej sa svetlo odrazené z okrajov zrkadla sústreďuje v inom bode ako svetlo odrazené od stredu zrkadla.
Závažnosť chyby zrkadla závisela na druhu pozorovaní, ktoré ďalekohľad vykonával. Obrázky jasných objektov a spektroskopické pozorovania neboli chybou takmer vôbec ovplyvnené, pretože stredná časť zrkadla bola vybrúsená v požadovanom tvare. Ďalekohľad sa však nedal použiť pri snímaní matnejších a slabších objektov alebo pri snímaní obrázkov s vysokým kontrastom. Znamenalo to, že nebolo možné rozbehnúť takmer žiadny kozmologický program, pretože práve takýto program si vyžaduje snímkovanie matných objektov. Napriek tomu aj počas prvých troch rokov misie bol Hubblov vesmírny ďalekohľad schopný vykonať množstvo produktívnych pozorovaní. Astronómovia používali na optimalizovanie výsledkov pozorovaní dômyselnú techniku spracovávania obrázkov (napr. dekonvolúciu), pretože sa pomerne rýchlo podarilo chybu identifikovať a zmenšiť tak jej dopad na kvalitu snímok.
NASA sa vďaka tejto nepríjemnej chybe, ktorá pomerne drasticky degradovala jej renomé a profesionalitu, stala terčom ostrej kritiky a sarkastických vtipov. Hubblov teleskop bol zobrazený v roku 1991 v komédii "Bláznivá strela 2 1/2: Vôňa strachu" ako kolosálny neúspech po boku Titanicu, Hindenburgu a Edselu (veľmi neúspešného amerického modelu automobilu od automobilky Ford).
Pôvod problému.
Komisia vedená Lew Allenom, riaditeľom Jet Propulsion Laboratory, mala za úlohu preskúmať, ako mohla chyba vzniknúť. Zistila, že zariadenie na zmeranie presného tvaru zrkadla nebolo správne zostrojené – jedna šošovka bola umiestnená s odchýlkou od jej správneho miesta. Primárne a sekundárne zrkadlo ďalekohľadu totiž nikdy neboli testované spoločne, ale každé osobitne. Každé zrkadlo malo preto trošku iné parametre, ktoré im spoločne nedovolili presne zaostriť. USAF síce ponúklo NASA možnosť testovať optiku HST v svojom laboratóriu, ale NASA skúšky napokon nevykonala. Počas leštenia zrkadla analyzovala spoločnosť Perkin-Elmer jeho povrch dvomi ďalšími zariadeniami na zmeranie presného tvaru zrkadla a obe zhodne naznačovali, že zrkadlo má sférickú aberáciu. Spoločnosť však ignorovala výsledky testov, pretože sa domnievala, že prvý test, uskutočnený primárnym prístrojom hlásiacim správny tvar zrkadla, bol presnejší než druhý.
Komisia obvinila v prvom rade spoločnosť Perkin-Elmer. Vzťahy medzi NASA a Perkin-Elmer boli veľmi napäté už počas konštruovania celého komplexu ďalekohľadu kvôli časovému sklzu v pláne práce a predražovaniu výstavby. NASA zistila, že Perkin-Elmer nepovažuje výrobu zrkadla za svoju kľúčovú úlohu a spoločnosť si navyše bola istá tým, že NASA nezverí túto úlohu inej spoločnosti, keď sa už začalo leštenie zrkadla. Kým komisia ostro kritizovala spoločnosť Perkin-Elmer za takéto prešľapy, NASA si vyslúžila kritiku za to, že sa spoľahla na výsledky testu kontroly kvality len z jedného prístroja.
Návrh riešenia.
Ďalekohľad bol navrhnutý tak, aby bolo k nemu možné vyslať servisných technikov a opraviť ho aj na obežnej dráhe. Astronómovia začali okamžite hľadať nejaké možné riešenie tohto problému, ktoré by sa dalo použiť pri prvej servisnej misii naplánovanej na rok 1993. Kodak a Itek vybrúsili pre teleskop náhradné zrkadlo, nebolo by ho však možné vymeniť na obežnej dráhe. Priniesť celý komplex ďalekohľadu dočasne na opravu späť na Zem, by bolo nielen veľmi nákladné, ale aj časovo náročné. Vzhľadom na to, že ďalekohľad mal zrkadlo vybrúsené do istého tvaru, rozhodlo sa o vyrobení zariadenia, ktoré by malo rovnakú optickú chybu ale s opačným znamienkom. Tento doplnkový prístroj mal hrať podobnú úlohu akú majú okuliare.
Ako prvý krok bolo treba zistiť presnú hodnotu chyby hlavného zrkadla. Analýzou obrázkov bodových zdrojov dospeli astronómovia k záveru, že hodnota kónickej konštanty zrkadla bola −1,01324, namiesto predpokladanej −1,00230. Rovnaká hodnota vyšla aj z výsledkov analýzy zariadenia na leštenie zrkadla, ktoré používala spoločnosť Perkin-Elmer a taktiež aj z výsledkov analýzy interferogramov, ktoré technici získali pri pozemných skúškach.
Kvôli dizajnu zariadení umiestnených v tele ďalekohľadu, boli potrebné dva druhy korekcie. "Wide Field and Planetary Camera 2" s novými zrkadlami, ktoré upriamovali lúče na 8 navzájom oddelených CCD čipov tvoriacich obe kamery, mala nahradiť pôvodnú "Wide Field Planetary Camera". Inverzná optická chyba zabudovaná na povrch zrkadiel mala úplne odstrániť aberáciu hlavného zrkadla. Ďalšie prístroje však žiadne podobné vylepšenie nedostali a preto si vyžadovali externé korekčné zariadenie.
Systém na korekciu aberácie pre FOC, FOS a GHRS sa nazýva Korekčná osová náhrada optiky vesmírneho ďalekohľadu (po anglicky "Corrective Optics Space Telescope Axial Replacement", skrátene COSTAR) a pozostáva z dvoch zrkadiel, z ktorých jedno bolo vytvarované tak, aby odstránilo aberáciu. Na to, aby sa táto korekčná náhrada dokázala vtesnať do útrob ďalekohľadu, museli astronauti pri servisnej misii demontovať jeden z prístrojov, vybraný bol "High Speed Photometer".
Servisné misie a nové zariadenia.
Servisná misia 1.
Ďalekohľad bol od prvopočiatku skonštruovaný tak, aby mohol byť pravidelne udržiavaný. Ale potom, čo sa objavili problémy so zrkadlom, ukázala prvá servisná misia, že astronauti budú nútení vykonať sériu dodatočných úprav a inštaláciu korekčnej optiky. Sedem astronautov vybraných pre prvú servisnú misiu absolvovalo tréning v používaní veľkého množstva špeciálneho náradia potrebného na opravu Hubblovho teleskopu. Misia STS-61 (raketoplánu Endeavour) sa uskutočnila v decembri 1993 a zahŕňala inštaláciu niekoľkých zariadení a rôzneho vybavenia.
Medzi najpodstatnejšie úpravy patria výmena vysokorýchlostného fotometra za „balíček“ korekčnej optiky "COSTAR" a výmena "WFPC" ("Wide Field and Planetary Camera") za "WFPC2" s interným korekčným optickým systémom. Ďalej došlo k výmene riadiacej elektroniky solárnych panelov, štyroch gyroskopov, dvoch elektronických kontrolných jednotiek a dvoch magnetometrov. Tiež bol vylepšený softvér palubných počítačov a Hubble bol potom presunutý na vyššiu obežnú dráhu, pretože v priebehu 3 rokov sa ďalekohľad priblížil k zemskej atmosfére a hrozilo, že by do nej vnikol a zhorel.
13. januára 1994 ohlásila NASA, že misia bola úspešne dokončená a predstavila sériu mnohých ostrých záberov vesmírnych telies. Táto servisná misia bola jednou z najkomplexnejších misií, aké boli kedy podniknuté. V priebehu piatich dlhých výstupov do otvoreného vesmíru astronauti vykonali množstvo úprav vnútri teleskopu.
Servisná misia 2.
Úlohou druhej servisnej misie "Discovery" (STS-82) vo februári 1997 bola výmena zariadenia GHRS a FOS za spektrometre "Space Telescope Imaging Spectrograph" (STIS) a "Near Infrared Camera and Multi-Object Spectrometer" (NICMOS) a technického a výskumného magnetofónového záznamníku za nový elektronický. Počas štyroch výstupov do kozmu bola opravená tepelná izolácia a znova upravená obežná dráha. Keďže astronauti našli na ďalekohľade ďalšie poškodenia tepelnej izolácie, na jej opravu sa uskutočnil piaty neplánovaný výstup.
NICMOS obsahoval chladič s dusíkom v pevnej forme, ktorý slúžil na redukciu tepelného žiarenia z ostatných prístrojov, ale o nejaký čas po tom, ako bol nainštalovaný, došlo k neočakávanej tepelnej expanzii, čo malo za následok kontakt s optickou clonou. To viedlo k nadmernému zahrievaniu NICMOSu a následnému skráteniu jeho očakávanej životnosti zo 4 a pol roka na 2 roky.
Servisná misia 3A.
Servisná misia 3A "Discovery" (STS-103) prebehla v decembri 1999. Išlo o odštiepenú misiu od pôvodne plánovanej servisnej misie 3. Vznik varianty 3A bol vynútený nečakaným zlyhaním troch palubných gyroskopov (štvrtý gyroskop zlyhal niekoľko týždňov pred začiatkom misie, čo Hubblovi úplne znemožnilo vykonávať vedecké pozorovania). V priebehu misie 3A astronauti nahradili všetkých šesť gyroskopov, vymenili senzor pre jemnú navigáciu (Fine Guidance Sensor) a palubný počítač, inštalovali "Voltage/temperature Improvement Kit" (VIK) − zariadenie pre ochranu akumulátorov pred prebíjaním a opäť vymenili tepelnú izoláciu. Aj napriek tomu, že nový počítač (25 MHz Intel 80486 s 2 MB RAM) je z dnešného hľadiska takpovediac múzejným exponátom, bol stále 20x rýchlejší než jeho predchodca DF-224. „Nový“ počítač zlepšuje efektivitu tým, že umožňuje vykonávať niektoré výpočtové operácie priamo na palube Hubbla a tiež šetrí náklady, pretože umožňuje použitie nových programovacích jazykov.
Servisná misia 3B.
V priebehu misie 3B "Columbia" (STS-109) v marci 2002 bolo nainštalované nové zariadenie – "Advanced Camera for Surveys" (ACS), ktoré nahradilo "FOC". Tiež došlo k oprave zariadenia NICMOS, ktoré už v roku 1999 vyčerpalo zásobu chladiacej látky. Bol inštalovaný nový chladiaci systém, ktorý teplotu dostatočne znížil a zariadenie bolo teda opäť použiteľné. Hoci chladiaci systém nezabezpečoval takú nízku teplotu, akú si pôvodný dizajn zariadenia vyžadoval, teplota je stabilnejšia. V mnohých ohľadoch splnila táto výmena svoj účel. Obzvlášť nainštalovanie ACS zvýšilo schopnosti ďalekohľadu. Navyše pomocou ACS a s opraveným zariadením NICMOS bol ďalekohľad schopný nasnímať tzv. Hubblovo ultrahlboké pole (HUDF).
V priebehu misie 3B boli už druhýkrát vymenené solárne panely. Konštrukcia nových panelov bola odvodená od panelov použitých u družíc komunikačného systému Iridium, ktorých veľkosť predstavuje len dve tretiny pôvodných panelov. Nižšia hmotnosť sa prejavuje v nižšom vplyve gravitácie na Hubblea. Zároveň však poskytujú o 30 % viac energie. Takýto prírastok energie umožnil simultánne spúšťanie palubných prístrojov a zredukoval problémy s vibráciami, ktoré vznikali vo chvíľach, keď staršie a menej tuhé panely prechádzali zo zemského tieňa na slnečné svetlo a naopak. Ďalej bola vymenená "Hubble's Power Distribution Unit" (energetická distribučná jednotka), ktorá umožnila vykonávať kompletné reštarty všetkých zariadení.
Servisná misia 4.
Ďalšia oprava bola naplánovaná na február 2005, ale havária Columbie v roku 2003 mala následky aj pre program servisu Hubbla. Riaditeľ NASA Sean O'Keefe rozhodol, že všetky nasledujúce misie raketoplánov musia byť schopné dosiahnuť bezpečné útočisko na Medzinárodnú vesmírnu stanicu, ak by sa počas letu vyskytol nejaký neočakávaný a vážny problém. Lenže obežné dráhy ISS aj teleskopu boli tak rozdielne, že pre raketoplán v problémoch, mieriaci pôvodne k Hubblovi, by bolo nemožné dosiahnuť ISS. Toto rozhodnutie však bolo napadnuté mnohými astronómami, ktorí argumentovali, že Hubble je natoľko cenný pre vedu, že si zaslúži trochu rizika. To, že plánovaný nástupca, ďalekohľad Jamesa Webba (JWST), nebude podľa vtedajších odhadov k dispozícii skôr než v roku 2018 a fakt, že JWST sa nebude nachádzať na nízkej obežnej dráhe (a preto nemôže byť v prípade potreby ľahko opravený), iba zvyšovalo tlak na vykonanie tejto servisnej misie. Zároveň si ale túto servisnú misiu nikto z astronómov neželal, pokiaľ by sa mala čerpať z rozpočtu pre JWST.
V auguste 2004 zlyhal pohonný systém spektrometra ("Space Telescope Imaging Spectrograph" – STIS), a celé zariadenie prestalo pracovať. V roku 2005 padlo rozhodnutie prepnúť ďalekohľad do módu riadenia iba dvoma gyroskopmi, aby sa predĺžila doba misie. Teleskop bol dvoma gyroskopmi riadený do augusta 2005, ďalšie dva gyroskopy boli nevyužité, ale pripravené ako náhrada. Dva ďalšie gyroskopy už boli v tom čase nefunkčné a nepoužiteľné. Po zlyhaní ďalšieho gyroskopu by bol celkovo nepoužiteľný. Aj elektronika hlavnej kamery ("Advanced Camera for Surveys" – ACS) zlyhala a to v júni 2006. Záložná elektronika zlyhala 27. januára 2007. V súčasnosti pracuje s pôvodným elektronickým vybavením iba ("Solar Blind Channel" – SBC). Dva hlavné kanály pracujúce vo viditeľnom a ultrafialovom spektre zostali nepoužiteľné. Zdalo sa nepravdepodobné, že by výskum mohol pokračovať bez ďalšej servisnej misie.
Tlak na servisnú misiu sa zvyšoval, do boja sa zapojili senátori, tisíce listov školákov zaplavili Bushovu administratívu. Z Hubbla sa stal národný symbol, ktorý bolo nutné stoj čo stoj zachrániť.
Nový riaditeľ NASA, Michael D. Griffin oznámil krátko po svojom menovaní, že prehodnotí zrušenie servisnej misie. Po sérii simulácií, plánovania a príprav Griffin nakoniec v októbri 2006 dal definitívne zelenú prípravám na misiu, naplánovanú na október 2008. Porucha na hlavnom dátovom prístroji Hubblovho teleskopu však ešte pozdržala štart misie. Museli sa vykonať prípravy a plán na výmenu aj tohoto zariadenia, inak by celá misia nemala zmysel.
Atlantis napokon naposledy k Hubblovi vyštartoval v máji 2009. Počas misie bol vymenený pokazený dátový záznamník (kvôli ktorému sa misia zdržala), opravené systémy AC3 a STIS, nainštalované lepšie niklo-vodíkové akumulátory a vymenený celý rad menších dielov. Taktiež boli nainštalované nové komponenty – širokouhlá kamera 3 (WFC3), spektrograf pôvodu vesmíru ("Cosmic Origins Spectrograph" – COS) a nový systém na priblíženie ("Soft Capture Mechanism" – SCM) a zachytenie pre budúcu plánovanú akciu, pri ktorej bude Hubble zachytený a dopravený do atmosféry na riadený zánik. Práce a opravy na teleskope boli úspešne dokončené a predĺžili jeho životnosť. Odhad z roku 2014 hovorí, že k ukončeniu misie by malo dôjsť najneskôr v roku 2021, odhad z roku 2015 znižuje dobu aktívnej misie do roku 2020.
Vedecké výsledky misie.
Dôležité objavy.
Hubblov vesmírny ďalekohľad pomohol astronómom rozlúštiť mnohé dlhotrvajúce otázky, rovnako tiež poskytol výsledky vedúce k novým otázkam a teóriám. Medzi prvoradé ciele misie ďalekohľadu patrilo meranie vzdialeností cefeíd, premenných hviezd vykazujúcich veľmi dobrý vzťah medzi periódou premenlivosti a absolútnou svietivosťou. Meranie bolo oveľa presnejšie než iné merania uskutočnené predtým a tak sa podarilo výraznejšie obmedziť rozsah odhadovaných hodnôt Hubblovej konštanty, určujúcej rýchlosť rozpínania vesmíru, ktorá súvisí aj s jeho vekom. Pred vypustením ďalekohľadu dosahovala chyba pri odhadovaní hodnoty Hubblovej konštanty v niektorých prípadoch až 50 %. Pozorovania cefeíd v kope galaxií v súhvezdí Panna a v iných vzdialených kopách galaxií pomocou Hubblovho ďalekohľadu znížili tento rozdiel na 10 %. Tento výsledok súhlasí aj s inými pozorovaniami, ktoré astronómovia vykonali pomocou odlišných metód až po vypustení ďalekohľadu na obežnú dráhu.
Hoci Hubble pomohol zdokonaliť odhad veku vesmíru, vznikli pochybnosti o teóriách ohľadom vzniku vesmíru. Astronómovia z Tímu pre hľadanie supernov s vysokým z (po anglicky "High-z Supernova Search Team") a projektu "Supernova cosmology project" použili ďalekohľad na pozorovanie vzdialených supernov a objavili dôkaz, že rozpínanie vesmíru sa pod vplyvom gravitácie nespomaľuje, práve naopak, jeho rozpínanie sa môže v skutočnosti zrýchľovať. Zrýchľovanie potvrdili aj viaceré pozemské ďalekohľady spolu s ďalekohľadmi na obežnej dráhe a jeho hodnotu zmerali s ešte presnejším výsledkom. Napriek tomu, príčina tohto zrýchľovania nie je v súčasnosti (august 2018) z veľkej časti známa. Predmetom intenzívneho výskumu je teória, že je to spôsobené tzv. temnou hmotou.
Obrázky a spektrá s vysokým rozlíšením, ktoré poskytol Hubblov ďalekohľad, sú obzvlášť vhodné na dokazovanie existencie čiernych dier v centrách blízkych galaxií. Hoci sa už začiatkom šesťdesiatych rokov 20. storočia predpokladalo, že by sa čierne diery mohli vyskytovať v jadrách niektorých galaxií, a počas výskumu v osemdesiatych rokoch 20. storočia sa objavilo niekoľko kandidátov na takéto objekty, až výskum Hubblovým ďalekohľadom ukázal, že výskyt čiernych dier je pravdepodobne pre všetky jadrá galaxií bežný. Ďalekohľad ďalej potvrdil, že hmotnosť jadier čiernych dier je úzko spätá s vlastnosťami samotných čiernych dier.
Zrážka kométy Shoemaker-Levy 9 s planétou Jupiter v roku 1994 nastala pre astronómov vo vhodnom čase, niekoľko mesiacov predtým vykonala posádka prvej servisnej misie opravu optiky ďalekohľadu. Obrázky Hubbla boli ostrejšie než akékoľvek iné snímky od roku 1979, keď okolo planéty preletela medziplanetárna sonda Voyager 2. Zároveň hrali dôležitú úlohu pri štúdiu dynamiky zrážky kométy s Jupiterom, udalosti, ktorá sa stáva len raz za niekoľko storočí.
Medzi ďalšie významné objavy ďalekohľadu patria protoplanetárne disky v hmlovine M 42; dôkazy prítomnosti extrasolárnych planét okolo hviezd podobných Slnku; a pozorovania optických náprotivkov stále nedostatočne vysvetlených zábleskov žiarenia. Vesmírny ďalekohľad bol použitý aj na študovanie objektov na okraji slnečnej sústavy – trpasličej planéty Pluta a Eris.
Unikátny odkaz, ktorý nám zanechal projekt Hubblovho vesmírneho ďalekohľadu, sú snímky tzv. Hubblových hlbokých a ultrahlbokých polí. Pri ich snímaní bola využitá jedinečná citlivosť prístroja na vlnových dĺžkach viditeľného svetla, čím sa vytvorili obrázky malých kúskov oblohy. Na nich je možné vidieť galaxie vzdialené miliardy svetelných rokov. Nikdy predtým sa takto vzdialené objekty nepodarilo astronómom zobraziť vo viditeľnom svetle. Hubblov ďalekohľad nám tak poskytol pohľad do raného štádia vývoja vesmíru. Téma hlbokých polí sa zakrátko stala hlavnou náplňou mnohých vedeckých prác.
Význam ďalekohľadu pre astronómiu.
Viacero objektívnych meraní preukázalo pozitívny dopad Hubblovho ďalekohľadu na astronómiu. V odborných časopisoch bolo zverejnených vyše 4000 prác založených na údajoch poskytnutých ďalekohľadom, a ešte viac ich bolo prezentovaných na astronomických konferenciách. V roku 2015 dosiahlo množstvo prác publikovaných na základe pozorovaní teleskopu číslo 12 800, čo z neho robí najproduktívnejší vedecký prístroj v histórii vedy. Ak sa pozrieme na odborné astronomické práce z obdobia pred vypustením Hubblovho ďalekohľadu, približne jedna tretina z nich neobsahovala žiadne citácie či referencie, zatiaľ čo u prác založených na údajoch z Hubbla sú to iba 2 %. Z približne 200 najviac citovaných prác zverejňovaných každý rok je asi 10 % založených práve na údajoch poskytnutých Hubblovým ďalekohľadom.
Hoci mal Hubble veľmi pozitívny dopad na astronómiu, je otázne, či to nebolo vyvážené príliš vysokými nákladmi. Vypracovaná štúdia týkajúca sa relatívnych dopadov rôznych ďalekohľadov na astronómiu zistila, že údaje z HVD sú síce napríklad oproti pozemnému ďalekohľadu William Herschel Telescope 15x častejšie citované, HVD ho ale prekoná aj v nákladoch na prevádzku, ktoré sa odhadujú na 100 násobok nákladov na William Herschel Telescope.
Rozhodnúť sa medzi investovaním do pozemného alebo vesmírneho ďalekohľadu je do budúcnosti veľkou dilemou. Rozvoj adaptívnej optiky rozšíril možnosti fotografovania s vysokým rozlíšením aj pomocou pozemných ďalekohľadov. Rozdiely v kvalite pozorovaní medzi adaptívnou optikou a Hubble sa môže líšiť prípad od prípadu. Dá sa však povedať, že v oblasti viditeľného svetla môže adaptívna optika zaostriť iba veľmi malú časť zorného poľa, zatiaľ čo Hubble môže vykonávať snímkovanie s vysokým rozlíšením vo veľkom zornom poli.
Prenos a spracovanie údajov.
Prenos na Zem.
Údaje získané ďalekohľadom sú v prvej fáze uložené priamo v teleskope. Keď bol Hubble vypustený, na uskladnenie údajov slúžili magnetické pásky. V priebehu servisných misií 2 a 3A nahradil tieto médiá pevný disk. Z paluby teleskopu sa údaje odosielajú na zemský povrch cez Sústavu satelitov pre prenášanie údajov ("Tracking and Data Relay Satellite System – TDRSS") – systém satelitov na nízkej obežnej dráhe, ktoré môžu komunikovať so Zemou približne 85 % času jedného obehu. Údaje sa z "TDRSS" prenášajú na pozemné strediská; najprv do Goddardovho centra pre vesmírne lety a potom finálne do Vedeckého inštitútu vesmírneho ďalekohľadu ("STScI"), kde sa archivujú. Každý týždeň sa z HST prenesie na Zem približne 140 Gb (17,5 GB) dát.
Archivácia.
Všetky údaje z Hubblea sú dostupné v archíve "STScI". Údaje podliehajú po svojom vzniku jednoročnej ochrannej lehote, počas ktorej ich poskytujú len oprávneným osobám a astronómom. Oprávnené osoby z STScI môžu podľa okolností túto ročnú dobu skrátiť alebo predĺžiť.
Pozorovania uskutočnené v tzv. "Director's Discretionary Time" sú z tejto ochrannej lehoty vyňaté a poskytnuté širokej verejnosti takmer okamžite. Kalibračné údaje sú taktiež prístupné krátko po získaní. Všetky údaje z teleskopu sa archivujú v grafickom formáte FITS. Ten je vhodný pre astronomické analýzy, nie však pre verejné použitie. Vďaka existencii Projektu Hubblovo dedičstvo ("Hubble Heritage Project") sú vybrané fotografie spracované do formátu JPEG a TIFF. Potom sa prezentujú širokej verejnosti.
Spracovanie.
Astronomické údaje, zachytené na CCD čipoch, musia prekonať niekoľko kalibračných krokov predtým, než sa dajú použiť pre astronomické analýzy. "STScI" vyvinul sofistikovaný software, ktorý automaticky kalibruje údaje, keď je o ne požiadané. Tento proces, pri ktorom počítače v priebehu výpočtového času kalibrujú údaje a zároveň vykonávajú iné aktivity, umožňuje, že aj žiadosti o veľké množstvo údajov sú vybavené a vrátené naspäť k žiadateľom do niekoľkých dní. Proces, v priebehu ktorého sa údaje kalibrujú automaticky, sa nazýva automatická kalibrácia údajov ("pipeline reduction"), a v stále väčšej miere sa využíva na hlavných pozemských observatóriách. Pokiaľ astronómovia chcú, môžu získať kalibračný program pre seba a vykonávať kalibráciu lokálne vo svojich strediskách. To sa hodí vo chvíľach, keď sú kalibračné kapacity vyťažené.
Analýza.
Údaje z teleskopu môžu byť analyzované pomocou mnohých rozdielnych programov. "STScI" presadzuje na mieru vyrobený software Systém na analýzu dát z vesmírneho ďalekohľadu ("Space Telescope Science Data Analysis System – STSDAS"), ktorý obsahuje všetky programy potrebné pre priebeh potrebnej redukcie na nespracovaných údajoch. Obsahuje tiež ďalšie prostriedky pre spracovanie astronomických údajov. Program je navyše upravený presne na formát údajov prichádzajúcich z Hubblovho vesmírneho ďalekohľadu. Tento software beží tiež ako modul Image Reduction and Analysis Facility ("IRAF"), populárneho počítačového programu pre spracovanie astronomických dát.
Význam pre verejnosť.
Pre projekt Hubblovho vesmírneho ďalekohľadu bolo vždy dôležité mať na svojej strane priazeň širokej verejnosti, pretože na jeho stavbu a prevádzku boli vynaložené značné príspevky daňových poplatníkov. Po ťažkých začiatkoch, pri ktorých chyba hlavného zrkadla znížila hodnotu projektu v očiach verejnosti, prvá servisná misia reputáciu napravila. Po nej začala nová optika ďalekohľadu dodávať na Zem množstvo mimoriadnych fotografií.
O informovanosť verejnosti sa stará hneď niekoľko aktivít. Projekt Hubblovho dedičstva bol založený preto, aby ľuďom sprístupňoval výber kvalitných snímok zaujímavých a zvláštnych vesmírnych objektov. Tím projektu je zložený z amatérskych aj profesionálnych astronómov a tiež ľudí, ktorí sa pohybujú v oblasti astronómie. Snaží sa zdôrazňovať estetickú stránku vzniknutých snímok. Projekt má k dispozícii iba malé množstvo pozorovacieho času ďalekohľadu. Využíva ho na vytváranie „vďačných“ snímok pre verejnosť, ktoré ale nie sú kvôli nižšiemu rozlíšeniu príliš prínosné pre skutočnú vedeckú prácu.
Ďalšiu aktivitu pre verejnosť vykonáva STScI, ktorý sa stará o niekoľko obsiahlych webových stránok. 
Tieto činnosti koordinuje Kancelária pre verejný význam ("Office for Public Outreach"), založená v roku 2000, aby zaistila daňovým poplatníkom určitú spätnú väzbu za podporu celého programu.
Od roku 1999 bolo pre osvetovú činnosť Hubblovho programu v Európe založené Hubblovo centrum Európskej kozmickej agentúry ("Hubble European Space Agency Information Centre – HEIC"). Kancelária sa nachádza v koordinačnom stredisku vesmírneho ďalekohľadu (Space Telescope – European Coordinating Facility) ("ST-ECF") v nemeckom Mníchove. Kancelária plní osvetovú a vzdelávaciu funkciu Európskej kozmickej agentúry k projektu vesmírneho ďalekohľadu. Hlavnou činnosťou je produkcia fotografií a najnovších vedeckých poznatkov.
Replika Hubblovho vesmírneho ďalekohľadu je vystavená v areáli súdneho dvora v meste Marshfield v štáte Missouri, rodisku Edwina Hubbla, po ktorom bol teleskop pomenovaný.
Budúcnosť.
Zlyhávanie vybavenia.
Servisné misie nahrádzali staré prístrojové vybavenie za nové. Konali sa preto, aby sa zabránilo zlyhávaniu a zastarávaniu prístrojov a otvorili sa nové možnosti výskumu. Bez servisných misií sa všetko zariadenie postupne stane nepoužiteľným. V marci 2021 napríklad ďalekohľad kvôli softvérovému problému prešiel do núdzového režimu. Inžinieri problém odhalili a chceli ďalekohľad vrátiť do prevádzky, no kryt ďalekohľadu, ktorý sa v núdzovom režime pre istotu zaviera, sa ich povel neotvoril. Kryt musel byť otvorený pomocou záložného motora. Mimo prevádzky zostala aj vedecká kamera Wide Field Camera 3, pretože je pod nižším napätím, než by mala byť.
Hubble využíva na svoju stabilizáciu v priestore gyroskopy. Umožňujú mu udržiavať presnú a pevnú polohu, aby mohol zamerať zrkadlo na vybrané astronomické objekty. Na bežnú prevádzku boli potrebné tri gyroskopy. Ďalekohľad bolo síce možné nasmerovať aj za použitia dvoch, ale v tom prípade bol pozorovací priestor obmedzený a observatórium muselo byť zamerané veľmi presne, čo je ťažšie. K marcu 2021 boli funkčné už iba tri gyroskopy. Našiel sa však spôsob, akým bude možné udržiavať ďalekohľad schopný pozorovania, hoci v obmedzenom režime, aj keď bude funkčný už iba jeden gyroskop. Inžinieri programu v roku 2020 pri príležitosti osláv 30. výročia vypustenia ďalekohľadu oznámili, že očakávajú ešte zhruba päť rokov prevádzky prístroja. 24. mája 2024 prešiel Hubble do bezpečnostného režimu kvôli chybným údajom jedného zo zostávajúcich gyroskopov. Problém s týmto konkrétnym gyroskopom sa v minulosti už niekoľkokrát zopakoval. NASA preto rozhodla, že zavedie pre HST režim práce iba s jediným gyroskopom. Tento režim spôsobí ďalekohľadu niekoľko malých obmedzení, napríklad si bude vyžadovať viac času, aby zmenil svoju orientáciu na nový objekt pozorovania.
Okrem predpovedí zlyhania kľúčových gyroskopov by Hubble potreboval vymeniť aj akumulátory. Robotická servisná misia bola vyhodnotená ako príliš chúlostivá, pretože by mohla nenávratne poškodiť celý teleskop. Napriek tomu ju NASA po poslednej pilotovanej servisnej misii celkom nevylúčila. Ďalekohľad bol však navrhnutý tak, aby v priebehu servisných misií mohol získavať energiu priamo z raketoplánu, teda z externého zdroja. Tento fakt hovoril v prospech možnosti pripojiť k ďalekohľadu externý zdroj energie namiesto výmeny vnútorných článkov.
Znižovanie obežnej dráhy.
Hubble obieha Zem v extrémne riedkych horných vrstvách atmosféry a jeho orbita s časom klesá vplyvom brzdenia o atmosféru. Pokiaľ nedôjde k zvýšeniu jeho obežnej dráhy, ďalekohľad vstúpi do atmosféry niekedy medzi rokmi 20192032. Presný termín závisí na viacerých faktoroch, napríklad na intenzite slnečnej aktivity, ktorá ovplyvňuje hustotu horných vrstiev zemskej atmosféry. Vplyv na dátum vstupu teleskopu do hustejších vrstiev atmosféry majú aj Hubblove gyroskopy. Pri vstupe do atmosféry by pravdepodobne neboli poškodené všetky systémy ďalekohľadu. Časti hlavného zrkadla a podporná štruktúra by asi prežili, podľa niektorých odhadov však existuje významné riziko (až 1:700), že v prípade pokusu o nápravu pomocou ľudskej posádky, mohlo by dôjsť ku stratám na životoch.
NASA pôvodne plánovala, že Hubbla na bezpečnú orbitu navedie v priebehu misie STS-144. To je však dnes už nereálne, pretože cena jedného letu raketoplánu je príliš vysoká (podľa niektorých odhadov okolo 500 mil. USD), navyše program raketoplánov bol už ukončený. V neprospech tejto misie hovorili aj obavy o bezpečnosť posádky raketoplánu. Namiesto toho NASA hľadá externý pohonný systém, ktorý by ďalekohľadu pomohol kontrolovane zvýšiť svoju orbitu. Z dôvodu úsporných opatrení však nemožno očakávať, že ďalekohľad zostane činný až do roku okolo 2030, kedy neriadene vstúpi do atmosféry.
Hubblove hlboké polia.
Hubblov ďalekohľad zaznamenal niekoľko snímok, tzv. hlbokých polí:

</doc>
<doc id="34121" url="https://sk.wikipedia.org/wiki?curid=34121" title="Koprocesor">
Koprocesor

Koprocesor je špecializovaný mikroprocesor určený na doplnenie funkcií primárneho procesora (centrálnej procesorovej jednotky). Koprocesory sa najčastejšie využívajú pre aritmetické operácie s číslami s pohyblivou desatinnou čiarkou, grafické operácie a pri šifrovaní resp. dešifrovaní. Odbremenením hlavného procesora od týchto náročných úloh sa môže výrazne zvýšiť výkon systému. 
Typickým príkladom koprocesorov používaných v osobných počítačoch boli matematické koprocesory, ktoré sa používali na zvýšenie výkonu systémov pri operáciách číslami s plávajúcou desatinnou čiarkou pri procesoroch Intel 8088 až Intel 80487SX. Procesory Intel 80487DX a vyššie majú matematický koprocesor integrovaný priamo na čipe CPU, preto už nie je potrebný dodatočný externý integrovaný obvod.

</doc>
<doc id="34123" url="https://sk.wikipedia.org/wiki?curid=34123" title="Hubblov teleskop">
Hubblov teleskop



</doc>
<doc id="34124" url="https://sk.wikipedia.org/wiki?curid=34124" title="Hubble">
Hubble

Hubble môže byť:

</doc>
<doc id="34126" url="https://sk.wikipedia.org/wiki?curid=34126" title="Mersennove prvočísla">
Mersennove prvočísla



</doc>
<doc id="34128" url="https://sk.wikipedia.org/wiki?curid=34128" title="HST">
HST



</doc>
<doc id="34132" url="https://sk.wikipedia.org/wiki?curid=34132" title="Ján Klimo">
Ján Klimo

Ján Klimo (* 8. jún 1921, Zvolen – † 15. október 2001, Bratislava) bol slovenský herec a divadelný režisér. Bol starým otcom herca Maroša Kramára.
V rokoch 1940 - 1945 študoval medicínu v Bratislave. V rokoch 1945 - 1951 člen činohry ŠD v Košiciach, v rokoch 1951 - 1953 asistent réžie činohry SND, 1953 - 1967 režisér (v rokoch 1953 - 1960 aj umelecký šéf) činohry NS v Bratislave. Od roku 1967 v slobodnom povolaní. 
Vo filme hral menšie úlohy. Väčšie príležitosti mu poskytla televízia a dabing. Svojím hlboko zafarbeným hlasom sa stal významným predstaviteľom rozhlasového herectva.

</doc>
<doc id="34133" url="https://sk.wikipedia.org/wiki?curid=34133" title="Michal Hudák">
Michal Hudák

Mgr. art. Michal Hudák (* 27. jún 1969, Prešov) je slovenský moderátor, spevák a herec.
Životopis.
Je rusínskej národnosti. Základnú školu i gymnázium absolvoval v ukrajinskom jazyku. V detstve pôsobil v rozhlase aj v amatérskom divadle. V čase dospievania hrával aj v Ukrajinskom národnostnom divadle v Prešove (dnešné Divadlo Alexandra Duchnoviča). 
Rozhodol sa pre štúdium herectva na VŠMU v Bratislave. V roku 1987 úspešne absolvoval prijímacie pohovory, ale herectvo napokon odišiel študovať na Kyjevský inštitút divadelného umenia. Kde študoval aj jeho brat Sergej. Po štyroch rokoch sa vrátil ako divadelný a filmový herec. Angažmán získal v Divadle Alexandra Duchnoviča v Prešove. Pôsobil aj v prešovskom rádiu Flash.
V televízii sa po prvýkrát predstavil v súťažnej relácii Slovenskej televízie "Správny kľúč" a neskôr v relácii "Varím varíš varíme". V súčasnosti pripravuje upútavky pre televíziu JOJ, pracuje v dabingu a číta komentáre k dokumentárnym filmom. V televízii JOJ moderoval relácie "Dievča za milión" a reality show "VyVolení". V RTVS moderoval relácie Fenomén a Fenomén Junior. Vystupuje aj s country a bluegrassovou kapelou Žobráci, kde hrá na mandolíne. Je rozvedený, má synov Šimona a Huga a tiež dcéru Evu.
Hral v televíznych seriáloch "Profesionáli" a "Panelák". V zábavnej šou "Cena" "je" "správna" nahradil moderátora Mateja Sajfu Cifru. V súčasnosti sa často objavuje v relácii "Inkognito" po boku ďalšieho priateľa i Rusína Mariána Čekovského.
Filmografia.
Účinkoval vo filmoch:

</doc>
<doc id="34134" url="https://sk.wikipedia.org/wiki?curid=34134" title="Veľká Suchá">
Veľká Suchá

Veľká Suchá je časť obce Hrnčiarska Ves.
Vo Veľkej Suchej sa narodil Eduard Kojnok - rímskokatolícky biskup 

</doc>
<doc id="34135" url="https://sk.wikipedia.org/wiki?curid=34135" title="Matej Landl">
Matej Landl

Matej Landl (* 12. jún 1963, Bratislava) je slovenský herec. Syn herečky Evy Landlovej a krasokorčuliarskeho trénera Františka Landla.
Populárnym sa stal už v detstve vďaka televíznemu seriálu "Spadla z oblakov" (1978). V 80. rokoch bol členom Slovenského komorného divadla v Martine. Od vzniku divadla Astorka Korzo ’90 je jeho stálym členom. Tu stvárnil charakterové postavy v hrách Večierok, Meštiaci, Les, Historky z Viedenského lesa. V STV uvádzal reláciu "Čudná šou". Uplatňuje sa aj v dabingu. Žije v Bratislave, je druhýkrát ženatý a má dvoch synov.

</doc>
<doc id="34137" url="https://sk.wikipedia.org/wiki?curid=34137" title="Kamila Magálová">
Kamila Magálová

Mgr. art. Kamila Magálová, rod. Slováková (* 16. november 1950, Bratislava) je slovenská herečka. Dcéra dirigenta Ladislava Slováka a sestra herca Mariána Slováka.
Vyštudovala herectvo na VŠMU (1975). V rokoch 19731982 členka Poetického súboru Novej scény v Bratislave. Po prvýkrát v SND účinkovala v roku 1970 v inscenácii "Herodes a Herodias". Od roku 1982 členka Činohry SND v Bratislave. 
Má za sebou desiatky filmových a divadelných rolí. Okrem toho úspešne prepožičiava svoj hlas postavám v dabingových štúdiách.
Spolupracuje so Štúdiom L + S, kde od roku 1985 ako hosť účinkuje dodnes. Na bratislavskej Novej scéne sa prezentovala aj ako speváčka v muzikáli "Cyrano z predmestia". Okrem účinkovania v divadle či v televízii je aj veľvyslankyňou dobrej vôle UNICEF na Slovensku, patrónkou Slobody zvierat a prezidentkou Nadácie na záchranu koní.
V roku 2012 sa rozviedla s manželom Slavomírom Magálom, s ktorým má syna Martina, ktorý tragicky zomrel v roku 2024, a dcéru Danielu. Je starou mamou vnúčat Maríe, Niny, Kristíny a Gregora.

</doc>
<doc id="34139" url="https://sk.wikipedia.org/wiki?curid=34139" title="Iveta Malachovská">
Iveta Malachovská

Mgr.art. Iveta Malachovská, Ph.D., (rod. "Pašková"; * 11. júl 1965, Bratislava) je slovenská moderátorka, manželka operného speváka Martina Malachovského.
V roku 1991 absolvovala štúdium produkcie na Filmovej akadémii múzických umení v Prahe. V rokoch 1984 - 1986 externá, od roku 1986 interná pracovníčka Česko-slovenskej televízie. 
Moderátorkou je od roku 1989. Diváci si ju však pamätajú ešte z mládežníckej "Lastovičky", "Matelka", či "Štúdia Kontakt". Zo Slovenskej televízie prešla do TV Markíza, kde moderovala okrem iných aj súťažnú reláciu "Hodina pravdy".
V októbri 2007 začala uvádzať súťažnú reláciu "Milionár" v Slovenskej televízii a druhú sezónu uvádza aj talkshow "Ľudia na 1". V roku 2008 začala pôsobiť ako moderátorka v súťažnej relácii "Čierna alebo biela". 
V marci 2018 začala uvádzať súťažnú reláciu "Slovensko s Tiposom" v Slovenskej televízii.
S manželom Martinom Malachovským má dcéru Kristínu.
Tvorba.
Produkcia.
"Peter Dvorský", 2022, premiéra v kinách: 7. apríla 2022, réžia, produkcia, autorka námetu: Iveta Malachovská

</doc>
<doc id="34140" url="https://sk.wikipedia.org/wiki?curid=34140" title="Numerický koprocesor">
Numerický koprocesor



</doc>
<doc id="34142" url="https://sk.wikipedia.org/wiki?curid=34142" title="Zuzana Marošová">
Zuzana Marošová

Zuzana Marošová (* 7. august 1981, Komárno) je slovenská herečka.
Vyrastala v Prievidzi. Absolvovala bratislavské konzervatórium a herectvo na VŠMU. Členka SND. Na bratislavskej Novej scéne hrala sladkú Sugar v muzikáli "Niekto to rád horúce". Na doskách Činohry SND vystupuje v inscenáciách: "Tančiareň, Mizantrop, Dom nad oceánom, Konečne slobodný! a Cyrano z Bergeracu". Zuzana Marošová hrala v seriáli televízie Markíza "Medzi nami".

</doc>
<doc id="34143" url="https://sk.wikipedia.org/wiki?curid=34143" title="Jednotka pre operácie s pohyblivou desatinnou čiarkou">
Jednotka pre operácie s pohyblivou desatinnou čiarkou



</doc>
<doc id="34144" url="https://sk.wikipedia.org/wiki?curid=34144" title="Zuzana Mauréry">
Zuzana Mauréry

Mgr. art. Zuzana Mauréry (* 23. september 1968, Bratislava) je slovenská filmová, televízna i divadelná herečka a speváčka muzikálového žánru. Šesťnásobná kandidátka na národné filmové ceny i dvojnásobná laureátka Slnka v sieti v hlavnej ženskej hereckej kategórii, je riadnym členom Slovenskej filmovej a televíznej akadémie. Žije v Bratislave, je rozvedená a bezdetná.
Život.
Rané roky.
Pochádza z muzikálnej rodiny. Jej otec Pavol Mauréry bol dlhoročným sólistom opery Slovenského národného divadla (SND), jej matka Darina Markovičová sopranistkou spevoherného súboru niekdajšej Novej scény (NS). Narodila sa krátko po vojenskom zásahu armád Varšavskej zmluvy v Československu ako ich jediné dieťa, vyrastala preto v rámci normalizácie. V generačnej štúdii reportérky denníka "SME" Iris Kopcsayovej svoje rané roky dokumentovala ako štyridsaťročná nasledovne: 
„Keď v roku 1968 prišli Rusi, moji rodičia bývali nad kaviarňou Štefánka. Mama mi spomínala, ako tie tanky sledovala spoza okna, bola so mnou v ôsmom mesiaci tehotenstva [...]. Mala som pocit, že žijeme v takej čudnej konzerve, ale neriešila som to. Myslela som si, že tak to skrátka na svete je. Jedni žijú tam a my tu, a to sa už nikdy nezmení [...]. Z udalostí v tom období som najviac zaregistrovala príchod Gorbačova, lebo sa zdalo, že by sa niečo mohlo konečne pohnúť. Nemám odpor k ničomu z toho obdobia. Obrazne povedané, keď neviete ako chutí banán, tak po ňom ani netúžite. Mala som detstvo dosť nabité krúžkami a nepociťovala som nijaké vážne obmedzenia.“
Vďaka profesnému zázemiu oboch rodičov dospievala zaopatrená. Podľa jej vlastných slov nepatrili „medzi tuzexových vyvolencov, ale divadelné zájazdy rodičov nás [celú rodinu] vždy vyfešákovali [...]. Chodili často na Západ, takže ja som bola vymódená celkovo dosť západne. Takzvané zipsové nohavice som mala prvá na škole.“ Popri základnej škole s vyučovacím jazykom nemeckým navštevovala tanečnú i hodiny klavíra. Muzikál ju svojou formou čoskoro fascinoval, samotný spev už pomenej. „Detstvo som prežila zatvorená v zadnej izbe, keď moji rodičia skúšali, čo bolo vlastne neustále, a túžila som sa stať letuškou, študovať jazyky. K nemčine som si preto pridala angličtinu“, uviedla neskôr v inom rozhovore, pre český "Deník". Na popud rodičov však jej ďalšie kroky smerovali na neďaleké matematicko-fyzikálne Gymnázium Jura Hronca v Bratislave so zameraním na informatiku.
Herecké výkony.
Filmografiu Mauréry zastupuje k roku 2026 dvadsaťtri celovečerných filmov – dvadsaťdva v distribúcii, ostatný v postprodukcii. Na poli krátkometrážnej kinematografie boli jej príspevky zaznamenané v ôsmich prípadoch – štyri predstavujú hrané tituly, jeden hraný dokument, ďalšie dva spravodajské, kým pod zvyšným, kombinovaným, figuruje ako spoluautorka námetu. V rámci televízneho formátu bola bez ohľadu na metráž obsadená do štyridsiatichtroch snímok vrátane jedného dokumentárneho, piatich minisérií a dvadsiatichtroch seriálov. Na báze tzv. nových médií dostupných výhradne online sa podieľala na jednej cestopisnej reportáži. Divadelnú kariéru umelkyne mapuje vyše šesťdesiatka inscenácií, z toho štyridsať kvázi činoherných, dvadsaťdva spevoherných, dve tanečné i jedna opera. Tri hudobné produkcie naštudovala pre javisko opakovane.
Vokálne výkony.
Mauréry nevydala vlastný profilový album, resp. singel. Jej diskografiu dokumentujú výhradne nahrávky z divadelných predstavení muzikálového žánru, prípadne jej dodatočné vokálne príspevky zaznamenané už na zvukových nosičoch iných interpretov.
Úspechy a ocenenia.
Mauréry je šesťnásobnou kandidátkou na cenu Slovenskej filmovej a televíznej akadémie (SFTA) — trikrát v hlavnej i vedľajšej hereckej kategórii samostatne — a trojnásobnou laureátkou ocenenia Igric, tohto už v zastúpení Slovenského filmového zväzu (SFZ), Únie slovenských televíznych tvorcov (ÚSTT) a Literárneho fondu (LF) zároveň.
Jej prvotná nominácia na Slnko v sieti sa vzťahuje k vedľajšej ženskej postave Gite z jej štvrtého celovečerného filmu "Návrat bocianov" (2007) režiséra Martina Repku. Víťaznú trofej vtedy získala „svokra“ Jany Oľhovej, respektíve tragikomédia Juraja Nvotu s názvom "Muzika". Držiteľkou národnej filmovej ceny sa Mauréry stala v roku 2014, kedy od SFTA obdržala dve súbežné nominácie. Zatiaľ čo odbornú porotu nakoniec oslovila svojím stvárnením matky v novej úprave dvojjazyčnej drámy Mátyása Priklera "Ďakujem, dobre" (2012), v podružnej ženskej kategórii kandidovala za rolu kápy Broderovej, a to v koprodukčnom vojnovom filme Milana Cieslara "Colette" (2013); za výkon v ostatnej ju Česká filmová a televizní akademie (ČFTA) navrhla v totožnej kategórii na tamojšieho Leva. Cena jej síce v oboch prípadoch unikla (na Slovensku opäť v prospech Oľhovej, v Česku v prospech Jaroslavy Pokornej), za obe roly vedno však získala tzv. národnú tvorivú cenu Igric za Najlepší ženský herecký výkon vo filmovom alebo TV diele.
Z televíznych počinov jej postava Ivany Jevanovej v seriáli "Zlomok sekundy" (2011) režisérky Ľuby Vančíkovej vyniesla v roku 2012 finančnú prémiu LF, a rola Evy Lustigovej z "Tajných životov" (2014), iný seriál RTVS a v réžii Jána Sebechlebského, druhú sošku Igric. V komerčnej oblasti zábavného priemyslu jej účasť v diváckej súťaži TV JOJ vyniesla titul „Kráľovná tanca“, respektíve "Showdance" (2010); súčasťou ocenenia bola i ozdobná koruna. Za javiskový prednes bola umelkyňa na báze kritickej platformy docenená v roku 2004 prostredníctvom jednej z každoročne udeľovaných výročných cien LF, menovite sťa Ronny v muzikáli Novej scény "Vlasy" (2003), ktorý naštudoval Dodo Gombár. 
V rámci dodatočných tvorivých aktivít je Mauréry spolu s absolventom pražskej FAMU Martinom Dudom spoluautorkou námetu kombinovaného, animovano-hraného filmu s názvom "Jsem větší a lepší" (2007). Tento krátkometrážny počin získal svojho času ohlas na niekoľkých súťažných prehliadkach vo svojom žánri vrátane medzinárodnej nominácie zo strany americkej Akadémie filmových umení a vied ako Najlepší zahraničný študentský film. Za iný krátky film, "Almost There" (2014) a pod taktovkou Zuzany Mariankovej, bola na 13. ročníku medzinárodného festivalu 24 Hour Film Race v americkom Brooklyne vyhlásená za Najlepší herecký ansámbel (presnejšie po boku Gregora Hološku, Petra Kadlečíka, Michala Jánoša, Anny Rakovskej, Juraja Šimku, Márie Breinerovej-Mačákovej a Viery Frajtovej).
Verejnoprospešná a dobročinná činnosť.
Od konca prvej dekády 21. storočia sa umelkyňa angažuje aj v prípadných otázkach sociálnej zodpovednosti či charitatívnej službe. Kým v problematike životného prostredia sa sústreďuje na svoje rodné mesto, v oblasti dobročinnej ju oslovujú benefičné aukcie zamerané najmä na pomoc deťom a seniorom. 
V januári 2010 sa na čele s ekológom Mikulášom Hubom, herečkou Zuzanou Kronerovou a poslancom mestskej časti bratislavského Starého Mesta Ivanom Bútorom pripojila k písomnej výzve predstaviteľov kultúrnej a vedeckej obce o zachovanie miestneho Parku kultúry a oddychu. O rok neskôr sa stala jednou zo šiestich ambasádoriek environmentálneho projektu hlavného mesta "Bratislavské visuté záhrady", ktorý v marci 2011 propagovala poskytnutím tematického rozhovoru regionálnej metropolitnej televízii TV Bratislava.
V období rokov 2009, 2010 a 2012 opakovane podporila neziskovú organizáciu Nadácia pre deti Slovenska, a to prostredníctvom ich verejnej charitatívnej zbierky "Hodina deťom" bez nároku na honorár. Na pomoc deťom a mladým ľuďom so zdravotným postihnutím sa v septembri 2010 zúčastnila obdobnej kampane s názvom "Konto bariéry", založeného iným mimovládnym združením, menovite Detským fondom Slovenskej republiky. Nedlho potom nadviazala spoluprácu s nadáciou SOCIA. Tejto pre propagačné účely kalendára „Staroba sa nás dotýka“ (2011), herečka prepožičala svoju tvár v kampani "Lienka pomoci" určenej pre seniorov. Pri príležitosti "Koncertu všetkých generácií", organizovaného rovnakou nadáciou o dva roky neskôr, vystúpila vokálne spolu s otcom.
V podobnom duchu sa svojho času objavila na XVII. reprezentačnom dobročinnom koncerte Slovenskej humanitnej rady "Benefícium" (2008), či na predvianočnom "Plameni nádeje" (2011), konaného pod záštitou fondu Hlavný stan nádeje. V roku 2010, Mauréry symbolicky podporila bezdomovcov v rámci krstu knihy jedného z bývalých predajcov pouličného časopisu "NotaBene", Júliusa.

</doc>
<doc id="34145" url="https://sk.wikipedia.org/wiki?curid=34145" title="Neil Armstrong">
Neil Armstrong

Neil Alden Armstrong (* 5. august 1930, Wapakoneta, Ohio, USA – † 25. august 2012, Cincinnati, Ohio) bol americký astronaut a letecký inžinier, ktorý v roku 1969 ako prvý človek vstúpil na povrch Mesiaca. Bol tiež námorným pilotom, skúšobným pilotom a univerzitným profesorom.
Armstrong sa narodil a vyrastal v meste Wapakoneta v štáte Ohio. Nastúpil na Purdue University, kde študoval letecké inžinierstvo, pričom americké námorníctvo mu v rámci Hollowayovho plánu platilo školné. V roku 1949 sa stal lodným poddôstojníkom a nasledujúci rok námorným pilotom. Zúčastnil sa bojov kórejskej vojny, kde lietal na lietadle Grumman F9F Panther z lietadlovej lode USS "Essex". Po vojne dokončil bakalárske štúdium na Purdue a stal sa skúšobným pilotom na High-Speed Flight Station Národného poradného výboru pre letectvo (NACA) na Edwardsovej leteckej základni v Kalifornii. Bol projektovým pilotom stíhačiek radu Century Series a sedemkrát letel na lietadle North American X-15. Bol tiež účastníkom programov amerického letectva pre lety ľudí do vesmíru Man in Space Soonest a X-20 Dyna-Soar.
Do oddielu astronautov NASA vstúpil v druhej skupine, ktorá bola vybraná v roku 1962. Svoj prvý kozmický let uskutočnil ako veliaci pilot kozmickej lode Gemini 8 v marci 1966 a stal sa prvým civilistom medzi astronautmi NASA, ktorý letel do vesmíru. Počas tejto misie uskutočnil spolu s pilotom Davidom Scottom prvé fyzické spojenie dvoch kozmických telies na obežnej dráhe Zeme; misia však bola prerušená potom, čo Armstrong musel použiť časť svojho paliva na riadenie návratu do atmosféry, aby stabilizoval nebezpečnú rotáciu lode spôsobenú zaseknutým motorom. Počas príprav na Armstrongov druhý a posledný kozmický let v pozícii veliteľa Apolla 11 sa musel tesne pred haváriou katapultovať z trenažéra Lunar Landing Research Vehicle.
Dňa 20. júla 1969 Armstrong a pilot lunárneho modulu Apolla 11 Buzz Aldrin ako prví ľudia pristáli na Mesiaci a nasledujúci deň strávili dve a pol hodiny mimo lunárneho modulu "Eagle", zatiaľ čo Michael Collins zostal na obežnej dráhe Mesiaca vo veliteľskom module "Columbia". Keď Armstrong prvýkrát vstúpil na povrch Mesiaca, povedal slávnu vetu: "„Je to malý krok pre človeka, obrovský skok pre ľudstvo.“" V priamom prenose ho sledovalo približne 530 miliónov divákov na celom svete. Apollo 11 bolo významným víťazstvom USA vo vesmírnych pretekoch, pretože splnilo národný cieľ navrhnutý v roku 1961 prezidentom Johnom F. Kennedym „pristáť s človekom na Mesiaci a bezpečne ho vrátiť na Zem“ do konca desaťročia. Prezident Richard Nixon udelil Armstrongovi spolu s Collinsom a Aldrinom Prezidentskú medailu slobody a v roku 1969 získal Collierovu trofej. V roku 1978 mu prezident Jimmy Carter udelil Kongresovú kozmickú medailu cti, v roku 1979 bol uvedený do Národnej leteckej siene slávy a v roku 2009 dostal spolu so svojimi bývalými kolegami z posádky Zlatú medailu Kongresu.
Po odchode z NASA v roku 1970 Armstrong vyučoval do roku 1979 na katedre leteckého a kozmického inžinierstva na University of Cincinnati. Pracoval tiež na vyšetrovaní nehody Apolla 13 a pôsobil v Rogersovej komisii, ktorá vyšetrovala výbuch raketoplánu "Challenger". Zomrel v roku 2012 na následky komplikácií po operácii koronárneho bypassu vo veku 82 rokov.
Mladosť, štúdium, vojenský pilot.
Narodil sa v meste Wapakoneta v štáte Ohio. Jeho rodičmi boli Stephen Koenig Armstrong a Viola Louise Engelová, mal dvoch mladších súrodencov, June a Deana. Jeho otec bol audítorom pracujúcim pre ohijskú vládu, rodina sa preto často sťahovala. Už v detstve sa nadchol pre lietanie. Prvýkrát videl lietadlá ako dvojročný, keď ho otec vzal na letecké preteky. V lietadle sedel prvýkrát v šiestich rokoch pri vyhliadkovom lete vo Forde Trimotor.
V siedmich rokoch si zarobil prvé peniaze – za sekanie trávy na cintoríne, neskôr si privyrábal pochôdzkami pre miestnu drogériu. Staval modely lietadiel, roku 1944 dochádzal do leteckého kurzu a v pätnástich rokoch získal pilotný preukaz, skôr než vodičský preukaz. Bol aktívnym skautom. Neskôr pri lete k Mesiacu poslal pozdrav práve prebiehajúcemu národnému stretnutiu skautov; skautský emblém bol aj medzi osobnými vecami, ktoré si vzal do lode.
V roku 1947 začal študovať na Purdueovej univerzite, odbor letecké inžinierstvo. Stal sa len druhým členom rodiny, ktorý študoval na vysokej škole. Prijali ho tiež na Massachusetts Institute of Technology (MIT), ale jeden jeho známy – absolvent univerzity – ho presvedčil, že pre kvalitné vzdelanie nemusí odchádzať do Massachusetts. Na Purdueovej univerzite lietal v tamojšom leteckom klube a v druhom ročníku hral v univerzitnom koncertnom súbore na barytónový roh; k súboru sa hlásil aj po odchode z NASA a poskytol mu nemalý finančný dar. Armstrongovo vzdelanie financovalo americké námorníctvo v rámci tzv. Hollowayovho plánu. Podľa plánu mal za úhradu nákladov štúdia študent medzi druhým a tretím ročníkom školy odslúžiť tri roky v námorníctve.
Námorníctvo ho povolalo do služby v januári 1949. Na základni Pensacola absolvoval 18-mesačný letecký výcvik počas ktorého získal kvalifikáciu námorného letca schopného slúžiť na lietadlových lodiach. Dňa 16. augusta 1950, dva týždne po jeho dvadsiatych narodeninách, námorníctvo Armstronga informovalo, že je plne kvalifikovaný námorný letec. Pridelený bol na základňu v San Diegu, o dva mesiace neskôr prešiel k 51. stíhacej letke (VF-51) vyzbrojenej prúdovými stíhačkami F9F Panther. S týmto lietadlom po prvýkrát vzlietol 5. januára 1951. V júni 1951 po prvýkrát pristál na lietadlovej lodi USS "Essex". Koncom júna eskadra na palube lietadlovej lode "Essex" vyrazila do kórejskej vojny.
Na prvý bojový let v Kórei vzlietol 29. augusta 1951; sprevádzal prieskumné lietadlo pri fotografovaní Sŏngdžinu. O päť dní neskôr, 3. septembra, pri bombardovaní skladov západne od Wonsanu v nízkej výške jeho lietadlo zasiahla paľba severokórejskej protilietadlovej obrany. Keď sa snažil získať kontrolu nad strojom, vrazil krídlom do asi 6-metrovej tyče, ktorá na krídle prerazila asi metrovú trhlinu. Aj napriek tomu sa dokázal vrátiť nad vlastné územie a katapultovať.
Počas nasadenia v Kórei vykonal 78 bojových letov s celkovou dĺžkou 121 hodín, napospol v januári 1952. Získal Leteckú medailu ("Air Medal") za dvadsať bojových letov, Zlatú hviezdu ("Gold Star") za ďalších dvadsať a Medailu za službu v Kórei ("Korean Service Medal"). Od námorníctva odišiel 23. augusta 1952 v hodnosti mladšieho poručíka ("Lieutenant (junior grade), LTJG"). Ešte osem rokov zostal v zálohe, do 21. októbra 1960.
Po skončení služby u námorníctva sa vrátil na univerzitu, dokončil ju v roku 1955 s titulom bakalár vied ("Bachelor of Science"). Neskôr, v roku 1970, absolvoval na University of Southern California magisterské štúdium (s titulom "Master of Science") v rovnakom odbore, leteckom inžinierstve. Na univerzite sa zoznámil so študentkou ekonómie Janet Elizabeth Shearonovou, s ktorou sa oženil v januári 1956. Janet s ním odišla do Kalifornie a nedokončila štúdium, čo neskôr ľutovala.
Skúšobný pilot.
Po dokončení univerzity sa rozhodol stať civilným skúšobným pilotom Národného poradného výboru pre letectvo (NACA; predchodca NASA): zažiadal si o zamestnanie v "High-Speed Flight Station" (dnes Armstrongovo letecké výskumné stredisko) na Edwardsovej leteckej základni v Kalifornii. Nebolo tu voľné miesto, preto prijal miesto v inom stredisku NACA, Lewisovom laboratóriu leteckého pohonu v Clevelande, kde pracoval od marca 1955. V júli 1955 prešiel na Edwardsovu základňu.
Na Edwardsovej základni spočiatku pilotoval sprievodné lietadla, ktoré sledovali experimentálne lietadlá. Lietal aj na upravených bombardéroch, pri jednom z týchto letov sa stala jeho prvá letecká nehoda. Dňa 22. marca 1956 mala posádka Boeingu B-29 Superfortress, s Armstrongom ako druhým pilotom, vypustiť podvesené experimentálne prúdové lietadlo Douglas D-558-2 Skyrocket. Potom, čo vystúpili do výšky 9,1 km, motor č. 4 Boeingu zlyhal. Pristáť s podveseným Skyrocketom nemohli a nemali dostatočnú rýchlosť (338 km/h) na jeho vypustenie. Kapitán Boeingu, Stan Butchart, preto stočil lietadlo do klesania. Keď získali rýchlosť, vypustili Skyrocket. V tej chvíli sa vrtuľa štvrtého motora rozpadla a jej úlomky poškodili motor č. 3 a trochu aj č. 2. Butchart a Armstrong museli vypnúť poškodený motor č. 3 a aj kvôli vyrovnaniu momentu motora č. 1. Iba s jedným motorom v chode potom pomaly krúživým letom znížili výšku a bezpečne pristáli.
Prvého letu v raketovom lietadle sa Armstrong dočkal 15. augusta 1957, kedy v Bell X-1B vyletel do výšky 18,3 km. Pri pristátí odlomil predné koleso podvozku, čo bola nehoda, ktorá sa u X-1 už skôr stala asi dvanásťkrát. Jej príčinou bola chyba konštrukcie lietadla. Od októbra roku 1958 sa zúčastnil testovania raketového lietadla North American X-15. Od novembra 1960 do júla 1962 uskutočnil s lietadlami X-15 celkovo sedem letov, na stroji X-15-3 dosiahol výšku 63,2 km a na stroji X-15-1 dosiahol rýchlosť Mach 5,74 (t. j. 6 615 km/h).
Armstrong bol zapletený do niekoľkých incidentov, ktoré sa na Edwardsovej základni dostali do tamojšieho folklóru a spomienok pilotov. Prvý nastal počas jeho šiesteho letu s X-15 dňa 20. apríla 1962, pri ktorom testoval automatický kontrolný systém lietadla, ktorý pomáhal vyvíjať. Stúpal do výšky viac ako 63 km (najvyššia, akú dosiahol pred kozmickými letmi), ale počas zostupu predok lietadla zdvihol príliš a X-15 sa odrazil od atmosféry späť do 43 km. Nad domovským letiskom preletel trojnásobkom rýchlosti zvuku vo výške 30 km, a dostal sa 64 km južne od Edwards (legendy základne hovoria, že doletel až ku štadiónu Rose Bowl v Pasadene). Po dostatočnom zostupe sa vrátil na Edwards, kde len tak-tak dokázal pristáť bez nárazu do júk na južnom konci dráhy. Bol to najdlhší let X-15 ako z hľadiska času, tak vzdialenosti.
Neskôr bol Armstrong účastníkom iného incidentu, pri jednej príležitosti, kedy letel s Chuckom Yeagerom. Mali s Lockheedom T-33 zhodnotiť vhodnosť vyschnutého jazera "Smith Ranch Dry Lake" ako miesta pre núdzové pristátie v programe X-15. Vo svojej autobiografii Yeager napísal, že vedel, že jazero bolo po nedávnych dažďoch nevhodné pre pristátie, ale Armstrong trval na lete v každom prípade. Pri pokuse o letmé pristátie sa im kolesá zaborili do bahna a museli čakať na záchranu. Podľa Armstrongovej verzie udalostí sa Yeager nikdy nepokúšal vyhovoriť mu let a úspešne pristáli na východnej strane jazera. Potom Yeager povedal, aby to skúsili znovu, tentoraz trochu pomalšie. Pri druhom pristátí sa prilepili k povrchu a Yeager podľa Armstronga reagoval záchvatom smiechu. Veľa skúšobných pilotov na Edwardsovej základni chválilo Armstrongove inžinierske zručnosti. Milt Thompson povedal, že bol „technicky najschopnejší z prvých pilotov X-15“. William Harvey Dana o Armstrongovi vyhlásil, že „jeho myseľ vstrebávala informácie ako huba“. Vojenskí piloti mali tendenciu mať iný názor, najmä ak, ako Yeager a William John Knight, nemali inžinierske diplomy. Knight sa nechal počuť, že piloti-inžinieri sa častejšie dostávali do problémov, pretože pri svojom mechanickom prístupe nemali prirodzený cit pre lietanie.
Dňa 21. mája 1962 sa Armstrong stal účastníkom nehody, ktorá vošla do folklóru Edwardsovej základne ako „Nelliská aféra“. Mal v Lockheede F-104 Starfighter obhliadnuť ďalšiu plochu pre núdzové pristátie, "Delamar Dry Lake" v južnej Nevade. Armstrong pri pristávaní podcenil svoju výšku a neuvedomil si, že nemá úplne vysunutý podvozok. Pri dosadnutí sa podvozok začal zaťahovať späť. Podarilo sa mu prerušiť pristátie a vzlietnuť, ale s poškodeným podvozkom a nefunkčnou vysielačkou. Pristál na blízkej Nellisovej leteckej základni, pričom sa ešte poškodil o dráhu. Domov ho mal dopraviť Milt Thompson v dvojmiestnom F-104B, ktoré pilotoval prvýkrát v živote (iné viacmiestne lietadlo práve nebolo k dispozícii). Thompson sa s veľkými ťažkosťami dostal nad Nellisovu základňu, ale kvôli silnému bočnému vetru pristál príliš tvrdo, praskla mu ľavá pneumatika, a dráha sa musela znova upratovať. Pre oboch pilotov priletel kolega Bill Dana v T-33 Shooting Star, keď nelliský riadiaci letov videl jeho (príliš dlhé) pristátie, radšej zaistil skúšobným pilotom z Edwards odvoz po ceste.
Ako skúšobný pilot sa Armstrong zúčastnil testov lietadiel F-100A Super Sabre a F-100C Super Sabre, F-101 Voodoo a F-104A Starfighter. Lietal aj na F-105 Thunderchief, F-106 Delta Dart, B-47 Stratojet, KC-135 Stratotanker, experimentálnych X-1B a X-5. Keď v roku 1962 z "High-Speed Flight Station" odišiel, mal nalietaných vyše 2 450 hodín. Počas svojej kariéry lietal na viac ako dvoch stovkách typov lietadiel, vrtuľníkov, kozmických lodí a iných lietajúcich aparátov. Vo voľných chvíľach sa venoval bezmotorovému lietaniu. Koncom 50. rokov tiež viedol oddiel skautov pri miestnej metodistickej obci, sám sa však označoval za deistu.
Astronaut.
Vojenské programy, príchod do NASA.
V júni 1958 bol vybraný medzi desať budúcich astronautov programu amerického vojenského letectva, "Man In Space Soonest" ("Človek vo vesmíre čo najskôr"), ktorého cieľom bol skorý – v roku 1960 – pilotovaný kozmický let v malej jednomiestnej kozmickej lodi. V júli 1958 ale bol Národný poradný výbor pre letectvo (NACA) reorganizovaný v Národný úrad pre letectvo a vesmír (NASA), ktorému prezident uložil zodpovednosť za prvé pilotované kozmické lety. Vojenské letectvo preto v auguste 1958 svoj program "Man In Space Soonest" zrušilo.
Od apríla 1960 patril Armstrong do skupiny siedmich astronautov zaradených do programu vojenského letectva, ktorého cieľom bolo vyvinutie raketoplánu Boeing X-20 Dyna-Soar. Armstrong sa pri letoch s upravenými stíhačkami F-102A Delta Dagger a F5D Skylancer podieľal na určovaní spôsobu pristátia raketoplánu. Za perspektívnejší však považoval kozmický program NASA, preto sa v lete 1962 prihlásil do jej oddielu astronautov. Neskôr spomínal, že rozhodovanie nebolo jednoduché. V programe X-15 mal reálnu šancu stať sa hlavným pilotom a X-20 sa z „papierovej“ lode mohlo stať skutočnou. U kozmických letov bolo zase podľa Armstronga menšie riziko, v kozmonautike bolo viac bezpečnostných opatrení, záloh a analýz, kdežto skúšobní piloti lietali na hraniciach možností svojich strojov.
So žiadosťou sa oneskoril týždeň po poslednom termíne, ale mal šťastie – priateľ, s ktorým predtým spolupracoval na Edwardsovej základni, presunul v nestráženom okamihu jeho prihlášku na správnu kôpku. Úspešne prešiel lekárskymi testami, ktoré neskôr opísal ako ťažké a občas zdanlivo zbytočné, a stal sa jedným z deviatich astronautov druhého výberu NASA (tlačou nazvaných „Nová deviatka“, prvá – sedemčlenná – skupina bola vybraná v roku 1959). Oficiálne sa stali členmi oddielu NASA dňa 17. septembra 1962. Spoločne s Elliotom Seeom, tiež bývalým námorným letcom, boli prvými civilistami medzi astronautmi NASA. V osobnom živote postihla Armstronga v roku 1962 ťažká strata. S Janet mal tri deti – Erica (1957), Karen (1959) a Marka (1963). V júni 1961 lekári u Karen diagnostikovali nádor v strednej časti mozgového kmeňa. Liečba neuspela a v januári 1962 Karen zomrela.
Gemini.
Vo februári 1965 NASA oznámila jeho vymenovanie veliacim pilotom (t. j. veliteľom lode) záložnej posádky misie Gemini 5. Jeho kolegom v posádke bol Elliot See. Let Gemini 5 úspešne prebehol v auguste 1965. V septembri 1965 NASA zverejnila zloženie hlavnej a záložnej posádky letu Gemini 8. Hlavnú posádku tvoril Armstrong (veliaci pilot) a David Scott (pilot), záložnú posádku Pete Conrad a Richard Gordon. Let mal byť komplexnejší než doterajšie, plánovalo sa uskutočnenie prvého stretnutia a spojenia s iným vesmírnym telesom – raketovým stupňom Agena TV-8 – a potom mal Scott vykonať druhý americký výstup do otvoreného vesmíru. Let mal trvať 75 hodín, t. j. 55 obehov Zeme. Agena odštartovala 16. marca 1966 o 15:00:03 svetového času (UTC), Gemini 8 s astronautmi o necelé dve hodiny neskôr, o 16:41:02 UTC. Stretnutie a spojenie bolo úspešne zavŕšené 6,5 hodiny po štarte.
V čase, keď súlodie preletelo nad Indiou a posádka bola preto bez spojenia s riadiacim strediskom, sa začalo otáčať. Astronauti sa pokúsili rotáciu zastaviť pomocou orbitálneho manévrovacieho systému (OAMS) Gemini a vypnutím systémov orientácie Ageny, ale len s prechodným úspechom. Po obnovení rotácie sa rozhodli telesá rozpojiť. Po rozpojení však namiesto očakávaného odstránenia problému rotácia Gemini začala rásť až na rýchlosť jednej otáčky za sekundu. Vzniknuté preťaženie bolo na hranici únosnosti a mohlo viesť k strate vedomia astronautov. Armstrong so Scottom sa rýchlo rozhodli aktivovať motory systému riadenia lode počas návratu do atmosféry (RCS) a stabilizovali loď. Následne skúšaním zistili, že problém spôsobila zaseknutá tryska č. 8 systému OAMS. Riadiace stredisko nariadilo zrušenie ďalšieho programu – Scottovho výstupu – a predčasné pristátie. Pristátie prebehlo hladko v Tichom oceáne, približne 800 km východne od ostrova Okinava. Let trval 10 hodín, 41 minút a 26 sekúnd. Po lete bol Armstrong deprimovaný zo skrátenia letu, nedosiahnutia väčšiny cieľov misie a zrušenia Scottovho výstupu.
Niekoľko dní po pristátí, 21. marca 1966, bol menovaný veliacim pilotom záložnej posádky letu Gemini 11. Skúsený Armstrong bol pre svojho kolegu v posádke, nováčika Williama Andersa, skôr učiteľom. Počas letu, ktorý prebehol v septembri 1966, slúžil ako „CAPCOM“ (hlavný spojár komunikujúci s posádkou kozmickej lode) v riadiacom stredisku. Po lete boli Armstrong, kolega astronaut Richard Gordon, zástupca riaditeľa Strediska pilotovaných kozmických lodí NASA v Houstone George Low a ďalší s manželkami vyslaní na niekoľkotýždňové propagačné turné po Latinskej Amerike, počas ktorého navštívili štrnásť miest v jedenástich štátoch.
Apollo.
V programe Apollo bol v novembri 1967 vymenovaný za veliteľa záložnej posádky Apolla 9. Po zmene obsahu letov Apolla 8 a 9 kvôli problémom s výrobou lunárnych modulov prešiel v novembri 1968 na miesto veliteľa zálohy pre Apollo 8. Podľa vtedajšieho systému nasadzovania posádok mala záloha Apolla 8 letieť v Apolle 11, ktorého úlohou bolo pristátie na Mesiaci. Oficiálne bola posádka Apolla 11 potvrdená v decembri 1968. Armstrong zostal veliteľom, jeho kolegami boli pilot veliteľského modulu Fred Haise, v januári 1969 nahradený Michaelom Collinsom, a pilot lunárneho modulu Edwin „Buzz“ Aldrin.
Novinári aj niektorí pracovníci NASA spočiatku predpokladali, že prvým človekom na Mesiaci bude Aldrin. Usudzovali tak na základe analógie s loďami Gemini, kde výstupy do otvoreného vesmíru vykonával pilot. V marci 1969 sa však vedúci pracovníci NASA Deke Slayton, George Low, Bob Gilruth a Chris Kraft dohodli, že práve Armstrong bude prvým človekom, ktorý vstúpi na povrch Mesiaca, okrem iného ho vybrali aj kvôli jeho skromnosti. Na tlačovej konferencii 14. apríla 1969 zdôvodnili Armstrongovo prvenstvo konštrukciou lunárneho modulu – vonkajší prielez sa otváral dovnútra a doprava, pre vpravo stojaceho pilota by preto v tesnom module bolo ťažké vyliezť pred veliteľom. Slayton k tomu dodal, že podľa neho by veliteľ mal byť prvý aj z protokolárnych dôvodov. Avšak v čase, keď sa štvorica rozhodla, si neuvedomovala dôsledky umiestnenia prielezu.
Pri trénovaní pristátia na Mesiaci s letovým trenažérom LLRV ("Lunar Landing Research Vehicle") došlo 6. mája 1968 k zlyhaniu tohto trenažéru a len pohotová katapultáž zachránila Armstrongovi život. Napriek stálemu nebezpečenstvu Armstrong trval na výcviku s LLRV s tým, že pre úspešné pristátie na Mesiaci je nevyhnutný.
Misia Apollo 11 odštartovala zo štartovacieho komplexu 39A Kennedyho vesmírneho strediska v stredu 16. júla 1969 o 09:32:00,63 miestneho času (13:32:00,63 svetového času). Po necelých dvoch obehoch Zeme naviedol tretí stupeň nosnej rakety Saturn V Apollo na dráhu k Mesiacu. Astronauti prestavali loď – s veliteľským modulom pomenovaným "Columbia" – sa odpojili, otočili ho a pripojili k lunárnemu modulu, ktorý niesol meno "Eagle" ("Orol"). Potom odhodili nepotrebný tretí stupeň Saturnu. Loď Apollo bola v porovnaní s malou Gemini relatívne priestranná. Snáď práve možnosť pohybu po lodi bola dôvodom, prečo nikto z posádky netrpel nevoľnosťami. Armstrong bol obzvlášť spokojný, pretože v detskom veku bol náchylný na kinetózu a trpel nevoľnosťami, ak dlhšiu dobu cvičil leteckú akrobaciu.
Let k Mesiacu trval tri dni. Vo voľných chvíľach astronauti odpočívali pri hudbe, Neil Armstrong si za týmto účelom vyžiadal dve skladby – Novosvetskú symfóniu Antonína Dvořáka, ktorú si obľúbil už keď hral v univerzitnom koncertnom súbore, a album "Music out of the Moon" Samuela Hoffmana. Asi v polovici cesty prišiel čas na korekciu dráhy. Dňa 19. júla po 17:21 UTC nad odvrátenou stranou Mesiaca Apollo prešlo na obežnú dráhu okolo Mesiaca. Na druhý deň, 20. júla o 17:47 UTC, sa Armstrong a Aldrin v lunárnom module odpojili od veliteľského modulu, v ktorom zostal Collins. O 19:05 ich motor lunárneho modulu (DPS) naviedol na zostupovú dráhu s najnižším bodom vo výške 13 km nad mesačným povrchom. O 20:05 zapálili DPS druhýkrát a začali vlastný zostup.
Pri zostupe astronautov znepokojilo červené svetlo poplachu, ale operátor v Houstone im odporučil výstrahu ignorovať (išlo o preťaženie počítača spôsobené zapnutým stretávacím radarom, pri pristátí nepotrebným). V záverečnej fáze pristátia riadil ručne Armstrong. Bol nútený vyhýbať sa kamenistému terénu, preto o 20:17:39 UTC pristál s menej ako 30-sekundovou zásobou paliva. Pristáli v južnej časti Mora pokoja ("Mare Tranquillitatis"). O šesť a pol hodiny neskôr, 21. júla 1969 o 02:56 UTC, vstúpil Armstrong ako prvý človek na povrch Mesiaca a predniesol pamätnú vetu: 
V priamom prenose Armstrongov zostup po rebríku a prvé kroky na Mesiaci videlo a počulo približne 600 miliónov ľudí, pätina ľudstva. Za ním vystúpil Edwin „Buzz“ Aldrin, spoločne potom vztýčili americkú vlajku a plnili pripravený program. Fotografovali, zbierali vzorky hornín (celkovo ich priviezli na Zem 21,55 kg) a rozmiestnili prístroje sady EASEP – kútový odrážač a seizmograf. Fotografovanie mal za úlohu Armstrong, preto je len na niekoľkých snímkach urobených Aldrinom, ktorému fotoaparát na chvíľu požičal. O 4:57:08 UTC Aldrin a o 05:09:33 UTC aj Armstrong sa vrátili do modulu. Od 8 do 15 hodín odpočívali. Armstrong v nepohodlnej pozícii nemohol zaspať a vrtel sa. Seizmograf bol taký citlivý, že zachytil jeho pohyby. Potom už bol na programe návrat k veliteľskému modulu "Columbia" ku Collinsovi. Z Mesiaca odštartovali o 17:54 UTC, oba moduly sa spojili o 21:35 UTC. Nasledujúci deň, 22. júla 1969, sa vydali na spiatočnú cestu k Zemi. Všetci traja astronauti v poriadku pristáli v Tichom oceáne 24. júla 1969 a okamžite si vyslúžili celosvetové uznanie. Museli však najprv tri týždne prežiť v karanténe kvôli ochrane proti zavlečeniu mimozemských organizmov. Druhý Armstrongov kozmický let trval 8 dní, 3 hodiny, 18 minút a 35 sekúnd. Obidva jeho lety do vesmíru celkovo trvali 8 dní, 14 hodín, 12 minút a 30 sekúnd; z toho 2 hodiny a 31 minút strávil vychádzkou na povrchu Mesiaca.
Po návrate z Mesiaca.
Úspech Apolla 11 vláda Spojených štátov nezabudla využiť k svojej propagácii. Astronauti precestovali Spojené štáty a koncom septembra vyrazili na „Veľký skok“, 38-denné putovanie po viac ako dvadsiatich troch krajinách sveta, ktoré malo demonštrovať dobrú vôľu Ameriky a predviesť program Apollo ako úspech celého ľudstva. Počas množstva stretnutí videlo posádku Apolla 11 približne 100 alebo až 150 miliónov ľudí, z ktorých 25 tisíc si s nimi podalo ruku alebo dostalo autogram.
Armstrong sa stal mimoriadne populárnym, aj v 21. storočí bol pre Američanov prvým z hrdinov vesmíru. Napriek svojej sláve si Armstrong zachoval pokoru a skromnosť, popularitu sa nesnažil využívať za každú cenu. Hovorili mu „zdráhajúci sa hrdina“. Nikdy nemal záujem o pozornosť médií, ani predtým, než sa stal slávnym, ani potom. Hoci jeho meno sa preslávilo, on sám sa nepredvádzal, "Cincinnati Post" ho vystihol titulkom článku k 25. výročiu letu Apolla 11: "„Cincinnatský neviditeľný hrdina“". 
Na prelome mája a júna 1970 Armstrong ako člen delegácie NASA navštívil 13. výročnú konferenciu Komisie pre výskum vesmíru (COSPAR) v Leningrade v Sovietskom zväze. Na konferencii ho privítali búrlivými ováciami. Mal na nej prednášku o svojom lete. Počas konferencie sa rozhodlo o predĺžení návštevy. Zastavil sa v Novosibirsku, potom ho v Moskve prijal sovietsky predseda vlády Alexej Kosygin a vystúpil aj v Akadémii vied.
Krátko po návrate z Mesiaca Armstrong ohlásil, že neplánuje ďalší kozmický let. Získaná autorita mu vyniesla aj členstvo v komisii NASA, ktorá od apríla do júna 1970 vyšetrovala nehodu Apolla 13. V máji 1970 ale bol vymenovaný za zástupcu vedúceho oddelenia pre letectvo v centrále NASA vo Washingtone D.C. a riešenie následkov nehody už neovplyvnil. Na novom mieste dohliadal na výskum NASA v oblasti letectva a v rovnakom odbore zodpovedal za koordináciu medzi NASA a priemyslom aj zainteresovanými vládnymi organizáciami. Z oddielu astronautov NASA odišiel 1. augusta 1970. Kancelárska práca sa mu nepáčila, a preto v auguste 1971 z NASA definitívne odišiel. Kontakt s NASA nestratil ani po rokoch, ešte v roku 1986 bol vymenovaný za podpredsedu prezidentskej komisie, ktorá vyšetrovala nehodu raketoplánu "Challenger".
Učiteľ, manažér.
V rokoch 1971 až 1979 vyučoval letecké inžinierstvo na univerzite v Cincinnati. Vybrať si mohol z množstva univerzít, na väčšine z nich však mohol očakávať miesto v správnej rade, zatiaľ čo v Cincinnati dostal profesúru (hoci nemal doktorát – všetky jeho doktorandské tituly boli iba čestné). Mal možnosť stať sa politikom, po skončení kariéry v NASA ho oslovili zástupcovia oboch hlavných politických strán Spojených štátov – demokratickej aj republikánskej. Na rozdiel od svojich kolegov a neskorších senátorov Johna Glenna a Harrisona Schmitta všetky ponuky odmietol. Osobne sa vyjadroval v prospech práv štátov a proti úlohe Spojených štátov ako „svetového policajta“.
Po odchode z univerzity žil v meste Lebanon v Ohiu. Bol tvárou reklamných kampaní niekoľkých spoločností, predovšetkým Chrysler, s ktorou spolupracoval od januára 1979, ešte pred odchodom z univerzity. Angažoval sa aj pre "General Time Corporation" a "Bankers Association of America", vždy rýdzo americké spoločnosti. V rokoch 1982 – 1992 viedol spoločnosť Computing Technologies for Aviation. V rokoch 1989 až 2002 bol riaditeľom AIL Technologies, spoločnosti vyrábajúcej letecké komponenty. V rokoch 2000 – 2002 predsedal správnej rade EDO Corporation. Súčasne už od roku 1972 pôsobil v správnych radách rôznych firiem, prvá bola Learjet, ďalšími, napr. Marathon Oil, Cincinnati Gas &amp; Electric Company, Taft Broadcasting, United Airlines, Eaton Corporation, AIL Systems a Thiokol.
V roku 1994 sa Armstrong po 38 rokoch manželstva rozviedol. V tom istom roku si vzal Carol Held Knightovú, ktorú spoznal o dva roky skôr. Žili v cincinnatskom predmestí Indian Hill. V posledných rokoch žil v ústraní, prakticky nedával interview médiám a verejné dianie komentoval len zriedka. Posledným významným vystúpením bola v roku 2010 kritika zrušenia programu Constellation. V máji 2012 zverejnila organizácia austrálskych účtovných neobvykle rozsiahly hodinový rozhovor s Armstrongom.
O niekoľko mesiacov neskôr, 7. augusta, podstúpil operáciu srdca, pri ktorej dostal bypass. Problémy so srdcom mal dlhšiu dobu, už vo februári 1991, rok po smrti otca a deväť mesiacov po úmrtí matky, dostal slabý srdcový záchvat. Po operácii sa mu najprv darilo dobre, ale neskôr sa jeho stav zhoršil a 25. augusta 2012 v Cincinnati v Ohiu zomrel. Rozlúčka s Armstrongom za účasti rodiny, priateľov a kolegov sa uskutočnila 13. septembra v zaplnenej Katedrále svätého Petra a Pavla vo Washingtone. O deň neskôr, 14. septembra, boli Armstrongove spopolnené pozostatky rozptýlené do Atlantického oceánu počas pohrebnej ceremónie na palube raketového krížnika USS "Philippine Sea".
Ocenenie.
Krátko po pristátí premenovala Medzinárodná astronomická únia (IAU) kráter Sabine E neďaleko miesta pristátia Apolla 11 na Armstrong podľa astronautovho priezviska (zároveň aj ďalšie dva blízke krátery Sabine B na Aldrin a Sabine D na Collins podľa kolegov astronautov z Apolla 11). Jeho meno nesie aj asteroid hlavného pásu (6469) Armstrong objavený v roku 1982 českým astronómom Antonínom Mrkosom. V jeho rodnom meste bolo po ňom pomenované múzeum letectva a vesmíru. Vo svete je po ňom pomenované množstvo ulíc, budov, škôl a iných miest; len v Spojených štátoch nesie jeho meno viac ako dvanásť škôl. V roku 1972 prišiel na pozvanie miestnych do škótskeho mesta Langholm, tradičného centra klanu Armstrongovcov, a prijal vymenovanie občanom mesta.
Do roku 2005 získal najmenej devätnásť čestných doktorátov. Vyznamenania Prezidentská medaila slobody, Kongresová kozmická medaila cti, Zlatá medaila Kongresu a množstvo ďalších cien a medailí. Má aj hviezdu na Hollywoodskom chodníku slávy. V Ohiu bol zapísaný do Národnej leteckej siene slávy a tiež do floridskej Siene slávy astronautov Spojených štátov. 
Purdueova univerzita sa v roku 2004 rozhodla pomenovať po ňom novo stavanú budovu, "Neil Armstrong Hall of Engineering", slávnostne otvorenú v roku 2007 za účasti pätnástich ďalších astronautov – absolventov univerzity. V jeho rodnom meste Wapakoneta bolo v roku 1972 otvorené Múzeum letectva a vesmíru Neila Armstronga ("Armstrong Air and Space Museum") dokumentujúce ohijský a najmä Armstrongov príspevok k letectvu a kozmonautike. Tiež letisko v New Knoxville, kde sa naučil lietať, nesie jeho meno.
V septembri 2012 americké námorníctvo oznámilo, že prvá loď novej triedy výskumných lodí ponesie meno "RV Neil Armstrong (AGOR-27)". Výrobca ju odovzdal námorníctvu v auguste 2015. Je určená na komplexný vedecký výskum morí vrátane mapovania najhlbších častí oceánskeho dna.
Zaujímavosti.
V roku 2010 nahovoril rolu Dr. Jacka Morrowa v "Quantum Quest: A Cassini Space Odyssey", animovanom vzdelávacom dobrodružnom sci-fi filme finančne podporovanom Jet Propulsion Laboratory NASA.
V roku 1970 poslal na skautskú mohylu "Ivančena", ktorá sa nachádza v Česku v Moravsko-sliezskych Beskydoch, kameň z Mesiaca.
Pravdepodobne zhoda mena Armstrongovho bydliska Lebanon v Ohiu s názvom arabského Libanonu (v angličtine tiež Lebanon) viedla k vzniku fámy, rozšírenej v Indonézii, Malajzii a Egypte, že prestúpil na islam. V roku 1983 fámu v oficiálnom vyhlásení poprelo Ministerstvo zahraničných vecí Spojených štátov, napriek tomu sa objavovala aj naďalej.

</doc>
<doc id="34147" url="https://sk.wikipedia.org/wiki?curid=34147" title="Misha">
Misha

Misha (vlastným menom Michaela Paľová; * 6. marec 1975, Michalovce) je slovenská speváčka a fotografka.
Vyštudovala angličtinu, neskôr ju učila a tlmočila z nej. Je nositeľkou ocenení "Aurel", "Slávik" a "OTO". Misha vydala štyri štúdiové albumy - "Colors in My Life" (2002), dvojalbum "Misha" (2004), "13000krát" (2007), a v roku 2010 jej vyšiel album "Ako Nikdy Predtým".
Účinkovala tiež v zábavných televíznych programoch ako "Hit storočia" alebo "Legendy popu".
V roku 2012 vydala piaty album s názvom DEKÁDA, na ktorom je výber toho najlepšieho z predchádzajúcich albumov.

</doc>
<doc id="34148" url="https://sk.wikipedia.org/wiki?curid=34148" title="Zuzana Mojžišová (speváčka)">
Zuzana Mojžišová (speváčka)

Zuzana Mojžišová (* 17. november 1974, Banská Bystrica) je slovenská speváčka, redaktorka v Slovenskom rozhlase, muzikologička a dramaturgička. 
Vyštudovala Katedru hudobnej vedy na Filozofickej fakulte Univerzity Komenského. Žije v Bratislave, pracuje ako redaktorka klasickej hudby v Redakcii hudobných programov Slovenského rozhlasu. Od roku 2000 sa venuje aranžovaniu a interpretácii ľudových piesní v novom šate. Jej CD "Zuzana Mojžišová" získalo dve ceny IFPI Aurel 2004.

</doc>
<doc id="34149" url="https://sk.wikipedia.org/wiki?curid=34149" title="Juraj Mokrý (herec)">
Juraj Mokrý (herec)

Juraj Mokrý (niekedy ako Ďuro Mokrý; * 24. apríl 1977, Bojnice) je slovenský herec, moderátor a zabávač. 
Absolvoval Štátne konzervatórium v Bratislave. Jeho bývalou partnerkou bola herečka Diana Mórová, s ktorou má syna Quida.
Známym sa stal ako popletený moderátor televízie Orava v relácii Jozefa Pročka "Je to možné?!."
V minulosti moderoval víkendové počasie v televízii Markíza, s názvom "Ako bude s Mokrým?", tiež mal program so zábavnými videami "Mokrý vidí všetko" a tiež moderoval náučno zábavnú reláciu "Clever". V súčasnosti sa stal kráľom tanečného parketu "Let's Dance 3" s tanečnou partnerkou Katarínou Štumpfovou, a zahral si postavu psychiatra Dr. Suchého v televíznom seriáli "Ordinácia v ružovej záhrade".

</doc>
<doc id="34150" url="https://sk.wikipedia.org/wiki?curid=34150" title="Plávajúca desatinná čiarka">
Plávajúca desatinná čiarka



</doc>
<doc id="34151" url="https://sk.wikipedia.org/wiki?curid=34151" title="Bibiana Ondrejková">
Bibiana Ondrejková

Bibiana Ondrejková (* 15. apríl 1972, Skalica) je slovenská herečka a moderátorka. 
Vyštudovala bratislavské Konzervatórium. V televízii moderuje reláciu Família a Tipos Bingo. Účinkuje v Štúdiu L+S, na Novej scéne a v Divadle West. Z dabingových postáv ju najviac preslávila Phoebe zo seriálu Priatelia. Je vydatá, má dcéru Bibianu (* 2004) a býva v Dunajskej Lužnej.

</doc>
<doc id="34152" url="https://sk.wikipedia.org/wiki?curid=34152" title="Štefan Skrúcaný">
Štefan Skrúcaný

Mgr. art. Štefan Skrúcaný (* 27. marec 1960, Trenčín) je slovenský herec, moderátor, kabaretiér, humorista a spevák.
Život.
Štefan Skrúcaný sa narodil v Trenčíne, kde v roku 1979 vyštudoval Strednú priemyselnú školu stavebnú. V rokoch 1979-80 študoval pôvodne na Stavebnej fakulte Slovenskej vysokej školy technickej v Bratislave, neskôr v rokoch 1980-84 absolvoval herectvo na Divadelnej fakulte Vysokej školy múzických umení.
Už počas štúdia sa stal populárnym. V polovici 80. rokov bol spolu s Miroslavom Nogom, Paľom Juráňom, Zuzanou Tlučkovou či Stanom Králom a ďalšími boli členmi kabaretnej skupiny Strapatí gentlemani, s ktorou vystupoval v naštudovaniach programov "Fujarová show", "Rýchlokurz geniality" a "Show mix". Nasledovala dlhoročná spolupráca s Mirom Nogom, Jaroslavom Filipom, Stanom Radičom alebo Rasťom Piškom v rozhlasovej satirickej relácii "Apropo", ktorú neskôr preniesli na televízne obrazovky. Venovali sa politickej satire. V 90. rokoch bola stabilne známa dvojica Noga &amp; Skrúcaný, ktorá sa preslávila nielen ako (dnes by sa to nazývalo stand up) humorní komici, ale tvorili aj pre deti, či nahrávali štúdiové albumy, na ktorých vyšlo niekoľko rádiových hitov, ako napríklad Tequila Jumbo, Dievča z Tokia, alebo pôvodne pieseň pre deti „Ide ťava Saharou“.
V televízii Markíza vystriedal relácie "Telecvoking", "O tri štart", "Vox papuli" a "Knock Out" - satiricko-humoristický trojtýždenník autorov Rasťa Piška a Stana Gurku. V divadle Nová scéna účinkuje v muzikáloch "Klietka bláznov" a "Donaha!". V roku 2010 naspieval spolu s Petrom Stašákom pieseň „Mám, čo mám“, ku ktorej napísal hudbu Peter Kliment a text napísal Stanislav Gurka. Pieseň „Mám, čo mám“ bola prvýkrát odvysielaná v televíznej hudobno-zábavnej relácii "Kaviareň Slávia". Časom, keď už prestala byť satira zábave žiadaná, sa dvojica Noga &amp; Skrúcaný rozišla. Štefan Skrúcaný sa zameral aj na účinkovanie v zábavnom priemysle: moderuje, účinkuje v rôznych zábavných programoch a spieva.
Po autonehode v roku 2004, keď pod kolesami jeho auta zahynula staršia pani, sa Štefan Skrúcaný na dlhšie obdobie z prostredia šoubiznisu stiahol.
Spolu s Miroslavom Nogom, Petrom Cmoríkom, Robom Opatovským, Barborou Švidraňovou, Bibianou Surovčíkovou a slovenskými paralympijskýmí športovcami naspievali hymnu „Orli bez krídel“ pre Slovenské paralympijské družstvo k Letným paralympijským hrám v Riu de Janeiro v roku 2016.
Osobný život.
Štefan Skrúcaný je dvakrát rozvedený. Z prvého manželstva s učiteľkou Darinou Wolfovou má dcéru Lindu. Z druhého manželstva s herečkou Zuzanou Tlučkovou má synov Tomáša a Lukáša. V súčasnosti je ženatý s televíznou moderátorkou Erikou Judínyovou, s ktorou má dcéru Ellu.
Moderovanie.
Výber:

</doc>
<doc id="34153" url="https://sk.wikipedia.org/wiki?curid=34153" title="Pohyblivá rádová čiarka">
Pohyblivá rádová čiarka

Číslo s pohyblivou rádovou čiarkou je digitálna reprezentácia čísla určitou podmnožinou racionálnych čísel, ktorá sa často používa na aproximáciu ľubovoľného reálneho čísla v počítačoch.
Práca s číslami s pohyblivou rádovou čiarkou je typická pre matematické aplikácie, grafiku a spracovanie analógových signálov. Na operácie s týmito číslami sa zvyčajne používa špecializovaný procesor, ktorý dnes býva realizovaný na čipe oddelene od aritmeticko-logickej jednotky, aby sa umožnila práca paralelne s CPU. Tento procesor sa nazýva matematický koprocesor.

</doc>
<doc id="34154" url="https://sk.wikipedia.org/wiki?curid=34154" title="Centrálny procesor">
Centrálny procesor



</doc>
<doc id="34157" url="https://sk.wikipedia.org/wiki?curid=34157" title="Pierre-Augustin Caron de Beaumarchais">
Pierre-Augustin Caron de Beaumarchais

Pierre-Augustin Caron de Beaumarchais [vyslov: piér ogüsté(n) karó(n) dbomaršé] (* 24. január 1732, Paríž, Francúzsko – † 18. máj 1799, tamže) bol francúzsky dramatik, známy predovšetkým svojimi tromi hrami o Figarovi. Počas svojho života bol hodinárom, vynálezcom, hudobníkom, politikom, tajným agentom, nakladateľom, obchodníkom so zbraňami a revolucionárom v dvoch revolúciách (americkej a francúzskej).
Detstvo a mladé roky.
Pierre-Augustin Caron sa narodil v neurodzenej rodine parížskeho hodinára ako jediný syn medzi piatimi dcérami. Rodina jeho otca bola dosť zámožná a tak Pierrovo detstvo prebiehalo šťastne a bezstarostne.
Ako trinásťročný sa išiel učiť za hodinára, aby mohol pokračovať v otcovom podniku. Pierre v učení dobre prospieval, medzi rokmi 1751 – 1753 dokonca vylepšil hodinový strojček v presnosti určovania času. O tento vynález sa sporil s M. Lepautom, kráľovským hodinárom, ktorý si nárokoval jeho autorstvo. Spor bol prednesený až pred Akadémiu a rozriešený v prospech mladého Carona. Táto aféra z neho urobila svojím spôsobom celebritu medzi parížskymi mešťanmi ako aj pri dvore. Kráľ si ho dal predviesť a Caron získal aj skvelé zákazky, napríklad vytvoril hodinky pripevnené na prsteň pre Madame de Pompadour, milenku Ľudovíta XV.
Caron sa pri prvej príležitosti zbavil svojej živnosti a zariadil si pri dvore sinekuru – stal sa v roku 1756, ako výborný flautista a hráč na harfu, učiteľom hry na harfu dcér Ľudovíta XV. K tomuto postu mu pomohla Marie-Madeleine, žena nižšieho kráľovského úradníka Francqueta (rodená Aubertin). O rok neskôr jej manžel zomrel a vdova sa čoskoro – 22. novembra 1756 – vydala znova – za Pierre-Augustina Carona. Caron tak získal podstatný majetok a podľa vyženených pozemkov le Bois Marchais začal po skorej manželkinej smrti (na týfus) používať meno Pierre-Augustin Caron de Beaumarchais.
V rokoch 1759 – 1760 sa spriatelil s M. Pâris-Duverneym, starnúcim podnikateľom a bankárom a pod jeho vedením sa pustil do špekulácií. S Pâris-Duverneyho pomocou získal roku 1760 úrad kráľovského sekretára. V roku 1763 si zakúpil ďalší úrad a stal sa správcom kráľovských loveckých revírov v okolí Paríža (franc. "lieutenant-général des chasses aux baillage").
V Španielsku.
Dôležitou udalosťou pre jeho budúce literárne dielo sa stala jeho niekoľkomesačná návšteva Španielska. Roku 1764 odišiel do Madridu a strávil tam 10 mesiacov, aby pomohol svojej sestre Lisette, ktorú opustil jej snúbenec – španielsky literát José Clavijo. Beaumarchais ho preto vyzval na súboj, ale keď Clavijo požiadal španielske úrady o ochranu, skončil nakoniec vo väzení, kde strávil celý mesiac. Potom sa už mohol starať o obchodné záležitosti pre Pâris-Duverneyho a oslňovať v salónoch a pri kráľovskom dvore.
Dôležité je, že si zo Španielska priviezol nápady týkajúce sa jeho prvej divadelnej hry, a vo všeobecnosti vo svojom diele ťažil z typických postáv, s ktorými sa v Španielsku stretol. Sestrine nepodarené zásnuby boli podnetom k vzniku jeho prvotiny „Eugenie“, ktorá mala premiéru v Comédie-Française 29. januára 1767. Hra o provinčnej dievčine, ktorá sa v túžbe po spoločenskom postupe chce vydať za bohatého lorda, ten ju zavrhne potom, ako si nájde partnerku spoločensky seberovnú. Hra v Paríži nemala úspech, negatívne ju hodnotil aj Diderot, ale v zahraničí úspešná bola. Napríklad Goethe ju preložil a uviedol na nemeckú scénu.
Druhé manželstvo.
Beaumarchais sa roku 1768 druhý raz oženil s Geneviève-Madeleine Lévêque (rodená Wattebled), ale ani toto manželstvo netrvalo dlho – jeho žena v roku 1770 zomrela zhodou okolností tiež na týfus. Z manželstva sa narodil syn Augustin, ktorý zomrel v roku 1772. Zhoda okolností to bola natoľko nápadná, že sa v určitých kruhoch objavili špekulácie, že sa svojich manželiek potom, ako získal majetok, zbavil jedom. Aj keď sa Beaumarchais klebete bránil, zostala dlho v pamäti a dokonca aj Puškin na ňu naráža v „Mozartovi a Salierim“.
Boj proti obvineniam po smrti Pâris-Duverneyho.
Rok 1770 nebol pre Beaumarchaisa šťastný. Okrem smrti manželky, klebete okolo travičstva a finančných problémov, stratil aj dlhodobého obchodného partnera. 17. júla zomrel Pâris-Duverney. Niekoľko mesiacov pred jeho smrťou Beaumarchais a Pâris-Duverney uzatvorili zmluvu, podľa ktorej bol na Pâris-Duverneyho prenesený Beaumarchaisov dlh 75 000 libier, Beaumarchais navyše získal 15 000 libier. Po smrti Pâris-Duverneyho jeho jediný dedič gróf de la Blanche dostal Beaumarchaisa pred súd pre podvod a falšovanie listín. Verdikt z roku 1772 obvineného oslobodil, ale o rok neskôr bol vplyvom de la Blanchových známostí zrušený.
V tejto kritickej dobe sa Beaumarchais navyše zaplietol do hádky s vojvodom de Chaulnes na nanajvýš citlivú tému – vojvodovu milenku. Žiarlivý de Chaulnes mu vnikol do bytu a počas hádky o herečku ho musel Beaumarchais vlastnoručne vyhodiť z domu. Výsledkom hádky bol pobyt vo väzení pre urážku šľachtica medzi februárom a májom 1773. V tom čase však prebiehalo obnovené konanie ohľadom zmluvy s Pâris-Duverneym a de la Blanche a jeho ochranca, sudca Goezman využili Beaumarchaisovu absenciu počas procesu a dosiahli rozhodnutia, podľa ktorého mal zaplatiť celý dlh aj s úrokmi, rovnako ako súdne náklady. Tento rozsudok pre Beaumarchaisa prakticky znamenal bankrot.
Beaumarchais sa po návrate z väzenia bránil spôsobom sebe vlastným. Spísal štvordielny pamflet Mémoires contre Goezman, ktorý z neho v predrevolučnom Francúzsku urobil (nie naposledy) hrdinu dňa a symbol sociálnej nespravodlivosti a útlaku. Goezman odpovedal vznesením ďalších obvinení, ktoré vyriešil súd 26. februára 1774 tak, že Beaumarchaisa zbavil jeho občianskych práv (kvôli urážkam, ktoré obsahoval pamflet), Goezman prišiel o miesto pri súde a súd zrušil rozsudok nariaďujúci zaplatenie dlhu de la Blanchovi. Prípad sa stal takým populárnym, že Goezman musel opustiť súdnu budovu tajne zadným vchodom, aby sa na neho nevrhol rozzúrený parížsky dav.
Pri dvore a americká revolúcia.
Beaumarchais sa dal do služieb Ľudovíta XV. a Ľudovíta XVI. dúfajúc, že mu za zásluhy budú vrátené jeho občianske práva. V nasledujúcich rokoch v kráľovských službách v podstate ako tajný agent podnikol mnoho ciest do Londýna, Amsterdamu a Viedne. Jeho prvá veľká cesta smerovala do Londýna, kde bol poverený získať rukopis pamfletu Les mémoires secrets d'une femme publique, ktorý sa týkal milenky Ľudovíta XV. Madame du Barry.
V tom čase sa stal aktívnym stúpencom americkej revolúcie, po tom, ako mu Ľudovít XVI., ktorý nechcel spôsobiť otvorenú roztržku s Anglickom, ale na druhú stranu sa snažil o čo najväčšie oslabenie Anglicka, dovolil založiť spoločnosť Roderigue Hortalez and Co., ktorá za podpory francúzskej a španielskej koruny zásobovala Američanov muníciou, zbraňami a ďalšou potrebnou výbavou. Tento dobrodružný podnik opäť priniesol Beaumarchaisovi v určitých kruhoch popularitu, na druhú stranu ho takpovediac zruinoval, pretože americkí povstalci neboli schopní plniť svoje pohľadávky. V roku 1776 mu francúzsky parlament udelil späť občianske práva a v roku 1779 jeho zásluhy ocenil v osobnom liste predseda Kongresu.
Voltaire.
V roku 1778 v Paríži zomrel Voltaire. Beaumarchais sa rozhodol publikovať kompletné Voltairove dielo napriek tomu, že bolo vo Francúzsku prísne cenzurované. Aby získal ozaj všetky Voltairove práce, precestoval celú Európu a nakoniec založil nakladateľstvo v nemeckom Kiehle – vyhol sa tak francúzskej cenzúre. V rokoch 1783 – 1790 bolo vydaných sedemdesiat zväzkov Voltairovho diela, ale celý podnik sa nakoniec ukázal ako stratový. Beaumarchaisovi vďačíme za zachovanie Voltairových prác, ktoré by bez neho boli pre súčasnosť stratené.
Tretie manželstvo.
V roku 1786 sa Beaumarchais po tretí a posledný raz oženil, tentoraz s Marie-Thérèse de Willer-Mawlaz (aj Willermaulaz)– ženou, ktorá bola už 12 rokov jeho milenkou a s ktorou mal dcéru Eugéniu.
Francúzska revolúcia.
V roku 1787 sa Beaumarchais dostal znovu do konfliktu s francúzskou justíciou. Zoznámil sa s pani Kormanovou, ktorej manžel ju krivo obvinil z cudzoložstva s vidinou získania jej vena. Celý prípad sa dostal pred súd, Beaumarchais tu vystupoval na strane pani Kormanovej. Pán Korman do svojich služieb získal úspešného advokáta Nicolasa Bergassa. 2. apríla 1790 boli pán Korman a Bergasse uznaní vinnými z ohovárania, ale paradoxne aj Beaumarchaisova reputácia bola poškodená, pretože sa v súvislosti s procesom začali prepierať okrem iného Beaumarchaisove tajné služby korune.
Medzitým vypukla francúzska revolúcia, ale Beaumarchaisova popularita začala upadať. Nemal síce finančné problémy, pretože získal dosť finančných prostriedkov zásobovaním Paríža pitnou vodou, a mohol si teda v roku 1791 dovoliť kúpiť prepychové sídlo v samom centre Paríža. V auguste 1792 bol opäť len krátko väznený.
Snažil sa spolupracovať s republikánskou armádou, keď sa im pokúsil predať 60 000 pušiek, ktoré získal v Nizozemsku. Nebol ich však schopný ozaj dodať. Zatiaľ čo kvôli tomuto obchodu nebol v Paríži, bol zahrnutý do zoznamu emigrantov (teda vlastne royalistov). Nemohol sa do Francúzska vrátiť a dva a pol roka bol v exile, väčšinou v Nemecku, kým nebolo jeho meno zo zoznamu odstránené. V roku 1796 sa vrátil do Paríža, kde strávil v relatívnom pokoji zvyšok života. Zomrel v roku 1799 vo veku 67 rokov na mŕtvicu a bol pochovaný na cintoríne Père Lachaise v Paríži.
Dielo.
Hry o Figarovi.
Tri hry, v ktorých vystupuje Beaumarchaisova najznámejšia postava Figaro nesú názvy „Le Barbier de Séville“ ("Barbier zo Sevilly"), „Le Mariage de Figaro“ ("Figarova svadba"), and „La Mère coupable“ ("Previnilá matka"). Patria medzi najdôležitejšie francúzske hry, ktoré dôkladne vystihujú epochu v ktorej sa odohrávajú. Vo všetkých troch sa objavujú len dve postavy: Figaro a gróf Almaviva. Obe postavy vznikli na základe Beaumarchaisových ciest po Španielsku. V ich vzájomnom vzťahu sa odrážajú sociálne skutočnosti pred, počas a po francúzskej revolúcii. Vzťah začína ako tradičný vzťah pána a sluhu v "Barbierovi zo Sevilly", vo "Figarovej svadbe" sa z nich stávajú rivali v boji o Zuzanku (personifikácia triedneho boja v predrevolučnom Francúzsku) a nakoniec v ?"Previnilej matke"? sa spoja, aby odvrátili Begéarassove intrigy. "Previnilú matku" Beaumarchais nazýval druhým Tartuffom na znak pocty Moliérovi a jeho hre.
Do určitej miery sú Figarovské hry autobiografické. Don Guzman Brid'oison vo "Figarovej svadbe" a Begéarass v "Previnilej matke" boli karikatúrami dvoch Beaumarchaisových súperov: Goezmana a Bergassa. Páža Cherubín vo "Figarovej svadbe" sa podobá mladému Beaumarchaisovi, ktorý sa pokúsil z nešťastnej lásky spáchať samovraždu. Zuzanka bola vytvorená podľa Beaumarchaisovej tretej ženy Marie-Thérèse de Willer-Mawlazovej.
"Barbier zo Sevilly" vznikol v roku 1775, ale potom, ako ho počas súkromného čítania počul Ľudovít XVI. a pochopil satiru týkajúcu sa aristokracie, bola hra zakázaná. Napriek tomu sa stala známou vďaka súkromným čítaniam. V roku 1784 bola hra kráľom konečne povolená a rýchlo sa stala veľmi populárnou, dokonca aj medzi aristokraciou. Mozartova opera mala premiéru len o dva roky neskôr.
"Previnilá matka" mala premiéru v roku 1792 v Paríži v čase, keď už bola Beaumarchaisova sláva minulosťou. Všetky tri hry sú dodnes obľúbené a často hrané.
Zoznam diel.
V 60. rokoch 18. storočia vytvoril niekoľko jednoaktoviek:

</doc>
<doc id="34158" url="https://sk.wikipedia.org/wiki?curid=34158" title="Zeta Persei">
Zeta Persei



</doc>
<doc id="34159" url="https://sk.wikipedia.org/wiki?curid=34159" title="Delta Orionis">
Delta Orionis



</doc>
<doc id="34160" url="https://sk.wikipedia.org/wiki?curid=34160" title="Beta Andromedae">
Beta Andromedae



</doc>
<doc id="34161" url="https://sk.wikipedia.org/wiki?curid=34161" title="Zeta Ursae Majoris">
Zeta Ursae Majoris



</doc>
<doc id="34163" url="https://sk.wikipedia.org/wiki?curid=34163" title="Gama Cygni">
Gama Cygni



</doc>
<doc id="34164" url="https://sk.wikipedia.org/wiki?curid=34164" title="Kappa Orionis">
Kappa Orionis



</doc>
<doc id="34165" url="https://sk.wikipedia.org/wiki?curid=34165" title="Lambda Scorpii">
Lambda Scorpii



</doc>
<doc id="34166" url="https://sk.wikipedia.org/wiki?curid=34166" title="Alfa Cephei">
Alfa Cephei



</doc>
<doc id="34167" url="https://sk.wikipedia.org/wiki?curid=34167" title="Gama Geminorum">
Gama Geminorum



</doc>
<doc id="34168" url="https://sk.wikipedia.org/wiki?curid=34168" title="Alfa Gruis">
Alfa Gruis



</doc>
<doc id="34169" url="https://sk.wikipedia.org/wiki?curid=34169" title="Epsilon Ursae Majoris">
Epsilon Ursae Majoris



</doc>
<doc id="34170" url="https://sk.wikipedia.org/wiki?curid=34170" title="Epsilon Orionis">
Epsilon Orionis



</doc>
<doc id="34171" url="https://sk.wikipedia.org/wiki?curid=34171" title="Zeta Orionis">
Zeta Orionis



</doc>
<doc id="34172" url="https://sk.wikipedia.org/wiki?curid=34172" title="Iota Carinae">
Iota Carinae



</doc>
<doc id="34174" url="https://sk.wikipedia.org/wiki?curid=34174" title="Gama Orionis">
Gama Orionis



</doc>
<doc id="34175" url="https://sk.wikipedia.org/wiki?curid=34175" title="Beta Cassiopeiae">
Beta Cassiopeiae



</doc>
<doc id="34176" url="https://sk.wikipedia.org/wiki?curid=34176" title="Gama Draconis">
Gama Draconis



</doc>
<doc id="34177" url="https://sk.wikipedia.org/wiki?curid=34177" title="Alfa Ceti">
Alfa Ceti



</doc>
<doc id="34178" url="https://sk.wikipedia.org/wiki?curid=34178" title="Beta Ursae Majoris">
Beta Ursae Majoris



</doc>
<doc id="34179" url="https://sk.wikipedia.org/wiki?curid=34179" title="Beta Carinae">
Beta Carinae



</doc>
<doc id="34180" url="https://sk.wikipedia.org/wiki?curid=34180" title="Sigma Sagittarii">
Sigma Sagittarii



</doc>
<doc id="34181" url="https://sk.wikipedia.org/wiki?curid=34181" title="Procyon">
Procyon

Procyon môže byť:

</doc>
<doc id="34182" url="https://sk.wikipedia.org/wiki?curid=34182" title="Beta Pegasi">
Beta Pegasi



</doc>
<doc id="34183" url="https://sk.wikipedia.org/wiki?curid=34183" title="Delta Canis Majoris">
Delta Canis Majoris



</doc>
<doc id="34184" url="https://sk.wikipedia.org/wiki?curid=34184" title="Alfa Librae">
Alfa Librae



</doc>
<doc id="34185" url="https://sk.wikipedia.org/wiki?curid=34185" title="Delta Ursae Majoris">
Delta Ursae Majoris



</doc>
<doc id="34186" url="https://sk.wikipedia.org/wiki?curid=34186" title="Beta Ursae Minoris">
Beta Ursae Minoris



</doc>
<doc id="34187" url="https://sk.wikipedia.org/wiki?curid=34187" title="Alfa Arietis">
Alfa Arietis



</doc>
<doc id="34188" url="https://sk.wikipedia.org/wiki?curid=34188" title="Beta Canis Minoris">
Beta Canis Minoris



</doc>
<doc id="34189" url="https://sk.wikipedia.org/wiki?curid=34189" title="Beta Leonis">
Beta Leonis



</doc>
<doc id="34190" url="https://sk.wikipedia.org/wiki?curid=34190" title="Delta Capricorni">
Delta Capricorni



</doc>
<doc id="34191" url="https://sk.wikipedia.org/wiki?curid=34191" title="Epsilon Carinae">
Epsilon Carinae



</doc>
<doc id="34193" url="https://sk.wikipedia.org/wiki?curid=34193" title="Zlatý obdĺžnik">
Zlatý obdĺžnik

Zlatý obdĺžnik je obdĺžnik, ktorého strany sú v pomere takzvaného zlatého rezu (φ = 1,6180339887498948…).
Keď sa od takéhoto obdĺžnika oddelí štvorec so stranou rovnou kratšej strane, ostane menší obdĺžnik, ktorý bude mať opätovne vlastnosti "zlatého obdĺžnika", t. j. ktorého strany sú v pomere 1 : φ, respektíve (φ - 1) : 1.

</doc>
<doc id="34194" url="https://sk.wikipedia.org/wiki?curid=34194" title="Arthur Miller">
Arthur Miller

Arthur Miller (* 17. október 1915, Harlem, New York, USA – † 10. február 2005, Roxbury, Connecticut, USA) bol americký dramatik a prozaik, filmový scenárista, publicista. 
Bol pokračovateľ ibsenovského modelu drámy, spolu s T. Williamsom najvýznamnejší dramatik 40. až 60. rokov 20. storočia ("Všetci moji synovia", "Smrť obchodného cestujúceho", "Skúška ohňom", "Pohľad z mosta", "Spomienka na dva pondelky", "Po páde", "Incident vo Vichy", "Cena", "Americké hodiny", "Rozbité sklá"), tiež prozaik ("Ohniská nenávisti", "Nepríťažlivé dievča", "Už ťa viac nepotrebujem"), scenárista (film "Mustangy") a autor autobiografie ("Zákruty času"), manžel herečky Marilyn Monroe.
Život.
Arthur Asher Miller sa narodil v Harleme, v New Yorku, 17. októbra 1915. Bol synom Isidora Millera -  majiteľa dámskej odevnej spoločnosti na Manhattane, a Augusty Barnett Miller. Počas veľkej hospodárskej krízy v roku 1929 rodina prišla o obchod a stratili takmer všetko. Boli nútení sa presťahovať do malého domčeka v Brooklyne.
Po skončení strednej školy Miller vystriedal viacero zamestnaní aby si zarobil na vysokú školu (pracoval v rádiu, ako vodič kamióna, pracovník v sklade s automobilovými dielmi). Keď si zarobil dostatok peňazí, absolvoval štúdium na Michiganskej univerzite. Už od svojich študentských rokov sa venoval literárnej činnosti, ako autor divadelných a rozhlasových hier, filmový scenárista a publicista. Na škole sa zúčastňoval kurzov, ktoré viedol dramatik, profesor Kenneth Rowe, muž, ktorý učil svojich študentov ako vytvoriť hru tak, aby sa dosiahol plánovaný účinok. Jeho ľavicové zmýšľanie mu umožnilo prísť do styku s intelektuálmi  umelcami podobných záujmov. V 1938 sa podieľal na práci Federálneho divadelného projektu. Projekt bol založený Franklinom D. Roosweltom v 1935, ako súčasť pokusu New Deal, boja proti kríze. Bola to snaha ponúknuť prácu divadelným profesionálom. Roku 1936 projekt zamestnával 5 385 ľudí. Už o 3 roky neskôr sa predstavení v meste zúčastnilo vyše 12 miliónov ľudí. Roku 1939 bola Millerovi ponúknutá spolupráca s Twentieth Century Fox, ktorú prijal bez výčitiek, pretože činnosť Federálneho divadelného projektu sa chýlila ku koncu.
Tvorba.
Kvôli zraneniu zo školského futbalu sa nezúčastnil 2. svetovej vojny, avšak písal reportáže z vojenského prostredia, ktoré publikoval až v roku 1944 pod názvom "Normálna situácia" (Situation normal).
V 1940 napísal hru "The Man Who Had All the Luck". Táto hra bola hraná na Broadwayi, nebola však úspešná, už po 4 predstaveniach ju zrušili.
Millerova nasledujúca hra "Všetci moji synovia" (All My Sons) mala premiéru 29. januára 1947, v réžii s Eliom Kazanom a s hereckým obsadením Ed Begley, Karl Malden, Arthur Cennedy. Hra vyhrala cenu o najlepšiu dramatickú hru roku 
1947 "Drama Critics´Circle Award". Svojou formou je hra verne ibsenovská. Knižne vyšla o rok neskôr. Je to rodinná, neobyčajne silná a napínavá dráma vracajúca sa k 2. sv. vojne, opisuje ľudské svedomie a zodpovednosť. 
Roku 1948 nechal Miller postaviť malé štúdio v meste Roxbury, v Connecticute. A práve tu napísal za necelých 6 týždňov hru Smrť obchodného cestujúceho (Death of a Salesman), ktorá je označovaná za klasiku svetového divadla a kritikou americkej spoločnosti. Hra mala premiéru 10. februára 1949 a priniesla mu veľký úspech, mala 742 predstavení. Režíroval ju Millerov priateľ Elia Kazan, v hereckom obsadení účinkovali Lee J. Cobb ako Willy Loman,Mildred Dunnock ako Linda, Arthur Kennedy ako Biff, a Cameron Mitchell ako Happy. Za túto hru získal Pulitzerovu cenu za najlepšiu drámu, cenu Tony Award a New York Critics´Circle Award za najlepšiu hru. Bola to vôbec prvá hra, ktorá získala tieto tri ocenenia naraz. Spolu s The Man Who Had All the Luck a Všetci moji synovia tvoria tematicky hierarchickú trilógiu o ľúbostných trojuholníkoch zahŕňajúcich otcov a synov. Dráma rodiny je jadrom všetkých Millerových veľkých hier.
"Čarodejky zo Salemu" (aj pod názvom "Skúška ohňom"The Crucible) bola prvýkrát hraná 21. januára 1953, nemala priaznivý ohlas v rade kritikov počas jej prvého vydania. Dnes je možné túto hru považovať za Millerove najprodukovanejšie dielo. Hra bola použitá aj v opere Roberta Warda, ktorá roku 1962 vyhrala Pulitzerovu cenu za hudbu. Dej sa odohráva v 17. storočí, v dedinke Salem, témou je hon na čarodejnice. Hra odkazuje ale k Millerovej súčasnosti, k protikomunistickej honbe, ktorej súčasťou bol aj sám autor.
V roku 1956 bol Miller odsúdený za pohŕdanie súdom, pretože odmietol prezradiť inštitútu House of Un-American Activities Committee (HUAC) členov, ktorých údajne videl na stretnutí komunistických spisovateľov roku 1946. Odvolal sa a uspel. Aj napriek naliehaniu HUAC-u aj jeho priateľa Elia Kazana, sa rozhodol neposkytnúť informácie o bývalých členoch Americkej komunistickej strany. Elia Kazan ale vypovedal a to malo za následok rozpad ich kamarátstva na ďalších desať rokov. Tým, že Miller odmietol pred HUAC-om vypovedať, tak ho Hollywood uviedol na čiernu listinu. Našťastie to Broadway odmietol akceptovať a jeho hry sa naďalej tešili popularite divákov.
Roku 1956 Miller opúšťa svoju vtedajšiu manželku Marry Grace Slatery aby sa mohol oženiť s famóznou Marilyn Monroe. Rozviedli sa v roku 1961 – rok pred jej smrťou. Ten rok sa Monroe objavila vo svojom poslednom filme "Mustangy" (The Misfits), ktorý je založený na pôvodnom diele Arthura Millera. Autor totiž tvrdil, že Mustangy nie sú ani písané ako scenár, divadelná hra, alebo román. Argumentoval tým, že len radil protagonistom čo majú robiť. V tomto diele autor poukazuje na spojitosť filmu s literatúrou. Spolu s Monroe tu hrali Clark Gable, Montgomery Clift, Eli Wallach a Thelma Ritter.
Po rozvode s Marilyn Monroe sa Miller oženil s Ingeborg Morath (pôvodom Rakúšanka, slávna fotografka), s ktorou bol ženatý až do svojej smrti. Hra z roku 1980, "Americké hodiny" (The American Clock) je nostalgická rodinná kronika z doby hospodárskej krízy.
Medzi jeho posledné hry patrí "Posledný Yankee" (The Last Yankee) z roku 1991, kde chce poukázať na záverečnú pointu hry, že aj zdanlivo odcudzený vzťah sa dá ešte napraviť a dlhoročné manželstvo nejde len tak vymazať zo života.
10. februára 2005, Roxbury v Connecticute, Arthur Miller zomiera.

</doc>
<doc id="34196" url="https://sk.wikipedia.org/wiki?curid=34196" title="Trojhviezdy">
Trojhviezdy



</doc>
<doc id="34198" url="https://sk.wikipedia.org/wiki?curid=34198" title="Trojhviezda">
Trojhviezda

Trojhviezda je hviezdna sústava zložená z troch gravitačne viazaných hviezd. Často sa skladá z dvojhviezdy, okolo ktorej obieha vo väčšej vzdialenosti tretia hviezda. Príkladom takéhoto typu trojhviezdy je Alfa Centauri, náš najbližší hviezdny systém.

</doc>
<doc id="34199" url="https://sk.wikipedia.org/wiki?curid=34199" title="Alfa Persei">
Alfa Persei



</doc>
<doc id="34200" url="https://sk.wikipedia.org/wiki?curid=34200" title="Gamma Draconis">
Gamma Draconis



</doc>
<doc id="34201" url="https://sk.wikipedia.org/wiki?curid=34201" title="Vzdialenosť">
Vzdialenosť

Vzdialenosť medzi dvoma bodmi je dĺžka priamej čiary, prípadne nepriamej trasy, vedenej medzi danými bodmi.

</doc>
<doc id="34205" url="https://sk.wikipedia.org/wiki?curid=34205" title="Delta Crucis">
Delta Crucis



</doc>
<doc id="34207" url="https://sk.wikipedia.org/wiki?curid=34207" title="Jánošík I., II.">
Jánošík I., II.

Jánošík I-II je dvojdielný slovenský film. 
Príbeh o legendárnom zbojníkovi Jurajovi Jánošíkovi.

</doc>
<doc id="34209" url="https://sk.wikipedia.org/wiki?curid=34209" title="Andrzej Stasiuk">
Andrzej Stasiuk

Andrzej Stasiuk [čítaj andžej stašjuk] (* 25. september 1960, Varšava) je poľský spisovateľ, básnik a publicista.
Nedokončil strednú školu. V prvej polovici 80. rokov 20. storočia sa angažoval v pacifistickom hnutí, dezertoval z armády, pol druha roku strávil vo väzení. V roku 1987 odišiel z Varšavy a usadil sa v Nízkych Beskydách. Získal rad ocenení, niekoľkokrát bol nominovaný na poľskú literárnu cenu Nike.
Je autorom mnohých novinových fejtónov, ktoré uverejnili okrem iného Tygodnik Powszechny, Gazeta Wyborcza, Tytuł, OZON, Frankfurter Allgemeine Zeitung.

</doc>
<doc id="34211" url="https://sk.wikipedia.org/wiki?curid=34211" title="OGLE-TR-122b">
OGLE-TR-122b

OGLE-TR-122b je najmenšia hviezda, nie však hnedý trpaslík.
Táto hviezda je:

</doc>
<doc id="34212" url="https://sk.wikipedia.org/wiki?curid=34212" title="UV Ceti">
UV Ceti



</doc>
<doc id="34213" url="https://sk.wikipedia.org/wiki?curid=34213" title="Luyten 726-8">
Luyten 726-8

Luyten 726-8 je so vzdialenosťou 8,72 ly jednou z najbližších dvojhviezd od Slnka. Jedna z jej zložiek je eruptívna premenná hviezda známa ako UV Ceti.

</doc>
<doc id="34214" url="https://sk.wikipedia.org/wiki?curid=34214" title="Zemianska česť">
Zemianska česť

Zemianska česť (angl. "Nobleman's Honour") je slovenský film natočený podľa románu Janka Kalinčiaka "Reštavrácia". 
Historická satira z prvej polovice 19. storočia, ktorá zachytáva rozklad a úpadok zemianstva. 

</doc>
<doc id="34216" url="https://sk.wikipedia.org/wiki?curid=34216" title="Uhlová sekunda">
Uhlová sekunda

Uhlová sekunda (iné názvy: sekunda; najmä v astronómii: oblúková sekunda; zriedkavo: sekunda uhla, šesťdes(i)atinná sekunda; značky: ″, sec , v astronómii: as ) je jednotka uhlovej miery. 1 uhlová sekunda je rovná 1/60 uhlovej minúty a 1/3 600 stupňa uhla alebo 1/1 296 000 ≈ 7,7×10-7 celého uhla veľkého 360 stupňov. 
Je to uhlový priemer objektu s priemerom jednej jednotky zo vzdialenosti 360×60×60/(2π) ≈ 206,265 jednotky, čiže napr. 1 cm z asi 2,1 km alebo 1 astronomická jednotka z 1 parseku, čo je zároveň definícia parseku.
1 radián ≈ 206 265 uhlovej sekundy.
Symbol pre uhlovú sekundu je dvojitá zahnutá čiarka (″) (codice_1, codice_2). Jedna uhlová sekunda by bola 1″ (alebo 1"„"). Dvojitá zahnutá čiarka sa tiež používa na označenie palca: toto môže v istých kontextoch spôsobiť nedorozumenie. Ako náhrada za za dvojitú zahnutú čiarku sa často používa znak úvodzoviek (“).
V anglosaskej literatúre môže byť použitá skratka arcsec (z angl. arcsecond), ale nemala by sa zamieňať s trigonometrickou funkciou "arc secant", ktorá má rovnakú skratku.

</doc>
<doc id="34218" url="https://sk.wikipedia.org/wiki?curid=34218" title="Theater an der Wien">
Theater an der Wien

Theater an der Wien je divadlo, ktoré sa nachádza vo Viedni na ulici Linke Wienzeile v mestskom obvode (Stadtbezirk) Mariahilf. Prívlastok „an der Wien“ v názve divadla znamená „pri rieke Wien“ (zaužívaný preklad: Divadlo nad Viedenkou).Táto riečka v súčasnosti tečie pri budove divadla v podzemí a je prekrytá dlažbou.
Dejiny.
Emmanuel Schikaneder, známy ako Mozartov libretista (napísal libreto opery "Čarovná flauta"), dostal v roku 1786 licenciu od Rakúskej vlády na stavbu divadla. Stavať sa začalo v roku 1789 a budova bola dokončená v roku 1801 v Empírovom stavebnom slohu. Oficiálne otvorenie sa konalo 13. júna predstavením opery "Alexander" od "Alexandra Teybera". V divadle sa konali mnohé svetové premiéry. Z opier to bol napr. "Fidelio" od Beethovena. Koncom 19. a začiatkom 20. storočia sa divadlo stalo najvýznamnejším centrom Viedenskej operety, svetovú premiéru tu mala väčšina diel známych skladateľov.
Počas toho slávneho obdobia sa v divadle vystriedali viacerí riaditelia, ktorí svojou činnosťou výrazne prispeli ku sláve Viedenských operiet. Pri zrode viedenskej operety stáli Franz a Alois Pokorný, ktorí angažovali Suppého a uviedli niektoré z jeho prvých diel. V tomto čase v divadle ako huslista pôsobil bardejovský rodák Béla Kéler. Nástupca "Pokorných" Friedrich Stramper, pritiahol do Viedne Girardiho ktorý obohatil operety svojou hereckou genialitou, na druhej strane však vyhodil z divadla Karla Millöckera. Pri prvých úspechoch Millöckerových a Straussových operiet stáli Maximilián Steiner a jeho syn Franz a počas ich vrcholného obdobia koncom 19. storočia bol riaditeľom v Theater an der Wien veľký divadelný talent ale aj dobrodruh Franz von Jauner. Počas tvz. „strieborného obdobia“ viedenskej operety stál na čele divadla William Karczag, ktorý uviedol mnohé Lehárove operety. Jeho maďarský pôvod mu veľmi pomohol aj vo vyhľadávaní nových talentovaných skladateľov (na čele s Emmerichom Kálmánom), ktorí sa v tom čase vynorili v Budapešti.
Po 2. svetovej vojne sa budova divadla stala náhradnou scénou zbombardovanej Viedenskej štátnej opery. V roku 1955 bola uzavretá a začiatkom 60. rokov jej hrozilo prebudovanie na garáže. Našťastie k tomu nedošlo a v roku 1962 bolo divadlo znovu otvorené ako hudobné divadlo. Donedávna tvorili ťažisko repertoáru veľké muzikálové produkcie (premiéru tu mal najúspešnejší muzikál z nemecky hovoriacich krajín Elisabeth), v rámci festivalov Wiener Festwochen a Klangbogen boli uvádzané aj opery a operety. Od roku 2006 sa divadlo prezentuje opäť ako operné - stagionového typu. Jubilejný mozartovský 2006 bol programovo venovaný odkazu tohto skladateľa.

</doc>
<doc id="34221" url="https://sk.wikipedia.org/wiki?curid=34221" title="Auguste Rodin">
Auguste Rodin

Auguste Rodin, celým menom François-Auguste-René Rodin (* 12. november 1840, Paríž, Francúzsko – † 17. november 1917, Meudon) bol francúzsky sochár, jeden z najväčších sochárov 19. storočia. Vychádzal zo štúdia antiky, gotiky, renesancie a orientálneho umenia. Za základ svojej umeleckej činnosti pokladal prírodu. Z nej stále vychádzal a zostával jej verný až do smrti. Ľudské telo bolo pre neho najvhodnejším prostriedkom, ktorým možno vyjadriť každý vnútorný duševný stav. Ním začína éra moderného sochárstva.
Životopis.
Pochádzal z konzervatívnej úradníckej rodiny. Jeho otec pracoval ako policajný úradník. Ako 13 ročný sa stal žiakom "École Spéciale de Dessin et de Mathématiques". V nasledujúcom roku prechádza do "École des Arts décoratifs", kde zostal až do r.1862. Stále sa však márne pokúšal o prijatie na "École des Beaux Arts".
V r. 1862, keď mu zomrela sestra, ocitá sa v životnej kríze a vstupuje do rádu „"Pères du Saint-Sacrement"“.
O dva roky neskôr sa stáva žiakom Alberta-Ernesta Carrier-Belleusea. V r.1870 s ním odchádza do Bruselu, ale po umeleckých sporoch sa s ním ešte v tom roku rozišiel. Od toho času dostáva prvé objednávky a začína byť uznávaným umelcom. 
V rokoch 1875 – 1876 podnikol študijnú cestu do Talianska za „Michelangelovým tajomstvom“. Po jeho rozlúštení (1877) sa vracia naspäť do Paríža. Tu študuje francúzske gotické katedrály.
Uzaviera zmluvu, na roky 1879 – 1882, s porcelánkou v Sévres. 
V r.1883 sa zoznamuje s Camille Claudelovou. Ona sa stáva najskôr jeho žiačkou, neskôr jeho milenkou.
Popri iných rozličných prácach bol Rodin v r. 1889 poverený vytvoriť pre Parížsky panteón postavu Victora Huga. Rozhodol sa, že ho zobrazí nahého, obklopeného múzami. Prirodzene, že to vyvolalo škandál a socha zostala nedokončená.
V r.1894 sa Rodin usadil v Meudone a zhromaždil tam okolo seba okruh mladých spisovateľov a umelcov. Na Svetovej výstave v Paríži v r. 1900 vystavuje v pavilóne Rodin 171 svojich prác.
V rokoch 1905 – 1906 pôsobil ako jeho tajomník Rainer Maria Rilke.
V hoteli Biron v r. 1907 zriaďuje Rodin ďalší ateliér (dnes jeho múzeum).
Vo veku 77 rokov si vzal za manželku vo februári 1917 Rose Beuretovú, ktorá zomrela o dva týždne neskôr.

</doc>
<doc id="34225" url="https://sk.wikipedia.org/wiki?curid=34225" title="Petabajt">
Petabajt

Petabajt (skratka "PB", ) je jedna z jednotiek kapacity pamäťových médií.
Definícia.
1 petabajt = 1015 bajtov.
V minulosti bola jednotka petabajt používaná vo význame 250 bajtov (1024 terabajtov). V súčasnosti sa ale presadzuje trend používania jednotky "PiB" (pebibajt) pre 1 024 TiB, aby mohla predpona "peta" (PB) zostať chápaná ako 1 000 terabajtov.

</doc>
<doc id="34226" url="https://sk.wikipedia.org/wiki?curid=34226" title="Zoznam konfliktov v Európe">
Zoznam konfliktov v Európe



</doc>
<doc id="34228" url="https://sk.wikipedia.org/wiki?curid=34228" title="Meudon">
Meudon

Meudon je francúzske mesto v juhozápadnej časti metropolitnej oblasti Paríža v departemente Hauts-de-Seine, v regióne Île-de-France. Má asi 44 000 obyvateľov. Od centra Paríža je vzdialené 9,1 km. 
Dobrý prístup po železnici a po rieke Seine urobil od r. 1840 z Meudonu priemyselné centrum. Odvtedy sa tu vyrábajú nepretržite produkty z ocele a armádne výbušniny.
Geografia.
Leží približne 9 kilometrov juhozápadne od Paríža, mesto je postavené na kopci a v údolí rieky Seiny. Meudonský les leží väčšinou smerom na západ od mesta. V severozápadnej časti Meudonu sa nachádza Bellevue („Prekrásna vyhliadka“), odkiaľ je nádherný výhľad na Seinu.
Dejiny.
Podľa archeologických vykopávok bol Meudon osídlený už od neolitu.
Kelti nazývali toto územie Mol-Dum (Pieskové duny) a Rimania polatinčili meno na Moldunum. 
Na Fleurskom kopci sa nachádza ústav pre starých a osamelých založený vojvodkyňou Gallierovou. Budova bola dokončená v r. 1885.
V 16. storočí si kardinál Karol Lotrinský postavil v Meudone nádherné vidiecke sídlo, ktoré zaniklo v r. 1803.
Vedecké ustanovizne.
Pôsobia tu výskumné ustanovizne: "Centre national de la recherche scientifique" (CNRS, Národné centrum pre vedecký výskum) a "L'Office national d'études et de recherches aérospatiales" (ONERA, Národný úrad pre kozmické štúdiá a výskumy), obdoba americkej NASA.
Je tu tiež pobočka Parížskeho observatória, postavená v r. 1877 na zrúcanine hradu Chateau-Neuf vypáleného nemeckým vojskom pri obliehaní Paríža v r.1871.

</doc>
<doc id="34230" url="https://sk.wikipedia.org/wiki?curid=34230" title="Toronto Maple Leafs">
Toronto Maple Leafs

Toronto Maple Leafs, oficiálne Toronto Maple Leafs Hockey Club, je kanadský profesionálny hokejový klub sídliaci v Toronte, hlavnom meste provincie Ontário. Maple Leafs súťažia v NHL a sú súčasťou Atlantickej divízie vo Východnej konferencii.
Klub bol založený v roku 1917 pod názvom Toronto Arenas pre prvú sezónu NHL a o dva roky neskôr bol premenovaný na Toronto St. Patricks. Conn Smythe po kúpe klubu v roku 1927 premenoval klub na Maple Leafs. Tím hral pvých 14 sezón domáce zápasy v Mutual Street Arene a v roku 1931 sa presťahoval do Maple Leaf Gardens. Od februára 1999 hrajú v Scotiabank Arene, ktorá bola predtým známa ako "Air Canada Centre".
Toronto vyhralo viac Stanleyho pohárov a odohralo viac sezón v NHL ako ktorýkoľvek iný tím okrem Montreal Canadiens. Klub mal dve uznávané dynastie, ktoré trvali od sezóny 1946/47 do 1950/51 a od 1961/62 do 1966/67, počas ktorých Leafs získali spolu osem z jedenástich Stanleyho pohárov. Po týchto úspechoch nasledovalo dlhé obdobie bez titulu, ktoré je s 57 sezónami najdlhšie v histórii ligy. Maple Leafs majú dlhodobú rivalitu s Boston Bruins, Buffalo Sabres, Detroit Red Wings, Ottawa Senators a najmä s Montreal Canadiens. Ich farmárskym tímom v AHL je Toronto Marlies.
Súčasný káder.
"Stav k sezóne 2025/26."

</doc>
<doc id="34231" url="https://sk.wikipedia.org/wiki?curid=34231" title="New Jersey Devils">
New Jersey Devils

New Jersey Devils je americký profesionálny hokejový klub NHL sídliaci v Newarku v štáte New Jersey. Devils súťažia v NHL a sú súčasťou Metropolitnej divízie vo Východnej konferencii. Svoje domáce zápasy hrajú v Prudential Center. 
Pod vedením Loua Lamoriella od roku 1987 Devils zažili svoje najúspešnejšie odbobie. Medzi rokmi 1988-2012 sa takmer každú sezónu dostali do vyraďovacej časti ligy a 3-krát vyhrali aj samotný Stanley Cup: v rokoch 1995, 2000 a 2003.
História.
Klub vstúpil do NHL v roku 1974 ako klub "Kansas City Scouts". Ako väčšina tímov, ktoré vstúpili v tú dobu do NHL mali aj Scouts negatívnu bilanciu. Ich prvú sezónu získali len 41 bodov. Aj keď boli Scouts lepší ako ich rival Washington Capitals, počas svojej druhej sezóny sa dostali do ekonomickej krízy, bolo predaných iba 2 000 z 8 000 lístkov počas sezóny a klub mal dlhy vo výške 1 milióna USD. Kvôli týmto faktorom, ako aj zlým výsledkom, sa klub presťahoval do Denveru a dostal názov Colorado Rockies.
Kapitáni tímu v histórii.
Nižšie uvedený zoznam neobsahuje kapitánov "Kansas City Scouts" a "Colorado Rockies".
Súčasný káder.
"Stav k sezóne 2022-23"

</doc>
<doc id="34232" url="https://sk.wikipedia.org/wiki?curid=34232" title="Alena Heribanová">
Alena Heribanová

PhDr. Alena Heribanová, rod. Repčíková (* 11. apríl 1955, Piešťany) je slovenská moderátorka, autorka a bývalá televízna hlásateľka. 
Život.
Narodila sa v Piešťanoch ako prvé dieťa Ing. Vladimíra Repčíka a Márie Repčíkovej, rodenej Hetešovej. V roku 1960 sa rodina presťahovala do Košíc, kde sa narodil jej brat Vladimír (* 1960). 
Počas štúdia na Gymnáziu Ľ. Štúra v Trenčíne tancovala vo folklórnom súbore Trenčan a moderovala množstvo kultúrnych podujatí doma aj v zahraničí. V roku 1979 ukončila na Filozofickej fakulte Univerzity Komenského v Bratislave, odbor angličtina– slovenčina, kde získala v roku 1985 titul doktorka filozofie (PhDr.). Počas štúdia na univerzite precestovala s folklórnym súborom Technik takmer celú Európu.
S bývalým manželom, spisovateľom Jozefom Heribanom, s ktorým boli spolu 39 rokov má 2 dcéry - Tamaru a Barbaru. Jej súčasný partner je nemecký podnikateľ Konrád Kreuzer.
Profesná kariéra.
V roku 1979 po úspešnom konkurze nastúpila na pozíciu programovej hlásateľky Československej televízie. Počas svojej vyše tridsaťpäť ročnej televíznej kariéry moderovala stovky programov, veľkých zábavných relácií, koncertov klasickej a populárnej hudby, ženských magazínov a talk show. Veľmi úspešné boli cyklické relácie "Metronom", "Hra o Niké", "Stoptime". Najväčší divácky záujem si získali jej autorské projekty: talkshow "Siesta", "Babinec" (spolu so Soňou Müllerovou), cestopisný seriál "Cestovná horúčka", "Soireé z Mlynskej doliny", "Anjeli strážni". V roku 2007 súťažila v televíznej šou TV Markíza "Bailando" a o štyri roky neskôr v tanečnej súťaži "Let´s dance."Niekoľkokrát zastupovala Slovensko ako moderátorka v súťaži "Eurovision Song Contest."
V rokoch 2013 - 2018 bola riaditeľkou Slovenského inštitútu vo Viedni.
Je držiteľkou prestížneho televízneho ocenenia – Žena obrazovky, ocenenia Slovenka roka v oblasti komunikácie a médií, víťazka ankiet Šarm a niekoľkokrát bola nominovaná na cenu Osobnosť televíznej obrazovky – OTO. Je zakladateľkou umeleckej agentúry "Herial, s.r.o" a bola predsedníčkou Občianskeho združenia Herial Ladies Club a od roku 2022 je predsedníčkou spolku Živena.
Anjeli strážni.
Autorská talkshow Aleny Heribanovej je na obrazovke Slovenskej televízie od roku 2004 a doteraz bolo odvysielaných viac ako 500 relácií. Pozvanie do nej prijali najvýznamnejšie slovenské, české a svetové osobnosti: bývalí prezidenti (Václav Havel, Rudolf Schuster, Michal Kováč) operné hviezdy (José Cura, Peter Dvorský, Edita Gruberová, Miroslav Dvorský…), herci (Jeremy Irons, Omar Sharif, Franco Nero, Emília Vášáryová, Ladislav Chudík, Jiřina Bohdalová, Zdeněk Svěrák...), spisovateľky (Waris Dirie, Joy Fielding…), hudobníci (Ennio Morricone, Jaromír Nohavica, Peter Lipa, Dalibor Karvay…), vedci a pedagógovia (prof. Branislav Sitár, Ing. Miroslav Trnka, prof. Juraj Stern, prof. Pavel Traubner…), olympionici a paraolympionici (Peter a Pavol Hochschornerovci, Michal Martikán, Miroslav Šatan, Elena Kaliská, Danka Barteková, Veronika Vadovičová…), ale aj mimoriadni ľudia s neobyčajnými osudmi.
Literárna tvorba.
V roku 2000 vydala v spolupráci s Janou Benkovou autobiografický bestseller "Alena Heribanová Vždy s úsmevom" a o dva roky neskôr knihu "Babinec s Alenou Heribanovou". V roku 2009 vydala a editovala publikáciu "37 TOP žien Slovenska".
Reklamné kampane.
Niekoľko rokov bola tvárou kozmetiky Zepter, v roku 1999 prezentovala značku Jacobs Suchard Figaro v Kolumbii, Brazílii a Keni. V roku 2007 a 2008 bola tvárou najväčšej kliniky estetickej chirurgie na Slovensku Interklinik.
Charita.
Od roku 1998 je tvárou kampane AVON - proti rakovine prsníka, kde niekoľkokrát moderovala celoslovenské pochody solidarity a iné spoločenské podujatia. Od roku 1999 bola členkou správnej rady Nadácie pre deti Slovenska. Je ambasadorkou medzinárodného projektu Bátor Tábor pre Slovensko. Každoročne podporuje v množstve programov aj ďalšie charitatívne projekty (Liga proti rakovine, Biela pastelka, program pre OZ Sklerozy multiplex…).
Zahraničné stáže a medzinárodné aktivity.
V roku 1999 a 2000 absolvovala s tímom STV študijné pobyty v Londýne v BBC v rámci projektu "Children in Need". V roku 2004 získala certifikát v štúdiu nemčiny na Goetheho inštitúte v Düsseldorfe. Účinkovala v mnohých medzinárodných programoch v Spojených štátoch amerických, Kanade, Číne, Kórei, Nemecku, Taliansku, Rakúsku, Belgicku, Rusku, kde moderovala koncerty a prezentácie pri rôznych príležitostiach na najvyššej spoločenskej úrovni (Olympijské a Paraolympijské hry – kultúrne programy v Slovenskom dome, novoročné koncerty, televízne galaprogramy…). Niekoľko rokov spolupracovala s Nemecko – arabskou komorou v koprodukčných programoch (Káhira – Tenorové gala pod Pyramídami, 100 výročie Siemens…).

</doc>
<doc id="34233" url="https://sk.wikipedia.org/wiki?curid=34233" title="Karin Olasová">
Karin Olasová

Karin Olasová (* 31. marec 1976, Trenčín) je slovenská moderátorka a herečka a speváčka. 
Absolvovala štátne šesťročné konzervatórium s pedagogickým minimom v Bratislave – odbor herectvo. Ešte počas štúdia účinkovala v divadelnej rozprávke "Princezná zlatovláska" v Divadle A. Bagara v Nitre. Hrala menšie úlohy v divadlách Astorka – Korzo 90´ a v Štúdiu S v Bratislave v predstaveniach Cyrano a Kupec Benátsky. V Prahe účinkovala v muzikáli Dracula. Na Novej scéne účinkovala v predstavení Ples v "Hoteli Savoy" a v "Krysař". Neskôr si zahrala v muzikáli "Pomáda" a v muzikáloch "Mníšky" a "Mníšky II Milionárky". Na Novej scéne hrá Oktáviu v muzikáli "Kleopatra" a taktiež v muzikáli "Donaha". Vystupovala v Slovenskej televízii a v televízii Markíza - kabaret Dereš. V októbri 2004 vyhrala súťaž televízie Joj "Dievča za milión". V TV Joj moderovala reláciu "Zlomené srdcia", ktorá sa vysielala len tri mesiace. 

</doc>
<doc id="34234" url="https://sk.wikipedia.org/wiki?curid=34234" title="Ramadán">
Ramadán

Ramadán (Arabsky: رمضان ) je deviatym mesiacom roka podľa islamského lunárneho kalendára. Podľa tradície v tomto mesiaci boli zjavené prorokovi Mohamedovi prvé verše Koránu – posvätnej knihy Islamu. Saúm – pôst počas ramadánu je jedným z piatich pilierov islamu. Moslim je povinný počas denných hodín zdržať sa akéhokoľvek jedenia, pitia, fajčenia alebo súlože. Pretože islamský lunárny kalendár je o 11 až 12 dní kratší oproti slnečnému roku, je Ramadán pohyblivý voči ročným obdobiam. Presný dátum jeho začiatku súvisí s prvým pozorovaním Mesiaca po nove v danej lokalite.
Presný dátum sa môže v rôznych krajinách odlišovať (asi o jeden deň).

</doc>
<doc id="34235" url="https://sk.wikipedia.org/wiki?curid=34235" title="Soňa Müllerová">
Soňa Müllerová

PhDr. Soňa Müllerová, rod. Behulová (* 21. október 1961, Trenčín) je slovenská moderátorka a televízna hlásateľka. 
V roku 1985 absolvovala štúdium slovenčiny a francúzštiny na Filozofickej fakulte Univerzity Komenského v Bratislave. Počas vysokej školy hrávala na experimentálnej scéne pre divadlá malých javiskových foriem "U Rolanda". 
Vstupom do STV v roku 1985 sa stala programovou hlásateľkou. Moderovala desiatky televíznych relácií a kultúrnych podujatí na Slovensku i v Česku. Popri televízii od roku 2000 moderovala aj v Rádiu FM a od roku 2004 na stanici Rádio Slovensko. V rozhlase moderovala dve autorské relácie: víkendový "lifestylový magazín" "Esprit" so spisovateľom Petrom Pišťankom a nočnú reláciu venovanú vzťahom "Krehké vzťahy". V televízii JOJ uvádzala reláciu "Soňa Talkshow". 
V súčasnosti moderuje lifestyle reláciu Dámsky klub na obrazovkách RTVS.
Osobný život.
Jej bývalým manželom je spevák Richard Müller, s ktorým má dve deti, dcéru Emu-Lujzu a syna Filipa.
Ocenenia.
2003: Krištáľové krídlo – cena divákov

</doc>
<doc id="34237" url="https://sk.wikipedia.org/wiki?curid=34237" title="Ivan Palúch">
Ivan Palúch

Ivan Palúch (* 20. jún 1940, Zvolen† 3. júl 2015, Martin) bol slovenský herec, známy najmä vďaka televíznemu seriálu "Adam Šangala".
Životopis.
Jeho otec bol z Donovál a matka pochádzala zo starej šľachtickej rodiny Špačkovcov. Keď mal tri roky, rodina sa presťahovala do Banskej Bystrice, kde vyrastal, študoval a začal sa zoznamovať s poéziou a divadlom. Navštevoval skúšky ochotníckeho divadelného súboru, kde hrával jeho otec Rudolf. Spolu s otcom si zahral v úspešnej inscenácií Hviezdoslavovej tragédie "Herodes a Herodias", s ktorou v celoštátnej prehliadke ochotníckych súborov v Jiráskovom Hronove skončili banskobystrickí divadelníci na druhom mieste. Keď vyhral aj okresnú súťaž v prednese poézie, nebolo pochýb, že jeho cesta bude smerovať na Vysokú školu múzických umení, kde v roku 1957 úspešne absolvoval talentové skúšky na Divadelnej fakulte. Po dvoch rokoch štúdia sa však prišlo na to, že má vrodenú očnú vadu – šeroslepotu, vďaka ktorej bol nútený štúdium ukončiť. Jeho túžba byť hercom však neskončila a v roku 1960 bol prijatý do Krajského divadla v Spišskej Novej Vsi, neskôr účinkoval v činohre Divadla Jonáša Záborského v Prešove. Hrával i v pražskom Divadle Na zábradlí a od roku 1986 bol tiež členom Divadla Jozefa Gregora Tajovského vo Zvolene.
Prvú skúsenosť s filmom absolvoval Ivan Palúch na bratislavskej Kolibe v snímke Stanislava Barabáša "Pieseň o sivom holubovi" (1961), o rok neskôr účinkoval na pražskom Barrandove vo filme "Tam za lesem" (1962) režiséra Pavla Blumenfelda. Do širšieho povedomia verejnosti vstúpil postavou Adama Jednoručku v monumentálnom historickom filme režiséra Františka Vláčila "Marketa Lazarová" (1967), ktorý vznikol podľa rovnomenného románu Vladislava Vančuru. Po úspechu vo Vláčilovom filme Ivana Palúcha oslovil významný nemecký režisér Volker Schlöndorff s ponukou účinkovať v jeho filme "Michael Kohlhaas" (1969). V tom istom období Palúch nakrútil aj film "Čoskoro bude koniec sveta" (1968) s režisérom Aleksandarom Petrovićom. Popularitu u domáceho publika si získal najmä vďaka hlavnej postave v rozprávke "Princ Bajaja" (1971) režiséra Antonína Kachlíka, i stvárnením Adama Šangalu v rovnomennom televíznom seriáli (1972) režiséra Karola Spišáka.
Ivan Palúch patril v šesťdesiatych rokoch medzi popredné herecké osobnosti, ktoré prekračovali hranice Československa. Ako jediný slovenský herec kráčal po červenom koberci na filmovom festivale v Cannes, kde boli v roku 1969 prezentované tri filmy, v ktorých hral: "Čoskoro bude koniec sveta" (1968), "Michael Kohlhaas" (1969) a "Marketa Lazarová" (1967). Po týchto úspechoch prišli ďalšie veľké ponuky zo zahraničia, no po nakrútení filmov "Zabitá nedeľa", "Ucho" (obidva tituly sa hneď po dokončení ocitli v trezore na 20 rokov) a "Princ Bajaja", pocítil silu normalizácie, keď mu aj vďaka jeho odmietavým postojom k príchodu vojsk Varšavskej zmluvy do Česko-Slovenska v roku 1968 a kamarátstvu s viacerými vtedajšími disidentmi, komunistické úrady zobrali pas a úspešne naštartovaná medzinárodná kariéra sa tak definitívne skončila. Dostal tiež zákaz hrať vo všetkých Československých divadlách a čo sa týka filmu mohol pôsobiť len v komparze, alebo epizodických úlohách (napr. filmy "Vlak do stanice Nebe", "Morgiana").
Ivan Palúch tiež založil v Banskej Bystrici Fakultu dramatických umení na Akadémií umení. Z fakulty však musel odísť, lebo nemal dokončenú vysokú školu. Neskôr vyučoval na Súkromnom konzervatóriu Dezidera Kardoša v Topoľčanoch. Písal aj divadelné hry, ktoré neboli inscenované. Okrem toho, že sa pohyboval najmä v umeleckom prostredí, nevyhýbal sa ani športu. Bol majstrom v šerme. Ivan Palúch má štyri deti. Dcéru Markétu ( s primalerínou Blankou Modrou od 1973 v emigrácii ) a troch synov Petra, Ivana a Martina, ktorý je dnes filmovým vedcom a napísal o otcovi tiež knihu spolu s Petrom Gavalierom, Janou Dudkovou, Oliverom Bakošom a Jánom Jaborníkom s názvom – "Herec Ivan Palúch" (2008). V roku 2008 dostal cenu Hercova misia na Art Film Feste v Trenčianskych Tepliciach a v roku 2015 dostal tiež dlaždicu na Chodníku slávy pred mestským Divadlom P.O. Hviezdoslava v Bratislave.
Typológia postáv a herectvo.
Už v Krajskom divadle, v Spišskej Novej Vsi, hral Palúch desiatky postáv a jeho paleta sa čoraz viac rozširovala o postavy mladých, napospol sympatických a vitálnych mužov s miernym prídychom lyrizmu (napr. Milko v Bukovčanovej veselohre "Hľadanie oblakov"). Sympatickosť Palúchových spišskonovoveských postáv však nebola lacná, priamočiara, či jednoduchá. Vo veľkej miere vyviera zo zložitých vnútorných súvislostí. Palúchových mladých, energických a dynamických mladých hrdinov spájalo jednak presvedčenie zastávať správnu vec a odhodlanie za ňu aj bojovať. Jednak výrazná črta mladého rebelantstva, ale rebelantstva správneho, akceptovateľného, a teda rovnako sympatického. Hercov talent sa však prejavil hlavné tým, že akcentoval vnútorný dramatizmus spomínaných charakteristických čŕt a vedel ich primerane vyjadriť v diferencovanejších žánrových polohách. Imidž rebela sa ale s Palúchom ťahal aj naďalej v rámci filmu (napr. už len keď si vezmeme jeho najznámejšiu postavu Adama Šangalu). Snáď najvýstižnejším pomenovaním je ale pri Palúchovom filmovom herectve autenticita. Vo filmoch ako "Marketa Lazarová" (1967), alebo "Čoskoro bude koniec sveta" (1968), cítiť oslobodenie od preafektovaného divadelného herectva smerujúce skôr k minimalizmu a realizmu, kde je dôraz postavený na hercovu mimiku vyjadrujúcu vnútorný stav postavy. Okrem rebelov, pištoľníkov, či dokonca vrahov, sa tiež v Plúchovej filmografií opäť objavujú aj rozprávkoví hrdinovia bojujúci za správnu vec, ktorí prinášali do príbehov zásadný pozitívny dramatický zvrat, ako napr. Dzuro z Pivkovej hry "Zvieratká a zbojníci".

</doc>
<doc id="34238" url="https://sk.wikipedia.org/wiki?curid=34238" title="Eva Pavlíková">
Eva Pavlíková

Eva Pavlíková (* 17. september 1960, Košice) je slovenská divadelná, televízna a dabingová herečka.
Životopis.
Divadlo začínala hrať v Malom divadelnom štúdiu Košice, ako 10-ročná účinkovala v Opere Štátneho divadla Košice v inscenácii "Carmen". Vyštudovala gymnázium v Košiciach a herectvo na Vysokej škole múzických umení v Bratislave pod vedením prof. Zachara. Jej spolužiakmi boli Miro Noga, Stano Král, Pavol Višňovský či Milan Bahúl.
Hneď po absolutóriu v roku 1983, nastúpila do hereckého súboru Divadla Andreja Bagara v Nitre, do súboru ju vybral režisér Jozef Bednárik. Jej prvá inscenácia v DAB boli "Trójanky", v postave Kassandry.
Hrala v mnohých inscenáciách, napríklad vo Feldekovej hre "Utekajte slečna Nituš!", v Lorcovej "Plánke", alebo v Sprušanského adaptácii Čechovovej klasiky "Tri sestry", kde stvárnila postavu Oľgy.
Svoje spevácke a tanečné schopnosti využila v muzikáloch "Malý obchod hrôzy", "Fidlikant na streche", "Grék Zorba", "Báthoryčka", "Adam Šangala" či "Kabaret". Hosťovala aj v divadle Nová scéna v muzikáloch, napr. "Pokrvní bratia" či "Donaha!." Účinkovala aj v muzikáli "Mníšky" v Teatre GEDUR.
Okrem divadla sa venuje aj televíznej a rozhlasovej tvorbe. Účinkovala v takmer 50 filmoch či televíznych inscenáciách, napr. "Tábor padlých žien, Čarovné kresadlo, Ďakujem, dobre, Únos" či  "V lete ti poviem, ako sa mám." Účinkovala aj v televíznych seriáloch, napr. "Alžbetin dvor, Dunajské rozprávky, Ordinácia v ružovej záhrade, Búrlivé víno, Oteckovia, Prázdniny" či "Delukse."
V roku 2011 stvárnila životom zničenú matku vo videoklipe ku skladbe „Mám v p... na lehátku“ skupiny Horkýže Slíže.
Jej mladší brat Peter bol členom českej skupiny Yo Yo Band. Je vydatá, má dcéru Katarínu „Katarziu“ Kubošiovú, ktorá pôsobí ako pesničkárka.
V Nitre má každoročne svoj vlastný koncertný program, angažuje sa v komunitných aktivitách, moderuje talkshow s názvom "Divadelná kaviareň" a niekoľko rokov účinkuje v rámci šansónových večerov.

</doc>
<doc id="34239" url="https://sk.wikipedia.org/wiki?curid=34239" title="Richard Rybníček">
Richard Rybníček

Mgr. Richard Rybníček (* 7. november 1969, Trenčín) je primátor Trenčína, novinár, bývalý riaditeľ TV JOJ a STV.
Richard Rybníček maturoval na strednej ekonomickej škole a vyštudoval televíznu žurnalistiku na Filozofickej fakulte Univerzity Komenského v Bratislave. Hral na bicie nástroje v kapele Bez ladu a skladu. Pracoval ako vnútropolitický spravodajca ČSTK (neskôr ČTK), denníka SME a agentúry SITA. V roku 1994 absolvoval odbornú stáž v Nemeckom spolkovom sneme v Bonne. V roku 1995 pôsobil ako hovorca primátora Bratislavy. V rokoch 1996 – 1997 študoval ako štipendista Nadácie Konrada Adenauera politické vedy na Univerzite Friedricha Wilhelma v Bonne. 
Riaditeľ televízií.
Predtým ako Richard Rybníček pripravil štart televízie JOJ, bol výkonným riaditeľom Inštitútu pre verejné otázky. Richard Rybníček je tiež spolumajiteľom multimediálnej internetovej televízie Metoo.sk a portálu pozdravdoneba.sk Stál teda na začiatku tejto televízie, kým do nej investovali vtedajší českí majitelia, po necelom roku požiadal o uvoľnenie z funkcie riaditeľa, a túto funkciu prebral Milan Kňažko.
V januári 2003 ho parlament zvolil za ústredného a neskôr generálneho riaditeľa Slovenskej televízie. Dňa 10. júla 2006 sa polroka pred koncom svojho štvorročného funkčného obdobia vzdal funkcie, dôvodom podľa neho bola ponuka od spoločnosti "Febio TV", ale aj to, že splnil všetko, čo si zaumienil vykonať.
Primátor a politik.
Richard Rybníček vyhral komunálne voľby v roku 2010 s náskokom vyše 12 000 hlasov a so ziskom vyše 70 % hlasov sa 21. decembra 2010 stal primátorom. Do volieb kandidoval ako nezávislý.
Dňa 14. októbra 2016 oznámil, že zakladá novú politickú stranu, ktorá sa mala volať TOSKA. Nakoniec ale ku vzniku strany nedošlo.

</doc>
<doc id="34240" url="https://sk.wikipedia.org/wiki?curid=34240" title="Vanda Tureková">
Vanda Tureková

Vanda Tureková (* 18. júl 1972, Trenčín) je slovenská herečka.
Život.
Študovala na Gymnáziu Ľudovíta Štúra v Trenčíne a neskôr na Vysokej škole múzických umení v Bratislave odbor herectvo. Po svojej prvej divadelnej sezóne, ktorú prežila na doskách SND, odcestovala do Mexika. V rokoch 19971998 sa venovala štúdiu pohybovej techniky Joseho Limona na Národnej škole tanca v Mexiku. Potom pôsobila v Amsterdame a po krátkom pobyte v Bratislave, zase v nemeckom Berlíne. Roky 20012002 strávila v Tokiu, kde sa venovala výskumu japonského umenia so zameraním na butoh divadlo.
Herecká kariéra.
Už v čase štúdia herectva na VŠMU (19901994) hosťovala v rôznych bratislavských divadlách a objavila sa v televíznych inscenáciách a vo filmoch.
Zahrala si napríklad v televíznej rozprávke "Domovníkov syn" (1993), televíznom filme "Na Bukvovom dvore" (1993), aj v televíznom seriáli "Škriatok" (1994).
Hneď po ukončení VŠMU v roku 1994 sa stala internou členkou súboru SND, kde účinkovala v mnohých divadelných inscenáciách (Brian Friel „Tance na sklonku leta“, Peter Karvaš „Vlastenci z mesta Yo“, Carlo Goldoni „Čertice“, Ondrej Šoth „Svetlo v tme“, Gianni Rodani „Jazmínko v krajine klamárov“, Martin Porubjak, Martin Huba „Tančiareň“ atď.)
Neskôr pôsobila vo viacerých divadlách, aj v nezávislých divadelných zoskupeniach. Stvárnila napríklad Adelu v "Dome Bernardy Alby" (Divadlo Astorka Korzo ’90), Martu v "Jarnom prebudení" a Marišku v "Tótovcoch" (Trnavské divadlo), Chris v "Tancoch na sklonku leta", Checcu v "Čerticiach", Vivian Egertonovú vo "Vlastencoch z mesta Yo", Luciu v "Alergii" (SND).
V divadle Aréna hrala postavu Sestry v inscenácii Oľgy Muchinovej „YOU“ v réžii Mariána Amslera, postavu Lisbeth „V hodine rysa“ (P. O. Enquiste) v réžii Ivana Balaďu. Účinkovala aj v predstavení „Zem“ od V. H. Vladimírova, réžia Mária Záchenská.
V Divadle na zábradlí v Prahe hrala v autorskom pohybovom predstavení Ondreja Šotha „Nepotrební“.
V súčasnosti (2024) pravidelne hosťuje v Národnom divadle v Košiciach v multižánrovom divadelnom predstavení Ondreja Šotha a Zuzany Mistríkovej "Milada Horáková", v muzikálovom predstavení hudobného skladateľa Emmerich Kálmán "Vojvodkyňa z Chicaga" a účinkuje v slovenských filmoch a televíznych seriáloch.
Filmové ceny.
Za svoju hereckú prácu získala v roku 1995 „Cenu slovenských spisovateľov“ za Ženský herecký výkon v televíznom filme "Na Bukvovom dvore" v réžii Ondreja Šulaja, cenu „Objav divadelnej sezóny“ na Medzinárodnom divadelnom festivale Divadelná Nitra v roku 2000 a „Cenu Literárneho fondu“ za mimoriadny herecký výkon v divadelnej inscenácii Olgy Muchinovej "You" (2003).
Osobný život.
Má troch synov Samuela, Matúša a Jonáša. Dlhodobo aktívne pôsobí v hnutiach na záchranu ekologických systémov zeme, v združeniach podporujúcich alternatívne školstvo na Slovensku, vo fundraisingu a v rozvoji multitaskingových zručností.
Hrané filmy a televízne filmy.
Televízne seriály "Rodinné prípady", "Ochrancovia", "Tajné životy", "Divoké kone", "Zoo" a iné...

</doc>
<doc id="34241" url="https://sk.wikipedia.org/wiki?curid=34241" title="Zuzana Tlučková">
Zuzana Tlučková

Mgr. art. Zuzana Tlučková (* 9. február 1962, Košice) je slovenská divadelná, televízna a dabingová herečka a humoristka.
Život.
V detstve účinkovala v televíznej relácii "Zlatá brána", kde naspievala známu pieseň „Bryndza“. Počas gymnázia bola členkou Malého divadelného štúdia a účinkovala aj v Zlatej bráne s Jozefom Úradníkom ako Hlúpa Zuza a Hlúpy Jano. 
V roku 1985 absolvovala štúdium herectva na VŠMU v Bratislave. Od roku 1985 bola členkou činohry Novej scény v Bratislave, pôsobila aj v štúdiu L+S. Od roku 1990 je herečkou v slobodnom povolaní. V roku 1994 získala ocenenie Žena roka za dabing telenovely "Jednoducho Mária".
S bývalým manželom hercom a humoristom Štefanom Skrúcaným (rozviedli sa v roku 2008) má synov Tomáša (* 1988) a Lukáša (* 1993). Má jedného brata Petra, ktorý je zdravotníckym záchranárom.
Žije v Bratislave v mestskej časti Rača v miestnej časti Krasňany spolu so svojimi synmi a dvoma psami.
Účinkovala v mnohých televíznych inscenáciách a seriáloch. Od roku 2006 účinkovala v úspešnom seriáli "Susedia", v ktorom opäť účinkovala od roku 2018 do roku 2022.

</doc>
<doc id="34243" url="https://sk.wikipedia.org/wiki?curid=34243" title="Zoznam konfliktov v Ázii">
Zoznam konfliktov v Ázii

Toto je zoznam vojenských konfliktov, ktoré sa aspoň sčasti odohrávali na ázijskom kontinente. 

</doc>
<doc id="34245" url="https://sk.wikipedia.org/wiki?curid=34245" title="Tour de France">
Tour de France

Tour de France (doslova: Okružná jazda po Francúzsku) sú etapové preteky profesionálnych cyklistov konajúce sa každoročne od roku 1903 vo Francúzsku, výnimkou bola prvá a druhá svetová vojna. Dnes je jednou z najdôležitejších a najprestížnejších športových udalostí roka. V hodnotení cyklistických pretekov ProTour podľa Medzinárodnej cyklistickej únie (UCI) sú ako jediné cyklistické preteky zaradené do najvyššej "kategórie A".
História a opis.
Preteky boli založené ako propagačné preteky novín "L'Auto" (predchodca dnešných l'Equipe) ich vydavateľom Henrim Desgrangom. Mal byť konkurenciou pre preteky Paríž-Brest a späť sponzorované "Le Petit Journal" a preteky Bordeaux-Paríž sponzorované novinami "Le Vélo". Najprv to boli takmer nepretržité vytrvalostné preteky. Jazdci spali okolo ciest a mali zakázané prijímať cudziu pomoc. V súčasnosti sú Tour de France etapové preteky rozdelené do mnohých etáp, pričom každá z nich trvá jeden deň. Po cestách sa pohybuje aj niekoľko sprievodných vozidiel (automobily a motocykle) poskytujúcich informácie, jedlo, pitie a prístup k mechanikom. Niektoré z vozidiel sú „neutrálne“, slúžia pre všetkých jazdcov, a niektoré sú tímové.
Väčšina etáp vedie cez Francúzsko, ale je bežné, že niektoré etapy zavítajú aj do okolitých štátov, napríklad do Talianska, Španielska, Švajčiarska, Belgicka, Luxemburska a Nemecka, ale aj do nesusediacich krajín, napríklad do Írska, Spojeného kráľovstva alebo Holandska. Tri týždne trvajúce preteky zvyčajne zahŕňajú dva dni voľna, ktoré sa často využívajú na presun medzi etapami.
V posledných rokoch predchádza prvej etape krátka časovka jednotlivcov (1 – ) nazývaná "Prológ". Tradičným cieľom je parížska ulica Champs–Elysées (Elyzejské polia). Medzitým sa konajú rôzne etapy, napríklad horské etapy, časovky jednotlivcov a časovky tímov. Ostatné etapy vedú rovinatým terénom. Vzhľadom na rozmanitosť pretekov, vyhrávajú jednotlivé etapy často šprintéri, ale celkovým víťazom je obvykle "kráľ" hôr a časoviek.
Medzi ďalšie dôležité etapové preteky patrí Giro d´Italia (Okružná jazda po Taliansku) a Vuelta a España (Okružná jazda po Španielsku).
Dopingové škandály.
Počas rokov dobré meno Tour de France pokazili mnohé dopingové škandály.
13. júla 1967 zomrel pri výjazde na Mont Ventoux britský cyklista Tom Simpson. Pitva preukázala nadmerné požívanie amfetamínu.
8. júla 1998 vypukol veľký škandál, keď francúzska colnica zatkla Willyho Woeta, doktora cyklistického tímu Festina, ktorého hlavným jazdcom bol Richard Virenque, za držbu nelegálneho množstva liekov na predpis a narkotík, vrátane erytropoetínu (EPO), rastových hormónov, testosterónov a amfetamínu. Neskôr odkryl mnoho praktík používaných v cyklistike vo svojej knihe "Massacre a la Chaîne" (Pásový masaker). Richard Virenque odmietol podozrenie z dopingu a dodal, že ak dopoval, nerobil tak vedome.
23. júla 1998 našla francúzska polícia pri domovej prehliadke dôležité množstvo dopingových produktov v hoteli a automobiloch stajne TVM. V roku 2000 boli Richard Virenque a vedenie stajne Festina vypočúvaní.
Celkový víťaz z roku 2006 Floyd Landis bol po 17. etape pozitívne testovaný. V jeho krvi bolo objavené zvýšené množstvo testosterónu. Prípad doteraz nebol doriešený, preto je Landis stále označovaný za víťaza Tour de France 2006.
Rok 2007:
Úmrtia na TdF.
11. júla 1935 Španiel Francisco Cepeda nezvládol prudký zjazd v etape z Col de Galiber a polámal si väzy. O tri dni na to zomrel v nemocnici v Grenoble.
13. júla 1967 Krátko pred cieľom etapy, ktorá sa končila dlhým stúpaním na Mont Ventoux skolaboval britský cyklista Tom Simpson. Aj napriek poskytnutiu prvej pomoci a okamžitom prevoze do nemocnice sa ho nepodarilo lekárom zachrániť. Pitva preukázala nadmerné požívanie amfetamínu.
18. júla 1995 Pri hromadnom páde v zjazde z Col de Aspet Talian Fabio Casartelli narazil hlavou do betónového obrubníka. Vážnym poraneniam krku a lebky na mieste podľahol.
Tričká.
Preteky sú spojené s niekoľkými súťažami, ku ktorým je obyčajne pridružené farebné tričko. Aktuálny držiteľ ocenenia je oprávnený nosiť počas jazdy príslušné tričko.
 Žlté tričko ("maillot jaune") nosí vedúci jazdec celých pretekov a cení sa zo všetkých najviac. Po skončení pretekov je vedúci jazdec vyhlásený za celkového víťaza. Ocenenie získava jazdec, ktorý má najmenší súčet všetkých časov jednotlivých etáp.
 Zelené tričko ("maillot vert") je udeľované za šprintérske body. Na konci každej etapy sa tieto body udelia jazdcom, ktorí skončia prví, druhí atď. Počet bodov závisí od typu etapy – veľa bodov za rovinaté etapy, menej už za horské etapy a najmenej za časovky. V priebehu etapy možno získať nejaké body aj za najrýchlejší prejazd určitými kontrolnými miestami, obvykle sú dve v etape. Na týchto kontrolných miestach (rovnako ako v cieli) možno získať aj sekundy navyše pre žlté tričko, ale je ich tak málo, že výraznejšie nezasiahnu do celkového poradia. Napriek tomu hrajú úlohu v prvom týždni pretekov pred horskými etapami, kedy je celkové poradie veľmi vyrovnané. Najviac zelených dresov má Peter Sagan (7).
 Bodkované tričko ("maillot à pois") je určené pre kráľa hôr. Na vrchole každého výjazdu sú najrýchlejším jazdcom rozdeľované body. Výjazdy sa delia na kategórie od 1 (najnáročnejšia) do 4 (najľahšia) podľa náročnosti (strmosti). Existuje aj piata kategória (Mimo kategórie – "Hors categorie"), ktorá je ešte náročnejšia. V roku 2004 bol systém hodnotenia zmenený, za prvé miesto vo výjazde 1. – 4. kategórie sa udeľujú 3 body, zatiaľ čo za víťazstvo vo výjazdoch kategórie "Hors" je udelených 20 bodov. Body za víťazstvo v 1. – 4. kategórii sú udelené prvým trom jazdcom, kým v kategórii "Hors" prvým desiatim jazdcom. Umiestnenie v prvej trojke v poslednom výjazde každého dňa je navyše ohodnotené dvojnásobným počtom bodov. O vrchárske víťazstvo sa bojuje od roku 1933, bodkované tričko bolo po prvý raz predstavené v roku 1975. Farby zvolil sponzor Poulain Chocolate. Historicky najúspešnejším jazdcom je Richard Virenque, ktorý triumfoval sedem raz – v roku 1994, 1995, 1996, 1997, 1999, 2003 a 2004.
Ďalšou súťažou je súťaž o biele tričko, ktorý je obdobou žltého trička, je však určené jazdcom, ktorí 1. januára v roku, v ktorom prebiehajú preteky, nedovŕšili 25 rokov. Posledná súťaž je súťaž o najbojovnejšieho jazdca. 
Každý deň sa zíde skupina rozhodcov, ktorá udeľuje body pretekárom, ktorí sa pokúsili o únik či iný podobný útok. Jazdec s najväčším počtom bodov získava biele štartovné číslo na červenom pozadí (namiesto čierneho čísla na bielom pozadí).
Poslednou súťažou je súťaž družstiev. Po každej etape sa každému tímu pridáva čas troch najrýchlejších jazdcov. V súčasnosti má Tour de France 21 tímov s 8 pretekármi, každé družstvo je sponzorované jednou či viacerými spoločnosťami.
Druhy etáp.
Bežná etapa.
V bežných etapách štartujú všetci jazdci naraz. Cyklistom je povolený kontakt, môžu jazdiť v zákryte (v háku). Jazda vo veternom tieni je rozhodujúca pre taktiku: osamelý jazdec má len malú šancu dohnať skupiny cyklistov, ktorí sa môžu striedať v namáhavej pozícii na čele skupiny. Väčšina jazdcov tvorí najväčšiu skupinu, pelotón, s útočiacimi skupinami na čele a odpadajúcimi skupinami na chvoste. V horských etapách býva pelotón rozdrobený, v rovinatých etapách jazdí pohromade.
Ak dorazí do cieľa viac jazdcov naraz, nezrýchľujú preto, aby si zlepšili svoj čas o pár sekúnd. Existuje totiž pravidlo, že keď jeden pretekár dorazí do cieľa so stratou menšou než jedna sekunda, pripíše sa mu rovnaký čas, ako jazdcovi pred ním. Toto platí postupne aj pre ďalších jazdcov, preto keď pelotón dorazí do cieľa pohromade, všetkým jazdcom sa pripíše rovnaký čas ako víťazovi, napriek tomu, že prejazd pelotónu cez cieľovú pásku trvá desiatky sekúnd, niekedy aj minúty. Na čele sa odohrávajú šprintérske súboje, ale nie kvôli zlepšeniu času, ale kvôli triumfu v etape a kvôli bodom na zisk zeleného trička pre najlepšieho šprintéra. Po prvej dvadsiatke jazdcov, kedy sa už nerozdeľujú šprintérske body, jazdci nesúťažia o konečné poradie. Týmto nepísaným pravidlom sa predchádza nebezpečným hromadným šprintom. Uprostred niektorých etáp alebo na ich koncoch je možné získať časový bonus, ale to platí len pre prvých troch jazdcov, ktorí dosiahnu určité kontrolné miesto. Tento bonus je maximálne 20 sekúnd.
Existuje aj pravidlo, že keď jazdec spadne menej než tri kilometre pred cieľom etapy, čo sa signalizuje červenou trojuholníkovou zástavkou nad traťou, potom sa mu pripisuje rovnaký čas ako je čas dojazdu skupiny, ktorej členom bol v čase, keď spadol. Toto pravidlo zamedzuje tomu, aby boli šprintéri potrestaní za nehodu, ktorá nereflektuje ich skutočný celkový výkon na trati. Tento šprintér síce nevyhrá etapu, ale nie je penalizovaný v celkovom poradí.
Časovka jednotlivcov.
Časovku jednotlivcov jazdia cyklisti samostatne. Jazdci štartujú v intervale dvoch minút, v obrátenom poradí v celkovej klasifikácii. Najvyššie postavení jazdci, štartujúci nakoniec, vyrážajú na trať v intervaloch troch minút. Toto pravidlo však neplatí vždy. Tour v roku 2004 ponúkla časovku (dlhú asi ) s cieľom na vrchole legendárnej L’Alpe-d’Huez, v ktorej jazdci štartovali v rozmedzí jednej minúty, tí najlepší v rozmedzí dvoch minút.
Pretože je časovka jednotlivcov skúškou individuálnych schopností, jazdci sa v priebehu etapy nemôžu dohovárať. Ak jazdec dobehne pretekára idúceho pred ním, čo sa vďaka rôznym schopnostiam cyklistov často stáva, nesmú jazdiť títo pretekári ako skupina. Predovšetkým nesmú jazdiť v zákryte.
V priebehu Tour de France sa obvykle uskutočňuje najmenej jedna časovka jednotlivcov, ale časovky môžu byť aj 2, 3, či 4. Pred prvou etapou sa jazdí krátka časovka, nazývaná prológ, ktorá rozhoduje o tom, kto bude mať v prvej etape žlté tričko a zamedzuje tomu, aby boli jazdci umiestnení v celkovej klasifikácii s rovnakými časmi (v prvom týždni zaznamená mnoho jazdcov rovnaký čas vďaka pravidlu, o ktorom je zmienka vyššie). Nasleduje rovinatá časovka, horská časovka a pred koncom pretekov ďalšia rovinatá časovka.
Tradične je posledná časovka predposlednou etapou, ktorá rozhoduje o víťazovi ešte pred štartom poslednej etapy, ktorá sa už nejazdí súťažne. Pri niektorých príležitostiach však organizátori pretekov zmenili poslednú etapu s dojazdom v Paríži na časovku. Poslednými pretekmi, kedy sa toto stalo, bola Tour v roku 1989, povestná najtesnejším víťazstvom Grega LeMonda pred Laurentom Fignonom. Fignon šiel do poslednej etapy ako vedúci jazdec s náskokom 50 s, ale nakoniec bol porazený o osem sekúnd po skvelom časovkárskom výkone LeMonda.
Časovka tímov.
Pomerne často, avšak nie vždy, sa počas Tour de France jazdí aj časovka tímov. Je podobná časovke jednotlivcov, ale celý tím jazdí pohromade. Tím jazdí ako skupina, jazdci sa striedajú na čele, ale nemôžu spolupracovať s ostatnými tímami. Každému členovi tímu je pripočítaný konečný čas štvrtého (do r. 2017 piateho) jazdca osemčlenného (do r. 2017 deväťčlenného) tímu. Ak sa však odtrhne jazdec od skupiny a dôjde na šiestej či nižšej pozícii oddelene od tejto skupiny, je mu pripočítaný horší čas, než aký skutočne dosiahol. Preto ak vodca skupiny dostane defekt alebo spadne, tím musí obetovať svoj čas v prospech času svojho lídra.
Slávne etapy.
Posledná etapa končí na bulvári Champs-Elysées, ktorý je pre svoje dlažobné kamene pre jazdcov veľmi nepríjemný. Táto etapa sa väčšinou nejazdí v súťažnom duchu, pretože o víťazovi je už spravidla rozhodnuté. Napriek tomu sa v minulosti objavili výnimky. V roku 1987, kedy Stephen Roche viedol po poslednej časovke o 40 s pred Pedrom Delgadom, sa Delgado v poslednej etape odtrhol od pelotónu a pokúsil sa na poslednú chvíľu strhnúť víťazstvo na svoju stranu. Roche Delgada ho však dohonil a obaja dojazdili v hlavnom pelotóne.
V ostatných rokoch organizátori experimentovali s presunutím poslednej časovky jednotlivcov do poslednej etapy namiesto etapy predposlednej. Najznámejšou sa týmto stala Tour v roku 1989, kedy Greg LeMond prevzal žlté tričko v poslednej časovkárskej etape pred Laurentom Fignonom a zvíťazil o osem sekúnd. Je pravdepodobné, že táto úprava sa bude v budúcnosti opakovať.
Známou je etapa s cieľom na L’Alpe-d’Huez. V roku 2004 sa organizátori rozhodli uskutočniť ďalší experiment a usporiadali časovku jednotlivcov s cieľom na L’Alpe-d’Huez. Táto zmena však pretekármi nebola prijatá príliš dobre a pravdepodobne sa už nebude opakovať.
Hostiteľstvo začiatku alebo konca etapy prináša dotyčnému mestu prestíž a veľa publicity. 
Kým kedysi začínala každá etapa na mieste, kde predchádzajúca etapa končila, a preteky boli preto kontinuálne, teraz začínajú etapy o niekoľko kilometrov ďalej. Tým je zaistené, že si svoj kúsok slávy užije viac miest. Niekedy sa začiatok etapy posunie o obrovskú vzdialenosť a na presun jazdcov je potrebný jeden deň voľna.
Veľmi prestížne je hostiť prológ a začiatok prvej etapy. Keďže je prológ príliš krátky na prejazd medzi dvomi mestami, odohráva sa prológ a začiatok prvej etapy v rovnakom meste. Tour de France sa striedavo otvára vnútri a mimo Francúzska, často sa začiatočné etapy jazdia v okolitých štátoch.
Bodovacie súťaže.
Šprintérske bodovanie.
V roku 2015 sa zmenil bodovací systém
Vrchárske bodovanie.
Rozdelenie bodov je nasledovné:
Rekordy.
Štyria jazdci vyhrali Tour päťkrát:
Čo sa týka národnosti, najviac pretekov vyhrali Francúzi (36 pretekov), nasledovaní Belgičanmi (18), Talianmi (10), jazdcami Španielska (8), Veľkej Británie (5), Luxemburska (4), USA (3), Slovinska, Švajčiarska a Holandska (2) a Írska, Dánska, Nemecka, Kolumbie a Austrálie (1).
Česi a Slováci na Tour.
Tour de France sa doteraz zúčastnilo trinásť Čechov a Slovákov, pričom Ján Svorada vymenil v roku 1996 slovenské občianstvo za české. Ako prvý Slovák štartoval na pretekoch Milan Jurčo. Najúspešnejšími jazdcami sú Peter Sagan s ôsmimi účasťami, dvanástimi individuálnymi etapovými víťazstvami (2012 1., 3. a 6. etapa, 2013 7. etapa, 2016 2. 11. a 16. etapa, 2017 2. etapa, 2018 2., 5. a 13. etapa a 2019 5.etapa) a ziskom siedmich zelených dresov. Česi Ján Svorada s ôsmimi štartmi a tromi individuálnymi etapovými víťazstvami a Pavel Padrnos so šiestimi štartmi a tromi víťazstvami v tímovej časovke. V ročníku 2012 bolo Slovensko rekordne zastúpené bratmi Petrom a Martinom Velitsovcami a Petrom Saganom. Sagan vyhral 3 etapy a zelený dres pre víťaza bodovacej súťaže. V roku 2013 Peter Sagan obhájil víťazstvo v bodovacej súťaži o zelený dres a pridal jedno etapové víťazstvo. Aj v rokoch 2014 a 2015 získal zelený dres, ale bez vyhratej etapy.

</doc>
<doc id="34246" url="https://sk.wikipedia.org/wiki?curid=34246" title="New Haven (Indiana)">
New Haven (Indiana)

New Haven je mesto nachádzajúce sa v county Allen v Indiane v USA. Je to predmestie Fort Wayne na rieke Maumee River. 
Počet obyvateľov (2000): 12 406. Rozloha: 21,1 km². Súradnice: 41°4'4" sever, 85°1'17" západ (41.067648, -85.021480)GR1.

</doc>
<doc id="34247" url="https://sk.wikipedia.org/wiki?curid=34247" title="Nibble">
Nibble

Nibble je polovica bajtu, a síce 4 bity.

</doc>
<doc id="34253" url="https://sk.wikipedia.org/wiki?curid=34253" title="Pierre-Auguste Beaumarchais">
Pierre-Auguste Beaumarchais



</doc>
<doc id="34254" url="https://sk.wikipedia.org/wiki?curid=34254" title="Beaumarchais">
Beaumarchais



</doc>
<doc id="34255" url="https://sk.wikipedia.org/wiki?curid=34255" title="Pierre Augustin Caron de Beaumarchais">
Pierre Augustin Caron de Beaumarchais



</doc>
<doc id="34256" url="https://sk.wikipedia.org/wiki?curid=34256" title="Pierre Beaumarchais">
Pierre Beaumarchais



</doc>
<doc id="34257" url="https://sk.wikipedia.org/wiki?curid=34257" title="Pierre de Beaumarchais">
Pierre de Beaumarchais



</doc>
<doc id="34258" url="https://sk.wikipedia.org/wiki?curid=34258" title="New York Islanders">
New York Islanders

New York Islanders je hokejový klub NHL sídliaci v mestečku Uniondale na Long Islande neďaleko New Yorku. Od sezóny 2021/22 budú hrať v novo postavenej UBS Arene. New York Islanders hrá v Metropolitnej divízii Východnej konferencie. Je víťazom Stanley Cupu v rokoch 1980, 1981, 1982 a 1983.
História.
Islanders vstúpili do NHL v roku 1972 ako súčasť rozšírenia NHL, ich štadiónom sa stal vtedy moderne vybudovaný Nassau Veterans Memorial Coliseum. Najúspešnejšia éra klubu nastala na prelome 70. a 80. rokov, keď získal klub štyrikrát po sebe Stanley Cup. Dôležitou súčasťou tímu boli útočníci Mike Bossy, Bryan Trottier, obranca Dennis Potvin a brankár Billy Smith.
Sezóna 2005-06.
Po lockoute nasledovala sezóna 2005-06 do ktorej Islanders vstupovali s viacerými zmenami. Jednou z nich bola výmena kapitána Michaela Pecu do Edmontonu za rýchleho útočníka Mikea Yorka. V rovnaký deň sa klub rozhodol angažovať Miroslava Šatana, ktorý začal hrávať popri Jašinovi. Islanders, ale získali len 78 bodov a nekvalifikovali sa do play-off.
Sezóna 2006-07.
V sezóne 2006-07 sa klubu podarilo na poslednú chvílu prebojovať do play-off. Bolo to aj vďaka posilám, z Edmontonu prišiel Ryan Smyth a z Washingtonu slovenský útočník Richard Zedník. V prvom kole play-off sa stretli proti víťazovi základnej časti, klubu Buffalo Sabres. Islanders prehrali 1-4 na zápasy. 
Sezóna 2012-13.
V skrátenej sezóne 2012-13 sa tímu podarilo po dlhšom čase dostať do play-off. V tejto sezóne do tímu prišiel aj slovenský obranca Ľubomír Višňovský, ktorý sa podieľal na postupe Islanders. V prvom kole narazili na víťaza východnej konferencie Pittsburghu proti ktorému prehrali 4-2 na zápasy.
Súčasnosť.
V roku 2020 sa mužstvo prvýkrát od roku 1993 dostalo do konferenčného finále v súboji o Stanleyho pohár, kde prehrali proti neskoršim víťazom Tampa Bay Lightning. Aj v sezóne 2020/21 vypadol tím v konferenčnom finále proti Tampe Bay. 2021 sa presťahujú do UBS Areny.
Úspechy a ocenenia.
Športové úspechy.
V rokoch 1980, 1981, 1982 a 1983 vyhralo mužstvo New York Islanders štyrikrát po sebe Stanleyho pohár. V roku 1984 prehrali vo finále proti tímu Edmonton Oilers 1:4.
Clarence S. Campbell Bowl
Prince of Wales Trophy
Individuálne ocenenia.
Art Ross Trophy
Bill Masterton Memorial Trophy
Calder Memorial Trophy
Conn Smythe Trophy
Frank J. Selke Trophy
Hart Memorial Trophy
Jack Adams Award
James Norris Memorial Trophy
King Clancy Memorial Trophy
Lady Byng Memorial Trophy
Lester Patrick Trophy
Jim Gregory General Manager of the Year Award
Vezina Trophy
William M. Jennings Trophy
Budweiser NHL Man of the Year Award
Charlie Conacher Humanitarian Award
NHL Foundation Player Award
NHL-Player of the Year
Legenda:
"ocenenie sa už neudeľuje"
Hráči.
Súčasný káder (sezóna 2021/22).
 
Najlepší strelci.
Zoznam streleckých lídrov tímu v histórií. Aktualizované každú sezónu
"Poznámka: Pos = Pozícia; GP = Odohrané zápasy; G = Góly; A = Asistencie; Pts = Body; P/G = Body na zápas; * = súčasný hráč Islanders"
Tréneri.
Skratky: GC = zápasy, W = víťazstvá, L = prehry, T = remízy, OTL = prehry po predĺžení, Pts = body, Win % = víťazstvá/zápasy
Legenda: * = výmena počas sezóny; ** = dočasný tréner
Generálny manažéri.
Legenda: * = výmena počas sezóny; ** = dočasný generálny manažér

</doc>
<doc id="34260" url="https://sk.wikipedia.org/wiki?curid=34260" title="Gotika">
Gotika

Gotika alebo gotické umenie alebo (najmä v architektúre) gotický sloh bol umelecký štýl, ktorý nasledoval po románskom slohu približne od polovice 12. storočia (vo Francúzsku) do konca 15. storočia (v strednej a severnej Európe), kedy toto obdobie vystriedala renesancia.
Pôvodne označenie „gotika“ pre nové slohové hnutie vzniklo v 15. storočí v Taliansku ako výsledok rozhorčenia renesančných vzdelancov nad cudzím, neantickým prínosom barbarských Gótov, ktorých označovali za pôvodcov nového umenia. Tento názor o pôvode a zmysle gotiky sa v talianskej renesančnej teórií umenia všeobecne ujal. Pomenovanie „gotika“ prešlo do európskeho povedomia a začalo sa používať najskôr pre architektúru a ornamentiku, kde bola nová slohová vyhranenosť najzreteľnejšia.
Od začiatku 13. storočia sa gotika uplatňovala vo všetkých výtvarných disciplínach. Kolískou gotiky bolo politicky, ekonomicky i kultúrne najvyspelejšie francúzske kráľovské územie Île-de-France. Tu sa spojili predchádzajúce podnety ranokresťanských oblastí, orientálnych krajín a Byzancie, ako aj niektoré princípy anglonormandských oblastí, Burgundska a Provensálska.
Umenie, život a idey.
Na rozdiel od predošlého románskeho slohu priniesla gotika do umeleckého sveta nový zjemnenejší ráz. V porovnaní so strohým a jednoduchým charakterom predošlej doby, sa nie len v architektúre ale postupne aj v sochárstve a maliarstva objavoval čoraz väčší cit pre detail a snaha o precíznejšie znázornenie skutočnosti. Výrazným vplyvom pre tieto zmeny bolo reformačné úsilie v cirkevnej sfére, v ktorej sa od 12. storočia rozširuje rehoľná činnosť a zakladajú nové mníšske rády, čím sa zároveň začali rozvíjať nové kresťanské myšlienky. Okrem vzniku scholastiky, ktorá priniesla do oblasti teológie vedeckejšie poznanie písma svätého, malo veľký význam pôsobenie nových žobravých rádov, františkánov a dominikánov, ktorých myšlienky v spoločnosti šírili slobodnejší pohľad na život (predovšetkým v slobode získavania bohatstva). Ťažisko vedeckej práce sa presunulo z kláštorov na vznikajúce univerzity, čím sa aj umelecký záujem presúval z oblasti cirkevnej do oblasti svetskej. Kultúrne dianie sa tak začalo sústreďovať na kráľovských a šľachtických dvoroch a taktiež začali vznikať nové umelecké centrá v podobe miest.
Časové rozdelenie gotického štýlu nemožno presne určiť. Jeho rozpätie sa mení v závislosti na jednotlivých oblastiach Európy, pričom sa vo východnejších častiach gotika objavuje s určitým omeškaním. Keďže sa však jej počiatky vzťahujú na oblasť Francúzska vo väčšine prípadov sa toto obdobie delí podla vývoja v tejto oblasti:
Raná gotika (Skorá gotika)
Ranná gotika začala výstavou východnej časti katedrály St. Denis v roku 1140, ktorú inicioval opát Suger. Obdobie tohoto štýlu vo francúzskom prostredí a predovšetkým dŕžavách kráľa (východnej časti Francúzska) pokračovala až do obdobia okolo roku 1200. Počiatky gotického slohu sa spájajú predovšetkým s oblasťou Ill-de-France (severné vnútrozemie). Ostatné oblasti prijímali nový štýl postupne od konca 12. storočia do polovice 13. storočia. V ranom období preberali v architektúra len určite stavebné prvky (rozetové okná, kružby, katedrálny záver). Gotické sochárstvo má svoje počiatky predovšetkým v kamenárskych prácach pre výzdobu stavieb. Nový sloh však prináša nový cit pre trojrozmerné chápanie hmoty.
Vrcholná Gotika
Obdobie vrcholnej gotiky sa vo francúzskom prostredí delí na fázu klasickú, ktorá začala okolo roku 1200 a fázu "paprskovú" alebo "rayonantnú", ktorá ju vystriedala od polovice 13. storočia, a ktorá sa v tejto oblasti udržala až do konca 14. storočia. V ostatnej Európe sa klasická fáza alebo "opus francigenum" začína uplatňovať od polovice 13. storočia. Od jej konca sa však v každej z oblastí vyvíja lokálny štýl. V sochárstve a v umeleckom remesla sa prejavuje "štýl 1200", kedy sa do západoeurópskeho prostredia dostávajú nové vplyvy z Byzancie a predovšetkým sa začína vynárať nový záujem o obnovu antických princípov v umení. V zápätí od polovice storočia sa však najskôr vo Francúzsku a neskôr v ostatnej Európe začína uplatňovať nový sochársky ideál v podobe esovitého postoja postáv s dobovým oblečením. Maliarstvo v európskom prostredí počas gotického slohu začína upadať a v priestranných katedrálnych stavbách jeho funkciu nahradzujú "vitráže", okenné mozaiky zo skla. Jeho tradícia sa však počas 13. storočia uchováva na východe, v ortodoxných zemiach a na Apeninskom polostrove v podobe doskových malieb.
Neskorá gotika
Neskorá gotika má vo Francúzsku svoje počiatky už od roku 1371, kedy predošlý dekoratívny princíp vystriedala "plamienková" gotika. V ostatnej Európe sa v 14. a taktiež aj v 15. storočí uplatňujú nové lokálne princípy, ktoré sa od pôvodného opus francigenum líšia v rôznych stavebných postupoch. V sochárstve, v umeleckom remesle a teraz už aj v maliarstve, (v podobe doskových malieb) sa začína postupne prejavovať nový jemnejší a mäkší princíp, ktorý okolo roku 1400 vrcholí v podobe "internacionálneho slohu".
Architektúra.
Gotická architektúra sa vyvíjala približne od polovice 12. storočia (vo Francúzsku) do začiatku 16. storočia (v severnej Európe). Základným charakteristickým znakom je snaha o odhmotnenie a presvetlenie celého priestoru. Pre tento účel bol časom vytvorený komplikovaný konštrukčný systém (taktiež nazývaný skeletový) na báze odľahčenia klenby pomocou vonkajšieho oporného systému a pilierov. Lomený oblúk používaný na oknách, portáloch a klenbách taktiež poskytoval možnosť vylepšenia týchto postupov.
Vrcholom celého gotického architektonického snaženia bola Gotická katedrála, ktorá sa vyvinula z typu kresťanskej baziliky. Jej pôdorys sa skladal z trojlodnej hlavnej časti s vyvýšenou centrálnou loďou, z dvoch portálových veží na západe, priečnej lode vsunutej do hmoty hlavnej časti a z katedrálneho záveru s chórovou ochodzou a kaplnkami. Jej vonkajší vzhľad má jednotnú podobu s výrazným oporným systémom a portálmi na západe, severe a východe. Najpodstatnejšou časťou exteriériu je hlavný západný portál, ktorý je delený do troch vertikálnych častí zvyčajne s troma vstupmi a centrálnym rozetovým alebo ružicovým oknom. Na celej stavbe je uplatnený zložitý dekoračný program v podobe kružieb, fiál, profilovaných pilierov a ríms, chrličov, trojilstov, konzol, baldachýnov a iných sochárskych prvkov... Vnútorný priestor stavby je v rannej fázy členený do štvoritého delenia stien s arkádou, emprou, tirforiom a okennou časťou. V klasickom období sa však ustáluje trojité členenie s vynechaním empory. Klenba v hlavnej lodi sa mení do podoby krížových klenieb s rebrami a vo neskorej fáze sa tento princíp rozširuje a vznikajú ešte zložitejšie rebrové klenebné vzorce. Jedným z charakteristických znakov gotiky je taktiež prevaha vertikálnych delení nad horizontálnymi, čo postupne viedlo k snahe o stavbu katedrál vysokých rozmerov. V rímskonemeckom cisárstve sa popri trojloďových bazilikách s loďami nerovnakej výšky objavujú chrámy s loďami rovnakej výšky – halové kostoly. Počas celého trvania gotického slohu môžeme sledovať čoraz väčšiu snahu o zjednotenie celej stavby ako z exteriéru tak aj interiéru.
Svetská architektúra sa uplatnila predovšetkým v stavbách hradov. Prejavilo sa to zušľachtením stavby a lepším riešením obytného priestoru s dokonalejšou výzdobou. V gotickom slohu sa stavali okrem cirkevných stavieb aj radnice, paláce, meštianske domy, mosty a iné stavby.
Sochárstvo.
Sochárstvo sa v gotike podobne ako v románskom slohu uplatňovalo hlavne ako výzdoba architektúry, jej častí a interiérov. Jej umiestnenie sa však od výzdob hlavíc a tympanónov rozšírilo po celej stavbe. Okrem bohatého abstraktného a rastlinného dekóru v podobe vínnych rév, ruží a ľaliových vzorov sa postupne rozširujú a zdokonaľujú vzory zvieracie a ľudské.
Vrcholom celého sochárskeho úsilia sa stala baldachýnová alebo aj "stĺpová plastika", ktorá otvorila nové cesty pre vývoj sochárskej disciplíny. Jej počiatky môžeme hľadať podobne ak v architektúre na bazilike Saint-Denis v Paríži, pre ktorú s najväčšou pravdepodobnosťou Opat Suger navrhol skupinu sôch na ostení západného portálu. Tie sa bohužiaľ nedochovali v pôvodnej forme, a tak dnes existujú už len v podobe kreslených záznamov. Podobný typ sochy, ktorý sa nám však dochoval, môžeme pozorovať na západnom portály Katedrály Notre-Dame v Chartres. Veľký vplyv na zobrazované námety malo šírenie nového mariánskeho kultu (zbožnosti Panny Márie). Popri výjavov z Kristovho života sa v gotike čoraz viac začali objavovať námety zo života Panny Márie (Kladenie do hrobu, Nanebovstúpenie).
Okolo roku 1200 sa do západnej Európy dostáva vplyv Byzantského/východoeurópskeho umenia a následne sa taktiež obnovuje záujem o antické umenie. Spočiatku sa tieto nové princípy šíria predovšetkým v maliarstve a umeleckom remesle, ale čoskoro nato sa začínajú aplikovať aj na sochárske práce. Vrchol tohto snaženia môžeme pozorovať na sochách katedrály Notre-Dame v Amiens.
Od polovice 13. storočia sa začalo od antických motívov znova upúšťať, ale plasticita tvarov zotrvávala. Vo Francúzskom prostredí sa časom vyvíja francúzsky model gotickej sochy s typickými črtami tváre a postojom v tvare S, prezentovaný plastikami zo Saint-Chapelle. V Nemeckom prostredí sa od typizácie sôch upúšťa omnoho viac a postavy nadobúdajú individuálne črty skutočných ľudí. Asi najznámejším príkladom takéhoto typu je "dvojica Ekkeharda II. a Uty" v katedrále sv. Petra a Pavla v Naumburgu. V Talianskom prostredí sa v rovnakej dobe, teda od polovice 13. storočia, objavujú prvé známky protorenesančného sochárstva. Na rozdiel od severných zemí, ktoré po roku 1250 hľadali nový severský ideál a novú možnosť zobrazenia ľudskej postavy, talianski umelci naviazali na starú rímsku tradíciu a postupne začali obnovovať antické princípy. Nicola Pisano, umelec pôsobiaci v Toskánsku, vytvoril jedno z takých to diel, "Kazateľnicu pisánského baptistéria".
Niekedy pred rokom 1400 sa v celej západnej Európe začína formovať takzvaná "internacionálna gotika", ktorá mala vplyv aj na oblasť sochárstva. Ustálila sa jednotná gotická typológia sôch s veľkým zmyslom pre bohatosť detailov a farieb. Jeden z typov takýchto sôch mal podobu "krásnych madon" nesúcej dieťa, ktorý výstižne vyobrazuje napríklad "Krumlovská madona". V mnohých prípadoch boli tieto diela vyrezávané z dreva, ale veľkým rozvojom rezbárstva vznikali v tomto období i mnoho monumentálnejšie projekty. Pravdepodobne už od začiatku 15. storočia sa oltárne časti rozšírili o nové drevené časti, kde sa následne začala využívať bohatá sochárska výzdoba. Oltárne retáble vyplňovali reliefne námety a nad nimi sa týčil komplikovaný architektonický plán. Nová podoba drevených oltárov sa rozšírila predovšetkým v Nemeckých krajoch a najhonosnejšie diela, ktoré poznáme vznikali v priebehu druhej polovice 15. storočia.
Maliarstvo.
V maliarskom umení sa okrem tradičných maliarskych techník ako bola nástenná a knižná maľba, dostáva do popredia, vplyvom odhmotnenia stien a tým straty súvislých plôch na maľbu, maľba na sklo, ktorá popri sochárstve tvorila podstatnú zložku vtedajšieho maliarstva. Najmä katedrály sa prekonávali v bohatosti a rozmanitosti výzdoby svojich okien. Na krídlových oltároch sa používala tabuľová maľba, ktorej postavy boli zobrazované na zlatom pozadí. Námety k obrazom tvorili, podobne ako v sochárstve, rôzne výjavy zo života Krista, svätých, mučeníkov a rozličné legendy. Nové prvky senzualizmu a realizmu prichádzali okolo roku 1400 z Burgundska a flámskych oblastí (bratia van Eyckovci). Váha vývoja sa presunula v tomto období do francúzsko-holandských oblastí (Avignon, Burgundsko a Holandsko), odkiaľ čerpali ďalšie krajiny, najmä Čechy, Nemecko, a stredná Európa. V Taliansku, s výnimkou Giotta a sčasti aj Simona Martiniho, šiel vývoj inou cestou.
Umelecké remeslá.
boli organizované podľa príbuznosti remesiel i samostatne do cechov, ktorých úlohou bolo dbať o kvalitu výroby. Takýmto spôsobom sa remeselná výroba veľmi zdokonalila a svojou vyspelosťou a technickou zručnosťou dosiahla vysokú kvalitu výrobkov.
Kamenárstvo.
Bolo uplatňované hlavne pri výzdobe chrámov, kde bohatá ornamentálna a figurálna výzdoba pokrývala steny veľkých katedrál (portály, okenné rámy, štíty, galérie i veže).
Nábytkárstvo.
Základným kusom nábytku bola truhlica, ktorá mala všeobecné použitie (šatník, knižnica, pokladnica a i.). Jej vonkajšiu výzdobu tvorili prvky prevzaté z architektúry. Začala sa používať aj intarzovaná výzdoba z rozličných vzácnych drevín. Truhlice ozdobovalo umelecké kovanie, ktoré zároveň udržiavalo ich pevnosť.
Rezbárstvo.
Umelecké rezbárstvo sa uplatnilo vo výrobe a výzdobe chrámového nábytku – skrine, kazateľnice, svietniky, lavice, stoličky a najmä krídlové oltáre. Pozri aj Majster Pavol z Levoče.
Kovotepectvo.
V gotickej plastike vynikajú práce z kovu. Najlepšie to vidno v prácach zlatníkov, ktorí štýlovo vytvárali rozličné liturgické predmety (kríže, kalichy, nádoby, misy), ktoré ozdobovali všetkými tvarmi, ktoré sa v gotike používali.
Lejárstvo a kovovýroba.
Vyrábalo kostolné zvony, náhrobné platne. Z cínu sa robili kostolné krstiteľnice. Ďalej sa zhotovovali brnenia rôzne rytierske zbrane, znaky – erby, pečatidlá a mince so znakom na oboch stranách.
Väzba kníh.
Nakoľko knihy boli ručne písané a tiež zdobené, boli veľmi vzácne a drahé. Preto sa robila na nich pevná ochranná väzba z dosiek potiahnutých zdobenou kožou. Na rohy sa dávalo ozdobné kovanie. Veľmi sa tiež dbalo o výtvarné riešenie vrchnej dosky.
Textil.
Výroba gobelínov.
Tvorba gobelínov – závesných kobercov, ktoré tvorili ozdobnú zložku stien miestností a chránili čiastočne pred chladom, bola pomerne rozšírená. Nachádzali sa na nich rozličné kompozície figúr s náboženskými, antickými ale aj svetskými scénami.
Výšivkárstvo.
Bolo v tej dobe na veľmi vysokej úrovni. Uplatňovalo sa pri ozdobe bohoslužobného rúcha i ako ozdoba niektorých odevov.
Odev.
Vývoj odevu ovplyvnili nielen križiacke výpravy, ale aj vznik nových kultúrnych stredísk na dvoroch panovníkov a šľachty. Ideálom krásy už nebol silák, ale zoženštený mládenec. Estetický ideál ženy predstavuje štíhle telo pretiahnuté do S. Základný mužský odev bola košeľovitá neprepásaná suckenie. Ďalší odev zvaný "cotte", bol vždy prepásaný tepaným opaskom zdobeným gombičkami a niekedy aj vyšívaním. Hlavným vrchným ošatením bol polkruhovitý plášť, zakrývajúci obe ramená. Jeho podšívka bola kontrastnej farby. Ženský odev sa podstatne nelíšil od mužského. Košeľovité šaty, mali dlhé rukávy a boli podkasané opaskom. Na šaty si obliekali plášť polkruhovitého strihu.
Ku koncu obdobia pančuchy a nohavice splynuli do jedného celku a vznikli pančuškové nohavice – "miniparti".
Ornament.
Geometrický ornament sa zakladá na konštruovaní čiar do kruhu a jeho častí, z čoho vzniká typický ornamentálny prvok kružba, ktorý sa najviac používal pri výzdobe okien. Ďalším prvkom je rastlinný motív, ktorý čerpá z domáceho rastlinstva (dub, vínna réva a i.). Rastlinné motívy sa preberajú z prírody v najvernejšej podobe.

</doc>
<doc id="34261" url="https://sk.wikipedia.org/wiki?curid=34261" title="New York Rangers">
New York Rangers

New York Rangers je hokejový klub NHL sídliaci na Manhattane v New Yorku, v slávnej Madison Square Garden.
New York Rangers hrá v Metropolitnej divízii Východnej konferencie. Je víťazom Stanley Cupu v rokoch 1928, 1933, 1940 a 1994.
Najlepší strelci.
Zoznam streleckých lídrov tímu v histórií. Aktualizované každú sezónu
"Poznámka: Pos = Pozícia; GP = Odohrané zápasy; G = Góly; A = Asistencie; Pts = Body; P/G = Body na zápas; * = súčasný hráč Rangers"

</doc>
<doc id="34272" url="https://sk.wikipedia.org/wiki?curid=34272" title="Valentín Beniak">
Valentín Beniak

Valentín Beniak (* 19. február 1894, Chynorany – † 6. november 1973, Bratislava) bol slovenský básnik a prekladateľ, predstaviteľ symbolizmu, ktorý sa angažoval aj politicky aj počas existencie Slovenského štátu.
Životopis.
Narodil sa v roľníckej rodine a vzdelanie získaval v rokoch 1900 – 1906 v Chynoranoch, v rokoch 1913 v Topoľčanoch a v rokoch 1914 – 1916 v Nitre. V rokoch 1916 – 1917 pokračoval v štúdiu na právnickej fakulte v Budapešti, no z finančných dôvodov musel štúdium zanechať. Pracoval ako praktikant na notárskom úrade, neskôr ako podnotár v Bánove, v rokoch 1919 – 1935 bol vedúcim notárom v Chynoranoch, v rokoch 1936 – 1939 v Novej Bani. V roku 1939 sa presťahoval do Bratislavy, kde pracoval ako úradník. Pôsobil v prezidentskej kancelárii Jozefa Tisa a neskôr pokračoval vo svojej úradníckej kariére ako vedúci na sekretariáte ministerstva vnútra (od roku 1940 bol ministrom Šaňo Mach). V roku 1939 alebo 1940 bol zvolený za predsedu Spolku slovenských spisovateľov a vo funkcii zotrval až do roku 1945, kedy začal pracovať na Povereníctve školstva a osvety. V roku 1947 odišiel do dôchodku.
Tvorba.
Publikovať začal v roku 1922 v časopise Slovenské pohľady. Na jeho tvorbu vplývali napr. Ivan Krasko, Endre Ady či Jiří Wolker. Vo svojich básňach vyjadroval najmä hlboké putá k domovu, k rodnej zemi a jej ľuďom. Preciťoval tragiku ľudských osudov, ale i vlastného života, lásku k človeku a súcit s jeho nešťastím, no taktiež sa s čitateľmi delil o dojmy so stretnutiami so svetom. Vo svojej tvorbe začínal s dielami, ktoré sa radili k symbolizmu a poetizmu ("Ozveny krokov, Lunapark" a i.) a v zrelej tvorbe sa sústredil na problematiku existenciálnu (napr. "Plačúci Amor, Sonety podvečerné"). Jeho knihy veršov vyšli v troch zväzkoch "Vybraných spisov". Po skončení 2. svetovej vojny sa venoval viac prekladom, a to najmä z anglickej, maďarskej a nemeckej literatúry (William Shakespeare, Johann Wolfgang Goethe, Oscar Wilde, Imre Madách a iní).

</doc>
<doc id="34273" url="https://sk.wikipedia.org/wiki?curid=34273" title="Philadelphia Flyers">
Philadelphia Flyers

Philadelphia Flyers je hokejový klub NHL sídliaci vo Philadelphii v americkom štáte Pensylvánia.
Philadelphia Flyers hrá v Atlantickej divízii Východnej konferencie. Je víťazom Stanley Cupu v rokoch 1974 a 1975.
História.
V meste Philadelphia sa hrala NHL ešte pred vznikom Flyers v 30. tych rokoch, keď tu pôsobil klub Philadelphia Quakers. Ten odohral v NHL jedinú sezónu v rokoch 1930 až 1931, ale klub nebol úspešný.
Expanzia NHL v roku 1967.
Klub Flyers vznikol pred sezónou v roku 1967. Prvý zápas odohrali Flyers 11. októbra 1967, pričom prehrali s Cleveland Seals . Svoj prvý zápas vyhrali o rok neskôr, proti St. Louis Blues. Prvý zápas v domácej arénere odohrali pred 7812 fanúšikmi proti rivalom z Pittsburghu. Flyers vyhrali . Novým tímom v NHL akým boli i Flyers sa v lige nedarilo, reštriktívne pravidlá znamenali, že najäčšie talenty sa sústreďovali v kluboch Original Six. V rozširujúcom drafte v roku 1967 si Flyers vybrali hráčov ako Bernie Parent, Ed Van Impe, Joe Watson, Lou Angotti, Leon Rochefort a Gary Dornhoefer. Prvým kapitánom Flyers sa stal Angotti a najlepším strelcom klubu sa stal Rochefort, ktorý strelil 21 gólov. Flyers sa prebojovali do play-off, kde ale podľahli v prvom kole St. Louis Blues na zápasy.
Úspešné 70. roky.
Vďaka svojej tvrdosti sa počas sezóny 1972/73 sa začala používať pre tím prezývka Broad Street Bullies (Bitkári z hlavnej ulice). Novým kapitánom tímu sa stal mladík Bobby Clarke, ktorý sa v tom čase stal najmladším kapitánom v histórii. Philadelphia sa stala prvým z novoprijatých klubov, ktorý vybojov v roku 1974 Stanleyho pohár. Tím viedol tréner Fred Shero a za klub hrával aj 50 gólový strelec Rick Mac Leisch. Osobnosťou v tíme bol brankár Bernie Parent. 
90. roky.
V júni 1992 začali Flyers plánovať svoj návrať do elity NHL, pričom vyhrali arbitrážnu bitku o prvé miesto v drafte, ktorým bol Eric Lindros. Lindros, urastený center sa presadil hneď vo sovjich začiatkoch v NHL, spolu so strelcom Markom Recchim a Brientom Fedykom sformovali veľmi silnú útočnú formáciu. Flyers angažovali z Montrealu strelca Johna LeClaira.
V sezóne 1996/97 sa prebojovali až do finále play-off, tu ale podľahli Detroitu Red Wings na zápasy.
Kapitán Flyers Eric Lindros prestúpil v roku 2000 do klubu New York Rangers.
Sezóny po lockoute (2005).
V sezóne 2005/06 získala Philadelphia 101 bodov a postúpila do play-off. Významná bola útočná formácia s prezývkou "Deuces Wild" v ktorej hrali Forsberg, Gagne a Mike Knuble. Prehrali v prvom kole s Buffalom Sabres. 
Výročná 40. sezóna (2006/07) bola najhoršiou sezónou v histórií klubu. Flyers stratili centra Michala Handzuša, ktorý prestúpil do Chicago Blackhawks, obrancu Kima Johnssona a dvojica skúsených hráčov Eric Desjardins a Keith Primeau skončili s aktívnou činnosťou. Novým kapitánom sa po Keithovi Priemeaovi stal Peter Forsberg, no ten musel bojovať s chronickým zranením členka a väčšinu sezóny zmeškal. Z prvých ôsmich zápasoch prehrali šesť a vyhrali iba jeden, čo znamenalo zmeny v klube. Generálny manažér Bob Clarke odstúpil a tréner Ken Hitchcock dostal výpoveď. Za neho nastúpil jeho asistent John Stevens a novým generálnym manažérom sa stal Paul Holmgren.
Zmeny ale nepriniesli zmenu vo výsledkoch a počas sezóny Flyers vytvárali klubové rekordy v prehrách. Flyers nakoniec skončili sezónu s 22 víťazstvami a 48 prehrami, čo je najviac v klubovej histórii. Flyers tiež vytvorili rekord NHL v najväčšom poklese bodov od predchádzajúcej sezóny (101 bodov v sezóne 2005/06 ku 56 bodom v sezóne 2006/07 vytvára rozdiel 45 bodov).
Flyers sa po 13 rokoch neprebojovali do play-off a generálny manažér Holmgren začal s prebudovaním tímu a prípravou do budúcnosti. Počas sezóny odišiel Peter Forsberg do Nashville Predators, namiesto neho prišli Scottie Upshall, Ryan Parent a práva budúceho výberu v drafte v roku 2007. Veterán Alexej Žitnik prestúpil do Atlanty a útočník Kyle Calder, ktorý nesplnil očakávania do Detroitu Red Wings. Namieso Caldera prišiel do tímu fínsky obranca Lasse Kukkonen a z Buffala prišiel Martin Biron.
Pred sezónou 2007/08 Flyers angažovali dovjicu hokejistov z Nashvillu Kimmo Timonena a Scotta Hartnella. Obaja podpísal šesťročné zmluvy s klubom. 1. júla 2007 podpísal s klubom 8-ročnú zmluvu na 52 miliónov dolárov aj Daniel Briere. Klub vymenil dvojicu Joni Pitkanen a Geoff Sanderson do Edmontonu Oilers za kapitána Oilers Jasona Smitha a Joffreyho Lupula.

</doc>
<doc id="34274" url="https://sk.wikipedia.org/wiki?curid=34274" title="Marcel Proust">
Marcel Proust

Valentin Louis Georges Eugène Marcel Proust [vyslov: valá(n)té(n) lui žorž öžen marsel prust] (* 10. júl 1871, Paríž, Francúzsko – † 18. november 1922, tamže) bol francúzsky spisovateľ a prekladateľ (angličtina). Je pokladaný spolu s Jamesom Joyceom za zakladateľa moderného románu.
Literatúre sa začal venovať ako veľmi mladý, založil literárnu revue "Le banquet". Pôsobil v Mazarinovej knižnici v Paríži.
Život.
Narodil sa v štvrti Auteuil, v 16. parížskom obvode v dome svojho prastrýka dva mesiace potom, čo frankfurtská zmluva formálne ukončila prusko-francúzsku vojnu.
Jeho otec Achille Adrien Proust bol prominentný patológ a epidemiológ zodpovedný za opatrenia proti šíreniu cholery, autor rozsiahlych kníh z odboru medicíny a hygieny. Jeho matka Jeanne Clémence Weil pochádzala z bohatej židovskej rodiny z Alsaska. Bola vzdelaná a vďaka skvelej znalosti angličtiny pomáhala synovi s prekladmi rôznych diel.
V ôsmich rokoch mal astmatický záchvat, od tej doby bol považovaný za choré dieťa. Prázdniny trávil v Illiers. Táto dedina, spolu so spomienkami na dom prastrýka v Auteuil, sa stala modelom pre jeho vymyslené mesto Combray, kde sa odohrávajú niektoré dôležité udalosti z "Hľadania strateného času". Pri príležitosti stého výročia Proustovho narodenia bolo Illiers premenované na Combray-Illiers.
V roku 1882 (v jedenástich rokoch) sa stal žiakom prestížneho Lycée Condorcet. Kvôli svojej chorobe často chýbal, ale aj napriek tomu získal v poslednom ročníku cenu, keďže vynikal v literatúre. Vďaka svojím spolužiakom získal prístup do vyššej spoločnosti, čo mu poskytlo bohatý materiál pre "Hľadanie strateného času".
Aj napriek svojej chorobe bol rok na vojne (1889 – 1890) v Orléans.
Aby vyhovel svojmu otcovi, ktorý si potrpel na kariéru svojho syna, začal pracovať ako knihovník v lete roku 1896 v Mazarinovej knižnici. Jeho choroba mu však nedovolila pracovať, kvôli častým absenciám a neschopnosti spravovať knižnicu nakoniec na svoju pozíciu rezignoval.
Proust bol skrytý homosexuál a ako jeden z prvých európskych románopiscov vo svojich dielach otvorene zobrazoval vzťahy medzi osobami rovnakého pohlavia.
Po smrti matky v roku 1905 zdedil značné dedičstvo, ktoré mu vystačilo ako hlavný zdroj financií po zvyšok života.
Jeho zdravie sa zhoršovalo, posledné tri roky života trávil v posteli a dokončoval román iba po nociach. Zomrel v roku 1922 na zápal pľúc, je pochovaný na cintoríne Père Lachaise v Paríži.
Dielo.
Jeho literárna tvorba sa opiera o filozofiu Henriho Bergsona, kde sa zdôrazňuje význam intuície a protirozumový výklad poznatkov.
Proustova literatúra je zdanlivo veľmi komplikovaná, dej je zatlačený do pozadia a prevláda opis nálad, pocitov a úvah. Prelínajú sa tu časové roviny, to všetko slúži na to, aby si rozprávač oživovaním minulosti ozrejmil zmysel svojho života. Pre tento druh literatúry bolo nutné zvoliť formu vnútorného monológu, používal zložitú lyrizovanú vetu, porušoval pravidlá syntaxe.
Touto metódou Proust vyjadroval svoj „intuitívny prúd vedomia“, je samozrejmé, že tento smer sa podpísal na prehľadnosti deja. Tento štýl značne skomplikoval literatúru, ale umožnil tým opísať veľa nových vecí.
Tento spôsob literatúry ovplyvnil väčšinu vtedajších avantgardných smerov, a to tak v próze, ako aj v poézii.
Krátke prózy:
Eseje:
Po jeho smrti bola niekoľkokrát knižne vydaná jeho korešpondencia.

</doc>
<doc id="34276" url="https://sk.wikipedia.org/wiki?curid=34276" title="Valentin Louis Georges Eugène Marcel Proust">
Valentin Louis Georges Eugène Marcel Proust



</doc>
<doc id="34278" url="https://sk.wikipedia.org/wiki?curid=34278" title="Edgar Degas">
Edgar Degas

Edgar Degas, vlastným menom "Hilaire Germain Edgar de Gas" (* 19. júl 1834, Paríž – † 27. september 1917, Paríž) bol francúzsky maliar, grafik a sochár. Je považovaný za jedného z hlavných predstaviteľov impresionizmu.
Bol synom bankára talianskeho pôvodu a kreolky z New Orleansu v USA (zomrela, keď mal Edgar 13 rokov).
Začal študovať právo, no zakrátko v roku 1855 sa prihlásil na Akadémiu krásnych umení. Mal prirodzený zmysel pre pôvab, bol schopný kvalitne zvládnuť reprodukcie. Obdivoval taliansku renesanciu a Ingresa, s ktorým sa osobne poznal. Mal všetky predpoklady stať sa spoločensky uznávaným maliarom.
V roku 1859 odchádza na študijnú cestu, na tri roky, do Talianska. Počas pobytu vo Florencií, Neapole a Ríme namaľoval niekoľko portrétov.
V roku 1862 sa zoznámil s Edouardom Manetom a odvtedy prestáva maľovať klasické námety a inšpiruje sa reálnou skutočnosťou. Začína maľovať konské dostihy, hudobníkov a ženy. Po roku 1867 nasledujú typické obrazy z divadelného života, hlavne postavy tanečníc. Neskôr začína maľovať rozličné scény z prostredia veľkomesta (ulice, nočné podniky, cirkus, nevestince a iné). V 70. rokoch veľa cestoval. Navštívil Španielsko, Taliansko a v USA rodisko svojej matky New Orleans.
V tomto období prehĺbil styky s impresionistami, s ktorými často vystavoval.
Hoci impresionizmus bral s výhradami, namaľoval jeden z najslávnejších obrazov tohto hnutia - Absint z roku 1877. Ako model mu sedela herečka Ellen Andréová a grafik a milovník divadla Marcellin Desboutin. Absint sa stal ikonou - asi aj preto, že tento nápoj s mierne halucinogénnymi účinkami bol kultový v parížskej bohéme.
V osemdesiatych rokoch sa jeho tvorba sústreďuje zväčša iba na baletné scény a umývajúce sa ženy. V tomto období modeloval aj známe voskové plastiky tanečníc a aktov, odliate neskoršie do bronzu. Jeho aktivitu obmedzovala očná choroba, ktorá vyvrcholila okolo roku 1900, keď takmer oslepol.
Oproti obdivu impresionistov k voľnej prírode a slnečnému svetlu uprednostňoval Degas umelé svetlo divadelných rámp a lokálov. Bol jedným z prvých maliarov, ktorí umelecky znázornil efekty nového plynového osvetlenia. Jeho impresionistické poňatie prejavovalo sa skôr v atmosfére ako v technike, v podstate ostával na pozíciách realizmu.

</doc>
<doc id="34280" url="https://sk.wikipedia.org/wiki?curid=34280" title="Marián Slovák">
Marián Slovák

Mgr. art. Marián Slovák (* 8. január 1949, Bratislava) je slovenský herec. Manžel herečky Evy Matejkovej, syn dirigenta Ladislava Slováka a brat herečky Kamily Magálovej. Jeho syn Samuel je futbalista, syn Stanislav je herec a režisér, dcéra Svetlana je herečka.
Maturoval ako záhradník na SPTŠ v Malinove. Vyštudoval herectvo na VŠMU (1972). V rokoch 19721991 člen Divadla Andreja Bagara v Nitre, v rokoch 19911995 člen činohry Novej scény v Bratislave. Od roku 1995 na voľnej nohe. K jeho najvýraznejším postavám patria: Titus Andronicus (rovnomenná hra Williama Shakespeara), Ametistov ("Zojkin byt" – Bulgakov), postava Jourdaina ("Meštiak šľachticom" – Molière), Tovje vo "Fidlikantovi na streche", Rozprávač v "Pokrvných bratoch", Grék Zorba, Ján v "Evanjeliu o Márii", Paul vo "Wirgínii Woolfovej". Člen rady STV. Má tri deti, najstarší syn Samuel Slovák je známy slovenský futbalista, syn Stanislav sa stal hercom a režisérom Mestského divadla Brno, dcéra Svetlana vyštudovala muzikálové herectvo na JAMU v Brne a je rovnako členkou ansámblu Mestského divadla Brno.

</doc>
<doc id="34281" url="https://sk.wikipedia.org/wiki?curid=34281" title="Eva Matejková">
Eva Matejková

Mgr. art. Eva Matejková (* 2. jún 1950, Zvolen) je slovenská herečka, manželka herca Mariána Slováka.
V roku 1972 absolvovala štúdium herectva na Vysokej škole múzických umení v Bratislave. V rokoch 19721991 bola členka Divadla Andreja Bagara v Nitre a od roku 1991 činohry Novej scény v Bratislave. Má tri deti.

</doc>
<doc id="34282" url="https://sk.wikipedia.org/wiki?curid=34282" title="Karol Badáni">
Karol Badáni

Karol Badáni (* 29. marec 1910, Zvolenská Slatina – † 30. september 1970, Zvolen) bol slovenský herec a divadelný režisér.
Pôvodne poštový zamestnanec. V roku 1949 bol spoluzakladateľom Divadla Jozefa Gregora Tajovského vo Zvolene (v rokoch 19491953 riaditeľ, v rokoch 1949 – 1955 režisér, neskôr herec a v rokoch 19691970 hospodársky správca činohry). Z úloh: Walter (H. von Kleist, Rozbitý džbán), Bessemjonov (M. Gorkij, Meštiaci), Brezovský (V. V. Hurban, Záveje). Režíroval napr. Tajovského Ženský zákon a Statky-zmätky.

</doc>
<doc id="34285" url="https://sk.wikipedia.org/wiki?curid=34285" title="Centrálna procesorová jednotka">
Centrálna procesorová jednotka



</doc>
<doc id="34286" url="https://sk.wikipedia.org/wiki?curid=34286" title="Epsilon Eridani">
Epsilon Eridani

Epsilon Eridani alebo Ran (ε Eri/ε Eridani) je hviezda hlavnej postupnosti, spektrálneho typu K2 v súhvezdí Eridanus. Je to tretia najbližšia hviezda mimo slnečnej sústavy viditeľná bez ďalekohľadu a druhá najbližšia hviezda, pri ktorej je známa prítomnosť exoplanét. 
V rámci projektu Ozma bola po dobu 160 hodín odpočúvaná na rádiových vlnách dvanásťmetrovým rádioteleskopom na Green Banku, ale v rádiovom zázname nebol zachytený žiadny signál, ktorý by sa dal označiť za umelý.
Opis.
Hmotnosť hviezdy je 85 % hmotnosti Slnka, jej priemer je 84 % priemeru Slnka a svietivosť 34 % svietivosti Slnka.
Spektrum je extrémne premenlivé s mnohými emisnými čiarami. Má veľmi silné magnetické pole a rotuje v perióde 11 dní.
Dôvodom uvedených skutočností je fakt, že hviezda je veľmi mladá, asi pol miliardy rokov. To je dôvod, prečo je nepravdepodobné, že na jej planétach existuje inteligentný život. Omnoho lepším kandidátom je Tau Ceti, ktorá však, podobne ako Epsilon Eridani, má nedostatok železa.
Najbližším hviezdnym susedom Epsilon Eridani je Luyten 726-8 (UV Ceti a BL Ceti), vzdialený 5,22 ly (1,60 pc).

</doc>
<doc id="34287" url="https://sk.wikipedia.org/wiki?curid=34287" title="Paľo Bielik">
Paľo Bielik

Paľo Bielik, pseudonym Ján Bukva (* 11. december 1910, Senica – † 23. apríl 1983, Bratislava) bol slovenský herec, filmový režisér a scenárista. Manžel herečky Marty Černickej-Bielikovej. Je zakladateľskou osobnosťou slovenskej kinematografie. Pseudonym Ján Bukva.
Po skončení odbornej kovorobnej školy v Banskej Bystrici (1929) mal viacero zamestnaní (kreslič, montér, predavač, četník). Hral ochotnícke divadlo v Banskej Bystrici a v úlohe Jánošíka z rovnomennej hry od J. Mahena ho objavil Karel Plicka a odporučil Martinovi Fričovi pre titulnú úlohu filmu Jánošík (1935). Úspech filmu ho priviedol do SND v Bratislave, kde pôsobil v rokoch 1939 1942. V rokoch 1943 1945 pôsobil ako režisér krátkych filmov v spoločnosti "Nástup". Počas SNP nakrútil s Karolom Krškom dokumentárne zábery z povstaleckých bojov, z ktorých v roku 1945 vznikol dokument "Za slobodu". 
Po roku 1945 sa stal režisérom celovečerných hraných filmov, ktoré mali veľký divácky ohlas. Vo filme "Varúj...!" (1946) bol spoluscenáristom, spolurežisérom a zároveň stvárnil jednu z hlavných postáv. Za svoj režijný debut "Vlčie diery" (1948) s tématikou SNP získal Slovenskú národnú cenu. Oba filmy boli neskôr vyradené z distribúcie kvôli ideologickým nedostatkom. Ďalšie dva filmy boli ideologické - Priehrada (1950) a Lazy sa pohli (1952). 
Na zakázku bola aj komédia V piatok trinásteho (1953). Tá vznikla v ateliéroch na Kolibe. Po nej nasledovali dva výrazné historické filmy Štyridsaťštyri (1957) s tématikou udalosti z prvej svetovej vojny a "Kapitán Dabač" (1959), v ktorej stvárnil hlavnú úlohu Ladislav Chudík a ktorej scenár napísal na motívy poviedky Vlada Mináča. Bielik sa vrátil k Jánošíkovi a v rokoch 1962 - 1963 nakrútil dvojdielny film "Jánošík" s herecky neznámym Františkom Kuchtom v hlavnej úlohe. Išlo o tretie filmové spracovanie tejto témy pri príležitosti 250. výročia Jánošíkovej smrti. Historickým témam ostal verný aj v posledných dvoch filmoch: "Majster Kat" (1966), ktorý sa odohráva v 17. storočí, a vo filme "Traja svedkovia" (1968), ktorého dej sa odohráva v dobe revolúcie roku 1848.
V roku 1955 dostal titul zaslúžilý umelec a v roku 1968 titul národný umelec.

</doc>
<doc id="34288" url="https://sk.wikipedia.org/wiki?curid=34288" title="Tyczyn">
Tyczyn

Tyczyn je mesto v južnom Poľsku.

</doc>
<doc id="34289" url="https://sk.wikipedia.org/wiki?curid=34289" title="BL Ceti">
BL Ceti



</doc>
<doc id="34290" url="https://sk.wikipedia.org/wiki?curid=34290" title="Branko Radivojevič">
Branko Radivojevič

Branko Radivojevič (* 24. november 1980, Piešťany) je bývalý slovenský hokejový útočník.
Detstvo.
Jeho otec Matija Radivojević pochádza zo Srbska, je pôvodným povolaním tesár a na Slovensko prišiel s juhoslovanskou firmou, ktorá stavala hotely v Trenčianskych Tepliciach a Piešťanoch. Svojmu synovi na Vianoce venoval hokejku, spočiatku hrával s tenisovou loptičkou. Rozpoznal jeho talent a oslovil suseda v paneláku, ktorý bol trénerom hokejovej prípravky Dukly Trenčín, či môže syna prihlásiť. Keď mal približne 7 rokov, požiadal jeho otec vtedajšieho trénera A-mužstva Júliusa Šuplera, či si môže pokorčuľovať s jeho hráčmi, ten súhlasil.
Klubový hokej.
Od osemnástich rokov hrával v Severnej Amerike. Počnúc sezónou 1998/99 pôsobil tri roky v kanadskej juniorskej súťaži OHL. V roku 1999 si ho vybral klub Colorado Avalanche v úvodnom drafte NHL v treťom kole ako 93. hráča v poradí. Colorado mu však neponúklo zmluvu, v roku 2001 uzavrel kontrakt s Phoenix Coyotes. Väčšinu sezóny 2001/02 síce pôsobil na farme v AHL (Springfield Falcons), ale odohral aj 18 zápasov za Phoenix. Nasledujúcu sezónu už bol stabilným hráčom mužstva. V priebehu ročníka 2003/04 ho vedenie vymenilo do Philadelphie Flyers, kde si prvýkrát zahral play-off o Stanley Cup. 
Počas lockoutu v NHL v sezóne 2004/05 hral v českej hokejovej extralige za Vsetín a vo švédskej Elitserien (Lulea HF). V sezóne 2005/06 pôsobil opäť vo Philadelphii a mal ročný príjem 551 760 dolárov. Pred ročníkom 2006/07 prestúpil do mužstva Minnesota Wild, kde hrával s ďalšími slovenskými hokejistami Mariánom Gáboríkom a Pavlom Demitrom.
7. júna 2008 podpísal zmluvu s klubom KHL Spartak Moskva. So Štefanom Ružičkom vytvoril produktívnu dvojicu, v základnej časti dosiahol 17 gólov a 28 asistencií, ďalší rok 18 gólov a 37 asistencií. Mužstvu sa však ani raz nepodarilo prebojovať do play-off. Po tretej sezóne prestúpil do ďalšieho klubu KHL Atlant Mytišči, mužstvo dosiahlo play-off. V ročníku 2012/13 hrával opäť za Spartak Moskva, bol kapitánom, klub dosiahol v Západnej konferencii predposledné 13. miesto a hralo novovytvorený Pohár nádeje, ten Radivojevič nazval omylom, ktorý treba zrušiť.
 V sezóne 2013/14 hral za Neftechimik Nižnekamsk. Koncom októbra s ním vedenie ukončilo spoluprácu, následne sa dohodol s HC Slovan Bratislava. V sezóne 2015/16 získal s klubom Bílí Tygři Liberec český majstrovský titul. V sezóne 2016/17 sa bude znova snažiť o český titul ako kapitán klubu Bílí Tygři Liberec.
"Údaje aktuálne k 23.4.2018. "
Reprezentácia.
Branko Radivojevič reprezentoval na MS 2003, kde pomohol vybojovať bronzovú medailu. Zúčastnil sa aj Svetového pohára 2004 (8. miesto), MS 2007 (6. miesto), MS 2009 (10. miesto), ZOH 2010 (4. miesto), MS 2011 (10. miesto). 
Na MS 2012 strelil dva góly v zápase s Francúzskom, ktorý posunul Slovensko do štvrťfinále. Po prekvapivých víťazstvách nad Kanadou a Českom sa Slovensko prebojovalo až do finále, v ktorom prehralo s Ruskom. Radivojevič, ktorý na predošlých šampionátoch vynikal najmä dôraznosťou v osobných súbojoch a v hre pri mantineli, bol druhým najproduktívnejším hráčom svojho mužstva, keď zaznamenal 4 góly a 4 asistencie. Spolu odohral za Slovensko 124 zápasov, strelil 21 gólov. Nosí dres číslo 92.
Štatistika na významných podujatiach.
"(štatistické údaje sú k dátumu 7. máj 2016)"
Rodina.
S manželkou Jankou majú synov: Luka (* 3. január 2007) a Matiju (* 8. marec 2011).

</doc>
<doc id="34292" url="https://sk.wikipedia.org/wiki?curid=34292" title="Ly">
Ly



</doc>
<doc id="34293" url="https://sk.wikipedia.org/wiki?curid=34293" title="Pc">
Pc



</doc>
<doc id="34297" url="https://sk.wikipedia.org/wiki?curid=34297" title="Ladislav V. Pohrobok">
Ladislav V. Pohrobok



</doc>
<doc id="34298" url="https://sk.wikipedia.org/wiki?curid=34298" title="Pittsburgh Penguins">
Pittsburgh Penguins

Pittsburgh Penguins (hovorovo známy ako Pens) je profesionálny hokejový tím so sídlom v Pittsburghu. Súťaží v NHL ako člen Metropolitnej divízie vo Východnej konferencii. Svoje domáce zápasy hráva v PPG Paints Aréne, pôvodne známa ako Consol Energy Center (do roku 2010). Tím predtým hral v Civic Arene, známej ako "Iglu". Penguins má v súčasnosti v nižších ligách dva tímy: Wilkes-Barre/Scranton Penguins v AHL a Wheeling Nailers v ECHL. Pittsburgh Penguins bol založený v roku 1967. Zahrali si šesť krát vo finále o Stanley cup, z toho vyhrali päť krát (1991, 1992, 2009, 2016 a 2017). Spolu s Edmonton Oilers sa Penguins delí o najväčší počet prvenstiev v Stanleyho pohári spomedzi tímov, ktoré nie sú z pôvodnej tzv. Original Six. Niekoľko bývalých členov tímu bolo uvedených do hokejovej siene slávy, vrátane spolumajiteľa Maria Lemieuxa, ktorý kúpil Penguins v roku 1999 a zachránil tak klub pred bankrotom. Lemieux, Jaromír Jágr, Sidney Crosby, a Evgeni Malkin vyhrali Hart Memorial Trophy počas hrania za Penguins.
História.
V Pittsburghu pôsobil v 20-tych rokoch 20. storočia hokejový klub Pittsburgh Pirates, ale nebol úspešný. Klub Penguins bol založený v roku 1967 ako súčasť rozšírenia NHL.
Najväčšími osobnosťami klubu boli v 80. a 90. rokoch útočníci Mario Lemieux a Jaromír Jágr.

</doc>
<doc id="34300" url="https://sk.wikipedia.org/wiki?curid=34300" title="Daniel Landa">
Daniel Landa

Daniel Landa (* 4. november 1968, Praha) je český spevák a príležitostný herec.
Život.
Svoju hudobnú kariéru začal v roku 1988, keď s Davidom Matáskom založil skupinu Orlík, ktorá sa hlásila k hnutiu Skinheads. Bola pomenovaná podľa vinárne Orlík, v ktorej sa schádzali členovia skupiny Landa, Jan Limburský, Jakub Maleček a David Matásek. Vydali dva albumy, z ktorých sa predalo asi 200 000 kusov. 
V roku 1988 Landa absolvoval na pražskom konzervatóriu hudobno-dramatický odbor. Po rozpade skupiny sa v roku 1992 vydal na sólovú dráhu. 
Landa žije so svojou ženou Mirjam Müller (pôvodom z Nemecka), s ktorou sa oženil v roku 1990. Majú spolu dcéru Anastáziu a dvojčatá Roxanu a Rozáliu. V roku 1996 s ňou napísal scenár a hudbu k úspešnému muzikálu Krysař, v ktorom hral hlavnú úlohu.
Od roku 1996 sa venoval profesionálne autokrosu, v roku 1998 testoval ťahače a zároveň na Majstrovstvách Európy v autokrose v tom istom roku vytvoril súťažnú dvojicu s dvojnásobným majstrom Európy Martinom Kolocom. Od roku 2001 jazdí rally, v súčasnosti v kategórii N4. 
V roku 2003 založil s Romanom Krestom "Nadáciu Malina", ktorej cieľom je predchádzať krízovým situáciám na cestách.
V roku 2023 vydal album Minový pole.

</doc>
<doc id="34305" url="https://sk.wikipedia.org/wiki?curid=34305" title="Atlanta Thrashers">
Atlanta Thrashers

Atlanta Thrashers je bývalý hokejový klub NHL, ktorý sídlil v Atlante v americkom štáte Georgia.
Atlanta Thrashers hral v Juhovýchodnej divízii Východnej konferencie. V NHL hral od sezóny 1999/00 a žiadne výraznejšie úspechy nezaznamenal.
Pre dlhotrvajúce finančné problémy sa klub v roku 2011 presťahoval do kanadského Winnipegu. 
História.
Atlanta Flames.
História hokeja v Atlante v NHL sa píše od 6. júla 1972. Vtedy skupina obchodníkov zo štátu Georgia na čele s Tomom Cousinsom dostala licenciu pre vstup tímu do NHL. "Prezývku" Flames si na hlasovaní zvolili kompetentní a o niekoľko dní potom vzniklo aj logo Atlanty Flames. Pozostávalo z veľkého horiaceho písmena A. Počas svojej osemročnej existencie hral tím Atlanty Flames v aréne Omni Coliseum (dnes CNN Center) s kapacitou 15 141 miest. Omni Coliseum bol aj stánkom basketbalového tímu Atlanta Hawks. Plamene sa však v roku 1980 presťahovali kvôli nízkej návštevnosti do Calgary. 
Atlanta Thrashers.
Takmer 2 desaťročia Atlanta (a vlastne celá Georgia) čakala na špičkový hokej, ale až v rámci zvyšovania počtu tímov NHL na tridsať v roku 1997 bol, presne 25. júna, položený základ nového tímu, tentokrát s názvom Atlanta Thrashers. O názve tímu bolo rozhodnuté 16. februára 1998 a prvá sezóna bola naplánovaná na roky 1999/2000. Dva mesiace na to, bolo odhalené logo Atlanty Thrashers. 363 dní po rozhodnutí o zaradení Atlanty do kolotoča NHL bol zvolený generálny manažér ktorým sa stal Don Waddell, vtedy druhý najmladší generálny manažér v NHL, no aj tak dvojnásobný držiteľ Stanley Cupu ako asistent generálneho manažéra. Trénerom sa stal Curt Fraser.
Dôležitým dňom bol aj 2. február 1999, vtedy sa dostavala nová aréna pre Atlantu, a dostala názov podľa výrobcu elektroniky Philips. V marci Alanta podpísala zmluvu s výrobcom hokejovej výstroje s firmou CCM, ktorá sa postarala aj o dizajn dresov. Vo vstupnom drafte mala Atlanta právo vyberať ako prvá. Vybrala si čecha Patrika Štefana. Ďalej draftovala Luka Sellarsa, Zdenka Blatného, Davida Kaczowkam, Roba Zeppa, Dereka MacKenzieho, Yuriho Dobryshkina, Stephana Babyho, Garneta Exelbyho, Tommiho Santala a Raya DiLaura. Svoj prvý zápas (prípravný) Atlanta odohrala 11. septembra v roku 1999 z Nashvillom, vyhrala 3:2. O týždeň prešla krstom i Philips Arena, premiéra však nevyšla, keď z newyorskými rangers prehrala 2:3 po predĺžení. 
Sezóna 1999/2000.
O prvý gól Atlanty v novšej histórii sa postaral Kelly Buchberger 2. októbra 1999 v druhej tretine zápasu s New Jersey Devils (čas 31:26), ktorý však bol jediným strelcom tímu. Atlanta prehrala 1:4. Prvý bod prišiel o sedem dní za remízu 5:5 s Buffalom a prvé víťazstvo (dokonca sa čistým kontom brankára Damiana Rhodesa) prišlo v zápase 14. októbra s ostrovanmi z New Yorku. Prvého domáceho víťazstva sa Atlanta dočkala 26. októbra, keď zvíťazila pomerom 2:1 nad Calgary Flames bývalou Atlantou Flames). V prvej sezóne však Atlanta Thrashers skončila na poslednom mieste, jediným pozitívom bol počet divákov - priemerne 17 205 divákov na zápas.
Sezóna 2000/01.
Kvôli resp. vďaka poslednému miestu však Atlantu získala právo vyberať v drafte ako druhá. Vybrala si Danyho Heatleyho. A ako sa ukázalo bola to skvelá voľba. Ďalším vyznamenaním hráčov Atlanty bolo to, že do All-star výberu Severnej Ameriky bol vybraný Donald Audette hráč Atlanty. Bol prvým hráčom Atlanty ktorému sa to podarilo. Sezóna 2000/2001 bola už o niečo úspešnejšia. Atlanta získala 60 bodov a v celkovej tabuľke NHL skončila 28.
Sezóna 2001/02.
Pred nasledujúcou sezónu prišiel na rad ako inak draft. Atlanta mala právo vyberať ako prvá a vybrala si ruského supertalenta Iliu Kovaľčuka. Ten spravil s Heatleym skvelú dvojicu. Spolu v sezóne získali 119 bodov, čo je úctyhodné. Vyznamenaný Calder Trophy však mohol byť iba jeden. A bol ním Dany Heatley. Ale ani duo Heatley-Kovaľčuk nezabránilo tomu, aby Atlanta bola posledným tímom v NHL.
Sezóna 2002/03.
V rovnakej úlohe outsidera vstupovala Atlanta do ďalšej sezóne. V drafte si v prvom kole vybrala fínskeho brankára Kariho Lehtonena a amerického útočníka Jima Slatera. Ani predsezónne nákupy McEacherna, Kozlova, Kruppa a Odgersa nevyústili v lepšie výsledky a tak generálny manažér Don Waddell bol nútený prvýkrát v histórii klubu vymeniť trénera. Odvolal Curta Frasera a jeho asistenta Tima Bothwella a angažoval Boba Hartleyho. 2. februára 2003 však prišla veľká chvíľa Danyho Heatlyho. V All-stars game ako nováčik strelil 4 góly a to sa nepodarilo ani takým velikánom ako Gretzkey či Lemieux. Nakoniec sezóna bola pre Atlantu vcelku úspešná. Skončila najlepšie v doterajšej histórii a tak sa odlepila z najhorších pozícii. 
Sezóna 2003/04.
Sezóna 2003/04 nemohla začať horšie, keďže na následky zranení pri autonehode zomrel hráč Dan Snyder. Nehodu spôsobil Dany Heatley, keď nezvládol riadenie pri rýchlosti 130 km/h a narazil do stĺpa. Heatleymu hrozilo až 15 ročné väzenie, no nakoniec musel absolvovať "iba" 150 prednášok o nebezpečnosti rýchlej jazdy. Paradoxne Snyderov otec je hlavný človek, vďaka ktorému Heatley nešiel do väzenia. Graham Snyder totiž Heatleymu odpustil jeho čin. V sezóne 2003/2004 keď Atlanta oslavovala päťročnicu, sa ukázali aj nové dresy Atlanty. Boli to svetlomodré dresy, ktoré dnes využíva na domáce zápasy. Prvýkrát v nich vykorčuľovala na ľad 25. novembra 2003 v zápase proti Ottawe. Sezóna, ktorá sa hrozne začala nakoniec vcelku úspešne skončila. Atlanta opäť zlepšila maximum z minulej sezóny a získala 78 bodov. 
Lockout.
Lockout mohol mrzieť obyvateľov Atlanty dvojnásobne. Malo sa tu uskutočniť All-stars game. Ale nekonalo sa kvôli štrajku a takmer nekonečným hádkam medzi NHL a NHLPA. V drafte si Atlanta z desiateho miesta vybrala Borisa Valábika. 
Sezóna 2005/06.
Na začiatku novej sezóny bol Dany Heatley vymenený do Ottawy za de Vriesa a Mariána Hossu. Výmena bola dosť prekvapujúca, najmä ak Hossa deň predtým podpísal s Ottawou nový kontrakt, čím sa vyhol arbitráži. Za výmenou bola požiadavka Heatlyho, ktorý chcel kvôli spomienkam na nehodu z Atlanty odísť. Niektorí ľudia to považujú za najväčší prestup NHL v tej sezóne. Navyše fakt, že deň pred výmenou sa Hossa vyhol arbitráži, tým že podpísal zmluvu s Ottawou bol zarážajúci. Heatley bol v Ottawe úspešný, získal 103 bodov, čo bolo jeho maximum, zatiaľ čo Hossa 92 a de Vries 34. Najhoršie pre Atlantu však bolo, že Hossa chcel o 2 milióny viac ako Heatley. Atlanta získala v sezóne 90 bodov, čo bolo jej maximum.
Sezóna 2006/07.
Atlantský Thrashers začala sezónu 2006–07 s najvyššími očakávaniami v histórii. Ale pred sezónou neudržali Marca Savarda, ktorý odišiel do Bostonu. Nahradiť ho mali Steve Rucchin, Niko Kapanen a Jon Sim. Prvé play-off v histórii Thrashers zaistil dobrými výkonmi útočníci Marián Hossa, Ilia Kovaľčuk a fínsky brankár Kari Lehtonen. V Juhovýchodnej divízii obsadili 1. miesto zo ziskom 97 bodmi, čo je stále klubové maximum tímu. Marián Hossa ovládol klubové bodovania tímu zo ziskom 100 bodov za 43 gólov a 57 asistenciami. Do play-off postúpili z tretieho miesta a stretli sa v prvom kole proti New Yorku Rangers. Séria netrvala dlho, lebo Atlanta podľahla hladko 4-0 na zápasy.
Lídri v počte odchytaných zápasov v základnej časti.
"Vysvetlivky: Z = Zápasy, V = výhry, GAA = priemer inkasovaných gólov na zápas, S% = percentuálna úsepšnosť zákrokov"
Štatistiky sa vzťahujú na výkony brankárov iba v rámci pôsobenia v organizácii Atlanta Thrashers (minimálny počet odchytaných zápasov pre zaradenie do tabuľky je 20). 
Lídri v počte odchytaných zápasov v Play-Off.
"Vysvetlivky: Z = Zápasy, V = výhry, GAA = priemer inkasovaných gólov na zápas, S% = percentuálna úsepšnosť zákrokov"
Štatistiky sa vzťahujú na výkony brankárov iba v rámci pôsobenia v organizácii Atlanta Thrashers
Sezóny.
"Legenda: Z = Zápasy, V = Víťazstvá, P = Prehry, R = Remízy, PP = Prehry po predĺžení, GS = Góly strelené, GI = Góly inkasované, TM = Trestné minúty"
1 
Trofeje a ocenenia.
Calder Memorial Trophy
Maurice Richard Trophy
Individuálne rekordy.
Historické kanadské bodovanie.
"Legenda: Poz = Pozícia; Z = Odohraté zápasy; G = Góly; A = Asistencie; B = Body; B/Z = Priemer bodu na zápas; * = Hráč je stále v organizácii Thrashers"

</doc>
<doc id="34307" url="https://sk.wikipedia.org/wiki?curid=34307" title="Spektrálna trieda">
Spektrálna trieda



</doc>
<doc id="34309" url="https://sk.wikipedia.org/wiki?curid=34309" title="Charles-François Daubigny">
Charles-François Daubigny

Charles-François Daubigny [vyslov: šarl frá(n)sua dobiňi] (* 15. február 1817, Paríž – † 19. február 1878, Paríž) bol francúzsky maliar a grafik, príslušník Barbizonskej školy.
Životopis.
Pochádzal z maliarskej rodiny, bol žiakom svojho otca (Edmond François Daubigny) a strýka Pierre Daubignyho, maliara miniatúr.
Bol prvý z francúzskych krajinárov, ktorý maľoval obrazy vo voľnej prírode a usiloval sa o prepis zrakových vnemov v ich optickej zložitosti. Spočiatku boli jeho obrazy vplyvom romantizmu presýtené tmavými tónmi. To sa však začína postupne meniť hlavne od r. 1843 po pobyte v Barbizone. Okolo roku 1850 sú už prestúpené svetlom s charakteristickými striebristými farebnými tónmi. Veľmi dôležité bolo pre jeho tvorbu stretnutie s Corotom (1852) v Optevoz (Isère) 
om
Pozornosť upútal hlavne obrazom "Seina pri Bezonse (1852)". Maľoval prosté krajinné výseky najmä zo stredofrancúzskej oblasti. Na svojom člne, pomenovavom Le Botin, ktorý bol súčasne aj jeho ateliérom, putoval po riekach Oise, Seine, Marne a Yonne a zachytával meniacu sa poriečnu krajinu vo všetkých jej obdobiach a podobách ("napr. Údolie v Optevoze, Pobrežie Oise, Lode na Oise, Ovocná záhrada atď.").
V roku 1866 odišiel do Londýna, kde namaľoval obraz "Temža pri Erithe", ktorý sa svojim náladovým založením približuje impresionistickému názoru. Tu sa stretol s Claude Monetom, no po začiatku Prusko-francúzskej vojny (1870) spolu s ním odchádza do Auvers, kde sa stretáva s Paulom Cézannom a ďalšími mladými impresionistami (predpokladá sa, že títo boli Daubignym do určitej miery ovplyvnení).
Daubignyho najkrajšie diela pochádzajú z rokov 1864 až 1874, tieto väčšinou pozostávajú zo starostlivo vypracovaných krajiniek so stromami, riekami a niekoľkými kačicami. Tie kačky sú trošku kuriozitou. Povráva sa, že ak sa mu vlastný obraz páčil, tak primaľoval jednu, alebo dve kačice. Takže počet kačíc na obraze indikuje umeleckú kvalitu jeho obrazov.
Krátky čas bol aj v Holandsku. Z tohto obdobia pochádza aj obraz "Mlyny z Dordrechtu (1872)".
Svojim ponímaním krajiny, maľbou vo voľnej prírode zohral Daubigny dôležitú úlohu vo vývine francúzskej krajinomaľby a stal sa aj jedným z priamych predchodcov impresionizmu.
Jeho žiakom a nasledovníkom bol jeho syn Charles-Pierre Daubigny, ktorého práce sú niekedy mylne pokladané za práce jeho otca, hoci tieto práce sa nevyrovnajú otcovmu majstrovstvu.

</doc>
<doc id="34310" url="https://sk.wikipedia.org/wiki?curid=34310" title="Devínske Jazero">
Devínske Jazero

Devínske jazero je záhradkárska oblasť ležiaca severne od Devínskej Novej Vsi. Patrí do katastrálnych území Devínska Nová Ves, Bratislava – mestská časť Záhorská Bystrica (najväčšia časť) a Mást (Stupava). Pozostáva hlavne z rekreačných chát. Viaceré z nich sa postupne, po rekonštrukcii, menia na trvalo obývané rodinné domy. Touto oblasťou prechádza Železničná trať Bratislava – Břeclav a nachádza sa tu rovnomenná železničná zastávka kde bežne stoja osobné vlaky. Zo západu ju ohraničuje v súčasnosti už zrušená železničná trať do Stupavy. Devínske jazero je najzápadnejší a súčasne najsevernejší bod Bratislavy. Okrajom tejto oblasti prechádza cyklistický chodník povodím rieky Moravy s unikátnou flórou a faunou. Turisti sa môžu občerstviť v miestnom bufete, zakúpiť si čerstvé čučoriedky z miestnej farmy, poprípade si objednať splavovanie rieky Moravy.

</doc>
<doc id="34311" url="https://sk.wikipedia.org/wiki?curid=34311" title="Kostolné (Devínska Nová Ves)">
Kostolné (Devínska Nová Ves)

Kostolné je najstaršia miestna časť Devínskej Novej Vsi. Nachádza sa tu miestny kostol, kultúrne stredisko Istra Centrum a od decembra 2005 jediné chorvátske múzeum na Slovensku.
Z juhu je ohraničené Eisnerovou ulicou, z východu železničnou trasou, zo západu Istrijskou, Hradištnou a Kalištnou ulicou, zo severu Novoveskou ulicou.
V roku 1988 bolo na Kostolnom postavené sídlisko a v súvislosti s ním aj dve základné a dve materské školy.
Západná a severná časť Kostolného bola silno postihnutá povodňami v roku 2002.
V súčasnosti sa v južnej časti Kostolného nachádza supermarket Kraj.

</doc>
<doc id="34312" url="https://sk.wikipedia.org/wiki?curid=34312" title="Podhorské (Devínska Nová Ves)">
Podhorské (Devínska Nová Ves)

Podhorské je juhozápadná miestna časť Devínskej Novej Vsi. Je to najnovšia miestna časť. Jej severnú hranicu tvorí Eisnerova ulica. V roku 1989 tu bolo vybudované sídlisko a v súvislosti s ním jedna základná a dve materské školy.
Nachádza sa tu záhradkárska kolónia, náučný chodník, ktorý končí v Devíne, pozostatky lanovky z 18. storočia, či starý kameňolom.

</doc>
<doc id="34313" url="https://sk.wikipedia.org/wiki?curid=34313" title="Paulinské">
Paulinské

Paulinské je najrozľahlejšia miestna časť Devínskej Novej Vsi. Priamo susedí so Záhorskou Bystricou.
Na Paulinskom sa nachádza závod Volkswagen Slovakia a železničná stanica Devínska Nová Ves.
Časť Paulinského (zástavba rodinných domov od hotela Morava smerom k priemyselnému parku v lokalite bývalej tehelne) sa prezýva „Kolónia“, údajne tu bývali Česi. Informácia pochádza z neoverených zdrojov. Tehelňa je v súčasnosti zrušená a dominanta tejto časti „komín“ rozobraný.
Materiálová jama, kde sa desaťročia ťažila hlina na výrobu tehál, sa zaváža stavebným odpadom.
Potrvá znovu desiatky rokov, kým sa zasype pre svoje úctyhodné rozmery.
Časť Kolónia začali stavať legionári ktorí bojovali v prvej svetovej vojne pod Francúzskou armádou a pod velením M. R. Štefánika. Po návrate z Francúzska boli odmenení Československou vládou. Za tieto peniaze si postavili dvojdomy rovnakého štýlu, ktoré dodnes stoja na Opletalovej a Janšákovej ulici. Takiež si vystavali spoločný klub - Sokolovňu. Tieto domy boli vystavané v rokoch 1930 – 1931. Po druhej svetovej vojne bola Sokolovňa prerobená na kino.

</doc>
<doc id="34314" url="https://sk.wikipedia.org/wiki?curid=34314" title="Vápenka (Devínska Nová Ves)">
Vápenka (Devínska Nová Ves)

Vápenka je miestna časť Devínskej Novej Vsi nachádzajúca sa na juhovýchode mestskej časti. Ide o osadu, resp. záhradkársku kolóniu na úpätí vrcholu Krpáš.
Názov vznikol v minulosti, podľa vápenky, ktorá bola zničená počas druhej svetovej vojny v roku 1944.
Na Vápenke sa nachádzajú Slovenské závody technického skla, betonárka, a závody Presskam a Tower.
Tiež sa tu nachádza zariadenie Pegas Club, kde sa organizujú spoločenské stretnutia a je tu možnosť ubytovania.

</doc>
<doc id="34316" url="https://sk.wikipedia.org/wiki?curid=34316" title="Časopriestor">
Časopriestor

Časopriestor alebo priestoročas je štvorrozmerný priestor zjednocujúci trojrozmerný fyzikálny priestor a čas. Body časopriestoru zodpovedajú bodovým udalostiam. Vnímanie času a priestoru ako nezávislých pojmov je závislé od pozorovateľa, ale časopriestor je od pozorovateľa nezávislý a tvorí základný rámec pre možnosť realizácie fyzikálnych zákonov nezávislých od vzťažnej sústavy vo vesmíre.
Časopriestor zaviedol Herman Minskowski v rokoch 1907 – 1908 (Einsteinov profesor matematiky).
Vlastnosti časopriestoru.
Pri opise pohybu musíme zaznamenať nielen polohu, ale aj čas, zaznamenanej udalosti. Záznam o každej udalosti sa skladá vždy zo štyroch čísel, kde tri z nich udávajú polohu udalosti v priestore a jeden údaj udáva čas jej nastatia. Túto skutočnosť môžeme povedať aj inými slovami: &lt;br&gt;
"„všetky objekty aj my sa pohybujeme nielen v priestore, ale aj v čase“."
Alebo by sme mohli povedať skrátene v časopriestore. Všetky udalosti, dianie okolo nás, ale aj vo vesmíre sa odohráva v „aréne“ nazývanej časopriestor.
Na prvý pohľad by sa mohlo zdať, že takáto myšlienka dávať dokopy priestor a čas, len tým, že sme vymysleli akurát nový skrátený názov, neprinesie nič nového. Ukázalo sa však, že v relativite je to jedna z kľúčových myšlienok. Navyše v teórii relativity (v špeciálnej, ale aj všeobecnej) je dokonca nevyhnutné uvažovať vždy dianie v rámci časopriestoru, nikdy nie osobitne v priestore a osobitne v čase.
Fine-tuned universe.
Na výnimočnosť nastavenia dimenzionality nášho časopriestoru (tri priestorové a jedna časová dimenzia) upozornili niekoľkí autori. Súčasné aj rozpracované fyzikálne teórie sa pri makroskopickom popise nášho vesmíru zhodujú na tomto počte. Tento problém bol skúmaný z fyzikálneho aj čisto matematického hľadiska. Iné počty makroskopických dimenzií vedú k vesmírom, v ktorých buď neexistuje stabilita dráh planét či stavebných blokov hmoty, alebo sú len veľmi jednoduché.
Výpočet.
Výpočet vzdialenosti bodov v priestore.
Ak je vzdialenosť medzi bodmi A a B je formula_1, resp. formula_2 (pozri obr.), potom podľa Pytagorovej vety v dvojrozmernom priestore bude táto vzdialenosť:
formula_3
Ak by ľubovoľný iný pozorovateľ použil "svoje súradnice" (označme ich s čiarkou) a vypočítal by:
formula_4
potom
formula_5
Obdobný vzorec platí aj pre trojrozmerný priestor.
Výpočet vzdialenosti medzi udalosťami.
Aj medzi dvoma udalosťami (bodmi v priestoročase), existuje istý druh vzdialenosti. Udalosti v reálnom svete sú však odelené nielen v priestore ale aj v čase. Vo výpočte vzdialenosti medzi udalosťami vystupuje aj čas, aj priestor – priestoročasový interval.
Na obrázku sú znázornené udalosti A a B, ktoré sa líšia o formula_1, resp. o formula_7. Priestoročasový Interval vypočítame:
formula_8
Tento vzorec je pre vzdialenosť danú Pytagorovou vetou veľmi podobný výpočtu vzdialenosti medzi dvoma bodmi. Ak ľubovoľný iný pozorovateľ použije "svoje súradnice" (označme ich s čiarkou) a výpočíta formula_9, dostane aj ten istý výsledok. Interval je pre všetkých pozorovateľov rovnaký, nemení sa, je invariantom:
formula_10
Z nemennosti tohto intervalu vidíme okamžite prekvapujúci dôsledok – jednu
z najväcších inovácii a zmien v našom chápaní času. Ak sú pre dvoch pozorovateľov rôzne priestorové vzdialenosti formula_1 a formula_12 medzi danými udalosťami, musia byť rôzne aj doby formula_7 a formula_14 medzi ich nastatiami (pričom je konštantná rýchlosť svetla formula_15). Inak by sa interval nezachoval. Inými slovami "čas nebeží rovnako pre všetkých pozorovateľov".

</doc>
<doc id="34318" url="https://sk.wikipedia.org/wiki?curid=34318" title="BSD licencia">
BSD licencia

BSD licencia je permisívna licencia, jedna z najpoužívanejších pre open source softvér. Bežne sa používa pre Berkeley Software Distribution, UNIXový operačný systém, podľa ktorého bola pomenovaná.
Tvorcovia pôvodnej distribúcie boli „Regents of the University of California“. Licencia bola od svojho prvého použitia revidovaná a inšpirovala tvorbu početných variantov (licencie typu BSD).
Kladie pomerne málo obmedzení v porovnaní s inými licenciami ako GNU GPL či samotným autorským zákonom, čo dielo pod ňou publikované kladie právne blízko voľnému dielu (public domain).
Obsah licencie.
Neoficiálny slovenský preklad modifikovanej BSD licencie:
Použiteľnosť a kompatibilita licencie.
Licencia je veľmi voľná. Oproti iným bežným licenciám ako napríklad GNU GPL, i pri porovnaní s implicitnými obmedzeniami danými v autorskom práve má len veľmi nízke požiadavky. Niekedy býva označovaná slovnou hračkou "copycenter"- zatiaľ čo "copyright" obmedzuje šírenie diela, "copyleft" obmedzuje obmedzovanie šírenia diela, tak BSD licencia hovorí "Vezmite si to do Copycentra a vyrobte si kópie podľa ľubovôle."
BSD licencia povoľuje komerčné využitie, vrátane využitia v proprietárnom softvéri bez uverejneného zdrojového kódu. Diela založené na dielach licencovaných pod BSD dokonca môžu byť uverejnené pod komerčnými licenciami (nejde o copyleft), len musia dodržať podmienky licencie; tzn. v programe uvádzať informáciu o autoroch a zrieknutie sa zodpovednosti. Príkladom takéhoto využitia sú časti knižníc pre sieťovú komunikáciu použitých v Microsoft Windows či mnoho komponentov z FreeBSD použitých v Mac OS X..
Pôvodná verzia licencie bola s licenciou GNU GPL nekompatibilná. Jej nová verzia je s GNU GPL kompatibilná, softvér licencovaný pod BSD licenciou možno začleniť do diela pod GPL (ale opačne to neplatí, dielo pod GNU GPL nemožno zverejniť pod licenciou BSD).

</doc>
<doc id="34321" url="https://sk.wikipedia.org/wiki?curid=34321" title="Zemplínska šírava">
Zemplínska šírava

Zemplínska šírava v minulosti nazývaná Zemplínska či Podvihorlatská sĺňava pôvodne nazývaná Vihorlatská nádrž, je vodná nádrž na východnom Slovensku v povodí Bodrogu pod Vihorlatskými vrchmi. Je druhou najväčšou vodnou priehradou na Slovensku podľa plochy hladiny, a zároveň treťou najväčšou na Slovensku podľa celkového objemu vody (po Liptovskej Mare a Oravskej priehrade). Je obľúbenou turistickou destináciou so siedmimi rekreačnými strediskami. Okrem rekreácie slúži na zavlažovanie poľnohospodárskej pôdy Východoslovenskej nížiny, na ochranu pred povodňami a ako vodný zdroj pre priemysel. Východná časť nádrže je chráneným areálom.
Opis.
Vodná plocha Zemplínskej šíravy zaberá rozlohu . Jej maximálna dĺžka je , maximálna šírka , priemerná hĺbka a maximálna hĺbka . Nádrž je vytvorená 6 – 8 (max. 12) metrovými hrádzami dlhými . Vodnú nádrž napájajú prevažne vody rieky Laborec prostredníctvom prívodného, tzv. Šíravského kanála, vodu odvádza tzv. Zalužický kanál (do Laborca), z priehrady tiež vyteká Čierna voda.
Súčasťou priehrady je aj suchá nádrž (tzv. polder) Beša. Šírava slúži na rekreačné účely, plavbu, ochranu pred povodňami, zavlažovanie Východoslovenskej nížiny a ako vodný zdroj pre priemysel (tepelná elektráreň Vojany).
Východná časť priehrady medzi obcami Kusín, Hnojné a Jovsa zarastá tŕstím, čo vyhovuje vodnému vtáctvu. Táto oblasť je vyhradená ornitológom ako chránená študijná plocha, vznikol tu chránený areál (pozri: CHA Zemplínska šírava) vyhlásený v roku 1968 na výmere , ktorého účelom je ochrana ornitologickej lokality vo východnej časti umelej vodnej nádrže, so zaznamenaným výskytom 149 vtáčich foriem, z toho 37 vzácnych.
História priehrady.
Pred výstavbou vodnej nádrže sa na jej ploche nenachádzala nijaká obec. Priestor medzi budúcimi rekreačnými strediskami "Hôrka" a "Medvedia hora" využila v roku 1939 nemecká Luftwaffe na výstavbu provizórneho letiska bez spevnenej pristávacej dráhy. Letisko bolo využívané pri útoku na Poľsko v začiatkoch druhej svetovej vojny.
Zemplínska šírava bola postavená v rokoch 1961 – 1965 v súvislosti s vodohospodárskymi úpravami Podvihorlatskej priekopovej prepadliny. Práce vykonávali Pozemné stavby Prešov a Michalovce podľa projektu Hydroconsultu Bratislava. Primárnym účelom priehrady mala byť ochrana pred záplavami a zavlažovanie poľnohospodárskej pôdy. S rekreáciou sa rátalo iba okrajovo v lokálnom význame, pričom na tieto účely boli vytypované tri strediská cestovného ruchu. Hneď po prvej sezóne v roku 1966 sa však tieto výpočty ukázali ako poddimenzované, nakoľko priehrada pritiahla ďaleko väčší počet rekreantov, ako predpokladal plán. V roku 1968 návštevnosť prekročila pol milión osôb, v druhej polovici 70. rokov presiahol jeden milión. Neočakávaný záujem o Zemplínsku šíravu podnietil výstavbu turistických zariadení, ktorá sa v prvých rokoch vyznačovala živelnosťou a provizórnosťou.
V roku 1976 sa skoordinovala starostlivosť o turistický rajón Zemplínskej šíravy, do ktorého bola zahrnutá aj oblasť Vinianskeho jazera. Na prevádzku a údržbu stredísk bola ustanovená Okresná správa rekreačných služieb so sídlom v najväčšom stredisku "Hôrka". Výstavba nových rekreačných zariadení sa zosúladila s územným plánom. Realizovala sa preložka a výstavba rýchlostnej komunikácie z Michaloviec po stredisko Kamenec. Pri novej rajonizácii cestovného ruchu v roku 1981 bola oblasť Zemplínskej šíravy zaradená do prvej kategórie s najkvalitnejšími podmienkami aj pre prijímanie zahraničnej klientely. Na prelome 70. a 80. rokov boli vybudované moderné hotelové komplexy na sopečnatom polostrove v stredisku "Medvedia hora". Rekreačné, rehabilitačné a doškoľovacie strediská si tu vybudovali mnohé podniky z celého Československa. V druhej polovici 70. rokov sa dokonca plánovalo postaviť stredisko "Lúčky" pri južnom brehu priehrady, ale od tohoto zámeru sa napokon upustilo.
Rozvoj turistického ruchu na Zemplínskej šírave kulminoval v 70. a 80. rokoch 20. storočia. Zároveň však dochádzalo k znečisteniu priehrady vypúšťaním polychlórovaných bifenylov z chemickej továrne Chemko Strážske do toku rieky Laborec. Výrazné zhoršenie kvality vody v priehrade sa odrazilo na úpadku cestovného ruchu, ktorý sa prehĺbil zmenou vlastníckych pomerov rekreačných zariadení po páde komunistického režimu po roku 1989. Mnoho objektov zostalo opustených, predovšetkým v kedysi najobľúbenejšom stredisku "Hôrka" (dodnes zdevastovaná reštaurácia Kotva a Lodenica). Šírava stratila jednak zahraničnú klientelu a jednak domácich dovolenkárov, ktorí po roku 1989 uprednostnili vycestovanie k moru. V prvej dekáde 21. storočia počet návštevníkov dosahoval počet iba okolo 200 000. Po roku 2003, kedy boli vybudované v troch strediskách letné bazény a odkedy sa kvalita vody v nádrži začala zlepšovať, zažíva celá oblasť postupnú obnovu cestovného ruchu s rastúcim počtom rekreantov. V roku 2013 bola voda Zemplínskej šíravy Regionálnym úradom verejného zdravotníctva v Michalovciach vyhodnotená ako vhodná na kúpanie:
Vodná záchranná služba.
Zemplínska šírava je bez vodnej záchrannej služby a nie sú tu plavčíci v žiadnom stredisku, kúpanie je na vlastnú zodpovednosť. Nie je prevádzkovaná ako vodná plocha a sú tu iba táboriská.
Najväčšia tragédia na Zemplínskej šírave.
Došlo k nej 22. augusta 1992 medzi rekreačnými strediskami Kamenec a Kaluža. Z Vihorlatských vrchov zafúkal veľmi silný vietor medzi silnou víchricou a orkánom, ktorý zdvihol vlny možno až do dvojmetrovej výšky. Utopilo sa vtedy naraz 9 ľudí.
Cestovný ruch.
Zemplínska šírava je dôležitou oblasťou letného cestovného ruchu zemplínskeho turistického regiónu na východnom Slovensku. Na jej brehoch sa nachádza sedem rekreačných stredísk:
Šírava má veľmi priaznivé klimatické podmienky na kúpanie, vodné športy, rybolov, cykloturistiku a pešiu turistiku v okolitých Vihorlatských vrchoch. Rekreanti vyhľadávajú šíravu kvôli jazde na vodných skútroch, jachtách, či vodných bicykloch.
Priemerná dĺžka slnečného svitu na jazere dosahuje 2200 hodín ročne, čo zaraďuje oblasť medzi najteplejšie na Slovensku. V jednotlivých strediskách sa nachádzajú ubytovacie a stravovacie služby rôznej úrovne, od kempingov po trojhviezdičkové hotely a rehabilitačné zotavovne.
V strediskách "Kaluža", "Klokočov" a "Paľkov" boli v roku 2003 vybudované letné neplavecké bazény.
V stredisku "Kaluža" bol v roku 2014 otvorený akvapark s celoročnou prevádzkou.
Zo strediska "Hôrka" v letnej sezóne vyrážajú na svoju okružnú plavbu vyhliadkové lode.
Od roku 2001 sa tu koná Medzinárodný zjazd motorkárov. Pravidelne sa v polovici augusta vydáva kolóna motorkárov na slávnostnú jazdu zo strediska "Hôrka" do Michaloviec a späť. Zjazd je sprevádzaný festivalovým programom.
Zemplínska šírava je obľúbeným miestom nočnej zábavy mládeže z väčších východoslovenských miest (Košice, Prešov, Michalovce, Humenné).
Prístup.
Vodná nádrž začína cca severovýchodne od Michaloviec, z ktorých na severné brehy vedie cesta II/582, ktorá postupne spája všetky rekreačné strediská a obce Vinné, Kaluža, Klokočov, Kusín a Jovsa s mestom Sobrance. Južne od Zemplínskej šíravy prechádza dôležitá cestná spojnica s Ukrajinou, cesta I/19 (Michalovce – Zalužice – Lúčky – Závadka – Sobrance). Po východnom brehu vedie cesta III. triedy z Jovsy cez Hnojné do Závadky.
Možnosti turistiky v okolí.
Pešia turistika sa ponúka v okolitých Vihorlatských vrchoch týčiacich sa nad Zemplínskou šíravou. V pohorí sú vyznačené turistické chodníky. Atraktívnym cieľom pre turistov je jazero Morské oko, ktoré je ľahko dostupné aj pre rodiny s malými deťmi. Z vrcholov je to najvyšší vrch pohoria Vihorlat (), z ktorého sa ponúka výhľad na Michalovce so Zemplínskou šíravou a obľúbený Sninský kameň ().
Z rekreačných stredísk Zemplínskej šíravy.
V rekreačných strediskách ako "Hôrka", "Medvedia hora" a "Kamenec" sa nachádzajú východiskové body peších turistických trás, vyznačených turistickými značkami k neďalekému Vinianskemu jazeru a na obľúbený Viniansky hrad ().
Možnosti výstupu k Vinianskemu jazeru
Možnosti výstupu na Viniansky hrad
Z neďalekých obcí.
Neďaleká obec Poruba pod Vihorlatom ponúka možnosť výstupu po zelenej turistickej značke na najvyšší vrch Vihorlatských vrchov – Vihorlat (), z ktorého sa naskytá doslova letecký pohľad na Zemplínsku šíravu.
Oplatí sa navštíviť i najväčšie zahradené sopečné jazero na Slovensku – Morské oko a obľúbený Sninský kameň (), na ktoré sa dostaneme z obce Remetské Hámre (prípadne zo záchytného parkoviska "Krivec" pod Morským okom) po modrej turistickej značke.
 "Usporiadateľ:" Združenie POBYS
 "Oficiálna stránka:" www.motozraz.sk, Motozraz Zemplínska šírava na Facebooku
 "Termín konania:" august
 "Druh podujatia:" zraz motorkárov, festival
 Združenie POBYS organizuje každoročne, od roku 2001, v auguste, tradičný viacdňový Medzinárodný motozraz Sveta motocyklov, pod názvom "Motozraz Zemplínska šírava", na ktorom sa zúčastňujú motorkári z celého Slovenska a Európy.

</doc>
<doc id="34323" url="https://sk.wikipedia.org/wiki?curid=34323" title="Colorado Avalanche">
Colorado Avalanche

Colorado Avalanche je americký profesionálny hokejový klub so sídlom v Denveri, hlavnom a najväčšom meste štátu Colorado. Avalanche súťažia v NHL a sú súčasťou Centrálnej divízie v Západnej konferencii. Ich domáca aréna je Ball Arena, po starom Pepsi Center.
Tím bol založený v roku 1972 ako Quebec Nordiques v rámci konkurenčnej Svetovej hokejovej asociácie (WHA). Nordiques sa stali členmi NHL v roku 1979, keď sa NHL a WHA zjednotili. Po sezóne 1994/95 boli Nordiques predaní "COMSAT Entertainment Group of Denver" a presídlení do Denvera, kde boli premenovaní na Avalanche. Vo svojom prvom roku v Denveri vyhrali Pacifickú divíziu a v play-off sa dostali až do finále, kde zamietli s tímom Florida Panthers a stali sa historicky prvým tímom NHL s výhrou Stanley Cupu v sezóne hneď po premiestnení.
Okrem spomenutého víťazstva z roku 1996, Stanley Cup sa tímu podarilo vyhrať odvtedy ešte dvakrát, v roku 2001 vo finále proti New Jersey Devils a v roku 2022 vo finále proti Tampa Bay Lightning. Avalanche vyhrali tiež tri President's Trophy, dvanásť divíznych titulov a kvalifikovali sa do play-off v každej z prvých desiatich sezón v Denveri. Táto séria skončila v roku 2007.
Sezóna 2006-07.
V tejto sezóne sa klubu prvýkrát v jeho histórii nepodarilo postúpiť do play-off. Tesne pred koncom základnej časti mali výbornú šnúru zápasov 15 víťazstiev - 2 prehry - 2 remízy, slovenský brankár Peter Budaj bol hviezdou mesiaca NHL. Aj napriek tomu a zisku spolu 95 bodov tímu ušlo posledné miesto v play-off, o jediný bod ho predbehol tím Calgary Flames. Avalanche prehrali dôležitý predposledný zápas sezóny s Nashvillom a tým pochovali svoje nádeje na postup. Kapitán Avalanche Joe Sakic dosiahol za túto sezónu 100 bodov a vo veku 37 rokov sa stal historicky druhým najstarším hráčom, ktorému sa to podarilo.
Sezóna 2008-09.
Jednoznačne najhoršia sezóna v histórii klubu, ktorý zaostal ďaleko za očakávaniami a skončil v Západnej Konferencii ako posledný. Klub sužovalo množstvo zranení na čele s kapitánom Joe Sakicom, ktorý stihol odohrať len pár súťažných zápasov, ktoré boli zároveň jeho poslednými. Taktiež napríklad aj Paul Stastny vynechal viac ako polovicu základnej časti. 
Keď Joe Sakic oznámil ukončenie kariéry, dramaticky to zmenilo celú organizáciu. Joe tým symbolicky potvrdil prestavbu tímu, ktorá ale začala už o pár rokov skôr...
Prezident klubu Pierre Lacriox sa po skončení sezóny dal do generálneho "upratovania" a vyhodil prakticky celé vedenie - GM počnúc a úradníkmi končiac...
Do funkcie GM uviedol Grega Shermana, ktorý robil pre Avalanche už 13 rokov a ten si najal trénera Joe Sacca.
Prvá Shermanova výmena sa týkala Ryana Smytha, ktorý bol poslaný do Los Angeles Kings za Quinceyho a Preissinga.
Rekordy klubu.
"Poznámky: Do tohto listu nie sú zahrnuté štatistiky klubu Quebec Nordiques (WHA a NHL).
Základná časť:
Play-off:
Tím:

</doc>
<doc id="34334" url="https://sk.wikipedia.org/wiki?curid=34334" title="Eduard Bindas">
Eduard Bindas

Eduard Bindas (* 3. január 1926, Strážske – † 28. október 2012, Bratislava) bol slovenský herec.
V rokoch 1947 – 1949 študoval herectvo na Štátnom konzervatóriu v Bratislave. V rokoch 1947 – 1949 člen Štúdia Národného divadla, 1949 – 1950 Dedinského divadla, 1950 – 1955 činohry Štátneho divadla v Košiciach, 1955 – 1956 Divadla Petra Jilemnického v Žiline, 1956 – 1957 Armádneho divadla v Martine a od roku 1957 až do odchodu na dôchodok člen činohry Novej scény v Bratislave. 
Bindas bol predstaviteľom najmä vitálnych sebavedomých postáv. Uplatnil sa aj v charakterových a komediálnych rolách.

</doc>
<doc id="34336" url="https://sk.wikipedia.org/wiki?curid=34336" title="Bielkovina">
Bielkovina

Bielkovina alebo proteín je vysokomolekulárna prírodná látka, ktorej základ tvorí jeden alebo viac reťazcov zložených z jednotlivých aminokyselín. Z chemického hľadiska ide o kopolyméry (kombinované polyméry) z monomerných jednotiek L-α-aminokyselín spojených peptidovými väzbami. Molekulová hmotnosť jednoreťazcových bielkovín je medzi 10 000 a 100 000 Da, u viacreťazcových bielkovín až do niekoľkých miliónov Da.
Lineárny reťazec aminokyselín sa nazýva polypeptid, pričom každá bielkovina obsahuje minimálne jeden polypeptid. Menšie peptidy, obsahujúce do 50 aminokyselín, sú málokedy považované za proteíny a nazývajú sa skôr peptidy alebo polypeptidy. Sekvencie aminokyselín jednotlivých bielkovín sú v organizmoch kodované génmi, pričom jeden gén môže kódovať viacero proteínov. Reťazec bielkoviny je syntetizovaný procesom tzv. translácie, po ktorej nasleduje zbalenie proteínu (tzv. folding) do fyziologicky funkčnej trojdimenzionálnej štruktúry. Bielkoviny môžu byť chemicky modifikované posttranslačne, typicky modifikáciou postranných reťazcov aminokyselín alebo pripojením molekúl neproteínového charakteru.
Po syntéze plnia proteíny nejaký čas v organizme svoju funkciu a následne sú degradované. Priemerný čas života proteínov je vyjadrovaný ako biologický polčas a ten sa proteín od proteínu odlišuje – jeho rozmedzie prechádza od niekoľko minút po roky. Abnormálne alebo zle zbalené proteíny sú bunkami fyziologicky rýchlo rozpoznané a sú degradované vo veľmi krátkom čase.
Bielkoviny zastávajú v organizme pestrú paletu funkcií a podobne ako iné biomakromolekuly, sú pre život esenciálne. Sú dôležité pre energetický metabolizmus, bunkový cyklus, transportné mechanizmy, imunitu, bunkovú signalizáciu, majú regulačné aj stavebné funkcie.
Tradičné delenia.
Delenie podľa štruktúry (tvaru molekuly):
Delenie podľa zloženia:
Niekedy sa enzýmy vyčleňujú ako tretia skupina popri jednoduchých a zložených bielkovinách.
Delenie podľa stavu:
prvá možnosť:
druhá možnosť:
Delenie podľa biologickej funkcie:
Delenie podľa orgánu:
Delenie podľa pôvodu (organizmu z ktorého pochádza):
Delenie z výživového hľadiska (podľa obsiahnutých aminokyselín):
Delenie podľa izolektrického bodu:
Delenie podľa molekulovej hmotnosti:
Funkcia.
Bielkoviny sa zúčastňujú všetkých procesov, ktoré sa odohrávajú v organizme na bunkovej aj extracelulárnej úrovni. Jednou z ich hlavných funkcií je urýchľovanie reakcií, na čo slúžia tzv. enzýmy. Ďalšie bielkoviny majú štruktúrnu (stavebnú) funkciu – tvoria napríklad na bunkovej úrovni bunkovú stenu, či cytoskelet, na úrovni celého organizmu napríklad chrupky, vlasy alebo nechty. Iné bielkoviny majú za úlohu transport iných molekúl, či už v rámci bunky (napr. kinezíny a dyneíny) alebo v rámci celého organizmu (hemoglobín, haptoglobín). Bielkoviny môžu menšie molekuly aj skladovať (feritín, myoglobín). Ďalšie bielkoviny sú tzv. receptory, čo sú často transmembránové bielkoviny, na ktoré sa viažu tzv. ligandy (väčšinou iné bielkoviny alebo hormóny) a ktoré ďalej posielajú signál dnu do bunky, väčšinou na bielkoviny signálnych kaskád, ktoré signál amplifikujú a posielajú ďalej.
Zloženie bielkovín.
Absolútna väčšina bielkovín má hlavný reťazec (reťazce) zložený z 20 tzv. proteínogénnych aminokyselín, ktoré majú spoločné niektoré dôležité vlastnosti. Všetky majú na α-uhlíku voči karboxyskupine pripojenú aminoskupinu, vodík a postranný reťazec, s výnimkou prolínu, ktorý má na α-uhlíku iminoskupinu. Kondenzáciou karboxyskupiny jednej a aminoskupiny druhej aminokyseliny vzniká tzv. peptidová (amidová) väzba. Po kondenzácii viacerých aminokyselín rozoznávame hlavný reťazec (tvorený karboxyskupinami, aminoskupinami a α-uhlíkmi) a postranné zvyšky, tvorené postrannými reťazcami jednotlivých aminokyselín. Kondenzácia aminokyselín prebieha ako dehydratácia, ktorej rovnovážna konštanta je naklonená v prospech samostatných aminokyselín, preto je proces translácie energeticky náročný. K samovoľnej hydrolýze polypeptidov nedochádza vďaka vysokej aktivačnej energii štiepenia peptidovej väzby. Peptidová väzba má vďaka rezonancii čiastočne dvojitý charakter, čím zabraňuje rotácii molekuly okolo nej. Vďaka tomu je možné rozlíšiť peptidovú väzbu trans a cis, pričom z energetického hľadiska absolútne prevažuje trans forma (pre prolín prevažuje tiež, ale menej). Koniec reťazca s karboxyskupinou sa nazýva C-koniec, opačný koniec sa podľa aminoskupiny nazýva N-koniec. Posttranslačnými modifikáciami môžu byť na aminokyselinové zvyšky pripojené rôzne chemicky odlišné skupiny – sacharidy, fosfát, acetát, molekuly lipidového charakteru a mnohé ďalšie.
Okrem polypeptidového reťazca majú niektoré bielkoviny ďalšie súčasti, ktoré nie sú bielkovinového charakteru. Typicky to môže byť napríklad časť nukleovej kyseliny, polysacharid, fosfát, lipid, ión kovu alebo nejakú prostetickú skupinu. Takéto bielkoviny sa potom označujú ako zložené bielkoviny alebo proteidy. Bielkoviny, ktoré obsahovali výhradne polypeptidový reťazec, sa kedysi nazývali "jednoduché bielkoviny". Tieto označenia sa však aktuálne nepoužívajú.
Acidobázické vlastnosti bielkovín.
Bielkoviny obsahujú mnoho ionizovateľných skupín, na jednej strane v podobe N-koncovej aminoskupiny a C-koncovej karboxy skupiny, na druhej strane v podobe nabitých skupín postranných reťazcov kyselín asparágovej a glutámovej, lyzínu, arginínu a histidínu. Všetky tieto nabité skupiny sú schopné prijať alebo odštiepiť vodíkový katión a ovplyvňovať tak izoelektrický bod bielkoviny. Ten sa dá približne odhadnúť na základe počtu a chemického okolia jednotlivých nabitých skupín bielkoviny.
Veľkosť a hmotnosť bielkovín.
Veľkosť reťazcov peptidov a bielkovín varíruje medzi dvoma až tisícami aminokyselín, pričom veľkosť nijakým spôsobom nekoreluje s ich biologickou funkciou. Za najmenší biologicky dôležitý peptid je považovaný komerčne syntetizovaný dipeptid aspartám, ktorý pozostáva z L-aspartátu a metylesteru fenylalanínu a je známym umelým sladidlom. Mnoho hormónov sú malé peptidy, napríklad oxytocín a vazopresín, čo sú oligopeptidy pozostávajúce z deviatich aminokyselinových zvyškov. Priemerná dĺžka proteínov sa odlišuje medzi hlavnými taxónmi, pre archeóny je to 247 aminokyselín, baktérie 267 aminokyselín a eukaryoty až 361 aminokyselín. Za najväčší proteín je považovaný titín dlhý skoro 27 000 aminokyselinových zvyškov, čo je dôležitý proteín svalov. Absolútna väčšina proteínov však obsahuje menej ako 2 000 aminokyselín. Niektoré tzv. viacpodjednotkové proteíny pozostávajú z viacerých reťazcov. Ak sú aspoň dva z týchto reťazcov rovnaké, ide o tzv. oligomérny proteín a jeho polypeptidové jednotky sú nazývané protoméry (typicky napr. hemoglobín). V opačnom prípade ide o proteínové komplexy. Vo výraznej väčšine viacpodjednotkových proteínov sú podjednotky spojené nekovalentnými interakciami, výnimočne môže ísť napr. o prepojenie disulfidickým mostíkom (inzulín, molekuly protilátky).
Hoci priemerná relatívna molekulová hmotnosť aminokyselín po dehydratácii (mínus 18 za vodu) je 120, ich priemerná relatívna molekulová hmotnosť v proteínoch je len 110, čo je spôsobené tým, že v proteínoch sa vo väčšej miere vyskytujú menšie aminokyseliny. Hrubý odhad relatívnej molekulovej hmotnosti proteínu je preto možné urobiť vynásobením počtu jeho aminokyselinových zvyškov týmto číslom.
Štruktúra bielkovín.
Usporiadanie bielkoviny v trojrozmernom priestore sa nazýva konformácia. Konformáciu je možné meniť napríklad rotáciou okolo jednoduchých väzieb, preto môže mať teoreticky každý proteín obrovské množstvo konformácii. Napriek tomu však fyziologicky prevažuje jedna alebo dve konformácie, pričom viacero fyziologicky umožnených konformácii iba odráža potrebu zmeny konformácie bielkoviny pre vykonávanie jej funkcie. Za daných podmienok dosahujú bielkoviny termodynamicky najstabilnejšiu konformáciu – čiže tú s najnižšou Gibbsovou energiou. O bielkovinách vo funkčne zbalenej konformácii sa hovorí, že sú v tzv. natívnom stave, ide o natívne proteíny. Napriek tomu, v mnohých prípadoch nemajú časti proteínov rozpoznateľnú štruktúru, v málo prípadoch ide o celé proteíny. Takéto časti alebo proteíny sa nazývajú vnútorne neusporiadané.
Stabilizácia konformácie.
Stabilita proteínu znamená jeho tendencia udržať si natívnu konformáciu. Väčšina proteínov je len hranične stabilná – rozdiel Gibbsovej energie ich nezbaleného a zbaleného stavu za fyziologických podmienok je medzi 20 a 65 kJ/mol. Pre stabilizáciu proteínov sa ako esenciálne ukazujú byť disulfidické mostíky, hydrofóbna interakcia, interakcia opačne nabitých skupín a slabé interakcie.
Disulfidové mostíky.
Disulfidické mostíky sa fyziologicky tvoria oxidáciou dvoch postranných reťazcov aminokyseliny cysteínu za vzniku kovalentnej väzby medzi dvoma molekulami síry. Disulfidové mostíky sa tvoria fyziologicky iba v oxidatívnom prostredí, ktoré je u eukaryot prítomné iba extracelulárne – vnútri eukaryotických, ale aj bakteriálnych buniek preto nie je tvorba disulfidových mostíkov typická. Na druhej strane, často sú disulfidové mostíky tvorené u archea, pri ktorých sa predpokladá, že ide o adaptáciu na extrémne vysoké teploty, v ktorých tieto mikroorganizmy žijú.
Hydrofóbny efekt.
Hydrofóbny efekt nie je v pravom zmysle interakcia, pretože nejde o tvorbu ani špecifickej, ani nešpecifickej väzby medzi atómami alebo molekulami, ale o efekt vyplývajúci zo zákonov termodynamiky. Voda, ktorá je fyziologickým rozpúšťadlom bielkovín, má zo všetkých známych molekúl najväčší potenciál tvorby vodíkových mostíkov. Ak voda obklopuje hydrofóbnu molekulu, usporadúva sa tak, aby stále vytvárala čo najväčší počet vodíkových mostíkov sama so sebou, čo však vedie k tvorbe vysoko organizovaného útvaru okolo hydrofóbnej molekuly. Zvýšená usporiadanosť znamená zníženú entropiu a znížená entropia znamená zvýšenie Gibbsovej energie. Keďže každý systém sa z hľadiska termodynamiky snaží dosiahnuť stav (konformáciu) s čo najnižšou Gibbsovou energiou, je pre bielkoviny výhodné skryť čo najviac hydrofóbnych aminokyselín dovnútra molekuly a na povrchu teda vystaviť čo najviac hydrofilných aminokyselín. Tento entropický efekt sa uplatňuje pri skladaní všetkých väčších proteínov a je hlavnou hybnou silou skladania proteínov.
Interakcie nabitých aminokyselín.
Interakcie polárnych molekúl môžu mať ako stabilizujúci, tak aj destabilizujúci efekt. Aminokyselinové zvyšky s opačnými nábojmi (kyseliny asparágová a glutámová majú záporný náboj, lyzín a arginín kladný, u histidínu záleží na pH) tvoria tzv. iónové páry alebo soľné mostíky. Sila tejto priťažlivej interakcie stúpa s klesajúcou dielektrickou konštantou. Keďže dielektrická konštanta vody je vysoká (okolo 80), významné sú predovšetkým tzv. pochované soľné mostíky, čiže také, ktoré sa tvoria vnútri molekuly proteínu.
Van der Waalsove interakcie.
Najvýznamnejšie van der Waalsove interakcie prispievajúce k stabilizácii proteínovej konformácie sú dipól-dipólové interakcie, predovšetkým vodíkové mostíky. Tieto interakcie sú čiastočne smerové a miera ich stabilizácie závisí na orientácii väzby medzi vodíkom a atómom, na ktorý je pripojený (typicky kyslík alebo síra) a polárnym atómom tvoriacim vodíkovú väzbu (typicky kyslík). Menej prispievajú slabšie van der Waalsove interakcie, tzv. Londonove disperzné sily, čo sú interakcie medzi dipólom a indukovaným dipólom alebo dvoma indukovanými dipólmi. Sila týchto interakcii klesá s dvanástou mocninou vzdialenosti dvoch atómov.
Peptidová väzba.
Vďaka rezonancii dvojitej väzby medzi kyslíkom a uhlíkom karboxyskupiny (C) a uhlíkom karboxyskupiny a dusíkom aminoskupiny predchádzajúcej aminokyseliny sa nachádza 6 atómov tvoriacich peptidovú väzbu v jednej rovine a rotácia okolo väzby C-N nie je možná. Rotáciu okolo osi väzieb N-Cα a Cα-C popisujú tzv. dihedrálne uhly φ a ψ (v tomto poradí). Tieto uhly sa vynášajú na tzv. Ramachandranov graf, pričom z hľadiska konformácie sú možné iba ich isté kombinácie. Podľa toho, do ktorej skupiny kombinácii týchto dvoch uhlov patrí daná aminokyselina, je možné približne určiť, aký typ sekundárnej štruktúry tvorí.
Úrovne štruktúry bielkovín.
V prípade bielkovín je možné hovoriť o jednotlivých úrovniach ich štruktúry. Štruktúra sa klasifikuje do štyroch úrovní, ktoré sú postupne zložitejšie.
Primárna štruktúra
Označuje len sekvenciu aminokyselín, ktoré tvoria proteín. Zapisuje sa od N-konca po C-koniec, typicky jednopísmenovými skratkami aminokyselín. Ostatné úrovne štruktúr sú na rozdiel od primárnej stabilizované aj nekovalentnými interakciami.
Sekundárna štruktúra.
Sekundárna štruktúra hovorí o istom vybratom úseku polypeptidového reťazca a ide o lokálne priestorové usporiadanie atómov hlavného reťazca. Pravidelná sekundárna štruktúra sa objavuje, ak ostávajú dihedrálne uhly φ a ψ (približne) rovnaké určitý počet aminokyselín. Najčastejšie konformácie sú α-helix a β-skladaný list. α-helix je pravotočivá šróbovnicová štruktúra, v ktorej sú aminokyseliny usporiadané do špirály, pričom jedna otočka pripadá priemerne na 3,6 aminokyselinových zvyškov (11 atómov). Je výrazne stabilizovaný vodíkovými mostíkmi tvorenými medzi iminoskupinou a kyslíkom karboxyskupiny. β-skladaný list je takisto stabilizovaný vodíkovými mostíkmi a rozoznávame jeho dva typy – paralélny, v ktorom sú dva polypeptidové reťazce usporiadané vedľa seba v rovnakom smere a stabilnejší antiparalélny, v ktorom sú dva polypeptidové reťazce v smere opačnom. Ďalšou dôležitou štruktúrou je β-ohyb, pozostávajúci zo štyroch aminokyselín s častým výskytom prolínu a glycínu, pričom prvá a štvrtá tvoria vodíkovú väzbu, vďaka čomu je tvorený ohyb v polypeptidovom reťazci. Existujú aj ďalšie, minoritné typy sekundárnych štruktúr, ako π-helix, 3.10-helix a iné. Súbor viacerých sekundárnych štruktúr v istom približnom priestorovom usporiadaní tvorí tzv. motív, pričom jednotlivé motívy sa v bielkovinách opakujú. Jeden motív má často v rôznych bielkovinách podobnú biochemickú funkciu.
Terciárna štruktúra.
Úplné trojdimenzionálne usporiadanie atómov v proteíne sa nazýva terciárna štruktúra. Terciárna štruktúra zahŕňa omnoho dlhší úsek aminokyselín ako sekundárna štruktúra. Aj aminokyseliny, ktoré sú navzájom v sekvencii veľmi vzdialené, môžu v konečnom dôsledku interagovať v priestore a stabilizovať bielkovinu, prípadne tvoriť jej dôležité funkčné miesto. V rámci molekuly proteínu je možné rozlíšiť tzv. domény. Doména je časť proteínu, ktorá je sama schopná vytvoriť nezávisle stabilnú terciárnu štruktúru.
Kvartérna štruktúra.
Kvartérna štruktúra referuje o usporiadaní dvoch a viacerých polypeptidových reťazcov alebo podjednotiek. Toto spojenie polypeptidových reťazcov je dané slabými medzimolekulovými interakciami.
Posttranslačné modifikácie.
Väčšina bielkovín nepozostáva len z jedného alebo viacerých polypeptidových reťazcov. Tieto reťazce sú ďalej chemicky modifikované, čím sa menia vlastnosti a funkčnosť daných bielkovín. Najčastejšou posttranslačnou modifikáciou je fosforylácia, čo znamená pripojenie fosfátovej (PO43-) skupiny fosfoesterovou väzbou na hydroxyskupinu serínu, treonínu alebo tyrozínu. Enzýmy, ktoré bielkoviny fosforylujú, sa nazývajú kinázy a enzýmy, ktoré bielkoviny naopak defosforylujú, čiže fosfátovú skupinu hydrolýzou odstraňujú, sa volajú fosfatázy. Fosforylácia je jedným z hlavných regulačných dejov v bunke a väčšina signálnych kaskád je sprostredkovaná práve fosforyláciu a defosforyláciou rady bielkovín. Fosforylované bielkoviny sa niekedy označujú pojmom fosfoproteíny.
Pod pojmom glykozylácia sa myslí napojenie sacharidových podjednotiek na polypeptidový reťazec a takto modifikované bielkoviny sa nazývajú glykoproteíny. "N"-glykozyláciou sa vytvára N-glykozidová väzba medzi uhlíkom sacharidu a dusíkom asparagínu, menej častou "O"-glykozyláciou sa vytvára "O"-glykozidová väzba medzi uhlíkom sacharidu a kyslíkom serínu alebo treonínu. Bielkoviny, v ktorých prevažuje sacharidová časť nad polypeptidovým reťazcom, sa nazývajú proteoglykány. Sacharidová časť predovšetkým zlepšuje rozpustnosť bielkovín vo vode, niekedy spôsobuje ich oligomerizáciu a často je bez nej znížená funkčnosť bielkoviny.
Ubikvitinilácia znamená naviazanie malej bielkoviny, ubikvitínu, na aminoskupinu lyzínu. Toto označenie ubikvitínom určuje vek bielkoviny, pričom ak počet ubikvitínov naviazaných na jednu bielkovinu prekročí isté množstvo, stáva sa ubikvitinilácia signálom pre degradáciu bielkoviny na proteazóme.
Ďalšími posttranslačnými modifikáciami sú metylácia, čiže prepojenie metylovej (CH3) skupiny na aminoskupinu lyzínu alebo arginínu; a acetylácia, čiže pripojenie acetylovej skupiny na aminoskupinu lyzínu. Metylácia a acetylácia sú častými úpravami histónov, ktoré regulujú ich asociáciu s DNA. Metylácia alebo acetylácia danej skupiny histónov môžu spôsobiť, že sa daný úsek DNA rozvoľní a stane sa prístupnejším pre transkripčné faktory.
Hydroxyláciou sa zavádza hydroxyskupina na molekuly lyzínu a prolínu, predovšetkým v bielkovine kolagén, ktorej hydroxylácia umožňuje vytvorenie jedinečnej sekundárnej štruktúry – trojitého helixu. Ďalšie posttranslačné modifikácie umožňujú ukotvenie (uchytenie) bielkovín na membráne. Ide o prenyláciu (pripojenie izoprenoidovej podjetnoky), myristiláciu (pripojenie kyseliny myristovej), palmitoyláciu (pripojenie kyseliny palmitovej) alebo pripojenie tzv. GPI (glykofosfatidylinozitolovej) kotvy. Zvláštnym typom posttranslačnej modifikácie je sumoylácia, čo je pripojenie proteínu SUMO1 na polypeptidový reťazec bielkoviny. Táto modifikácia má regulačnú funkciu. Regulačnú funkciu má tiež ADP-ribosylácia, čiže pripojenie ADP-ribózy na polypeptidový reťazec.
Ak je na bielkovinu pripojená nejaká iná skupina, ako jedna z už uvedených, ide o tzv. prostetickú skupinu. Typicky ide o ióny kovov, FAD (flavínadenínnukleotid) alebo hem. Ióny kovov niekedy spôsobujú farebnosť bielkovín – takáto bielkovina sa potom niekedy označuje ako chromoproteín.
Proteínový obrat.
Termínom proteínový obrat (angl. protein turnover) sa myslí životný cyklus proteínov v bunke od ich syntézy, cez zbalovanie, posttranslačné modifikácie, pôsobenie v organizme, až po ich degradáciu. Všetky tieto procesy sú v bunke prísne regulované.
Translácia.
Proteíny sú syntetizované procesom translácie, počas ktorého sú tvorené peptidové väzby medzi aminokyselinami v poradí, ktoré je predpísané genetickým kódom v molekule mRNA. Tento energeticky náročný proces je katalyzovaný obrovskými proteínovými komplexmi nazývanými ribozómy, ktoré sa môžu nachádzať buď voľne v cytoplazme alebo v prípade membránových proteínov na membráne endoplazmatického retikula (čím tvoria tzv. drsné endoplazmatické retikulum).
Skladanie bielkovín.
Pojmom folding (z angličtiny) alebo skladanie sa označuje skladanie proteínov, čiže nadobudnutie ich prirodzenej konformácie. Tento proces prebieha kotranslačne, čiže počas translácie. Od počiatku translácie do zbalenie bielkoviny prebieha len veľmi krátky čas, napr. baktéria "E. coli" je schopná vytvoriť biologický aktívny 100 aminokyselín dlhý proteín pri 37 °C za 5 sekúnd. Taký čas je šokujúco krátky – ak by mohla každá aminokyselina zaujať 10 rôznych konformácií, celý proteín by mal 10100 rôznych možností konformácii. Ak by bola každá konformácia „odskúšaná“ za najkratší možný čas (10−13 sekundy, čo je čas jednej molekulovej vibrácie), trvalo by odskúšanie všetkých konformácií asi 1077 rokov (tzv. Levinthalov paradox). Je teda jasné, že zbaľovanie proteínu neprebieha úplne náhodne. Iba menšina proteínov je zbalených spontánne, väčšina potrebuje pomoc od iných proteínov, tzv. šaperónov. Niektoré proteíny navyše potrebujú výpomoc od enzýmu proteíndisulfidizomerázy (PDI), ktorá katalyzuje redistribúciu disulfidických mostíkov, a peptidylprolyl "cis-trans" izomerázy (PPI), ktorá katalyzuje izomeráciu medzi cis a trans izomérmi prolínových aminokyselinových zvyškov.
Degradácia bielkovín.
Zle zbalené, nefunkčné, poškodené a denaturované bielkoviny sú v bunke degradované pod prísnou reguláciou. Existujú dva hlavné degradačné systémy – obrovským proteínovým komplexom proteazómom, ktorý rozpoznáva ubiquitinylované proteíny a lyzozóm, čo je bunková organela s nižším pH prostredia a s účinnými proteázami.
Denaturácia bielkovín.
Pod pojmom denaturácia sa myslí taká zmena trojdimenzionálnej štruktúry proteínu, ktorá vedie ku strate jeho funkcie. Väčšina proteínov môže byť denaturovaná zvýšenou teplotou, ktorá narúša slabé interakcie v molekule proteínu (predovšetkým vodíkové mostíky). Ide o kooperatívny proces – denaturácia jednej časti proteínu okamžite spôsobuje denaturáciu častí ostatných. Denaturácia nastáva aj extrémnou zmenou pH, niektorými rozpúšťadlami (etanol, acetón), denaturačnými činidlami (močovina, guanidín, hydrochloridy) a detergentmi. Ak je denaturácia ireverzibilná, často dochádza ku precipitácii (vyzrážaniu) proteínu. Za určitých podmienok môžu byť niektoré globulárne proteíny z denaturovaného stavu renaturované, a to ich navrátením do fyziologických podmienok.
Dôkazy bielkovín.
Biuretova reakcia sa využíva na dôkaz peptidovej väzby -CO-NH-. Bielkoviny tvoria v alkalickom prostredí s iónmi Cu2+ farebný komplex. Intenzita zafarbenia závisí od molekulovej hmotnosti bielkoviny (polypeptidy – fialová, menšie peptidy – červená). Pozitívnu reakciu dáva aj biuret (NH2-CO-NH-CO-NH2), podľa ktorého je reakcia pomenovaná, a niektoré aminokyseliny (His, Thr, Asn).
História poznania bielkovín.
Záujem vedcov o molekuly, ktoré dnes nazývame bielkoviny, vzrástol vďaka ich spojeniu s procesmi potrebnými pre život. Už v roku 1789 rozlíšil francúzsky chemik Antoine Fourcroy tri varianty bielkovín živočíšneho pôvodu – albumín, fibrín a želatínu. Tieto molekuly boli súhrnne pomenované pojmom albumíny, podľa prototypu derivovaného z vaječného bielka (nemeckým ekvivalentom bol názov „Eiweisskörper“). Neskôr, v prvej polovici 19. storočia, kedy sa začali používať techniky elementárnej analýzy, boli identifikované základné prvky, z ktorých sa tieto molekuly skladajú: uhlík, vodík, kyslík, dusík, fosfor a síra. Hlavnú zásluhu v tejto oblasti nesie holandský chemik Gerrit Mulder, ktorý určil konštitutívny vzorec vaječného albumínu ako C400H620N100O120P1S1. Mulderov výskum zaujal aj jeho priateľa, švédskeho chemika Jacoba Berzelia, ktorý dal týmto molekulám názov proteíny, pochádzajúci z gréckeho πρώτειος ("proteios", v preklade „vo vedení“, „číslo jeden“). Výsledky elementárnej analýzy však boli v tej dobe náročné na interpretáciu, aj pre to, že štvorväzbová povaha uhlíku bola objavená Augustom Kekuléom až neskôr v roku 1857. Navyše, molekuly s tak vysokou relatívnou molekulovou hmotnosťou v tej dobe neboli známe. Tento fakt bol hlavným bodom kritiky vtedy jedného z najuznávanejších vedcov, Justa von Liebiga, ktorý tiež vyjadroval pochybovanie o čistote Mulderových vzoriek. Spory medzi von Liebigom a Mulderom ale viedli ku zvýšenému záujmu vedeckej obce o štúdium bielkovín, vďaka čomu sa neskôr ich výskum zrýchlil.
Významný posun v získavaní čistých vzoriek bielkovín nastal vďaka ich kryštalizácii, ktorá bola objavená náhodne na kvapkách vzorky krvi dážďoviek na povrchu skla v roku 1840. V druhej polovici 19. storočia bolo kryštalizovaných mnoho ďalších proteínov a k ich štúdiu prispeli predovšetkým spektroskopické techniky. Pomocou spektroskopie boli napríklad získané prvé funkčné informácie o bielkovine vôbec, konkrétne o hemoglobíne a prenose kyslíku, na základe jeho rozdielnych absorpčných spektier v oxidovanom a neoxidovanom stave.
Štúdie však boli stále brzdené pre nedostatok vedomostí o chemickom zložení bielkovín. Za Muldera boli známe len dve aminokyseliny ako zložky bielkovín (leucín a glycín), do roku 1901 ich už ale bolo 17. Tieto znalosti využili Emil Fischer a Franz Hofmeister, ktorí ako prví objavili štruktúru peptidovej väzby, pričom svoje úplne nezávisle a inými metódami získané výsledky prezentovali v ten istý deň v roku 1902 na konferencii v Karlových Varoch. Do roku 1936 boli objavené zvyšné tri proteinogénne aminokyseliny (ako posledný treonín) a so Sangerovým objavom sekvenácie bielkovín bolo možné zisťovať ich primárnu štrutúru. Určenie vyšších štruktúr bolo možné vďaka vzostupu metód röntgenovej kryštalografie. V roku 1958 tak bola zistená prvá bielkovinová štruktúra a to molekuly myoglobínu, za čo dostali v roku 1962 Max Ferdinand Perutz a Sir John Cowdery Kendrew Nobelovu cenu za chémiu. Vylepšenie metód proteínovej kryštalografie a zavedenie nových metód biochémie a molekulárnej biológie spôsobili obrovský nárast vedeckých publikácii a vedomostí o bielkovinách, ktorý trvá dodnes.
Bielkoviny vo výžive.
Bielkoviny patria spolu s tukmi a sacharidmi medzi hlavné živiny, ktoré inými živinami nie je možné nahradiť. Pri trávení sú enzymaticky hydrolyzované na jednotlivé aminokyseliny, ktoré v organizme slúžia na stavbu vlastných bielkovín a na syntézu dusíkatých látok, predovšetkým porfyrínov a nukleozidov.
Hlavným zdrojom bielkovín sú mäso, vajcia a mliečne produkty, nutrične dostačujúce sú však aj bielkoviny získané z rastlinnej stravy. Minimálna denná dávka pre dospelého človeka je 0,50,6 g na kilogram telesnej hmotnosti, odporúčaný príjem je 0,60,8 g na kilogram hmotnosti. Zvýšený príjem je odporúčaný v prípade detí a dojčiace matky. Na výstavbu tkanív (napr. svalov) výrazne zvýšený príjem nemá vplyv, keďže na kilogram telesnej hmotnosti je možné využiť najviac okolo 1,3 plnohodnotných bielkovín. Konkrétne až do výšky 1,62,2 gramu na kilogram hmotnosti.
Pred trávením v organizme sú spravidla denaturované, ako tepelnou úpravou pred požitím, tak aj kyslým pH v žalúdku. Denaturáciou sa bielkoviny sprístupnia štiepiacim enzýmom – proteázam, čo je fyziologicky dôležité, na druhej strane môže byť tepelná denaturácia sprevádzaná reakciami znižujúcimi výživovú hodnotu bielkovín. Ide o deštrukciu termolabilných aminokyselín (napr. tryptofán alebo lyzín), ku vzniku xenobiotických aminokyselín a rôznych komplexov bielkovín s ostatnými zložkami potravy, ktoré sú odolné voči enzymatickému štiepeniu (typicky Maillardove reakcie).
Trávenie prebieha ako postupná hydrolýza bielkovín proteázami v žalúdku a v tenkom čreve. V žalúdku štiepi bielkoviny proteáza pepsín na polypeptidy. Tie sú ďalej v tenkom čreve štiepené trypsínom a chymotrypsínom na oligopeptidy, na ktoré ďalej pôsobia karboxypeptidázy, aminopeptidázy a dipeptidázy. Aminokyseliny, dipeptidy a tripeptidy sú v tenkom čreve transportované do krvi alebo lymfy cez špeciálne receptory na povrchu epiteliálnych buniek tenkého čreva. Nevstrebané aminokyseliny sú metabolizované v hrubom čreve baktériami črevnej mikroflóry za vzniku odpadných produktov (sulfány, deriváty indolu).
Pred nástupom moderných metód biochémie a molekulárnej biochémie sa na stanovenie výživovej hodnoty bielkovín používali biologické testy. Tie sa dnes používajú len v potravinárskej praxi. Najjednoduchším biologickým testom je PER test (z angl. Protein Efficiency Ratio), ktorý sa vyjadruje ako podiel zmeny hmotnosti pokusného zvieraťa a hmotnosti dodaných bielkovín. Inštrumentálne náročnejší je test NPU (z angl. Net Protein Utilization), v ktorom sa porovnáva množstvo dusíku v potrave a v tele zvieraťa kŕmeného s prídavkom danej bielkoviny a kontrolného zvieraťa. Ďalším testom je NPR test (Net Protein Retention), ktorý sa počíta ako podiel rozdielu zmien hmotností bielkovinou kŕmeného a kontrolného zvieraťa a hmotnosti bielkoviny. Najkomplexnejším je test BV (z angl. Biological Value), ktorý je podielom hodnoty testu NPU a tzv. tráviteľnosti, pričom tráviteľnosť sa počíta ako podiel dusíku využitého pre tvorbu proteínu a dusíku v potrave.
Výskum bielkovín.
Výskumom proteínov sa zaoberajú predovšetkým biochémia a molekulárna biológia, proteíny sú však dôležité pre všetky biologické odbory. Príprava proteínov zahŕňa ich izoláciu, separáciu a purifikáciu, následný výskum sa týka ich štruktúry a funkcie.
Preparácia.
Proteíny môžu byť pripravené buď rekombinantnými technikami molekulárnej biológie alebo môžu byť izolované z organizmov. Pri použití rekombinantných techník je potrebné navrhnúť gén pre daný proteín alebo časť proteínu, proteín naklonovať, následne vypestovať v bakteriálnych alebo kmeňových bunkových kultúrach a následne purifikovať. Klasickou metódou je izolácia proteínu z vybraného organizmu, pričom výber organizmu a orgánu izolácie je veľmi dôležitý pre výťažok. V oboch prípadoch sú používané podobné purifikačné techniky. Najprv sa spravidla uplatňujú fyzikálno-chemické javy ako rozpustnosť (vsoľovanie a vysoľovanie), stabilita (denaturácia zahrievaním, pH a činidlami), či difúzia (dialýza). Nasledujú metódy frakcionácie, zahŕňajúce typicky viacero druhov chromatografie, elektroforézu a prípadne blotovacie techniky.
Funkčný výskum.
Prístupy výskumu funkcie proteínov sa líšia na základe ich funkcie. Typicky sa využívajú spektroskopické metódy (meranie enzýmovej kinetiky). Obrovské množstvo metód bolo vyvinutých pre meranie proteínových interakcií: Statický a dynamický rozptyl svetla, povrchová plazmónová rezonancia, fluorescenčná koleračná spektroskopia, FRET, izotermálna titračná kalorimetria, termoforéza, imunoprecipitácia, afinitná elektroforéza, SILAC, „phage-display“, „yeast-two-hybrid system“ a ďalšie.
Štruktúrny výskum.
Pre výskum absolútnej štruktúry proteínov boli vyvinuté tri základné techniky: röntgenová štruktúrna analýza, NMR a kryomikroskopia. Röntgenová štruktúrna analýza vyžaduje prípravu kryštálu proteínu, čo môže trvať aj roky skúšania rozličných kryštalizačných podmienok, na druhej strane ide o metódu pomerne lacnú a parametrami neobmedzenú. NMR je metóda drahšia, pretože vyžaduje prípravu izotopovo značených proteínov, navyše je v dnešnej dobe obmedzená veľkosťou proteínov (do relatívnej molekulovej hmotnosti 40 000). Zatiaľ čo predošlé dve metódy získať štruktúru v rozlíšení aj pod 1 Å, rozlíšenie dosiahnuteľné kryomikroskopiou je omnoho menšie a preto sa táto metóda používa predovšetkým na výskum veľkých proteínových komplexov.
Čiastočné informácie o štruktúre proteínov je možné získať aj pomocou ďalších metód, akými sú hmotnostná spektrometria, povrchová plazmónová rezonancia, cirkulárny dichroizmus a mnoho ďalších.

</doc>
<doc id="34337" url="https://sk.wikipedia.org/wiki?curid=34337" title="Bakteriológia">
Bakteriológia

Bakteriológia je biologická vedná disciplína, ktorá sa zaoberá skúmaním baktérií. 
História.
O vznik bakteriológie sa zaslúžili mnohí vedci, medzi nimi Louis Pasteur (* 1822) a Robert Koch (* 1843). Položili základy pre úspešný boj s chorobami pomocou antibiotík a vakcín.
Antoni van Leeuwenhoek už v roku 1677 pri svojich pozorovaniach mikroskopom popísal mikroorganizmy. Ďalšími významnými vedcami boli Lazzaro Spallanzani, Ferdinand Cohn, Martinus Willem Beijerinck, Sergej Vinogradskij a Albert Kluyver.

</doc>
<doc id="34347" url="https://sk.wikipedia.org/wiki?curid=34347" title="Proteín">
Proteín



</doc>
<doc id="34348" url="https://sk.wikipedia.org/wiki?curid=34348" title="Zemplínska Šírava">
Zemplínska Šírava



</doc>
<doc id="34352" url="https://sk.wikipedia.org/wiki?curid=34352" title="Ain">
Ain

Ain (01) je departement vo Francúzsku.
Dejiny.
Táto oblasť pôvodne patrila Burgundsku, až kým ju v roku 1601 savojská dynastia nepričlenila k Francúzsku.

</doc>
<doc id="34353" url="https://sk.wikipedia.org/wiki?curid=34353" title="Aisne">
Aisne

Aisne môže byť:

</doc>
<doc id="34354" url="https://sk.wikipedia.org/wiki?curid=34354" title="Aisne (departement)">
Aisne (departement)

Aisne (02) je departement vo Francúzsku, ktorý je pomenovaný podľa rieky rovnakého mena. Patrí do regiónu Hauts-de-France.
Aisne bol jedným z 83 francúzskych departmentov vytvorených v roku 1790. Obyvatelia sa nazývajú "Axonais", toto meno pochádza od Keltov.

</doc>
<doc id="34355" url="https://sk.wikipedia.org/wiki?curid=34355" title="Picardie">
Picardie



</doc>
<doc id="34356" url="https://sk.wikipedia.org/wiki?curid=34356" title="Allier">
Allier

Allier môže byť:

</doc>
<doc id="34357" url="https://sk.wikipedia.org/wiki?curid=34357" title="Allier (departement)">
Allier (departement)

Allier (okcitánsky: "Alèir" [a'lej]) je departement vo Francúzsku, ktorý je pomenovaný podľa rieky rovnakého mena.

</doc>
<doc id="34358" url="https://sk.wikipedia.org/wiki?curid=34358" title="Alpes-de-Haute-Provence">
Alpes-de-Haute-Provence

Alpes-de-Haute-Provence (04), doslova: Alpy Hornej Provence, je departement vo Francúzsku.

</doc>
<doc id="34359" url="https://sk.wikipedia.org/wiki?curid=34359" title="Hautes-Alpes">
Hautes-Alpes

Hautes-Alpes (05), doslova: Horné Alpy, je departement vo Francúzsku.

</doc>
<doc id="34360" url="https://sk.wikipedia.org/wiki?curid=34360" title="Alpes-Maritimes">
Alpes-Maritimes

Alpes-Maritimes (06), po slovensky: Prímorské Alpy, je departement vo Francúzsku.

</doc>
<doc id="34361" url="https://sk.wikipedia.org/wiki?curid=34361" title="Ardèche (departement)">
Ardèche (departement)

Ardèche (07) je departement vo Francúzsku, ktorý je pomenovaný podľa rieky rovnakého mena.

</doc>
<doc id="34362" url="https://sk.wikipedia.org/wiki?curid=34362" title="Ardèche">
Ardèche

Ardèche môže byť:

</doc>
<doc id="34363" url="https://sk.wikipedia.org/wiki?curid=34363" title="Ardennes (departement)">
Ardennes (departement)

Ardennes (po slovensky: Ardeny) je departement vo Francúzsku, ktorý je pomenovaný podľa rovnomenného pohoria. Číslo departementu je 08.

</doc>
<doc id="34364" url="https://sk.wikipedia.org/wiki?curid=34364" title="Ardennes">
Ardennes



</doc>
<doc id="34365" url="https://sk.wikipedia.org/wiki?curid=34365" title="Ardeny">
Ardeny

Ardeny môže byť:

</doc>
<doc id="34366" url="https://sk.wikipedia.org/wiki?curid=34366" title="Ariège">
Ariège

Ariège môže byť:

</doc>
<doc id="34367" url="https://sk.wikipedia.org/wiki?curid=34367" title="Ariège (departement)">
Ariège (departement)

Ariège (09) je departement vo Francúzsku. Je pomenovaný podľa rovnomennej rieky.

</doc>
<doc id="34368" url="https://sk.wikipedia.org/wiki?curid=34368" title="Aube">
Aube

Aube môže byť:

</doc>
<doc id="34369" url="https://sk.wikipedia.org/wiki?curid=34369" title="Aube (departement)">
Aube (departement)

Aube (10) je departement vo Francúzsku, ktorý je pomenovaný podľa rovnomennej rieky.

</doc>
<doc id="34370" url="https://sk.wikipedia.org/wiki?curid=34370" title="Aude">
Aude

Aude môže byť:

</doc>
<doc id="34371" url="https://sk.wikipedia.org/wiki?curid=34371" title="Aude (departement)">
Aude (departement)

Aude (11) je departement vo Francúzsku, ktorý je pomenovaný podľa rovnomennej rieky.

</doc>
<doc id="34374" url="https://sk.wikipedia.org/wiki?curid=34374" title="Haute-Normandie">
Haute-Normandie



</doc>
<doc id="34375" url="https://sk.wikipedia.org/wiki?curid=34375" title="Basse-Normandie">
Basse-Normandie



</doc>
<doc id="34376" url="https://sk.wikipedia.org/wiki?curid=34376" title="Aquitaine">
Aquitaine



</doc>
<doc id="34377" url="https://sk.wikipedia.org/wiki?curid=34377" title="Bourgogne">
Bourgogne

Bourgogne môže byť:

</doc>
<doc id="34378" url="https://sk.wikipedia.org/wiki?curid=34378" title="Lorraine">
Lorraine

Lorraine môže byť:

</doc>
<doc id="34379" url="https://sk.wikipedia.org/wiki?curid=34379" title="Aveyron">
Aveyron

Aveyron môže byť:

</doc>
<doc id="34380" url="https://sk.wikipedia.org/wiki?curid=34380" title="Aveyron (departement)">
Aveyron (departement)

Aveyron (12) je departement vo Francúzsku. Je pomenovaný podľa rovnomennej rieky.

</doc>
<doc id="34381" url="https://sk.wikipedia.org/wiki?curid=34381" title="Bouches-du-Rhône">
Bouches-du-Rhône

Bouches-du-Rhône (13), doslova: Ústie Rhôny, je departement vo Francúzsku.

</doc>
<doc id="34382" url="https://sk.wikipedia.org/wiki?curid=34382" title="Calvados (departement)">
Calvados (departement)

Calvados (14) je departement vo Francúzsku.

</doc>
<doc id="34383" url="https://sk.wikipedia.org/wiki?curid=34383" title="Cantal">
Cantal

Cantal je departement vo Francúzsku.

</doc>
<doc id="34384" url="https://sk.wikipedia.org/wiki?curid=34384" title="Charente">
Charente

Charente môže byť:

</doc>
<doc id="34385" url="https://sk.wikipedia.org/wiki?curid=34385" title="Charente (departement)">
Charente (departement)

Charente (16) je departement vo Francúzsku. Je pomenovaný podľa rovnomennej rieky.

</doc>
<doc id="34386" url="https://sk.wikipedia.org/wiki?curid=34386" title="Charente-Maritime">
Charente-Maritime

Charente-Maritime (17), po slovensky Prímorský Charente, je departement vo Francúzsku.

</doc>
<doc id="34387" url="https://sk.wikipedia.org/wiki?curid=34387" title="Cher (departement)">
Cher (departement)

Cher (18) je departement vo Francúzsku, ktorý je pomenovaný podľa rieky rovnakého mena.

</doc>
<doc id="34388" url="https://sk.wikipedia.org/wiki?curid=34388" title="Corrèze">
Corrèze

Corrèze môže byť:

</doc>
<doc id="34389" url="https://sk.wikipedia.org/wiki?curid=34389" title="Corrèze (departement)">
Corrèze (departement)

Corrèze (19) je departement vo Francúzsku, ktorý je pomenovaný podľa rieky rovnakého mena.

</doc>
<doc id="34390" url="https://sk.wikipedia.org/wiki?curid=34390" title="Cher">
Cher

Cher môže byť:

</doc>
<doc id="34391" url="https://sk.wikipedia.org/wiki?curid=34391" title="Corse-du-Sud">
Corse-du-Sud

Corse-du-Sud (2A), po slovensky Južná Korzika, je departement vo Francúzsku.

</doc>
<doc id="34392" url="https://sk.wikipedia.org/wiki?curid=34392" title="Haute-Corse">
Haute-Corse

Haute-Corse (2B), po slovensky Horná Korzika, je departement vo Francúzsku.

</doc>
<doc id="34393" url="https://sk.wikipedia.org/wiki?curid=34393" title="Côte-d’Or">
Côte-d’Or

Côte-d’Or (21), po slovensky Zlaté pobrežie, je departement vo Francúzsku.

</doc>
<doc id="34394" url="https://sk.wikipedia.org/wiki?curid=34394" title="Côtes-d’Armor">
Côtes-d’Armor

Côtes-d'Armor (22), doslova: Pobrežia Armoru, je departement vo Francúzsku.

</doc>
<doc id="34395" url="https://sk.wikipedia.org/wiki?curid=34395" title="Bretagne">
Bretagne

Bretagne môže byť:

</doc>
<doc id="34396" url="https://sk.wikipedia.org/wiki?curid=34396" title="Creuse">
Creuse

Creuse môže byť:

</doc>
<doc id="34397" url="https://sk.wikipedia.org/wiki?curid=34397" title="Creuse (departement)">
Creuse (departement)

Creuse (23) je departement vo Francúzsku. Je pomenovaný podľa rovnomennej rieky.

</doc>
<doc id="34398" url="https://sk.wikipedia.org/wiki?curid=34398" title="Dordogne">
Dordogne

Dordogne môže byť:

</doc>
<doc id="34399" url="https://sk.wikipedia.org/wiki?curid=34399" title="Dordogne (departement)">
Dordogne (departement)

Dordogne (24) je departement vo Francúzsku, ktorý je pomenovaný podľa rieky rovnakého mena.

</doc>
<doc id="34400" url="https://sk.wikipedia.org/wiki?curid=34400" title="Doubs (departement)">
Doubs (departement)

Doubs (25) je departement vo Francúzsku, ktorý je pomenovaný podľa rieky rovnakého mena.

</doc>
<doc id="34401" url="https://sk.wikipedia.org/wiki?curid=34401" title="Drôme (departement)">
Drôme (departement)

Drôme (26) je departement vo Francúzsku.

</doc>
<doc id="34402" url="https://sk.wikipedia.org/wiki?curid=34402" title="Eure">
Eure

Eure môže byť:

</doc>
<doc id="34403" url="https://sk.wikipedia.org/wiki?curid=34403" title="Eure (departement)">
Eure (departement)

Eure (27) je departement vo Francúzsku. Je pomenovaný podľa rovnomennej rieky.

</doc>
<doc id="34404" url="https://sk.wikipedia.org/wiki?curid=34404" title="Eure-et-Loir">
Eure-et-Loir

Eure-et-Loir (28), po slovensky: Eure a Loir, je departement vo Francúzsku.

</doc>
<doc id="34405" url="https://sk.wikipedia.org/wiki?curid=34405" title="Finistère">
Finistère

Finistère, po bretónsky Penn-ar-Bed (29), je departement vo Francúzsku.

</doc>
<doc id="34406" url="https://sk.wikipedia.org/wiki?curid=34406" title="Gard">
Gard

Gard (30) je departement vo Francúzsku. Je pomenovaný podľa rieky, ktorá ním preteká.

</doc>
<doc id="34407" url="https://sk.wikipedia.org/wiki?curid=34407" title="Gard (departement)">
Gard (departement)



</doc>
<doc id="34408" url="https://sk.wikipedia.org/wiki?curid=34408" title="Haute-Garonne">
Haute-Garonne

Haute-Garonne (31), po slovensky: Horná Garonne, je departement vo Francúzsku.

</doc>
<doc id="34409" url="https://sk.wikipedia.org/wiki?curid=34409" title="Gers">
Gers

Gers môže byť:

</doc>
<doc id="34410" url="https://sk.wikipedia.org/wiki?curid=34410" title="Gers (departement)">
Gers (departement)

Gers (32) je departement vo Francúzsku. Je pomenovaný podľa rovnomennej rieky.

</doc>
<doc id="34411" url="https://sk.wikipedia.org/wiki?curid=34411" title="Gironde (departement)">
Gironde (departement)

Gironde (33) je departement vo Francúzsku.

</doc>
<doc id="34412" url="https://sk.wikipedia.org/wiki?curid=34412" title="Hérault">
Hérault

Hérault (34) je departement vo Francúzsku.

</doc>
<doc id="34413" url="https://sk.wikipedia.org/wiki?curid=34413" title="Ille-et-Vilaine">
Ille-et-Vilaine

Ille-et-Vilaine (35), po slovensky: Ille a Vilaine, je departement vo Francúzsku. Je pomenovaný podľa riek Ille a Vilaine.

</doc>
<doc id="34414" url="https://sk.wikipedia.org/wiki?curid=34414" title="Indre (departement)">
Indre (departement)

Indre (36) je departement vo Francúzsku. Je pomenovaný podľa rovnomennej rieky, ktorá ním preteká.

</doc>
<doc id="34415" url="https://sk.wikipedia.org/wiki?curid=34415" title="Indre">
Indre

Indre môže byť:

</doc>
<doc id="34416" url="https://sk.wikipedia.org/wiki?curid=34416" title="Indre-et-Loire">
Indre-et-Loire

Indre-et-Loire (37), po slovensky: Indre a Loira, je departement vo Francúzsku.

</doc>
<doc id="34417" url="https://sk.wikipedia.org/wiki?curid=34417" title="Isère">
Isère

Isère môže byť:

</doc>
<doc id="34418" url="https://sk.wikipedia.org/wiki?curid=34418" title="Isère (departement)">
Isère (departement)

Isère (38) je departement vo Francúzsku, pomenovaný podľa rovnomennej rieky.

</doc>
<doc id="34419" url="https://sk.wikipedia.org/wiki?curid=34419" title="Jura (departement)">
Jura (departement)

Jura (39) je departement vo Francúzsku.

</doc>
<doc id="34420" url="https://sk.wikipedia.org/wiki?curid=34420" title="Jura">
Jura

Jura môže byť:

</doc>
<doc id="34421" url="https://sk.wikipedia.org/wiki?curid=34421" title="Landes (departement)">
Landes (departement)

Landes (40) je departement vo Francúzsku.

</doc>
<doc id="34422" url="https://sk.wikipedia.org/wiki?curid=34422" title="Loir-et-Cher">
Loir-et-Cher

Loir-et-Cher (41), po slovensky Loir a Cher, je departement vo Francúzsku.

</doc>
<doc id="34423" url="https://sk.wikipedia.org/wiki?curid=34423" title="Luytenova hviezda">
Luytenova hviezda

Luytenova hviezda (GJ 273 Recons) je červený trpaslík vo vzdialenosti asi 12,36 svetelných rokov. Má asi štvrtinu hmotnosti Slnka, desatinu priemeru a len nepatrný zlomok svietivosti Slnka, asi 0,0004 svietivosti Slnka. Je pomenovaná po Willemovi Jacobovi Luytenovi, ktorý určil jej relatívny pohyb. Hviezda sa nachádza v súhvezdí Malý pes.
Astrometrické vyhodnotenie fotoplatní a merania v období 1937 až 1980 viedli k presvedčeniu, že Luytenova hviezda môže mať planetárneho sprievodcu. Pátranie po takej planéte pomocou metódy merania radiálnej rýchlosti však bolo dlho bezvýsledné.
V marci 2017 oznámil tím astronómov z Nicola Astudillo-Defru po meraniach stupnicovým spektrografom HARPS (ESO) objav dvoch planét Luytenovej hviezdy. Planéty označené GJ 273b a GJ 273c majú hmotnosť cca 2,9 a 1,2 násobok hmotnosti našej Zeme a a obiehajú svoju hviezdu v malej vzdialenosti. GJ 273b obehne Luytenovu hviezdu za cca 18,7 dní a GJ 273c za 4,7 dní. Vzdialenejšia planéta GJ 273b sa nachádza na okraji obývateľnej zóny hviezdy.

</doc>
<doc id="34424" url="https://sk.wikipedia.org/wiki?curid=34424" title="Červení trpaslíci">
Červení trpaslíci



</doc>
<doc id="34425" url="https://sk.wikipedia.org/wiki?curid=34425" title="Červený trpaslík">
Červený trpaslík

Červený trpaslík je malá a relatívne chladná hviezda hlavnej postupnosti neskorého spektrálneho typu K alebo M. Je to najmenej hmotné teleso, vo vnútri ktorého môžu ešte prebiehať termojadrové reakcie zlučovania prócia na hélium. Červené trpaslíky tak patria medzi najchladnejšie, najmenej hmotné a najmenej svietivé hviezdy vo vesmíre. Jedným z najznámejších červených trpaslíkov je aj po Slnku naša najbližšia hviezda - Proxima Centauri.
Vyžarujú len málo svetla, často dosahujú len 1/10 000 žiarivého výkonu Slnka. Na Hertzsprungovom-Russelovom diagrame sa nachádzajú v pravom dolnom rohu. Na rozdiel od bielych trpaslíkov sú červené trpaslíky normálne plazmové hviezdy vytvárajúce vlastné elektromagnetické žiarenie. Vďaka pomalému spaľovaniu vodíka majú enormne dlhú odhadovanú životnosť, ktorá sa pohybuje od niekoľkých desiatok miliárd až po bilióny rokov. Červené trpaslíky nikdy nezažihnú jadrovú fúziu hélia, takže sa nemôžu stať červenými obrami; zvoľna sa zmršťujú a zahrievajú, až kým nespotrebujú všetok vodík. Od okamihu Veľkého tresku ešte neuplynulo dosť času, aby ktorýkoľvek červený trpaslík stihol opustiť hlavnú postupnosť. 
Ide o najčastejšie sa vyskytujúce hviezdy v Galaxii, aj keď ich pozorovanie je pre ich malý žiarivý výkon ťažké. Pre porovnanie, Proxima Centauri napriek svojej veľkej blízkosti Zemi dosahuje jasnosť len 11 magnitúd a preto ju nemožno pozorovať voľným okom ani triédrom. Z 20 najbližších hviezd k Zemi (vrátane Slnka) je až 13 červených trpaslíkov. Medzi červené trpaslíky patrí aj hviezda s najväčším známym vlastným pohybom, Barnardova hviezda. Lalande 21185 je štvrtý najbližší hviezdny systém Slnku a zároveň obsahuje planetárnu sústavu.

</doc>
<doc id="34426" url="https://sk.wikipedia.org/wiki?curid=34426" title="Kapteynova hviezda">
Kapteynova hviezda

Kapteynova hviezda (tiež známa ako GJ 191, HD 33793 alebo CD -45 1841) je podtrpaslík triedy M0. Objavil ju Jacobus Kapteyn v roku 1897. Nachádza sa vo vzdialenosti 12,79 svetelných rokov od Slnka, vykazuje veľmi vysokú radiálnu rýchlosť a obieha Galaxiu retrográdne. Je to najbližšia halová hviezda od Slnka. V čase objavu to bola hviezda s najväčším relatívnym pohybom. Neskôr ju prekonala iba Barnardova hviezda.

</doc>
<doc id="34429" url="https://sk.wikipedia.org/wiki?curid=34429" title="Podtrpaslík">
Podtrpaslík

Podtrpaslík, niekedy označovaný ako "sd" je hviezda triedy svietivosti VI. v Yerkesovej spektrálnej klasifikácii. Je definovaná ako hviezda so svietivosťou o 1,5 až 2 magnitúdy nižšou ako hviezdy hlavnej postupnosti rovnakého spektrálneho typu, čo je spôsobené nižšou metalicitou, ako u hviezd hlavnej postupnosti. Sú to väčšinou hviezdy populácie II.
Označenie podtrpaslík vytvoril v roku 1939 Gerard Peter Kuiper, pričom sa odvolával na sériu hviezd s neprirodzeným spektrom, ktoré boli predtým označované ako "prechodné biele trpaslíky".
Chladné podtrpaslíky.
Ako štandardné hviezdy hlavnej postupnosti, chladné podtrpaslíky (spektrálne typy od G do M) vytvárajú svoju energiu z vodíkovej fúzie. Vysvetlenie ich slabej jasnosti sa nachádza v ich metalicite, tieto hviezdy neobsahujú prvky ťažšie ako hélium. Nižšia metalicita znižuje opacitu vonkajších vrstiev a tlak radiácie, čoho dôsledkom je malá, teplejšia hviezda danej hmoty. Nižšia opacita tiež emituje vyžarovanie väčšieho množstva ultrafialového žiarenia pre rovnaký spektrálny typ príbuzný hviezde populácie I, tento jav sa nazýva ultrafialový prebytok. Doteraz nebol objavený žiaden podtrpaslík, ktorý by mal okolo seba obiehajúce planéty.
Podtriedy chladných trpaslíkov:
Horúce podtrpaslíky.
Horúce podtrpaslíky spektrálnych typov O a B sú úplne inou skupinou objektov ako chladné podtrpaslíky. Tieto hviezdy reprezentujú neskoré štádium evolúcie niektorých hviezd. Vznikajú vtedy, keď červený obor začne strácať vonkajšie vodíkové vrstvy ešte predtým, ako jeho jadro začne spotrebovávať hélium. Dôvody tejto predčasnej straty hmoty zatiaľ nie sú známe, ale pri vzájomnom pôsobení hviezd pri dvojhviezdach sa predpokladá, že ide o jeden z hlavných mechanizmov. Podtrpaslíky typu B (majú väčšiu jasnosť ako biele trpaslíky) sú významnou zložkou populácie horúcich hviezd starých hviezdnych systémov ako sú guľové hviezdokopy a eliptické galaxie.

</doc>
<doc id="34430" url="https://sk.wikipedia.org/wiki?curid=34430" title="Alfa Pavonis">
Alfa Pavonis



</doc>
<doc id="34431" url="https://sk.wikipedia.org/wiki?curid=34431" title="Svietivosť (astronómia)">
Svietivosť (astronómia)

Svietivosť alebo menej vhodne luminozita či žiarivý výkon hviezdy (značka L) je množstvo energie vyžiarenej hviezdou za 1 sekundu v celej oblasti elektromagnetického spektra. 
Vyjadruje sa v jednotkách svietivosti Slnka alebo v jednotkách hviezdnej veľkosti (absolútna bolometrická jasnosť), niekedy vo wattoch či ergoch za sekundu.
Svietivosť Slnka je 3,827×1026 W.

</doc>
<doc id="34433" url="https://sk.wikipedia.org/wiki?curid=34433" title="Zoznam tradičných názvov hviezd">
Zoznam tradičných názvov hviezd

Toto je zoznam najpoužívanejších tradičných názvov hviezd, prevažne odvodených z arabčiny a latinčiny.

</doc>
<doc id="34434" url="https://sk.wikipedia.org/wiki?curid=34434" title="Zoznam hviezd s planétami">
Zoznam hviezd s planétami

Obyčajné hviezdy.
Viacnásobné planetárne systémy.
"Zoradené podľa abecedy"
"Poznámka:"
(1) Planéta potvrdená astrometricky
Jednoduché planetárne systémy.
"Zoradené podľa hmotnosti vzostupne"
"Poznámka:"
(1) Zistený tranzit, absolútna hmotnosť planéty,
(2) Planéta objavená metódou "gravitačného šošovkovania",
(3) Predpokladá sa ďalšia planéta,
(4) Planéta pozorovaná, hmotnosť odvodená z povrchovej teploty planéty,
(5) Všetky skutočné názvy sú úplne neoficiálne a nepoužívané vo vedeckej literatúre,
(6) Projektovaná vzdialenosť vzhľadom na náš uhol pohľadu omnoho väčšia
Hnedé trpaslíky.
"Zoradené podľa hmotnosti vzostupne"
(1) Planéta pozorovaná, hmotnosť odvodená z povrchovej teploty planéty

</doc>
<doc id="34438" url="https://sk.wikipedia.org/wiki?curid=34438" title="Zoznamy hviezd">
Zoznamy hviezd

Toto sú zoznamy najdôležitejších hviezd podľa rôznych kategórií.

</doc>
<doc id="34440" url="https://sk.wikipedia.org/wiki?curid=34440" title="Kostol svätej Alžbety (Modrý kostolík)">
Kostol svätej Alžbety (Modrý kostolík)

Kostol svätej Alžbety (ľudovo Modrý kostolík) je secesná sakrálna stavba v bratislavskom Starom Meste. 
Modrý kostolík stojí na okraji centra Bratislavy na Bezručovej ulici. Bezručova ulica bola pôvodne na začiatku 20. storočia spojnicou medzi Grösslingovou ulicou a Dostojevského radom. Kostolík s farskou budovou patril medzi prvé stavby, ktoré tu boli vystavané. Pôvodne patril do školského areálu a slúžil ako školská kaplnka oproti stojaceho gymnázia. Je zasvätený Alžbete Uhorskej, dcére uhorského kráľa Ondreja II. Kostolík mal byť jej symbolickým mauzóleom.
História výstavby.
Kostol bol postavený v rokoch 1909 až 1913 podľa projektu budapeštianskeho architekta Ödöna Lechnera; bol jedným z jeho posledných veľkých diel. Základný kameň pre stavbu nového kostola položil 23. augusta 1909 zástupca ostrihomského arcibiskupa Klaudia Františka Vaszaryho Dr. Šimon Való. Je to kostolík modrej farby v neprehliadnuteľnom secesnom štýle. Charakteristický je svojou modrou omietkou a modro glazovanou strešnou krytinou. V dekorácii povrchov sa uplatňuje vrstvenie farebne odlíšených omietok a členenie do polí mäkko rámovaných pásmi. Na hlavnej fasáde je talianska mozaika sv. Alžbety a aj na hlavnom oltárnom obraze (olej na plátne) dominuje mozaika so sv. Alžbetou držiacou v náručí ruže. Ödön Lechner v duchu svojho osobitého prejavu koncipoval stavby kostola ako jednoloďový mäkko formovaný útvar, gradujúci do vertikály postrannej veže. Týmto zámerným historizmom chcel architekt Lechner vytvoriť maďarský národný sloh.
Motívy východnej proveniencie sú tu skôr tlmené, dá sa povedať, že prevažujú predlohy západné – románske. Možno to badať napr. na združených románskych oknách, prípadne na dvojstĺpoch, ktoré lemujú hlavný a bočný vstup. Aj napriek týmto prvkom sa dá podotknúť, že v modelácii plôch a vo vedení línií cítiť dokonca barokovú vzletnosť a secesnú vláčnosť a ornamentálnosť. Pôdorys je dynamicky tvarovaný s bočnými výklenkami. 
Objem sa architekt snažil komponovať symetricky, avšak s výnimkou vežičky, ktorú umiestnil bokom. Hlavným určitým prostriedkom, ktorý dodáva vonkajšiemu vzhľadu charakteristickú organickosť, je „plynúce“ ohraničovanie otvorov a polí priečelia vyvýšenými pruhmi s oblými hranami. 
Predlohou drobnej secesnej ornamentálnej výzdoby bola ruža – kvet spojený s legendou o sv. Alžbete. 
Dokument pre základný kameň zostavil profesor gymnázia Jozef Volker. Na preparovanej koži je v strede obraz sv. Alžbety, vpravo je plán nového kostola, vľavo obraz gymnaziálnej budovy (gymnázium Grösslingová) a v pozadí silueta korunovačného Dómu sv. Martina v Bratislave. Nad týmto obrazom nájdeme ornament so slovami: „Zlož si svoj klobúk, smrteľník, lebo miesto, na ktorom stojíš, je sväté.“ V kostolíku nájdeme ešte dva erby a to erb mesta Bratislavy a uhorský erb. Úvodné slová dokumentu znejú: „Som kostol pomenovaný po sv. Alžbete z rodu Arpádovcov. Postaviť ma dalo uhorské kráľovské Ministerstvo kultu a školstva, vďaka obetavosti obyvateľov slobodného kráľovského mesta Bratislavy, v susedstve novopostaveného kráľovského katolíckeho gymnázia.“
Architektúra.
Kostolík sv. Alžbety je jednoloďová stavba s pristavanou valcovitou vežou. Kostolík je pomerne malý, ale architekt na ňom majstrovsky udržal jednotu v ornamentálnom tvarovaní. Pôvodne architekt plánoval kupolu na oválnom pôdoryse, ale nakoniec Lechner použil pásovú klenbu oválneho profilu, ktorý zakryl strmou valbovou strechou, pokrytou krásnou modrou glazovanou škridlou. Konštrukčnou zaujímavosťou sú klenby, ktoré sú zo železobetónu. Realizovala ich jedna známa bratislavská firma. Stavbu viedol bratislavský staviteľ Anton Durvay. Dňa 26. júna 1910 bol slávnostne vztýčený kostolný kríž a 14. mája 1911 boli inštalované zvony, ktoré postavil biskup Dr. Medard Kohl. 
V neskorších opisoch kostolíka cítiť ľútosť nad tým, že sa pôvodná kupola nerealizovala. Ľútosť sa prejavila najmä preto, lebo viac zodpovedala predstavám o plne rozvinutej koncepcii maďarskej secesie aj s jej ázijskými predlohami. Architekt Ödön Lechner sa však v závere svojej tvorby zdržiaval ísť cestou hýrivých orientálnych výbojov. Aj na kaplnke sv. Alžbety je ústup od kupoly k strmej streche príklonom od orientálneho k európskemu. Po pôvodnom architektovom zámere predsa len ostala nejaká stopa. Nad kazateľnicou sa nachádza malá kupolka, ktorá je presnou zmenšeninou tej pôvodne uvažovanej hlavnej. Edmund Lechner ani vežičku neukončil strmou špicatou kužeľovou strechou, ktorú nakreslil na už spomenutom skoršom projekte, ale vrcholcom prilbicového tvaru. 
Kostol má vďaka organickým plynúcim tvarom trochu záhadnú zoomorfnú mystickosť aj v interiéri. Zvlnené rámovanie na miestach pod kupolou prechádza do zaujímavého motívu oblakov. Najpôsobivejšie pôsobiace prvky maďarskej secesnej proveniencie sú stlačené masívne oblúky nad oboma vstupmi. Nesú ich dvojice už spomínaných stĺpov, ktoré sú veľmi podobné románskym stĺpom. Interiér symbolizuje ružový altánok už podľa spomínanej legendy o dobročinnosti sv. Alžbety, ktorej dary pre chudobných sa ihneď v okamihu ohrozenia zmenili na kvety ruží. 
Relikvie svätej Alžbety boli uložené s ostatkami sv. Klimenta Rímskeho, sv. Vincencie a sv. Teodory do hlavného oltára. Nad hlavným oltárom je už spomínaný zavesený obraz sv. Alžbety rozdávajúcej milodary od Júliusa Túryho z roku 1911. Vysoké drevené svietniky po stranách oltára, zdobené ružami, vyhotovil oveľa neskoršie rezbár Jozef Dorosinyi. Architekt Lechner situoval do interiéru šesť nástenných malieb. Na víťazný oblúk Baránka Božieho, do lode obrazy svätých Arpádovcov. Obrazy boli namaľované budapeštianskymi maliarmi Bezsédom a Zsillem. 
Pri ľavom múre kostolnej lode stojí bočný oltár zasvätený španielskej vizionárke svätej Terézii. Zdobí ho polychrómovaný reliéf sediacej Madony s kľačiacou svätou Teréziou (dielo bratislavského sochára Alojza Rigeleho). V čase vzniku oltára mu však dominoval nádherný mramorový reliéf modliacej sa manželky cisára Františka Jozefa I. Alžbety Bavorskej (rovnako dielo Alojza Rigeleho). V čase silnejúcich protimaďarských nálad po rozpade Rakúsko-Uhorska však reliéfnu dosku z múra odstránili. Aby sa predišlo jej zničeniu, premiestnili ju najprv do Grasalkovičovho paláca a neskôr na faru, kde je dodnes.
V ľavom zadnom rohu je nika so sochou sv. Antona Paduánskeho. Pri vchode na chór je drobný mramorový reliéf mladého Petra Szapáryho. Nika je pendantom valcovitej kazateľnice situovanej v protiľahlom rohu lode. 
Svojím výzorom na hmotu kostola nadväzuje kubistická budova fary postavená v hĺbke záhrady. Je podobne zdobená vystupujúcim organickým lemovaním. Hoci je kostol tvarovaný najvoľnejšie, aj tak je racionálna kostra jeho kompozície celkom zreteľná.
Architekt Edmund Lechner sa na sklonku svojho života a tvorby nevydal na cestu subjektívneho voluntaristického skulpturálneho tvarovania, ale ostal na racionálnej, prehľadnej kostre. Takisto sa nerád vzdával symetrie. Tu je iba jediná výnimka a tou je vežička, čo je tradičná nesúmerná figúra uhorskej školy.

</doc>
<doc id="34441" url="https://sk.wikipedia.org/wiki?curid=34441" title="Windows Live Messenger">
Windows Live Messenger

Windows Live Messenger (pôvodne nazvaný MSN Messenger, a často hovorovo označovaný jednoducho ako MSN) je instant messaging klient od spoločnosti Microsoft Corporation. Umožňuje okrem posielania a prijímania správ v reálnom čase aj množstvo doplnkových funkcií, ako napríklad hranie sieťových hier, kreslenie na plochu a podobne.
Je súčasťou platformy Windows Live a je dostupný ako freeware.
3.9.2014 Microsoft oficiálne ukončil podporu a vypol službu Windows Live Messenger. 

</doc>
<doc id="34442" url="https://sk.wikipedia.org/wiki?curid=34442" title="AOL Instant Messenger">
AOL Instant Messenger

AIM alebo America Online Instant Messenger bol komunikačný program uvoľnený spoločnosťou America Online (dnes AOL) v októbri 1997, ktorý používal protokol OSCAR a protokol TOC. Spôsob komunikácie bolo známy ako instant messaging.

</doc>
<doc id="34443" url="https://sk.wikipedia.org/wiki?curid=34443" title="Kostol a kláštor svätej Alžbety (Bratislava)">
Kostol a kláštor svätej Alžbety (Bratislava)

Kostol svätej Alžbety s kláštorom alžbetínok je súbor barokových sakrálnych stavieb v centre Bratislavy.
Tak ako viacero ďalších cirkevných stavieb v hlavnom meste Slovenska z prvej polovice 18. storočia, aj komplex kostola s kláštorom rehole svätej Alžbety je spojený s veľkorysou mecénskou činnosťou arcibiskupa a uhorského prímasa Imricha Esterházyho. Kostol svätej Alžbety, postavený v rokoch 1739 – 1745, sa z umelecko-historického hľadiska spája predovšetkým s dvoma umelcami – významným rakúskym architektom Franzom Antonom Pilgramom (1699 – 1761) a jeho krajanom, maliarom Paulom Trogerom (1698 – 1762).
História výstavby.
Koncom leta 1738, na prianie vtedajšieho ostrihomského arcibiskupa Esterházyho, sa do Prešporka z Viedne prisťahovali rehoľné sestry hospitálneho rádu alžbetíniek. Spolu s inými rádmi ich hlavnou náplňou bola starostlivosť o chorých a siroty. Usadili sa na severnom predmestí vtedajšieho mesta, kde od nepamäti stávali špitály a chudobince. Toto miesto obývali už v minulosti (pôsobili tu od roku 1420), no v tridsiatych rokoch 16. storočia, v dôsledku tureckého ohrozenia, ho museli opustiť. Ich kláštor aj so špitálom v obave, aby sa nestali opornými bodmi blížiacich sa tureckých hord, zbúrali. Vrátili sa až v roku 1738.
V rozpätí nasledujúcich štyroch rokov si postavili komplex kláštorných budov, nemocnice a kostola na dnešnej Špitálskej ulici. Jeho súčasťou bol aj rajský dvor a rozsiahle záhrady.
Prípravné práce na stavbu kostola začali už v decembri 1738, teda po troch mesiacoch od príchodu sestier ažbetínok z Viedne. Základný kameň bol položený 22. júna 1739. V roku 1740 bola dokončená stavba múrov a v roku 1742 sa dosiahol najvyšší bod stavby. 18. septembra toho istého roku sa konala posviacka dvoch zvonov, ktoré daroval arcibiskup Esterházy: väčší z nich bol zasvätený patrónke kostola a svätému Imrichovi, menší Sedembolestnej Panne Márii. V roku 1743 bola dokončená celá stavba a 10. novembra za prítomnosti viacerých hodnostárov sa konala slávnostná posviacka kostola. Prvá bohoslužba sa v kostole konala 19. novembra 1743.
Výzdobou interiéru kostola poverili jedného z najvýznamnejších rakúskych umelcov tohto obdobia – Paula Trogera (1698 – 1762) – v rokoch 1754 – 1757 rektora viedenskej Akadémie umenia. Napriek tomu, že Troger patrí k významným predstaviteľom neskorého baroka v celoeurópskom kontexte, na Slovensku zanechal jediné dielo – výzdobu kláštorného kostola alžbetínok v Bratislave. Jeho fresky pokrývajúce povrch klenieb spolu s obrazmi všetkých troch oltárov sú obsahovou i výtvarnou dominantou a zavŕšením celej výzdoby interiéru tak po umeleckej ako aj ideovej stránke.
Komplex alžbetínskeho kláštora bol vážne narušený počas druhej svetovej vojny, keď bol zbombardovaný 21. februára 1945 vzdušnými silami ZSSR. Do prestoru bývalej záhrady neskôr radikálne zasiahla výstavba z druhej polovice 20. storočia zo strany Heydukovej ulice, keď bol postavený nemocničný areál. Z pôvodného priestoru záhrady ostalo len torzo.
Prehliadka kostola.
Kostol svätej Alžbety Uhorskej patrí k významným architektonickým dominantám okrajovej časti historickej zóny Bratislavy. Spolu s neďalekým, slohovo mladším Kostolom svätého Ladislava, jeho bohato členené hlavné priečelie dotvára architektonický obraz miesta, zastavaného prevažne modernou výstavbou.
Táto jednoloďová baroková stavba je dielom viedenského staviteľa Franza Antona Pilgrama, ktorý okrem svojej vlasti pôsobil začiatkom 16. storočia, či snáď už koncom storočia predchádzajúceho i na území Slovenska. Jeho činnosť je okrem Bratislavy doložená alebo predpokladaná napr. v stredoslovenskej banskej oblasti – v Banskej Bystrici, Sásovej, Banskej Štiavnici ale aj na východnom Slovensku – Jasov.
Jeho vôbec prvým dielom bola stavba alžbetínskeho kostola vo Viedni a preto je aj bratislavský kostol postavený v podobnom štýle. Podľa dochovaného prospektu z konca 30-tych rokov 18. storočia Pilgram pri projektovaní bratislavského kostola takmer verne kopíroval jednovežový kostol cisterciánov v západomaďarskom Szentgottharde s konvexne formovaným trojosovým priečelím.
Exteriér.
Priečelie kostola svojím konkávnym prehnutím, veľkým kazulovým oknom a členením priečelia nikami, pilastrami a horizontálnymi rímsami pôsobí duchom radikálneho baroka.
Charakteristickým znakom priečelia kostola je jeho etážovitosť. Horizontálnymi rímsami je delené na štyri nerovnako vysoké polia. Druhé nadzemné pole okrem dominantného kazulového okna obsahuje po jeho stranách niky s postavami dvoch uhorských panovníkov – svätcov: svätého Štefana (vľavo) a svätého Ladislava. V strede vyššieho podlažia je umiestnený reliéfne stvárnený erb arcibiskupa Esterházyho.
Štvrté nadzemné podlažie ukončené po stranách volútami obsahuje v nike súsošie "Svätá Alžbeta so žobrákom".
Autorom sochárskej výzdoby na chrámovom priečelí je významný umelec neskorého baroka – Ľudovít Gode (? – 1759). Sochár, pochádzajúci zo sliezskej umeleckej rodiny sa v štyridsiatych rokoch 18. storočia usadil v Bratislave. Na nasledujúce takmer dve desaťročia je jeho tvorba spojená nielen s Bratislavou ale aj s bližším či vzdialenejším okolím. Svojím dielom nadviazal na tvorbu svojho učiteľa Georga Raphaela Donnera – predovšetkým kompozíciou i typom postáv. Jeho prvou významnou prácou bola sochárska výzdoba alžbetínskeho kostola a kláštora. Vytvoril sochy na priečelí kostola – svätých Štefana a Ladislava ako aj priečelí kláštora – svätých Imricha, Alžbetu a Jozefa a podieľal sa aj na interiérovej výzdobe – postavy v nadstavci, krucifix a reliéfy na laviciach.
Zo všetkých jeho diel v kostole najviac badateľný vplyv Donnerovej tvorby je na súsoší "Svätá Alžbeta so žobrákom" na priečelí kostola, keď postava žobráka, ležiaceho pri Alžbetiných nohách, pripomína Donnerovho žobráka so skupiny "Svätého Martina" v Dóme svätého Martina.
Nad trojuholníkovým tympanónom, zavŕšujúcim priečelie, sa dvíha hranolová veža so zvonicou, zakončená helmicou.
Na hmotu kostola nadväzuje po ľavej strane dvojposchodová, štvorkrídlová stavba kláštornej budovy. Z umeleckého hľadiska na priečelí zaujme najmä portálna časť ozdobená sochami svätcov – Imricha, Alžbety a Jozefa.
Interiér.
Pri vstupe do chrámu a prvom pohľade nás očarí jeho architektúra s bohatou freskovou výzdobou.
Ikonografia výzdoby napĺňa jednotný program viažúci sa na patrónku rehole, ktorej je kostol zasvätený – svätú Alžbetu Durínsku, jej pozemský, mystický i posmrtný život. Ideovým ohniskom je obraz hlavného oltára z roku 1741, na ktorom Paul Troger zobrazil kľúčový motív legendy – Videnie svätej Alžbety s postavami kľačiacej svätice v rehoľnom rúchu a ukrižovaným Kristom, ktorý sa k nej nakláňa z kríža. Dielo zobrazuje víziu svätej Alžbety, ktorá v extatickom vytržení sleduje zjavenie Spasiteľa na kríži. Hlavný motív je rozvinutý figurálnym komparzom v popredí, poukazujúcim na dobročinnosť a milosrdné skutky svätice.
Po stranách hlavného oltára sa nachádzajú sochy v životnej veľkosti – svätého Františka z Assisi a svätého Antona Padovského. Nad oltárnym obrazom je znak františkánskej rehole. Pod klenbou nad oltárom je holubica symbolizujúca Ducha svätého, ktorú adorujú po stranách dvaja cherubíni s kadidlami v rukách.
Na bočných stenách kostola sú obrazy, ktoré sú tiež dielom Paula Trogera a jeho žiakov – "Svätá Rodina" na pravom bočnom oltári a "Anjeli oplakávajúci Krista" na ľavom oltári. Oba nesú signatúru a datovanie 1743.
Pre každého návštevníka chrámu je zrejme najzaujímavejšia fresková výzdoba stropu. Tú realizoval Paul Troger spolu s pomocníkmi hneď po dokončení obrazu hlavného oltára v roku 1741 a podľa signatúry ju dokončil o rok neskôr.
Ústrednú kupolu pokrýva rozmerovo najrozsiahlejšia freska "Glorifikáca svätej Alžbety". Odkrýva sa tu priehľad do neba orámovaný fiktívnym kruhovým tambúrom po obvode, kde sa odohráva oslávenie svätej Alžbety zobrazenej v rehoľnom rúchu. Kľačí na oblakoch pred Kristom, ktorého tróniaca postava s krížom a svätožiarou z lúčov je ťažiskom výjavu. Ikonograficky hlavná skupina na prednej (čelnej) strane presahuje v smere osi kostola i s oblakmi architektonické rámovanie. Do koncentrických prstencov oblakov po obvode sú zakomponované skupiny anjelských postáv v pohybe, poletujúci anjeli i nebeský chór anjelov spievajúcich a hrajúcich na hudobné nástroje. Kruhová kupola je v pendatívoch doplnená sediacimi alegorickými ženskými postavami v maľovaných nikách, znázorňujúcimi štyri Cnosti (personifikácie Umiernenosti, Múdrosti, Trpezlivosti a Štedrosti s ich atribútmi) a s umelcovou signatúrou pod jednou z nich: "P. Troger fecit 1742".
Maľovaná iluzívna architektúra na klenbovom poli nad hlavným oltárom sa takisto otvára do neba s alegorickými postavami, ktoré sú symbolom Milosrdenstva. Dôležitým je letiaci anjel držiaci zvitok s biblickým citárom z Matúšovho evanjelia, ozrejmujúcim zmysel celku: "Beati Misericordes quoniam ipsi Misericordiam consequentur" ("Blažení milosrdní, lebo oni dosiahnu milosrdenstvo" (Mt 5,7). Ku kompozícii sa zachovala pôvodná Trogerova kresbová štúdia, ktorá je dnes uložená v Graphische Sammlung Albertina vo Viedni.
Iluzívna maľba na klenbe nad chórom je bez figurálnej zložky.
Výzdoba bratislavského kláštorného kostola alžbetínok, ku ktorej sa však nezachovali žiadne archívne doklady, predstavovala iba odbočenie v slede Trogerových prác pre významné rakúske kláštory.
Maľby s alžbetínskou tematikou dopĺňajú fiktívne tektonické články plných tvarov imitujúce plastickú výzdobu s barokovou ornamentikou, ktoré pokrývajú celú plochu klenby a stien a pokračujú aj na rovnom podklenutí chóru pri vchode. Na realizácii iluzívnej architektúry a dekoratívnych doplnkov sa podieľali špecialisti kvadraturisti, majstrovi pomocníci a jeho žiaci, spomedzi ktorých je v Bratislave pravdeopodobná účasť Johanna Jakoba Zeillera (1708 – 1783). Sám vo svojom životopise spomína klenbové fresky kláštorného kostola alžbetínok a najmä ich iluzívne architektonické časti. Vo vlastných freskách, ktoré vytvoril v Tirolsku a južnom Nemecku po návrate do vlasti v roku 1744 sa často odvoláva na Trogerovo dielo a v mnohom ho napodobňuje.
Aj výzdoba ostatného chrámového zariadenia sa námetovo viaže k životu patrónky kostola. Návštevníka upúta kazateľnica na pravej stene a tiež bohato vyrezávané lavice z dubového dreva. Na prednej a zadnej časti lavíc sú vyrezané reliéfy so scénami zo života tejto veľkej svätice. V zadnej časti je to umývanie nôh chudobným a rozdávanie almužny žobrákom a vpredu starostlivosť o chorých a prijatie rehoľného rúcha od biskupa. V kostole sú dva chóry, čo je zriedkavé. Chór na druhom poschodí slúžil rádovým sestrám a teda patril do klauzúry, kde sa sestry schádzali k modlitbám.

</doc>
<doc id="34444" url="https://sk.wikipedia.org/wiki?curid=34444" title="Yahoo! Messenger">
Yahoo! Messenger

Yahoo! Messenger je komunikačný protokol a program od spoločnosti Yahoo!. Podpora programu Yahoo Messenger nebude po 17. júli 2018 podporovaná. Dovtedy môžete službu naďalej používať normálne. Po 17. júli 2018 už nebudete mať prístup k svojim chatom a služba už nebude fungovať. Ak chcete získať viac informácií o tom, čo to pre vás znamená, prečítajte si nižšie uvedené časté otázky.

</doc>
<doc id="34446" url="https://sk.wikipedia.org/wiki?curid=34446" title="MSN">
MSN

MSN (alebo Microsoft Network) je internetový provider a webový portál vytvorený Microsoftom.

</doc>
<doc id="34447" url="https://sk.wikipedia.org/wiki?curid=34447" title="Microsoft Network">
Microsoft Network



</doc>
<doc id="34457" url="https://sk.wikipedia.org/wiki?curid=34457" title="Chrám sv. Víta">
Chrám sv. Víta



</doc>
<doc id="34459" url="https://sk.wikipedia.org/wiki?curid=34459" title="Frédéric Auguste Bartholdi">
Frédéric Auguste Bartholdi

Frédéric Auguste Bartholdi (* 2. august 1834, Colmar, Francúzsko – † 4. október 1904, Paríž) bol francúzsky sochár a architekt.
Životopis.
Narodil sa v Colmare vo francúzskom Alsasku, kde tiež vyštudoval architektúru. V jej štúdiu pokračoval potom v Paríži, kde súčasne študoval maliarstvo. Časom sa ale stal jedným z najoslavovanejších sochárov 19. storočia, keď sa preslávil tak v Európe, ako aj v Severnej Amerike.
Jeho najznámejším dielom je bezpochyby Socha Slobody, darovaná francúzskou vládou v roku 1886 Spojeným štátom. Tvár sochy je vraj vytvorená podľa tváre Bartholdiho matky. Pred začatím tejto zákazky Bartholdi osobne navštívil Spojené štáty a vybral prístav v New Yorku ako vhodné miesto pre postavenie sochy. 
Veľmi známe je aj jeho európske dielo "Belfortský lev" v Belforte vo Francúzsku. Obrovská socha leva, vytesaná do skalnej steny, oslavuje nezmerné úsilie Francúzov o zastavenie pruského vpádu na konci Prusko-francúzskej vojny.
Ostatné veľké Bartholdiho diela zahŕňajú mnoho sôch postavených na rôznych miestach sveta, vrátane jeho domovského mesta Colmaru, Clermont-Ferrandu a Paríža. Medzi týmito dielami sú okrem iného:
Zomrel na tuberkulózu 4. októbra 1904 v Paríži. Je pochovaný na cintoríne v Montparnasse.

</doc>
<doc id="34462" url="https://sk.wikipedia.org/wiki?curid=34462" title="Appaloosa">
Appaloosa

Appaloosa je škvrnité plemeno koňa domáceho chované severoamerickými Indiánmi kmeňa Nez Percé.
Predchodcovia a príbuzné plemená.
Škvrnité kone poznal už Starý Svet. Dokazujú to kresby pravekých maliarov, ktorí zhruba 19 tisíc rokov pred našim letopočtom zobrazili škvrnité kone na stenách francúzkych jaskýň Lascaux a Perche Merle. Podľa zachovaných záznamov, sedlali škvrnité kone tiež ázijskí jazdci, ktorí sto rokov pred naším letopočtom dobývali územie súčasného Rakúska. Škvrnité kone tiahli tiež vojnový voz perzského kráľa, ktorý sa okolo roku 480 pred naším letopočtom snažil o podrobenie Grécka. Od roku 1600 sa škvrnité kone stali veľkou módou v Európe a o 85 rokov neskôr boli importované do Anglicka, kde založili chov.
Významnú rolu v histórii plemena hrá tiež Rakúsko. Tak sa škvrnité kone dostali do Kladrub a neskôr do Lipíc. Z tohto obdobia pochádza obraz Johanna Georgea Hamiltona, zachytávajúci lipicanov so zreteľnou „dekou“. Ťažké kone ktoré neboli odoslané do Lipíc, boli v Kladruboch nad Labem krížené s ďalšími chladnokrvníkmi, čo mimo iného ovplyvnilo vyšľachtenie Norika. V Dánsku bol chovaný škvrnito sfarbený knabstrupský kôň, ale tieto kone mali len málo alebo nemali vôbec nič spoločného so skutočnými appaloosami.
Plemeno appaloosa.
Appaloosa je kôň, ktorého pôvod siaha výhradne ku koňom vyšľachteným indánskym kmeňom Nez Percé (v preklade Prepichnuté nosy).
Vývoj tohto plemena začal v Novom Svete okolo roku 1500, kedy sa prví Španieli usadili na území Mexika a začali tu chovať ovce a kone. Hoci Indiáni s týmito kolonistami spolupracovali, nemohli na ich koňoch jazdiť. Časom sa im však podarilo kone ukradnúť, a naučili sa s nimi pracovať.
V roku 1621 priplávala z Terstu do Vera Cruz loď s nákladom, ktorý peukázateľne obsahoval tiež škvrnito sfarbené kone. Už niekoľko rokov pred tým boli kone zaregistrované na severe a odhaduje sa, že zhruba okolo roku 1700 sa škvrnité kone prostredníctvom Navajov dostali do vlastníctva kmeňa Nez Percé. Jeho príslušníci sa v tej dobe usadili na hraniciach štátov Oregon, Idaho a Washington, kde sa živili rybolovom. V priebehu leta opúšťali údolia a presúvali sa do hôr, kde obchodovali. Pri jednom z týchto výmenných obchodov po prvýkrát na vlastné oči uvideli zviera veľké ako jeleň, ktoré sa živilo trávou a bolo využívané na nosenie nákladov.
Samozrejme, že zviera prostredníctvom výmenných obchodov získali a čoskoro neostali pri jednom. Len čo mali Nez Percezovia niekoľko koní, prestali si ich obstarávať výmenou, ale začali ich kradnúť. Do pätnástich až dvadsiatich rokov všetci príslušníci kmeňa vlastnili kone a vedeli tiež, ako s nimi manipulovať. Neuplynulo ani sto rokov a s kmeňom sa stala prevratná zmena – z rybárov a poľnohospodárov sa stali kočovní lovci. Tento kmeň bol tiež jediný, ktorý choval kone. To znamenalo nielen kvantitatívne zvyšovanie ich počtu, ale tiež zvyšovanie kvality chovu. Vďaka tomu boli teda kone, ktoré neboli zaradené do chovu, využívané ako nosiči. Silné, rýchle a výkonné kobylky a žrebce boli zaradené do chovného programu, zameraného na produkciu špičkových koní, ktoré bolo možné využívať na lov bizónov a pre bojové účely.
Pozoruhodnou skutočnosťou ostáva, že Indiánov kmeňa Nez Percé nikto chovať kone neučil. Aj tak už v roku 1806 Lewis popísal, aký bol očarený eleganciou, kvalitou a vytrvalosťou koní Nez Percezov. Napísal tiež, že menej kvalitné kone boli kastrované a do chovu boli starostlivo vyberané len tie najlepšie jedince. Aj keď sa Nez Percezovia priamo nezaslúžili na vzniku škvrnitých koní, nemožno im uprieť zásluhu na tom, že práve appaloosy svojimi vlastnosťami vynikajú nad ostatné plemená.
Označenie Appaloosa získali tieto kone až neskôr, zhruba okolo roku 1870. V tejto dobe sa pestovatelia pšenice usadili pri rieke Palouse, kde v tej dobe žili tiež Nez Percezovia, ktorí vlastnili veľké stádo škvrnitých koní. Farmári najskôr začali týmto koňom hovoriť „Palouse“ a potom „Palousey horses“, z čoho neskôr vzniklo označenie „A Palousey“. V krátkom období sa toto označenie skrátilo na „Apalousey“ a nakoniec vznikol dodnes používaný výraz „Appaloosa“.
Najkrutejšia kapitola v histórii appaloos sa začala 15. mája 1877, kedy generál Howar dal rozkaz dopraviť v priebehu 30 dní náčelníka Josepha s jeho kmeňom a všetkým majetkom do rezervácie Lapwai. Indiáni sľúbili, že sa do rezervácie presunú a pretože ich tlačil čas, museli prekročiť Hadiu rieku. Rieka bola zhruba 400 metrov široká a v danú chvíľu sa korytom hnala voda s topiacimi sa ľadovými krami. Nez Percezovia sa dostali na druhý breh tak, že sa nechali voľne vliecť koňmi, ktorí rieku preplávali zapriahnutí do pltí z bizónich koží. Prúd bol však natoľko silný, že veľa koní strhol so sebou. Všetci ľudia prekonanie rieky prežili, ale 900 appaloos sa utopilo.
Nez Percezovia sa ďalej presúvali k rezervácii Lapwai. Počas cesty však došlo medzi Indiánmi a prisťahovalcami k niekoľkým malým šarvátkam, ktoré vyvrcholili tým, že traja mladí bojovníci zabili pri Lososej rieke 4 osadníkov. Tento konflikt vyvolal vojnu, vplyvom ktorej sa mierumilovný indiánsky presun zmenil na vojenské ťaženie. 17. júla boli skoro ráno napadnutí kapitánom Perrym, ale jeho 112 vojakov proti 55 bojovníkom Nez Percez namali šancu. To bol začiatok štvanice na Indiánov, ktorá trvala viac než tri mesiace a jazdci počas nich prekonali trasu dlhú 1300 míľ. Ďalší neočakávaný útok prišiel zo strany generála Howarda pri Clearwateri, ale Indiánom sa podarilo útok zastaviť a pokračovali v úteku cez Lolo Pas s cieľom opustiť územie Spojených štátov a v Kanade sa pripojiť k Sediacemu Býkovi.
Pretože však armáda disponovala telegrafickým spojením, podarilo sa jej trasu postupujúcich Indiánov vysledovať. Tak sa stalo, že ráno, 29. septembra 1877, došlo k druhému útoku na Indiánov, pri ktorom 600 vojakov americkej kavalérie bojovalo proti 120 bojovníkom Nez Percez. Tým sa síce podarilo útok odraziť, ale keď sa asi po šesťňovom obliehaní kapitán Haward spojil so svojím vojskom, 5. októbra 1877 boli donútení ku kapitulácii. Zatiaľ čo Nez Percezovia boli dopravení do rezervácie, všetky appaloosy čo im ostali boli zabavené a predané vo Fort Keogh.
Napriek tomu existovali ľudia, ktorým osud appaloos nebol ľahostajný. Patril k nim aj Claude Thompson a dr. Francis Haines, ktorí o tomto plemene zhromaždili všetky dostupné informácie a na ich základe vytvorili plemenný štandard, ktorý takmer bezo zmeny platí až do dnešnej doby. 30. decembra roku 1938 založili Appaloosa Horse Club U.S.A. v štáte Oregon. Už počas prvých rokov existencie mal klub 55 členov a 113 registrovaných koní. V súčasnosti má Appaloosa Horse Club vo svojom registri zapísaných viac ako 600 tisíc appaloos a o ďalšie rozširovanie a podporu sa stará niekoľko ďalších klubov registrovaných pod jeho hlavičkou.

</doc>
<doc id="34463" url="https://sk.wikipedia.org/wiki?curid=34463" title="Katarína Brychtová">
Katarína Brychtová

Katarína Brychtová, rod. Šebestová (* 22. máj 1967, Bratislava) je slovenská herečka a moderátorka.
Vyštudovala herectvo na VŠMU. Istý čas hosťovala na scénach SND, Astorky, Radošinského naivného divadla, Trnavského divadla a Divadla SNP v Banskej Bystrici. Hrala vo viacerých televíznych inscenáciách. Dabuje zahraničné filmy a seriály, v americkom sitcome "Priatelia" prepožičala svoj hlas Rachel Greenovej. Ako moderátorka začínala v Rádiu Twist, kde vysielala svoju autorskú reláciu "Rande". V roku 2003 uvádzala v televízii JOJ ranný program "Raňajojky", ktorý v januári 2004 vymenila za "Poštu pre teba" na obrazovkách STV. V roku 2018 súťažila v reality show Farma (televízna relácia). 
Jej manželom je chirurg Ivan Brychta, spolu majú dcéru Katarínu a syna Jakuba.

</doc>
<doc id="34464" url="https://sk.wikipedia.org/wiki?curid=34464" title="Peter Bzdúch">
Peter Bzdúch

Peter Bzdúch (* 28. marec 1955, Bratislava† 11. december 2012, Bratislava) bol slovenský herec a režisér.
Životopis.
V roku 1978 absolvoval štúdium herectva na VŠMU v Bratislave. V rokoch 1978 – 1986 bol členom súboru činohry Divadla Slovenského národného povstania (dnes Slovenské komorné divadlo) v Martine, od roku 1986 bol členom Činohry SND v Bratislave, z ktorého v roku 2007 odišiel. Spolu s Ivanom Letkom vytvorili v deväťdesiatych rokoch populárnu dvojicu „dôchodcov“, kde preukázal svoje humoristické nadanie.
Pôsobil aj v dabingu, rozhlase a ako pedagóg herectva na bratislavskej VŠMU. Zomrel vo veku 57 rokov na rakovinu pečene.

</doc>
<doc id="34465" url="https://sk.wikipedia.org/wiki?curid=34465" title="Jozef Balej">
Jozef Balej

Jozef Balej (* 22. február 1982, Myjava) je bývalý slovenský hokejový útočník. Jeho kariéru ovplyvňovali časté zranenia.
Klubový hokej.
S hokejom začínal v klube HC Senica, kde jeho prvými trénermi boli otec Jozef Balej a Jaroslav Šulla. Od sezóny 1998/99 hral v severoamerických juniorských súťažiach. V roku 2000 si ho vybral klub Montreal Canadiens v úvodnom drafte NHL v 3. kole ako 78. hráča v poradí. Za tento klub však odohral iba štyri zápasy v sezóne 2003/04. V marci 2004 bol vymenený do New York Rangers. V tomto klube odohral 13 zápasov, z toho niekoľko v útoku s Markom Messierom, ktorý si ho sám vyžiadal. Tesne pred začiatkom sezóny 2005/06 bol vymenený do Vancouver Canucks. Väčšinu ročníka však strávil vo farmárskom klube Manitoba Moose v AHL, za Vancouver odohral len jeden zápas. 10. januára 2006 si v zápase Manitoby zranil obličku a podľa pôvodných predpovedí lekárov mu hrozil koniec kariéry.
Počas ročníka 2006/07 pôsobil vo švajčiarskom klube HC Fribourg Gottéron, kde odohral 37 zápasov a dosiahol 30 bodov, v kanadskom bodovaní mužstva bol tretí. Pred nasledujúcou sezónou podpísal kontrakt s Vancouverom., pôsobil však opäť na farme v Manitobe. 26. októbra 2007 sa zrazil s hráčom Rockford IceHogs Jerramiem Domishom a poranil si kolenné väzy. Napriek tomu nastúpil v ďalších 7 zápasoch, ale potom podstúpil operáciu. Do mužstva sa vrátil koncom marca 2008.
Pred ročníkom 2008/09 uzavrel zmluvu s klubom HC Oceláři Třinec v českej extralige, ktorý angažoval aj ďalšieho slovenského hokejistu Miroslava Kováčika. 19. februára 2009 rozhodol o postupe svojho mužstva do predkola play-off, keď skóroval v predĺžení proti Vítkoviciam. Väčšinu časť sezóny 2009/10 nehral kvôli problémom s chrbtovou platničkou.
Pred ďalším ročníkom prestúpil do konkurenčného tímu HC Kometa Brno. 18. novembra 2010 si v zápase proti Českých Budějoviciam zlomil ruku a šesť týždňov nehral. V závere sezóny klub uspel v baráži o záchranu. 
Pred ročníkom 2011/12 posilnil Slovan Bratislava, ale po 20 zápasoch sa vrátil do Komety Brno. V sezóne 2012/13 hrával za ďalší český klub HC Plzeň. V polovici februára 2013 si opäť zlomil ruku (znovu v zápase proti Českým Budějoviciam) – o otvorené dvierka striedačky. Nehral dva mesiace, nastúpil na prvý zápas finálovej série play-off proti HC Zlín a strelil víťazný gól. Dramatické finále sa rozhodlo až v siedmom zápase, Balej strelil prvý gól, Plzeň vyhrala 4:3 gólom Martina Straku v 97. minúte a získala prvý majstrovský titul. V ročníku 2013/14 hral za klub HC Piráti Chomutov, pričom bol kapitánom mužstva.
Reprezentácia.
V slovenskej reprezentácii odohral 6 zápasov, neskóroval.
Štatistika na významných podujatiach.
"(štatistické údaje v článku sú z 20. októbra 2013)"
Rodina.
Jeho manželka Michaela pochádza z Brna, hrávala profesionálne volejbal. Balej používa v Česku pri komunikácii češtinu, ako dôvod uviedol, že nechce, aby v budúcnosti jeho deti mali jazykový zmätok.

</doc>
<doc id="34466" url="https://sk.wikipedia.org/wiki?curid=34466" title="Branislav Bystriansky">
Branislav Bystriansky

Branislav Bystriansky (23. jún 1972, Bratislava) je slovenský herec.
Po absolvovaní štúdia herectva na VŠMU v roku 1995 pôsobí ako člen Činohry SND v Bratislave. Hosťuje aj v iných divadlách (Divadlo Andreja Bagara v Nitre a Nová scéna v Bratislave. V televízii hral hlavnú úlohu vo filme "Príbeh Mateja Hózu" v roku 1994.

</doc>
<doc id="34467" url="https://sk.wikipedia.org/wiki?curid=34467" title="Zuzana Cigánová">
Zuzana Cigánová

Zuzana Cigánová (* 23. jún 1947, Bratislava) je slovenská herečka a spisovateľka.
Študovala na gymnáziu na Novohradskej ulici, v roku 1970 absolvovala štúdium na VŠMU v Bratislave. Od roku 1970 pôsobí v Činohre SND. Účinkovala takmer v dvesto televíznych filmoch a inscenáciách.
Je autorkou kníh "Kúsok cesty okolo sveta" (1991), "Dopadne to dosť dobre, pes bude rád" (1995), "K+K" (2004) a divadelnej hry "Divadelná hra" (2011). Nasledujúce knihy "Šampanské, káva, pivo" (2007), "Špaky v tŕní" (2012) a "Aksál" (2016) boli nominované do finále súťaže Anasoft litera. Má dcéru Katarínu a vnukov Teodora a Oskara.   

</doc>
<doc id="34468" url="https://sk.wikipedia.org/wiki?curid=34468" title="Karol Csino">
Karol Csino

Karol Csino (* 25. jún 1976, Trenčín) je slovenský spevák a herec. Je bratom herečky Gabriely Csinovej.
Tancu a hre na klavíri sa venoval od malička. Tancoval breakdance a electricboogie a vyhral aj majstrovstvá Slovenska a Česka. Vyštudoval VŠMU v Bratislave. Účinkoval v muzikáloch "Pomáda" a "Drakula". Vyhral spevácku súťaž Talent roka 2000 a stal sa skokanom roka 2002 v Zlatom sláviku.
V súčasnosti koncertuje v Česku aj na Slovensku v dvoch zoskupeniach - buď ako "Karol Csino a skupina XXL", alebo ako "XXL a akustik band," účinkuje aj na akciách strany Smer - Slovenská sociálna demokracia, kam zvážajú do obecenstva dôchodcov z celého Slovenska často aj bez ich vedomia. Ako herca sme ho mohli vidieť aj v niekoľkých televíznych seriáloch a filmoch ("Nemocnica na okraji mesta po 20 rokoch", "Černí baroni" (2004 - Kotlár), "Modrý kámen"). 
Diskografia.
Bonus: 

</doc>
<doc id="34471" url="https://sk.wikipedia.org/wiki?curid=34471" title="Gabriela Csinová">
Gabriela Csinová

Gabriela Csinová (* 4. november 1980) je slovenská herečka a tanečnica, sestra herca a speváka Karola Csina.
V roku 2004 ukončila štúdium herectva na VŠMU v Bratislave. Televíznym divákom je známa zo seriálu Českej televízie "Nemocnica na okraji mesta po 20 rokoch", kde stvárnila Kamilu. Tiež účinkovala v muzikáli "Cigáni idú do neba", v TV inscenácii "Jiný člověk" a na Novej scéne účinkuje v komédii "Nemocnica na pokraji" v réžii Romana Poláka.

</doc>
<doc id="34472" url="https://sk.wikipedia.org/wiki?curid=34472" title="Loire">
Loire



</doc>
<doc id="34473" url="https://sk.wikipedia.org/wiki?curid=34473" title="Loira">
Loira

Loira, po francúzsky Loire, môže byť:

</doc>
<doc id="34474" url="https://sk.wikipedia.org/wiki?curid=34474" title="Loire (departement)">
Loire (departement)

Loire (42), po slovensky "Loira", je departement vo Francúzsku.

</doc>
<doc id="34475" url="https://sk.wikipedia.org/wiki?curid=34475" title="Haute-Loire">
Haute-Loire

Haute-Loire (43), po slovensky "Horná Loira", je departement vo Francúzsku.

</doc>
<doc id="34476" url="https://sk.wikipedia.org/wiki?curid=34476" title="Loire-Atlantique">
Loire-Atlantique

Loire-Atlantique (44), doslova: "Atlantická Loira", je departement vo Francúzsku.

</doc>
<doc id="34477" url="https://sk.wikipedia.org/wiki?curid=34477" title="Loiret (departement)">
Loiret (departement)

Loiret je francúzsky departement.

</doc>
<doc id="34478" url="https://sk.wikipedia.org/wiki?curid=34478" title="Loiret">
Loiret

Loiret môže byť:

</doc>
<doc id="34479" url="https://sk.wikipedia.org/wiki?curid=34479" title="Lot (departement)">
Lot (departement)

Lot (46) je departement vo Francúzsku, ktorý je pomenovaný podľa rovnomennej rieky.

</doc>
<doc id="34480" url="https://sk.wikipedia.org/wiki?curid=34480" title="Lot">
Lot

Lot môže byť:

</doc>
<doc id="34483" url="https://sk.wikipedia.org/wiki?curid=34483" title="Lot-et-Garonne">
Lot-et-Garonne

Lot-et-Garonne (47), po slovensky Lot a Garonne, je departement vo Francúzsku.

</doc>
<doc id="34484" url="https://sk.wikipedia.org/wiki?curid=34484" title="Lozère">
Lozère

Lozère môže byť:

</doc>
<doc id="34485" url="https://sk.wikipedia.org/wiki?curid=34485" title="Lozère (departement)">
Lozère (departement)

Lozère (48) je departement vo Francúzsku, ktorý je pomenovaný podľa rovnomenného horského masívu.

</doc>
<doc id="34486" url="https://sk.wikipedia.org/wiki?curid=34486" title="Maine-et-Loire">
Maine-et-Loire

Maine-et-Loire (49), doslova "Maine a Loira", je departement vo Francúzsku.

</doc>
<doc id="34487" url="https://sk.wikipedia.org/wiki?curid=34487" title="Manche (departement)">
Manche (departement)

Manche (50), po slovensky Lamanš, je departement vo Francúzsku.

</doc>
<doc id="34489" url="https://sk.wikipedia.org/wiki?curid=34489" title="Manche">
Manche

(La) Manche, po slovensky Lamanš, môže byť:

</doc>
<doc id="34490" url="https://sk.wikipedia.org/wiki?curid=34490" title="La Manche">
La Manche



</doc>
<doc id="34491" url="https://sk.wikipedia.org/wiki?curid=34491" title="Marne">
Marne



</doc>
<doc id="34493" url="https://sk.wikipedia.org/wiki?curid=34493" title="Marna">
Marna

Marna, po francúzsky Marne, môže byť:

</doc>
<doc id="34494" url="https://sk.wikipedia.org/wiki?curid=34494" title="Marne (departement)">
Marne (departement)

Marne (51), po slovensky "Marna", je departement vo Francúzsku, ktorý je pomenovaný podľa Marny.

</doc>
<doc id="34495" url="https://sk.wikipedia.org/wiki?curid=34495" title="Haute-Marne">
Haute-Marne

Haute-Marne (52), po slovensky "Horná Marna", je departement vo Francúzsku.

</doc>
<doc id="34496" url="https://sk.wikipedia.org/wiki?curid=34496" title="Mayenne">
Mayenne

Mayenne môže byť:

</doc>
<doc id="34497" url="https://sk.wikipedia.org/wiki?curid=34497" title="Mayenne (departement)">
Mayenne (departement)

Mayenne (53) je departement vo Francúzsku, ktorý je pomenovaný podľa rovnomennej rieky. Nemá pristup k moru, avšak je stále výrazne ploché a celkom nelesnaté. Na vhodných miestách sa nachádza aj početne veľa viničov a ovocia.

</doc>
<doc id="34499" url="https://sk.wikipedia.org/wiki?curid=34499" title="Meurthe-et-Moselle">
Meurthe-et-Moselle

Meurthe-et-Moselle (54), po slovensky "Meurthe a Mosela", je departement vo Francúzsku.

</doc>
<doc id="34501" url="https://sk.wikipedia.org/wiki?curid=34501" title="Meuse">
Meuse



</doc>
<doc id="34502" url="https://sk.wikipedia.org/wiki?curid=34502" title="Meuse (departement)">
Meuse (departement)

Meuse (55), po slovensky "Mása", je departement vo Francúzsku, ktorý je pomenovaný podľa rieky, ktorá ním preteká, Másy.

</doc>
<doc id="34503" url="https://sk.wikipedia.org/wiki?curid=34503" title="Morbihan">
Morbihan

Morbihan môže byť:

</doc>
<doc id="34507" url="https://sk.wikipedia.org/wiki?curid=34507" title="Morbihan (departement)">
Morbihan (departement)

Morbihan (56) je departement vo Francúzsku, pomenovaný podľa zálivu Morbihan.

</doc>
<doc id="34510" url="https://sk.wikipedia.org/wiki?curid=34510" title="Mosela">
Mosela

Mosela (po fr. Moselle, po nem. Mosel) môže byť:

</doc>
<doc id="34511" url="https://sk.wikipedia.org/wiki?curid=34511" title="Moselle">
Moselle



</doc>
<doc id="34512" url="https://sk.wikipedia.org/wiki?curid=34512" title="Moselle (departement)">
Moselle (departement)

Moselle (57), po slovensky Mosela, je departement vo Francúzsku, ktorý je pomenovaný podľa rieky Mosely.

</doc>
<doc id="34514" url="https://sk.wikipedia.org/wiki?curid=34514" title="Nièvre">
Nièvre

Nièvre môže byť:

</doc>
<doc id="34515" url="https://sk.wikipedia.org/wiki?curid=34515" title="Nièvre (departement)">
Nièvre (departement)

Nièvre (58) je departement vo Francúzsku, ktorý je pomenovaný podľa rovnomennej rieky.

</doc>
<doc id="34517" url="https://sk.wikipedia.org/wiki?curid=34517" title="Nord (Francúzsko)">
Nord (Francúzsko)

Nord (59), doslova: "Sever", je departement vo Francúzsku.

</doc>
<doc id="34518" url="https://sk.wikipedia.org/wiki?curid=34518" title="Nord">
Nord

Nord môže byť:

</doc>
<doc id="34519" url="https://sk.wikipedia.org/wiki?curid=34519" title="Oise">
Oise

Oise môže byť:

</doc>
<doc id="34520" url="https://sk.wikipedia.org/wiki?curid=34520" title="Oise (departement)">
Oise (departement)

Oise (60) je departement vo Francúzsku, ktorý je pomenovaný podľa rieky Oise.

</doc>
<doc id="34521" url="https://sk.wikipedia.org/wiki?curid=34521" title="Orne">
Orne

Orne môže byť:

</doc>
<doc id="34523" url="https://sk.wikipedia.org/wiki?curid=34523" title="Orne (departement)">
Orne (departement)

Orne (61) je departement vo Francúzsku, ktorý je pomenovaný podľa rieky Orne.

</doc>
<doc id="34524" url="https://sk.wikipedia.org/wiki?curid=34524" title="Pas-de-Calais">
Pas-de-Calais

Pas-de-Calais (62) je departement vo Francúzsku, ktorý je pomenovaný podľa Calaiskej/Doverskej úžiny (po fr. "Pas de Calais", po angl. "Strait of Dover"). Taktiež obsahuje stanicu Eurotunnelu v meste Calais, ktorá sa vedie cez už zmienenú Calaiskú/Doverskú užinu až do mesta Folkestone vo Spojenom Kráľovstve.
Medzi hlavné mestá departementu patria Calais a Boulogne-sur-Mer na pobreží a Arras, Lens, Liévin a Béthune v provincii Artois. Calais je najľudnatejšou obcou, zatiaľ čo prefektúra Arras je druhou najľudnatejšou. V roku 2019 malo desať obcí viac ako 15 000 obyvateľov.

</doc>
<doc id="34525" url="https://sk.wikipedia.org/wiki?curid=34525" title="Doverská úžina">
Doverská úžina



</doc>
<doc id="34526" url="https://sk.wikipedia.org/wiki?curid=34526" title="Calaiská úžina">
Calaiská úžina

Calaiská úžina (iné názvy: Doverská úžina, Calaiský prieliv, Doverský prieliv; , ) je morská úžina medzi Francúzskom a Anglickom, ktorá spája Severné more s Lamanšským prielivom.
Minimálna šírka je 33 km, hĺbka do 72 m. Významné prístavy sú Dover a Calais. Po mori vedú trate trajektov a lodí spájajúcich Spojené kráľovstvo a Francúzsko/Belgicko (Dover-Calais; Dover-Oostende), pod zemou zas vedie Eurotunel.
Geologické formovanie.
Doverské útesy sú tvorené kriedou s prekladanými vrstvami silicitu. Na opačnej strane úžiny majú útesy identickú štruktúru. Britská geologička Jenny Collierová vo svojej práci na základe toho vydedukovala niekdajšie spojenie oboch pevnín. Podľa jej práce bol tento kriedový chrbát medzi Spojeným kráľovstvom a Francúzskom prerušený počas katastrofickej povodne, ktorá kanál vyhĺbila.
Prvú takúto udalosť datovala do obdobia pred 425 tisíc rokmi a druhú približne do obdobia pred 225 tisíc rokmi.
Obe povodne vytvorili obrovské povodňové kanály v suchom koryte Lamanšského prielivu, podobne ako Channeled Scablands v Spojených štátoch (Washington). Aktualizácia výskumu z roku 2017 pripisovala podvodné brázdy v dne Lamanšského prielivu, „hlboké 100 metrov“ a miestami „s priemerom niekoľko kilometrov“, vode z jazera napájaného Temžou, Rýnom a Urstromom (názov veľkej ľadovcovej rieky na poľskej a severonemeckej nížine, ktorá odvodňovala roztopenú vodu zo severných prameňov Álp a južnej časti škandinávskeho ľadovca počas posledného glaciálu). Voda sa prevalila cez skalný hrebeň a spôsobila izolované prepadliny alebo zrázové jazierka.
Topiaci sa ľad a stúpajúca hladina mora zaplavili Doggerland okolo roku 65006200 pred Kr. a vytvorili zo Spojeného kráľovstva ostrov.

</doc>
<doc id="34527" url="https://sk.wikipedia.org/wiki?curid=34527" title="Puy-de-Dôme">
Puy-de-Dôme

Puy-de-Dôme (63) je departement vo Francúzsku. Je pomenovaný podľa výrazného sopečného masívu Puy de Dôme (doslova: Kopovitý vrchol).

</doc>
<doc id="34528" url="https://sk.wikipedia.org/wiki?curid=34528" title="Pyrénées-Atlantiques">
Pyrénées-Atlantiques

Pyrénées-Atlantiques (64), doslova: Atlantické Pyreneje, je departement vo Francúzsku. Nachádza sa na najzápadnejšom bode pohoria Pyreneje na hranici so Španielskom, a zároveň má aj prístup k Biskajskému zálivu. Jedným z najznámejších miest tohto departementu je Biarritz.

</doc>
<doc id="34529" url="https://sk.wikipedia.org/wiki?curid=34529" title="Hautes-Pyrénées">
Hautes-Pyrénées

Hautes-Pyrénées (65), doslova: "Horné Pyreneje", je departement vo Francúzsku.

</doc>
<doc id="34530" url="https://sk.wikipedia.org/wiki?curid=34530" title="Pyrénées-Orientales">
Pyrénées-Orientales

Pyrénées-Orientales (66), doslova:Východné Pyreneje, je departement vo Francúzsku.

</doc>
<doc id="34531" url="https://sk.wikipedia.org/wiki?curid=34531" title="Bas-Rhin">
Bas-Rhin

Bas-Rhin (67), doslova: "Dolný Rýn", je departement vo Francúzsku.

</doc>
<doc id="34532" url="https://sk.wikipedia.org/wiki?curid=34532" title="Haut-Rhin">
Haut-Rhin

Haut-Rhin (68), doslova: Horný Rýn, je departement vo Francúzsku.

</doc>
<doc id="34533" url="https://sk.wikipedia.org/wiki?curid=34533" title="Rhône (departement)">
Rhône (departement)

Rhône (69), po slovensky Rhôna, je departement vo Francúzsku, pomenovaný podľa rovnomennej rieky.

</doc>
<doc id="34534" url="https://sk.wikipedia.org/wiki?curid=34534" title="Rhône">
Rhône



</doc>
<doc id="34535" url="https://sk.wikipedia.org/wiki?curid=34535" title="Rhôna">
Rhôna

Rhôna, po francúzsky Rhône, môže byť:

</doc>
<doc id="34536" url="https://sk.wikipedia.org/wiki?curid=34536" title="Haute-Saône">
Haute-Saône

Haute-Saône (70), doslova: "Horná Saône", je departement vo Francúzsku. Nachádza sa na východe krajiny, neďaľeko od Švajčiarskej a Nemeckej hranice. Povrch je zväčša plochý a cez región preteká rieka Saône, podľa ktorej dostala aj meno.

</doc>
<doc id="34537" url="https://sk.wikipedia.org/wiki?curid=34537" title="Carolina Hurricanes">
Carolina Hurricanes

Carolina Hurricanes je hokejový klub NHL sídliaci v Raleigh v americkom štáte Severná Karolína. Bol založený v roku 1972 pod menom New England Whalers a pôsobil v súťaži WHA. V roku 1979 sútaž zanikla a spojila sa s NHL. Klub sa premenoval na Hartford Whalers a pod týmto menom pôsobil do roku 1997, kedy sa klub presťahoval do Severnej Karolíny a premenoval na Carolina Hurricanes. 
Carolina Hurricanes hrá v Metropolitnej divízii Východnej konferencie. Medzi najväčšie úspechy tímu patrí účasť vo finále Stanley Cupu roku 2002 a víťazstvo Stanley Cupu v sezóne 2005/06.
Súčasný káder.
"Stav k sezóne 2022-23"

</doc>
<doc id="34538" url="https://sk.wikipedia.org/wiki?curid=34538" title="Saône-et-Loire">
Saône-et-Loire

Saône-et-Loire (71), doslova: "Saône a Loira", je departement vo Francúzsku.

</doc>
<doc id="34539" url="https://sk.wikipedia.org/wiki?curid=34539" title="Sarthe">
Sarthe

Sarthe môže byť:

</doc>
<doc id="34540" url="https://sk.wikipedia.org/wiki?curid=34540" title="Sarthe (departement)">
Sarthe (departement)

Sarthe (72) je departement vo Francúzsku, ktorým preteká rovnomenná rieka.

</doc>
<doc id="34541" url="https://sk.wikipedia.org/wiki?curid=34541" title="Savoie">
Savoie



</doc>
<doc id="34542" url="https://sk.wikipedia.org/wiki?curid=34542" title="Savojsko">
Savojsko

Savojsko, po francúzsky Savoie, môže byť:

</doc>
<doc id="34543" url="https://sk.wikipedia.org/wiki?curid=34543" title="La Savoie">
La Savoie

La Savoie (doslova „Savojsko“) môže byť názov:

</doc>
<doc id="34544" url="https://sk.wikipedia.org/wiki?curid=34544" title="Savoie (departement)">
Savoie (departement)

Savoie (73), po slovensky "Savojsko", je departement vo Francúzsku. Väčšinu svojej pred-novodobej histórií bola súčasť Savojska, historického územia ktoré pôsobilo na Francúzsko-talianských hraniciach, ktorá neskôr napomohla na zjednocení Talianska vo 19. storoči. Avšak počas zmieného zjednocenia Talianska pripadla mierovo Francúzsku. V súčasnosti je obľúbená zimná dovolenková destinácia, vďaka svojej Alpskej lokácií.

</doc>
<doc id="34545" url="https://sk.wikipedia.org/wiki?curid=34545" title="Haute-Savoie">
Haute-Savoie

Haute-Savoie (74), po slovensky "Horné Savojsko", je departement vo Francúzsku.

</doc>
<doc id="34546" url="https://sk.wikipedia.org/wiki?curid=34546" title="Seine-Maritime">
Seine-Maritime

Seine-Maritime (76), doslova: "Prímorská Seina", je departement vo Francúzsku.

</doc>
<doc id="34547" url="https://sk.wikipedia.org/wiki?curid=34547" title="Seine-et-Marne">
Seine-et-Marne

Seine-et-Marne (77), po slovensky Seina a Marna, je departement vo Francúzsku, pomenovaný podľa riek Seina a Marna.

</doc>
<doc id="34548" url="https://sk.wikipedia.org/wiki?curid=34548" title="Yvelines">
Yvelines

Yvelines (78) je departement vo Francúzsku.

</doc>
<doc id="34549" url="https://sk.wikipedia.org/wiki?curid=34549" title="Deux-Sèvres">
Deux-Sèvres

Deux-Sèvres (79), doslova Dve Sèvry (podľa dvoch riek), je departement vo Francúzsku.

</doc>
<doc id="34550" url="https://sk.wikipedia.org/wiki?curid=34550" title="Somme">
Somme

Somme môže byť:

</doc>
<doc id="34551" url="https://sk.wikipedia.org/wiki?curid=34551" title="Somme (departement)">
Somme (departement)

Somme (80) je departement vo Francúzsku, pomenovaný podľa rovnomennej rieky.

</doc>
<doc id="34552" url="https://sk.wikipedia.org/wiki?curid=34552" title="Tarn">
Tarn

Tarn môže byť:

</doc>
<doc id="34553" url="https://sk.wikipedia.org/wiki?curid=34553" title="Tarn (departement)">
Tarn (departement)

Tarn (81) je departement vo Francúzsku, pomenovaný podľa rovnomennej rieky.

</doc>
<doc id="34554" url="https://sk.wikipedia.org/wiki?curid=34554" title="Tarn-et-Garonne">
Tarn-et-Garonne

Tarn-et-Garonne (82), po slovensky "Tarn a Garonna", je departement vo Francúzsku. Je pomenovaný podľa rieky menom Garonna a jej prítoku Tarnu.

</doc>
<doc id="34555" url="https://sk.wikipedia.org/wiki?curid=34555" title="Var">
Var

Var môže byť:
Var (príp. niekedy VAR alebo iné obmeny) môže byť:

</doc>
<doc id="34556" url="https://sk.wikipedia.org/wiki?curid=34556" title="Var (departement)">
Var (departement)

Var (83) je departement vo Francúzsku, pomenovaný podľa rovnomennej rieky.

</doc>
<doc id="34557" url="https://sk.wikipedia.org/wiki?curid=34557" title="Vaucluse">
Vaucluse

Vaucluse (84) je departement vo Francúzsku.

</doc>
<doc id="34558" url="https://sk.wikipedia.org/wiki?curid=34558" title="Vendée">
Vendée

Vendée môže byť:

</doc>
<doc id="34559" url="https://sk.wikipedia.org/wiki?curid=34559" title="Vendée (departement)">
Vendée (departement)

Vendée (85) je departement vo Francúzsku, pomenovaný podľa rovnomennej rieky.

</doc>
<doc id="34568" url="https://sk.wikipedia.org/wiki?curid=34568" title="Vienne">
Vienne

Vienne môže byť:

</doc>
<doc id="34569" url="https://sk.wikipedia.org/wiki?curid=34569" title="Vienne (departement)">
Vienne (departement)

Vienne (86) je departement vo Francúzsku pomenovaný podľa rovnomennej rieky.

</doc>
<doc id="34570" url="https://sk.wikipedia.org/wiki?curid=34570" title="Haute-Vienne">
Haute-Vienne

Haute-Vienne (87), po slovensky Horná Vienne, po okcitánsky "Vinhana Nauta", je departement vo Francúzsku.

</doc>
<doc id="34571" url="https://sk.wikipedia.org/wiki?curid=34571" title="Vosges">
Vosges



</doc>
<doc id="34572" url="https://sk.wikipedia.org/wiki?curid=34572" title="Vogézy">
Vogézy

Vogézy (po francúzsky "Vosges", po nemecky "Vogesen") môže byť označenie pre:

</doc>
<doc id="34573" url="https://sk.wikipedia.org/wiki?curid=34573" title="Vosges (departement)">
Vosges (departement)

Vosges (88), po slovensky Vogézy, je francúzsky departement, pomenovaný podľa rovnomenného pohoria.

</doc>
<doc id="34574" url="https://sk.wikipedia.org/wiki?curid=34574" title="Yonne">
Yonne

Yonne môže byť:

</doc>
<doc id="34575" url="https://sk.wikipedia.org/wiki?curid=34575" title="Yonne (departement)">
Yonne (departement)

Yonne (89) je departement vo Francúzsku pomenovaný podľa rovnomennej rieky.

</doc>
<doc id="34576" url="https://sk.wikipedia.org/wiki?curid=34576" title="Territoire de Belfort">
Territoire de Belfort

Territoire de Belfort (90), po slovensky: Územie Belfortu, je departement vo Francúzsku.

</doc>
<doc id="34577" url="https://sk.wikipedia.org/wiki?curid=34577" title="Essonne">
Essonne

Essonne môže byť:

</doc>
<doc id="34578" url="https://sk.wikipedia.org/wiki?curid=34578" title="Essonne (departement)">
Essonne (departement)

Essonne (91) je departement vo Francúzsku, pomenovaný podľa rieky rovnakého mena.

</doc>
<doc id="34579" url="https://sk.wikipedia.org/wiki?curid=34579" title="Hauts-de-Seine">
Hauts-de-Seine

Hauts-de-Seine (92), doslova: "Horná časť Seiny", je departement vo Francúzsku.

</doc>
<doc id="34580" url="https://sk.wikipedia.org/wiki?curid=34580" title="Seine-Saint-Denis">
Seine-Saint-Denis

Seine-Saint-Denis (93), po slovensky "Seina – Saint Denis", je departement vo Francúzsku.

</doc>
<doc id="34581" url="https://sk.wikipedia.org/wiki?curid=34581" title="Val-de-Marne">
Val-de-Marne

Val-de-Marne (94), doslova: Údolie Marny, je departement vo Francúzsku.

</doc>
<doc id="34582" url="https://sk.wikipedia.org/wiki?curid=34582" title="Val-d’Oise">
Val-d’Oise

Val-d'Oise (95), doslova: "Údolie Oisy", je departement vo Francúzsku.

</doc>
<doc id="34583" url="https://sk.wikipedia.org/wiki?curid=34583" title="Département">
Département



</doc>
<doc id="34584" url="https://sk.wikipedia.org/wiki?curid=34584" title="Departement (Francúzsko)">
Departement (Francúzsko)

Departement [vyslov: departmán alebo department] alebo departmán, po francúzsky "département" [vyslov: départmá(n)], je
názov francúzskej administratívnej jednotky. Departement je časť regiónu a delí sa na obvody. V metropolitnom Francúzsku je 96 departementov a v zámorí 5 zámorských departmentov. Na čele departementu stojí prefekt, hlavné mesto sa nazýva prefektúra. Departementy sú číslované (pozri nižšie mapu a šablónu).
Samotné francúzske slovo „département“ sa neobmedzuje len na tento význam, ale je všeobecným ekvivalentom anglického (a slovenského cudzieho) slova department.

</doc>
<doc id="34585" url="https://sk.wikipedia.org/wiki?curid=34585" title="Departmán">
Departmán



</doc>
<doc id="34586" url="https://sk.wikipedia.org/wiki?curid=34586" title="Pas de Calais">
Pas de Calais



</doc>
<doc id="34587" url="https://sk.wikipedia.org/wiki?curid=34587" title="Administratívne členenie Francúzskej Polynézie">
Administratívne členenie Francúzskej Polynézie

Francúzska Polynézia sa skladá z 5 subdivízií (obvodov) a 48 obcí, plus z ostrova Clipperton, ktorý k Francúzskej Polynézii nepatrí, ale jej je správne priradený.
Hranice subdivízií sú určené dékretom č.72-408 zo 17. mája 1972 (fr. Zbierka zákonov z 20. mája 1972). Hranice obcí sú určené zákonom 71-1028 z 24. decembra 1971 (fr. Zbierka zákonov z 25. decembra 1971) a dekrétom č. 72-407 zo 17. mája 1972 (fr. Zbierka zákonov z 20. mája 1972 a 9. júla 1972)

</doc>
<doc id="34588" url="https://sk.wikipedia.org/wiki?curid=34588" title="Náveterné ostrovy">
Náveterné ostrovy

Náveterné ostrovy (fr. "Îles du Vent", angl. "Windward Islands", šp. "Islas de Barlovento", port. "Ilhas de Barlavento", hol. "Bovenwindse Eilanden") môžu byť:

</doc>
<doc id="34589" url="https://sk.wikipedia.org/wiki?curid=34589" title="Záveterné ostrovy">
Záveterné ostrovy

Záveterné ostrovy (fr. "Îles Sous-le-Vent", angl. "Leeward Islands", šp. "Islas de Sotavento", port. "Ilhas de Sotavento", hol. "Benedenwindse Eilanden") môžu byť:

</doc>
<doc id="34591" url="https://sk.wikipedia.org/wiki?curid=34591" title="GNU Free Documentation License">
GNU Free Documentation License

GNU Free Documentation License (GFDL) je slobodná copyleftová licencia určená pre dokumentáciu. Podobá sa na "GNU GPL", avšak nepoužíva sa na programy. Kópie dokumentu pod touto licenciou a jeho odvodené diela zostávajú pod touto licenciou (tzv. copyleft). Dokumenty je možné predávať (umožňuje komerčné využitie), avšak nie je možné zakázať ich ďalšiu slobodnú redakciu (tvorba odvodených diel). GFDL povoľuje označiť nemenné časti, napr. na autorské poznámky (niekedy kvôli tomu býva kritizovaná ako neslobodná). Každú kópiu dokumentu šíreného pod touto licenciou tiež musí sprevádzať plný text licencie.
Licencia GFDL je popri licencii CC BY-SA 3.0 používaná i na Wikipédii.
Poznámka.
Podľa slovenského autorského zákona text GNU Free Documentation License nespĺňa celkom požiadavky kladené na licenčnú zmluvu medzi autorom textu a inými osobami.

</doc>
<doc id="34592" url="https://sk.wikipedia.org/wiki?curid=34592" title="Juraj Špitzer">
Juraj Špitzer

Juraj Špitzer (* 14. august 1919, Krupina – † 11. október 1995, Bratislava) bol slovenský partizán, komunistický aktivista, literárny historik a publicista.
Životopis.
Juraj Špitzer absolvoval gymnázium vo Zvolene a v roku 1938 začal študovať medicínu na Lekárskej fakulte Karlovej univerzity v Prahe. Jeho univerzitné štúdium bolo prerušené mníchovskými udalosťami a okupáciou Čiech a Moravy. Pre svoj židovský pôvod bol v roku 1942 internovaný v zbernom koncentračnom tábore Nováky. Zúčastnil sa na Slovenskom národnom povstaní, bol veliteľom židovskej partizánskej jednotky. Po vojne sa angažoval v Sväze slovenských partizánov (SSP), od roku 1946 pôsobil viedol redakciu časopisu Partizán. Počas komunistického februárového prevratu sa stal členom prokomunistického hlavného partizánskeho štábu SSP. 23. februára 1948 obsadila 40-členná partizánska jednotka pod vedením Juraja Špitzera budovu ústredného sekretariátu Demokratickej strany, pričom vykradla stranícku dokumentáciu.
Neskôr študoval filozofiu a francúzštinu na Filozofickej fakulte Univerzity Komenského v Bratislave. Bol šéfredaktorom Kultúrneho života a tajomníkom Zväzu československých spisovateľov. Jeho pôsobenie bolo v 50. rokoch kontroverzné, angažoval sa napríklad v procese s buržoáznymi nacionalistami a jeho podpis sa nachádza na rezolúcii bývalých partizánskych veliteľov zo dňa 20. októbra 1950 požadujúcej prísny trest pre obžalovaných v procese s Viliamom Žingorom. Za svoje činy v týchto rokoch sa neskôr verejne ospravedlňoval. Po roku 1969 bol zo spisovateľskej organizácie vylúčený, bol prepustený zo zamestnania a mal zákaz publikovať.
Špitzerovou manželkou bola divadelná herečka a pedagogička herectva Dalma Špitzerová. Ich dcérou je publicistka Zuzana Szatmáry a vnukom Michael Szatmáry.
Dielo.
Juraj Špitzer napísal novely "Biele oblaky", "Patrím k vám" a "Letná nedeľa", scenáre k filmom "Posledný návrat", "Zaprášené histórie" a svedectvo o koncentračnom tábore Nováky "Nechcel som byť Žid". Krátko po jeho smrti vyšiel knižný súbor "Svitá, až keď je celkom tma", v ktorom Špitzer hĺbkovo spracoval problematiku tzv. židovskej otázky a holokaustu a venoval sa fenoménu moci a násilia od začiatkov dejín po dnešok. Bol autorom knihy "Proti buržoáznemu nacionalizmu a kozmopolitizmu" z roku 1951, v ktorej schvaľoval väznenie a popravy nepohodlných občanov komunistickým režimom, napríklad Gustáva Husáka, Ladislava Novomeského a ďalších.

</doc>
<doc id="34593" url="https://sk.wikipedia.org/wiki?curid=34593" title="GFDL">
GFDL



</doc>
<doc id="34594" url="https://sk.wikipedia.org/wiki?curid=34594" title="GNU FDL">
GNU FDL



</doc>
<doc id="34596" url="https://sk.wikipedia.org/wiki?curid=34596" title="Zoznam operiet">
Zoznam operiet

Toto je zoznam operiet podľa skladateľov. Hrubým písmom sú vyznačené najvýznamnejšie diela daného skladateľa.
Slovenské názvy sú podľa názvu operety, ak bola uvedená v niektorom zo slovenských alebo českých divadiel. Ak nie je k dispozícii názov žiadneho predstavenia danej operety, je názov preložený mechanicky.

</doc>
<doc id="34597" url="https://sk.wikipedia.org/wiki?curid=34597" title="Tibetské písmo">
Tibetské písmo

Tibetské písmo alebo tibetská abeceda je písmo, ktoré patrí do indickej rodiny písiem. Používa sa v čínskej autonómnej oblasti Tibet. Tibetské písmo vytvoril v 7. storočí, počas panovania kráľ Songcän Gampa, tibetský učenec Thönmi Sambhóta na základe indického písma dévanágarí.

</doc>
<doc id="34599" url="https://sk.wikipedia.org/wiki?curid=34599" title="Messierov katalóg">
Messierov katalóg

Messierov katalóg je astronomický katalóg objektov hlbokého vesmíru . Zostavil ho Charles Messier a obsahuje 110 objektov.
Prvé objekty zapísané v katalógu objavil Messier v roku 1757 pri hľadaní komét. Objekty boli do katalógu pridávané postupne. Prvé vydanie z roku 1771 obsahuje 45 objektov, tretie vydanie z roku 1781 už 103 objektov. Súčasnú podobu katalóg získal až v 20. storočí, kedy bol upresnený a doplnený o posledné objekty.
Katalóg obsahuje prevažne otvorené a guľové hviezdokopy, hmloviny a galaxie. Niekoľko objektov v ňom však nepatrí medzi objekty hlbokého vesmíru. Je to napríklad dvojhviezda M40 v súhvezdí Veľká medvedica, alebo asterizmus M73 vo Vodnárovi. 

</doc>
<doc id="34601" url="https://sk.wikipedia.org/wiki?curid=34601" title="Flamsteedove objekty">
Flamsteedove objekty



</doc>
<doc id="34604" url="https://sk.wikipedia.org/wiki?curid=34604" title="Kiloparsek">
Kiloparsek



</doc>
<doc id="34605" url="https://sk.wikipedia.org/wiki?curid=34605" title="Kpc">
Kpc



</doc>
<doc id="34606" url="https://sk.wikipedia.org/wiki?curid=34606" title="Mpc">
Mpc



</doc>
<doc id="34607" url="https://sk.wikipedia.org/wiki?curid=34607" title="Megaparsek">
Megaparsek



</doc>
<doc id="34610" url="https://sk.wikipedia.org/wiki?curid=34610" title="Kaplnka svätej Kataríny (Bratislava)">
Kaplnka svätej Kataríny (Bratislava)

Kaplnka sv. Kataríny z roku 1311, sa nachádza v mestskej časti Bratislava-Staré Mesto, na Michalskej ulici. Situovaná je v zástavbe ostatných domov. Kaplnka sv. Kataríny je najstaršia gotická kaplnka v Bratislave. Jej výstavbu začal v roku 1311 cisterciánsky mních František z Columby. Dostavaná bola v roku 1325, keď ju vysvätil Ondrej, biskup zo Stoličného Belehradu.
Fasádu do dnešnej klasicistickej podoby upravil v roku 1840 architekt Ignác Feigler st.
V roku 2007 prebehla komplexná rekonštrukcia kaplnky. Rekonštrukciou sa v maximálnej možnej miere vrátil pôvodný gotický výraz. Počas obnovy bolo za kamenným epitafom objavené pôvodné pastofórium, ktoré zostalo odkryté a kamenný epitaf bol umiestnený na iné miesto. Rekonštrukcia v roku 2008 získala cenu Kultúrna pamiatka roku 2007, ktorú udeľuje Ministerstvo kultúry SR. 

</doc>
<doc id="34611" url="https://sk.wikipedia.org/wiki?curid=34611" title="Kostol svätého Ladislava (Bratislava)">
Kostol svätého Ladislava (Bratislava)

Kostol svätého Ladislava je klasicistická sakrálna stavba v bratislavskej mestskej časti 
Staré Mesto, na Špitálskej ulici. Je zasvätený uhorskému kráľovi Ladislavovi I. z rodu Arpádovcov. Kostol je súčasťou štvorkrídlovej mestskej nemocnice.
História výstavby.
Kostol svätého Ladislava je jednou z najstarších sakrálnych stavieb v meste. Stavba dnešného kostola je v poradí treťou stojacou na tomto mieste. Podľa dochovanej listiny z júna 1309 vznikla na tomto mieste, na bratislavskom predmestí pred Laurinskou bránou, zásluhou rehole antonitov, nemocnica, ktorú pristavali už k existujúcej kaplnke s kláštorom. Táto stavba tu existovala do konca 14. storočia. Na jej mieste vznikla v roku 1397 nová stavba nemocnice s kaplnkou zasvätenou svätému Ladislavovi. Podľa nemocnice dostala pomenovanie i ulica, na ktorej bola postavená.
V roku 1428 sa Bratislava ocitla v husitskom ohrození. Mesto ukryté sa bezpečnými hradbami sa však husitom nepodarilo dobyť, no územia pred nimi veľmi spustošili. Keďže sa ich rabovaniu nevyhla ani nemocnica, bolo mesto po ich odchode nútené stavbu opraviť pričom súčasne rekonštruovali aj budovu kláštora antonitov.
Celý komplex stavieb slúžil svojmu účelu až do roku 1529, kedy ho v rámci príprav na obranu pred Turkami zrúcali. Antoniti z mesta odišli.
Budovu nového špitála postavili v roku 1543; pri špitáli vznikol cintorín, na ktorom v roku 1596 postavili karner. Špitál mal dve prízemné krídla zaklenuté krížovými klenbami na stredné stĺpy. Vo dvore stáli ďalšie budovy; na pravej strane uličného krídla bola jednoloďová kaplnka sv. Ladislava. Začiatkom 19. storočia bol objekt vo veľmi dezolátnom stave a kaplnku z bezpečnostných dôvodov museli zatvoriť.
Dnešnú budovu postavili z milodarov katolíckych veriacich podľa projektu Ignáca Feiglera st. Pri pokladaní základného kameňa budov v roku 1830, zriadených "na Božiu slávu a ochranu trápením sužovaných občanov" (svedčí o tom údaj na nápise nad vchodom do kostola), bol osobne prítomný uhorský panovník Ferdinand V. spolu s ostrihomským arcibiskupom, kardinálom Alexandrom Rudnayom. 
Kostol pôvodne nemal vežu. O jej výstavbe sa rozhodlo v decembri 1830. Stavbu dokončili v roku 1831 a v tom istom roku, 7. a 8. septembra, kostol posvätili.
Popis stavby.
 Priestranná budova na štvorkrídlovom pôdoryse má jednoloďový kostol v strednej osi. Sakrálny objekt s kupolou bol postavený na oválnom pôdoryse s radiálnymi kaplnkami. Fasáda špitála je rozvinutá do šírky, ale v strede je prelomená priečelím kostola, ukončeným vstavanou štvorhrannou vežou so zvonicou, zakončenou ihlanovitou strechou. Na fasáde je dominantné polkruhové okno a mohutný tympanón.
V roku 1891 František Storno reštauroval kostol. Navrhol farebné okná, ktoré v nasledujúcom roku vyhotovil A. Vermes v Šoporni. Pôvodne bol interiér vymaľovaný na bielo, F. Grünwind, maliar kostolov, v roku 1927 vyplnil interiér chrámu figurálnymi nástennými maľbami a potlačil tak klasicistický charakter stavby.
Hlavný oltár tvorí predsunutá menza s klasickými tabernákulom. Na stene visí veľký obraz "Apoteóza svätého Ladislava", ktorý je dielom maliara Ferdinanda Lüttgendorfa z roku 1830; v dolnom pláne obrazu vidieť Kostol sv. Ladislava so špitálom.
Lunetu nad hlavným oltárom vypĺňa mozaika s motívom Najsvätejšej Trojice.
Oltárny obraz na bočnom klasicistickom oltári svätej Anny namaľoval viedenský maliar Jozef Kliegl v roku 1830. Z toho istého roku pochádza i obraz "Kristus na kríži" na bočnom oltári Kalvárie od viedenského maliara Mayera.
Po pravej strane vchodu do chrámovej lode sa vo výklenku nachádza napodobenina Lurdskej jaskyne, vytvorená v roku 1929 známym bratislavským sochárom Alojzom Rigelem.

</doc>
<doc id="34612" url="https://sk.wikipedia.org/wiki?curid=34612" title="Kaplnka Božského Srdca Ježišovho (Prievoz)">
Kaplnka Božského Srdca Ježišovho (Prievoz)

Kaplnka Najsvätejšieho Srdca Ježišovho je rímskokatolícka kaplnka, súčasť kaštieľa v Prievoze, mestskej časti Ružinov v okrese Bratislava II. 
Kaplnku zriadila v roku 1933 v priestoroch zimnej záhrady Kongregácia Dcér svätého Františka z Assisi, ktorá kúpila kaštieľ aj s časťou priľahlého areálu. Zasvätená je Najsvätejšiemu Srdcu Ježišovmu. Od roku 1944 kaplnka slúžila ako farský kostol novozriadenej farnosti Bratislava Prievoz. 
16. septembra 2000 bol posvätený kostol svätého Vincenta de Paul, nachádzajúci sa na Tomášikovej ulici, ktorý prevzal funkciu farského kostola.

</doc>
<doc id="34614" url="https://sk.wikipedia.org/wiki?curid=34614" title="Jenő Huszka">
Jenő Huszka

Jenő Huszka (* 24. apríl 1875, Segedín, Maďarsko – † 2. február 1960, Budapešť) bol maďarský operetný skladateľ. 
Životopis.
Narodil sa v právnickej rodine, jeho otec Ödön Huszka bol sudca v meste Segedín. Rodina mala kladný vzťah k hudbe, jeho starý otec bol organista v kostole, jeho otec spieval v zbore a amatérsky hral na flautu. Svojho syna viedol ku hre na husle a ten si hru rýchlo osvojil. Ako päťročný prekvapil svojou hrou na rodinnej oslave, ale otec nedovolil, aby vystúpil na oficiálnom dobročinnom večierku. Mladý Huszka bol výborný žiak a mal talent na jazyky. Jeho hudobný talent sa prejavil aj počas štúdia na hudobnej škole v Szegede. Okrem huslí sa usilovne učil aj hre na klavíri a pokúšal sa aj o písanie divadelných hier. Jeho prvé divadelné dielo bola satira "Párbajhősok" ("Hrdinovia súbojov"), ktorá mala úspech v rodinnom kruhu. Vďaka tomu sa osmelil a svoje druhé dielo, komédiu "Levél" ("List") poslal Národnému divadlu (Nemzeti Színház), ktoré ho však odmietlo vôbec netušiac, že dielo je vlastne len žiackou prvotinou. 
Po ukončení hudobnej školy začal chodiť na Hudobnú Akadémiu (Zeneakadémia) v Budapešti, kde ho viedol Jenő Hubay a János Koessler. Jeho rodičia však trvali na tom, aby sa zapísal na právnickú fakultu a hudbu mohol študovať len popri práve. V podnájme však býval s priateľom, nádejným básnikom Károlyom Bakonyim, na ktorého verše začal komponovať hudbu. Bakonyiho podpora mala rozhodujúci vplyv na to, ze sa Huszka stal známym skladateľom.
Na popud svojho priateľa napísal "Právnický čárdáš" ("Jogász csárdáš"), ktorý zaznamenal na právnickom bále slušný úspech. Na práve sa zoznámil aj Ferencom Martosom, budúcim známym libretistom, ktorý uverejní svoju báseň "Princ Bob". Báseň sa Huszkovi veľmi páčila a skomponoval k nej hudbu. Dielo (ktoré nie je totožné s neskoršou operetou toho istého názvu) vydal na vlastný náklad (presnejšie na náklady svojho otca) a podarilo sa mu nájsť aj speváčku, ktorá bola ochotná dielo predniesť. Nemal veľký úspech, ale jeho talent sa už prejavil. Povzbudzovaný priateľmi sa Huszka naďalej pokúšal komponovať, ale zatiaľ bez väčšieho úspechu.
Kariéra hudobného skladateľa.
Počas štúdia práv zložil Huszka a Bakonyi prvé hudobné dielo o troch dejstvách pod názvom "Treska", ale na javisko sa dielo nikdy nadostalo a rukopis sa stratil.
Štúdium práv aj hudby ukončil v roku 1896 a odišiel do Paríža, kam dostal zo Zeneakadémie skvelé odporúčania do Colonneho-orchestra. On sa však rozhodol inak, vyhral konkurz do konkurenčného Lamoreuxovho orchestra. Bol tam však len rok, pretože mal už v Budapešti dohodnuté zamestnanie na oddelení pre umeleckú tvorbu Ministerstva školstva, kde bol zhodou okolností jeho kolegom Ferenc Martos. 
V roku 1899 Huszka skomponoval niekoľko skladieb ku komédii Adolfa Méreiho "Zákaz vstupu" ("Tilos a bemenet") a diela malo istý úspech, aj keď sa nehralo príliš dlho. Svoju prvú operetu s názvom "Princ Bob" ("Bob herceg") zložil Huszka v roku 1902. Libreto napísal jeho kolega Ferenc Martos a Károly Bakonyi pričom Martos čiastočne využil príbeh svojej básne rovnakého názvu. Riaditeľ Ľudového divadla ("Népszínház"), Kálmán Porzsolt, nečakal veľký úspech a operetu uviedol hlavne preto, že práve nemal po ruke nič lepšie. Opereta však zaznamenala veľký úspech. V roku 1905 dielo uviedlo Theater an der Wien, kde však zaznamenalo len mierny úspech. Napriek tomu skutočnosť, že táto opereta prekročila hranice Uhorska bol významný nielen pre autora, ale otvoril aj cestu ďalším talentovaným maďarským autorom, akými boli Viktor Jacobi, Albert Szirmai a Emmerich Kálmán.
Nasledujúca opereta "Aranyvirág", mala úspešnú premiéru pri príležitosti otvorenia budapeštianskeho divadla, "Király Színház" a prispel tak k úspešnému štartu tohoto divadla. Ďalšie úspechy dosiahol Huszka hlavne svojimi operetami "Gül Baba", "Barónka Lili" (Lili bárónő) alebo "Mária főhadnagy" ("Nadplukovníčka Mária"). 
Viaceré operety boli sfilmované.
V roku 1956 sa osobne zúčastnil premiéry operety "Gül Baba" v Bratislave.
Význam Huszku v hudbe.
Jenő Huszka nepriniesol v hudbe žiadne revolučné novinky, ale jeho význam spočíva v tom, že skvele skĺbil viedenskú operetnú tradíciu s maďarskými hudobnými motívmi. V tomto smere sa stal priekopníkom a dal tým prvý impulz ku sformovaniu tvz. "strieborného veku" viedenskej operety, ktorého hlavnými predstaviteľmi sa stali Emmerich Kálmán a Franz Lehár.
Kariéra Huszku ako právnika.
Na rozdiel napr. od Kálmána, Huszka nikdy nezanevrel na svoje právnické vzdelanie, ale veľmi úspešne ho skĺbil so svojím hudobným vzdelaním. Ako už bolo spomenuté, mladý Huszka začal pracovať na oddelení pre umeleckú tvorbu Ministerstva školstva. Zakrátko sa stal zapisovateľom na Štátnej rade pre výtvarné umenie (Országos képőművészeti tanács), kde sa stretáva so slávnymi osobnosťami. Postupne získal Huszka doktorát z práva. Na ministerstve sa vypracoval na vedúceho umeleckého oddelenia, v roku 1927 sa stal ministerským poradcom. V politicky nepokojných časoch to však nebola príliš stabilná funkcia a v roku 1930 prešiel do rady maďarského rozhlasu.
Keď v roku 1909 vzniklo Združenie maďarských skladateľov (Magyar zeneszerzők szövetsége) zaoberajúce sa ochranou autorských práv, Huszka sa stal najprv členom a od roku 1919 predsedom. Zduženie viedol Huszka výborne a jeho činnosť sa stáva dokonca príkladom pre iné krajiny. Presadil právne úpravy na ochranu autorských práv, ktoré neskôr preberalo medzi inými aj Česko-Slovensko. Huszka si získal medzinárodné uznanie a v roku 1927 pomáhal založiť medzinárodnú organizáciu na ochranu autorských práv: "Confédération Internationale des Sociétes d'Auteaurs, Compositeurs et Editeurs (CISAC), ktorá funguje dodnes. Huszka sa v roku 1930 stal podpredsedom tejto organizácie a túto funkciu zastával až do roku 1948. 
Vojnové roky na neho ťažko doľahli, najprv v roku 1943 čelil silnému mediálnemu útoku zo strany nacionalistickej tlače, pretože autorské kontribúcie vyplácal aj židom. V roku 1944 dostal jeho dom pri bombardovaní priamy zásah. Prišiel takmer o všetko a utrpel aj zranenie na tvári. Po vojne pokračovala kariéra v Združení maďarských skladateľov a v 50. rokoch reprízovali aj viaceré z jeho operiet. Dožil sa uctyhodného veku 84. rokov. Jeho smrť urýchlilo nachladnutie počas silvestrovského interview v roku 1959, ktoré prerástlo do zápalu pľúc.

</doc>
<doc id="34615" url="https://sk.wikipedia.org/wiki?curid=34615" title="Kostol Mena Panny Márie (Vrakuňa)">
Kostol Mena Panny Márie (Vrakuňa)

Farský Kostol Mena Panny Márie sa nachádza v Bratislave v mestskej časti Vrakuňa na Poľnohospodárskej ulici.
História.
Kaplnka Mena Panny Márie bola postavená v roku 1879. V roku 1991, po zriadení samostatnej farnosti vo Vrakuni, sa stala farským kostolom. Keďže kapacitne zďaleka nestačil potrebám, bolo rozhodnuté začať s prístavbou novej časti - hlavnej lode s pôdorysom tvaru slzy. Základný kameň a stavenisko prístavby kostola boli posvätené 28. februára 1993. Nový kostol bol daný do užívania 1. januára 1994. Slávnostnú vysviacku vykonal arcibiskup Ján Sokol 9. septembra 1995. Pôvodná kaplnka bola zachovaná a plní funkciu bočnej kaplnky.
Architektonický návrh prístavby a rekonštrukcie vypracoval ateliér BKU - Bogár Králik Urban, ateliér architektúry a designu v spolupráci s Martinom Kvasnicom. V roku 1995 získal objekt nomináciu na Cenu Dušana Jurkoviča za architektúru.
Okrem farského kostola sa vo Vrakuni nachádza aj kaplnka sv. Petra a Pavla z roku 1880 na Hradskej ulici. V roku 2011 prebehla jej kompletná rekonštrukcia.

</doc>
<doc id="34617" url="https://sk.wikipedia.org/wiki?curid=34617" title="Martinengova ulica">
Martinengova ulica

Martinengova ulica je ulica v Bratislave v mestskej časti Staré Mesto. Ulica dostala meno po významnom občanovi Bratislavy, rodákovi z Chorvátska, Ferdinandovi Martinengovi.

</doc>
<doc id="34619" url="https://sk.wikipedia.org/wiki?curid=34619" title="Oblasti H II">
Oblasti H II



</doc>
<doc id="34621" url="https://sk.wikipedia.org/wiki?curid=34621" title="Kostol svätých Petra a Pavla (Záhorská Bystrica)">
Kostol svätých Petra a Pavla (Záhorská Bystrica)

Kostol svätých Petra a Pavla je rímskokatolícky farský kostol v Bratislave v mestskej časti Záhorská Bystrica. 
Výstavba súčasného kostola začala v roku 1803 na mieste pôvodného menšieho kostola z prvej polovice 14. storočia. Už od roku 1805 začal sa využívať ako bohoslužobný priestor, aj keď nebol ešte úplne dokončený. Slávnostná posviacka bola až 31. augusta 1834, kedy ho posvätil pomocný ostrihomský biskup Alexius Jordánsky.

</doc>
<doc id="34622" url="https://sk.wikipedia.org/wiki?curid=34622" title="Kostol Sedembolestnej Panny Márie (Vajnory)">
Kostol Sedembolestnej Panny Márie (Vajnory)

Kostol Sedembolestnej Panny Márie je rímskokatolícky farský kostol v Bratislave v mestskej časti Vajnory v okrese Bratislava III. Bol postavený v rokoch 12701278 a od roku 1968 je zasvätený Sedembolestnej Panne Márii. 23. októbra 1963 kostol bol zapísaný do ústredného zoznamu pamiatkového fondu.
História.
Najprv bol zasvätený Panne Márii, potom uhorskému kráľovi sv. Ladislavovi. Od roka 1968 opäť Panne Márii, a to Sedembolestnej. Kostol je jednoloďový s polygonálne uzavretou svätyňou, ktorá je zaklenutá gotickou rebrovou klenbou so stredovekými svorníkmi. V roku 1771 bol kostol zväčšený výstavbou novej lode, ktorá je zaklenutá siedmimi poľami tzv. pruskej klenby. Veža s ihlancovou strechou má v hladkých polách trupu strieľne. Sanktuárium kostola je vyzdobené kompozíciami nástenných malieb-ornamentami vajnorských žien. Hlavný oltár je z konca 19. storočia.
V roku 2010 boli do krypty kostola premiestnené pozostatky vajnorského rodáka Titusa Zemana. Tento saleziánsky kňaz bol pôvodne pochovaný na miestnom cintoríne a v súvislosti s prebiehajúcim procesom blahorečenia boli jeho pozostatky exhumované a po preskúmaní uložené do krypty. 17. januára 2012 mu vo vstupnej predsieni kostola odhalili pamätnú tabuľu.
Vajnorská Madonna.
Vzácnou pamiatkou z Vajnôr je "Vajnorská Madonna" – soška z dubového dreva zo začiatku 14. storočia. V pravej ruke drží vladárske jablko, v ľavej Ježiška. Objavili ju na povale kostola a v roku 1941 ju predali Mestskému múzeu v Bratislave. V rokoch 19431967 stála na konzole lode kostola Klarisiek v Bratislave a od roku 1959 sa stala súčasťou zbierok novovzniknutej Galérie mesta Bratislava a je vystavená v stálej expozícii gotickej tabuľovej maľby a plastiky v Pálffyho paláci na Panskej ulici.

</doc>
<doc id="34623" url="https://sk.wikipedia.org/wiki?curid=34623" title="Zlatá réva">
Zlatá réva

Zlatá réva (angl. "Golden Grape") je slovenský film. 
Príbeh z prostredia vinohradníkov počas zlučovania JRD. Konflikt medzi zástancami a odporcami nového projektu prepletený ľúbostným vzťahom. 

</doc>
<doc id="34625" url="https://sk.wikipedia.org/wiki?curid=34625" title="Kaplnka sv. Kataríny">
Kaplnka sv. Kataríny



</doc>
<doc id="34627" url="https://sk.wikipedia.org/wiki?curid=34627" title="Kostol v Prievoze">
Kostol v Prievoze



</doc>
<doc id="34628" url="https://sk.wikipedia.org/wiki?curid=34628" title="Kostol Panny Márie (Vrakuňa)">
Kostol Panny Márie (Vrakuňa)



</doc>
<doc id="34631" url="https://sk.wikipedia.org/wiki?curid=34631" title="Ľudovít I. (Uhorsko)">
Ľudovít I. (Uhorsko)

Ľudovít I. alebo Ľudovít Veľký z Anjou (, ; * 5. marec 1326, Vyšehrad – † 10. september 1382, Trnava) bol od roku 1342 uhorský a od roku 1370 poľský kráľ. V roku 1382 zomrel v Trnave vo svojej kúrii (mal zámok aj pri Zvolene). Pochovaný je v Stoličnom Belehrade.
Život.
Na uhorský trón dosadol v roku 1342 a nástupníctvo v Poľsku mu zaistil jeho otec Karol Róbert o tri roky skôr zmluvou s poľským kráľom. Počiatok jeho vlády bol v znamení vojen s Benátkami o Dalmáciu a Dubrovník, ktoré získal v roku 1358. Po smrti svojho brata Ondreja v roku 1345 sa pokúsil získať neapolskú korunu. V rokoch 1348 – 1350 viedol vojnu s kráľovnou Johanou I. a Neapolské kráľovstvo síce dobyl, ale potom, ako vypukla morová epidémia, bol donútený ustúpiť a ponechal si iba Salernské kniežatstvo. Ľudovít I. Veľký si dočasne podrobil tiež Valašsko, Bosnu, Srbsko a Bulharsko, kde potlačil sektu bogomilov.
V roku 1366 ho v Pešti navštívil byzantský cisár Ján V. Palailogos a sľúbil opätovné pripojenie východnej cirkvi k Rímu, ak kresťanská Európa podporí Byzanciu proti Turkom. V nasledujúcom roku Ľudovít uzavrel vo Viterbe sedemročné spojenectvo s cisárom Karolom IV., ktoré zahrňovalo vzájomnú podporu v Taliansku.
Svoju dcéru Máriu, ktorá sa stala dedičkou uhorského trónu, vydal v roku 1372 za cisárovho najmladšieho syna Žigmunda I. Luxemburského.
Po smrti svojho bezdetného strýka Kazimíra III. sa stal v roku 1370 tiež poľským kráľom, čím vznikla poľsko-uhorská personálna únia. Na počesť svojej korunovácie podnikol krížovú výpravu proti Litovcom a dobyl Červenú Rus, ktorú za nevôle poľskej šľachty pripojil k Uhorsku. 
V roku 1374 začal vojenskú výpravu proti Turkom a podarilo sa mu zvíťaziť nad sultánom Muradom I. Aj tak však nedokázal znovu získať balkánske kniežatstvá, ktoré sa v nasledujúcich rokoch od Uhorska definitívne odtrhli. Po smrti Ľudovíta I. Veľkého sa dedičkou poľského trónu stala jeho dcéra Hedviga (Jadwiga).
Za jeho vlády dosiahlo Uhorské kráľovstvo postavenie európskej veľmoci a prežívalo rozkvet. Kráľ sa proti magnátom opieral o nižšiu šľachtu a mestá, ktorým poskytoval početné privilégia. Rovnako podporoval hospodársky a kultúrny rozvoj krajiny. V roku 1367 založil prvú uhorskú univerzitu.
V roku 1382 zomrel v Trnave vo svojej kúrii (mal zámok aj pri Zvolene). 
Na mieste kúrie v Trnave stojí pošta a je tam pamätná tabuľa.
Vojna Grzymalitov s Naleczovcami.
Vo Veľkopoľsku za vlády Ľudovíta z Anjou vzrastal vzdor proti jeho kráľovskej vláde. Opozíciu zastupoval bohatý rod Naleczovcov a na strane kráľa a jeho prívržencov stál rod Grzymalitov. Po kráľovej smrti došlo k otvorenému konfliktu a vojne, ktorá trvala po celý rok 1383. Veľkopoľsko a Mazovsko boli veľmi zničené aj napriek tomu, že sa v tejto vojne neuskutočnila žiadna väčšia bitka.

</doc>
<doc id="34632" url="https://sk.wikipedia.org/wiki?curid=34632" title="Kostol vo Vajnoroch">
Kostol vo Vajnoroch



</doc>
<doc id="34633" url="https://sk.wikipedia.org/wiki?curid=34633" title="Kostol v Záhorskej Bystrici">
Kostol v Záhorskej Bystrici



</doc>
<doc id="34634" url="https://sk.wikipedia.org/wiki?curid=34634" title="Kostol svätej Alžbety">
Kostol svätej Alžbety

Kostol svätej Alžbety môže byť:

</doc>
<doc id="34635" url="https://sk.wikipedia.org/wiki?curid=34635" title="Kostol a kláštor Alžbetínok">
Kostol a kláštor Alžbetínok



</doc>
<doc id="34636" url="https://sk.wikipedia.org/wiki?curid=34636" title="Kostol sv. Ladislava">
Kostol sv. Ladislava



</doc>
<doc id="34637" url="https://sk.wikipedia.org/wiki?curid=34637" title="Ľudovít I. Anjou">
Ľudovít I. Anjou



</doc>
<doc id="34638" url="https://sk.wikipedia.org/wiki?curid=34638" title="Kostol Svätej rodiny">
Kostol Svätej rodiny

Kostol Svätej rodiny môže byť

</doc>
<doc id="34639" url="https://sk.wikipedia.org/wiki?curid=34639" title="UK v Bratislave">
UK v Bratislave



</doc>
<doc id="34640" url="https://sk.wikipedia.org/wiki?curid=34640" title="Ladislav Chudík">
Ladislav Chudík

Doc. Ladislav Chudík (* 27. máj 1924, Hronec – † 29. jún 2015, Bratislava) bol slovenský herec a divadelný pedagóg.
Život.
Študoval na gymnáziu v Kremnici (19351943), na filozofickej fakulte bratislavskej univerzity (19431945) a na dramatickom oddelení Štátneho konzervatória v Bratislave. Od roku 1944 člen (19631966 šéf činohry) SND v Bratislave, pôsobil v historickej budove SND, v rokoch 19461951 na Novej scéne Národného divadla, neskôr v Divadle Pavla Országha Hviezdoslava a na Malej scéne (od 1962) do marca 2007, od apríla 2007 pôsobil v novej budove SND. Od 1949 pedagóg na bratislavskom konzervatóriu, 19531954, 19561957, 19601968 a 19821984 VŠMU v Bratislave, 19891990 minister kultúry Slovenskej republiky. Venoval sa aj pedagogickej práci (1964 docent). V roku 1968 emigroval do Viedne, ale vrátil sa späť do vlasti po troch mesiacoch. 
Stal sa uznávaným a veľmi populárnym hercom na Slovensku aj v Česku. 
Jeho tvorba, vyvíjajúca sa v úzkom spojení s umeleckým prednesom predstavuje vrchol moderného slovenského herectva. Vynikal schopnosťou vykresliť popri vonkajšom aj vnútorný portrét postavy, a detailne ovládal javiskovú reč. Z úloh: Petrucio (Skrotenie zlej ženy, 1946; Merkucio, Romeo a Júlia, 1957; Macbeth, 1959; Jochanan, 1955; Herodes, 1970 (Hviezdoslav, Herodes a Herodias); Quentin (A. Miller Po páde, 1964) a mnoho ďalších.
Schopnosť prispôsobiť herecký prejav požiadavkám filmových a televíznych prostriedkov mu poskytla bohatú tvorivú činnosť v týchto médiách. V rozhlase vytvoril rad hereckých postáv, účinkoval aj ako recitátor a čítač, spočiatku hral romantických hrdinov, neskôr charakterové postavy. 
&lt;br&gt;Z množstva jeho televíznych úloh k najúspešnejším patrí postava primára Sovu v seriáli "Nemocnice na kraji města" (1982). V rozhlase vytvoril rad hereckých postáv, účinkoval ako recitátor a čítač. 
Bol dva razy ženatý, jeho druhou manželkou bola právnička Alena.
Neskôr sa jeho stav zlepšil a tak ešte účinkoval v divadelnom predstavení ("Tančiareň") v novej budove SND, pričom pri zdravotných ťažkostiach ho alternoval Martin Huba. 
Ocenenia.
Bol vyznamenaný štátnou cenou Klementa Gottwalda. V roku 1965 obdržal titul zaslúžilý umelec a hereckú cenu, v roku 1982 národný umelec. V roku 1984 mu bola udelená Krištáľová ruža a v roku 1988 cena Zlatý krokodíl. V roku 1999 sa stal prvým držiteľom Ceny Jozefa Kronera za celoživotné dielo. 26. mája 1999 mu Mikuláš Dzurinda (vykonávajúci prezidentské právomoci) prepožičal štátne vyznamenanie Rad Ľudovíta Štúra I. triedy. Nositeľ medaily Za zásluhy (2003, Česko). Je laureátom Krištáľového krídla za rok 2002 v oblasti divadlo a audiovizuálne umenie.

</doc>
<doc id="34642" url="https://sk.wikipedia.org/wiki?curid=34642" title="Marta Černická-Bieliková">
Marta Černická-Bieliková

Marta Černická, vyd. Bieliková (* 19. máj 1920, Hodruša (Hodruša-Hámre) – † 7. február 2002, Bratislava) bola slovenská herečka. Manželka Paľa Bielika.
V roku 1940 absolvovala štúdium herectva na Hudobnej a dramatickej akadémii v Bratislave. V rokoch 1939-1946 bola členkou Činohry Slovenského národného divadla. Do svojho odchodu na dôchodok v roku 1979 pôsobila v činohernom súbore Novej scény v Bratislave. V roku 1969 dostala titul zaslúžilá umelkyňa.

</doc>
<doc id="34647" url="https://sk.wikipedia.org/wiki?curid=34647" title="Dušan Cinkota">
Dušan Cinkota

Dušan Cinkota (* 13. október 1970, Banská Bystrica) je slovenský divadelný, filmový a dabingový herec.
Po absolvovaní herectva na VŠMU v Bratislave (19881992) účinkoval v Radošinskom naivnom divadle (19911994). Od roku 1994 bol členom Činohry SND. Režiséri ho obsadzovali rovnako do komediálnych ako aj dramatických postáv. V roku 1995 získal Cenu Litfondu za najlepší mužský herecký výkon roka v hre "Alergia". Vďaka jeho pohybovým a speváckym dispozíciám mu zverili ako hosťovi viacero titulných postáv v muzikáloch na Novej scéne v Bratislave – "Pokrvní bratia", "Cigáni idú do neba", "Cyrano z predmestia" a "Hamlet".
Vytvoril veľa postáv v dabingu a v roku 2000 dostal "Cenu Litfondu" za najlepší dabing Toma Hanksa. V rokoch 20032005 bol členom Divadla Jozefa Gregora Tajovského vo Zvolene. V roku 2006 uvádzal v televízii JOJ reality show "Vyvolení 2".
Dabing.
Dušan Cinkota má veľmi jemný, charakteristický hlas, vďaka ktorému často daboval. K jeho najznámejším rolám patrí Chandler Bing (Matthew Perry) zo seriálu "Priatelia". Nadaboval taktiež robota Sonnyho vo filme "Ja, robot". Veľmi často dabuje Adama Sandlera a Toma Hanksa, ktorého nadaboval vo viac ako 15 filmoch.
Prechovávanie drog.
V roku 2001 bol odsúdený za prechovávanie drog na dva roky nepodmienečne, odsedel si trinásť mesiacov.
Koncom mája 2007 bol opätovne zatknutý pre drogovú trestnú činnosť. Keďže už bol pre rovnaký čin trestaný, hrozilo mu desať až pätnásť rokov vo väzení.
V marci 2012 ho odsúdil prvostupňový Okresný súd Bratislava IV na osem rokov odňatia slobody nepodmienečne, Cinkota sa však proti rozsudku odvolal. 5. decembra 2012 Krajský súd v Bratislave zamietol odvolanie a potvrdil rozsudok súdu 1. stupňa za správny a zákonný.
11. júla 2018 bol z väzenia podmienečne prepustený. Odpykal si tri štvrtiny z trestu a podľa súdu počas výkonu preukázal polepšenie. Súd zároveň určil skúšobnú lehotu 30 mesiacov, počas ktorej bude sledovať, či podmienečne prepustený vedie riadny život.

</doc>
<doc id="34648" url="https://sk.wikipedia.org/wiki?curid=34648" title="Bajkonur">
Bajkonur

Kozmodróm Bajkonur (; ) je kozmodróm v južnom Kazachstane dlhodobo prenajatý Rusku. Z kozmodrómu sú a v minulosti boli vypúšťané všetky sovietske a ruské pilotované kozmické lode typov Vostok, Voschod a Sojuz a bezpilotné nákladné kozmické lode typu Progress. Vypúšťajú sa odtiaľto aj stacionárne telekomunikačné družice, sondy k Mesiacu a k planétam, časť vedeckých, aplikovaných a vojenských umelých družíc Zeme. Na tento účel sa používali a tiež používajú rôzne typy nosných rakiet.
Pôvod názvu.
Raketový kozmodróm Bajkonur patril svojho času medzi prísne strážené a utajované miesta. Dňa 5. augusta 1957 americké špionážne lietadlo Lockheed U-2 síce prvýkrát odhalilo jeho skutočnú polohu, ale Sovieti naďalej tajili jeho súradnice. Odvtedy až do začiatku 90. rokov 20. storočia bol kozmodróm v západnej tlači často nazývaný ako Ťuratam (), do roku 1959 Ťura-Tam (), podľa blízkej železničnej stanice. V otázke pôvodu názvu "Bajkonur" sú zdroje nejednoznačné. Podľa niektorých zdrojov názov vznikol v roku 1961 po kozmickom lete Jurija Gagarina, prvého človeka, ktorý vyletel do kozmického priestoru. Sovietsky zväz vtedy požiadal Medzinárodnú leteckú federáciu ("Fédération Aéronautique Internationale", "FAI") o uznanie rekordného letu a uviedol, že Gagarin štartoval z kozmodrómu Bajkonur. Tento názov bol pre kozmodróm vybraný zrejme kvôli utajeniu jeho skutočnej polohy. Na mape tejto oblasti bola vtedy zakreslená len malá banská obec Bajkonur, ktorá leží asi 320 km severovýchodne od kozmodrómu, a inak tu bol trestanecký tábor, a tak sa Sovieti rozhodli uviesť vzdialenú obec ako miesto štartu rakety Vostok. Iné zdroje uvádzajú, že názvom "Bajkonur" sa označovala oblasť stanice Ťuratam ešte pred založením kozmodrómu. Od 20. decembra 1995 nesie názov "Bajkonur" aj uzavreté mesto nachádzajúce sa pri kozmodróme.
História.
Vznik a uvedenie do prevádzky.
Kozmodróm bol vybudovaný v Kzyl-Ordinskej a Karagandskej oblasti na území vtedajšej Kazašskej SSR (dnešný Kazachstan) medzi sídlami Kazalinsk a Džusaly na základe rozhodnutia vlády ZSSR č. 292-181 z 12. februára 1955 ako 5. vedecko-výskumný skúšobný priestor (; skratka: ) Ministerstva obrany ZSSR pre skúšky balistických rakiet. Dovtedy slúžila na pokusy s raketami vojenská strelnica Kapustin Jar, ​​ktorá ale nestačila na pokusy viacstupňových rakiet vyvíjanými hlavným konštruktérom Sergejom Koroľovom a jeho spolupracovníkmi. Preto maršal delostrelectva Mitrofan Nedelin rozhodol postaviť väčšiu základňu. Výstavbu novej základne dostal na starosť generál ženijného vojska Georgij Šubnikov. Na budúce stavenisko sa dostal s prvými spolupracovníkmi už 12. januára 1955. Železničné vagóny im slúžili ako dielne aj obydlia. Organizačná štruktúra vojenskej správy strelnice bola stanovená direktívou Generálneho štábu ozbrojených síl ZSSR z 2. júna 1955. Tento deň bol neskôr rozkazom ministra obrany ZSSR č. 00105 z 3. augusta 1960 oficiálne označený za dátum zriadenia kozmodrómu. Správou kozmodrómu bolo poverené Raketové vojsko strategického určenia. Neskôr spravovali rampy pre kozmické nosiče vojenské kozmické sily, ktoré v roku 1996 prešli naspäť do raketového vojska. Prvý štart balistickej rakety z kozmodrómu sa uskutočnil 15. mája 1957. Od 4. októbra 1957, kedy bola odtiaľto vypustená prvá umelá družica Zeme Sputnik, sa používa aj na kozmické štarty. V roku 1990 bol kozmodróm oficiálne premenovaný na 5. štátny skúšobný kozmodróm (; skratka: ).
Po rozpade Sovietskeho zväzu.
Po rozpade ZSSR kozmodróm prešiel v roku 1993 do vlastníctva novovzniknutého samostatného štátu Kazachstan, ale po zložitých rokovaniach bola 4. januára 1994 podpísaná dvojstranná medzivládna dohoda o dlhodobom prenájme kozmodrómu Ruskej federácii na dobu najmenej 20 rokov za 115 miliónov amerických dolárov ročne. V roku 1999 bolo rozhodnutím ruskej vlády zriadené Federálne kozmické stredisko „Bajkonur“ (; skratka: ) a v súvislosti s tým postupne prebrala rampy do svojej starostlivosti Ruská kozmická agentúra. V roku 2001 vzniklo Kozmické vojsko Ruskej federácie, ktorému podlieha vojenská časť kozmodrómu. Ruský prezident Vladimir Putin a kazašský prezident Nursultan Nazarbajev podpísali 9. januára 2004 dohodu o predĺžení prenájmu do roku 2050 (zmluva bola ratifikovaná ruskou Dumou 25. mája 2005). Parlament Kazachstanu ratifikoval zmluvu v marci 2010. V januári 2005 bola zriadená spoločná kazašsko-ruská spoločnosť „Bajterek“ pre komerčné zaisťovanie štartov nosných rakiet typu Angara.
Infraštruktúra.
Vlastný kozmodróm (bez pádových oblastí stupňov v streleckom sektore) zaberá plochu . Nachádza sa tu 15 rámp deviatich typov na vypúšťanie kozmických nosičov, štyri rampy na vypúšťanie medzikontinentálnych balistických rakiet, 11 montážnych budov MIK ("montažno-ispytateľnyj korpus") s 34 halami na prípravu nosných rakiet, družíc a sond, 3 tankovacie stanice na plnenie nádrží kozmických telies kvapalnými pohonnými látkami a stlačenými plynmi, sledovacie stanice s výpočtovým strediskom na zaisťovanie vzletu rakiet, stanice pre skvapalňovanie vzduchu na výrobu kvapalného kyslíka a dusíka (kapacita 300 t/deň), tepelná elektráreň s výkonom 60 MW, energovlak s výkonom 72 MW, 2 letiská („Krajnij“ a „Jubilejnyj“, kde bola pristávacia dráha sovietskeho raketoplánu "Buran"), železničných tratí (z toho špeciálneho rozchodu), ciest, elektrorozvodných sietí a spojovacích sietí.
Múzeum.
Na kozmodróme Bajkonur sa nachádza malé múzeum vedľa dvoch malých domčekov, bývalých rezidencií Sergeja Koroľova a Jurija Gagarina. Obe chatky boli zachované a sú súčasťou múzea, ktoré je domovom zbierky kozmických artefaktov. Renovovaný testovací exemplár zo sovietskeho programu Energija-Buran stojí vedľa vchodu do múzea. Súčasťou múzea sú aj fotografie súvisiace s históriou kozmodrómu vrátane obrazov všetkých kozmonautov. Posádka každej expedície začínajúcej z Bajkonuru tu zanecháva podpísanú fotografiu celej posádky, ktorá je vystavená za sklom.
Múzeum má tiež mnoho predmetov súvisiacich s Gagarinom, vrátane pozemného ovládacieho panelu z jeho letu, jeho uniformy a pôdy z miesta pristátia, ktoré sa uchovali v striebornom kontajneri. V jednej z múzejných miestností sa nachádza aj staršia verzia návratovej kabíny kozmickej lode Sojuz.
Zázemie.
Takmer 40 000 špecialistov a ich rodiny (stav z roku 2020) žije a pracuje v meste Bajkonur (do roku 1958 pôvodný názov "Zaria", v rokoch 1958 až 1969 "Leninskij" a odvtedy až do 20. decembra 1995 "Leninsk") na brehu rieky Syrdarja.

</doc>
<doc id="34649" url="https://sk.wikipedia.org/wiki?curid=34649" title="Bajkonur (rozlišovacia stránka)">
Bajkonur (rozlišovacia stránka)

Bajkonur môže byť:

</doc>
<doc id="34651" url="https://sk.wikipedia.org/wiki?curid=34651" title="Michaela Čobejová">
Michaela Čobejová

Mgr. Michaela Čobejová (* 16. jún 1970, Trnava) je slovenská filmová, televízna, divadelná, rozhlasová aj dabingová herečka. Od roku 2013 vyučuje literárno-dramatický odbor na Základnej umeleckej škole v bratislavskom Ružinove.
Život.
Po presťahovaní do Bratislavy takmer päť rokov účinkovala v Detskej rozhlasovej dramatickej družine. V roku 1988 začala študovať herectvo na Vysokej škole múzických umení. Počas štúdia hosťovala v Divadle Nová scéna v inscenácii "Kto sa bojí Virginie Woolfovej?". Po skončení štúdia, v roku 1992, prijala angažmán v Činohre Slovenského národného divadla.
Medzi najdôležitejšie inscenácie, v ktorých hrala, patria: muzikál Ernesta Brylla a Katarzyny Gärtnerovej "Na skle maľované", kde stvárnila úlohu Anjela, hry poľských dramatikov Janusza Głowackého "Štvrtá sestra" (Kaťa) a Slawomira Mroźeka "Tango" (Ala), Goldoniho komédia "Čertice" (Orsetta) a hra Franza Wedekinda "Lulu" (Lulu). V bratislavskom Mestskom divadle naštudovala hru "Posadnutí láskou" v réžii Ingrid Timkovej. V roku 2008 sa stala víťazkou tanečnej show Let's Dance s profesionálnym tanečníkom Tomášom Surovcom. 
Okrem filmovej tvorby a dabingu sa venuje aj vydavateľskej a producentskej činnosti. S Manželom Ivanom má dcéru Ivanu a Táňu.
Hrala v seriáli "Ordinácia v ružovej záhrade".
Angažmány.
Po dobu piatich rokov účinkovala v Detskej rozhlasovej dramatickej družine (čas zahájenia a ukončenia pôsobenia v tomto súbore, nedostupné).
Filmografia.
K roku 2016, hereckú filmografiu Čobejovej zastupujú v distribúcii štyri celovečerné filmy; na poli krátkometrážnej kinematografie boli jej príspevky zaznamenané v jednom prípade. V rámci televízneho formátu bola bez ohľadu na metráž filmu obsadená do dvadsiatich hraných titulov, z toho desiatich TV filmov vrátane jednej minisérie i muzikálu, a deviatich seriálov. Na báze internetového vysielania, účinkovala v dvoch webových seriáloch.

</doc>
<doc id="34652" url="https://sk.wikipedia.org/wiki?curid=34652" title="Peter Debnár">
Peter Debnár

Peter Debnár (* 8. október 1941, Bratislava† 8. jún 2004, Bratislava) bol slovenský herec a divadelný režisér.
Pôvodne vyštudoval réžiu na VŠMU v Bratislave (1966). Postupne pôsobil v Žiline (19641965) a v bratislavských súboroch Divadlo na Korze, Nová scéna 19711990 – v rokoch 19841986 aj jej umelecký šéf) a Divadlo Astorka Korzo ’90. Po niekoľkých réžiách sa po roku 1968 natrvalo zameral na hereckú tvorbu a réžii sa venoval len sporadicky. Zažiaril v divadelných inscenáciách "Čakanie na Godota" (1968), "Les" (1971). Zahral si aj v niekoľkých filmoch a v televíznych inscenáciách, uplatnil sa v dabingu. V posledných rokoch života sa kvôli zdravotným problémom stiahol do ústrania.

</doc>
<doc id="34653" url="https://sk.wikipedia.org/wiki?curid=34653" title="Donn Fulton Eisele">
Donn Fulton Eisele

Donn Fulton Eisele (* 23. jún 1930, Columbus, Ohio, USA – † 1. december 1987, Tokio, Japonsko) bol americký astronaut.
Život.
Mladosť a výcvik.
Po skončení 2. svetovej vojny mal Eisele práve 15 rokov. Najprv sa rozhodol k štúdiu na námornej akadémii v Annapolise a hneď potom išiel na školu pre testovacích pilotov na základni Edwards. Potom slúžil v Novom Mexiku na základni Kirtland a postupne zvyšoval svoje schopnosti letca. Neskôr začal študovať na technologickom inštitúte vojenského letectva. V roku 1964 sa z Kirtlandu odsťahoval do Houstonu a vstúpil do tímu pripravujúcich sa kozmonautov. Podieľal sa tiež na kontrolách výroby raketovej techniky u výrobcov. V NASA bol najprv zaradený do posádky AS-206, po zrušení letu sa po čase objavil na listine pre Apollo 7.
Let do vesmíru.
Kozmická loď Apollo 7 s Eiselom na palube odštartovala na jeseň 1968 z kozmodrómu na myse Canaveral. Na palube s ním boli kozmonauti Schirra a Cunningham. Počas 163 obletoch Zeme skúšali nové typy skafandrov a raketových motorov. Pristáli po 260 hodinách pobytu na obežnej dráhe na hladine Atlantického oceánu.
Po lete.
Bol zaradený do záložnej posádky letu Apollo 10. V júni 1970 tím kozmonautov opustil, v NASA však zostal v ich výskumnom stredisku v meste Hampshir vo Virgínii. Odtiaľ a tiež z armády odišiel v roku 1972. Potom sa stal riaditeľom Mierových zborov v Thajsku. V roku 1978 bol manažérom spoločnosti Marion Power Showel vo Williamsburgu vo Virgínii. So svojou manželkou Susan sa rozviedol. Zomrel na infarkt vo veku 57 rokov v Tokiu.

</doc>
<doc id="34654" url="https://sk.wikipedia.org/wiki?curid=34654" title="Donn Eisele">
Donn Eisele



</doc>
<doc id="34655" url="https://sk.wikipedia.org/wiki?curid=34655" title="Marek Svatoš">
Marek Svatoš

Marek Svatoš (* 17. jún 1982, Košice† 5. november 2016, Denver) bol slovenský hokejový útočník. Jeho kariéru ovplyvňovali časté zranenia.
Klubový hokej.
S hokejom začínal v rodnom meste, v mužstve HC Košice. Od roku 2000 hral v Severnej Amerike. V roku 2001 ho draftovalo Colorado Avalanche z 227. miesta. V sezóne 2001/02 vyhral s mužstvom WHL Kootenay Ice Memorial Cup. V NHL debutoval v sezóne 2003/04, keď odohral štyri zápasy. V nasledujúcom ročníku pôsobil na farme Colorada – Hershey Bears. V ročníku 2005/06 už bol stabilným hráčom Colorada. V marci 2006 však utrpel zlomeninu v oblasti ramena a sezóna sa pre neho skončila predčasne. V ročníku 2007/08 bol po 65 zápasoch s 26 gólmi najlepším strelcom Avalanche, keď si v stretnutí proti Los Angeles Kings si roztrhol krížny väz v kolene a vynechal celý zvyšok sezóny. V júli podpísal s Coloradom zmluvu na ďalšie dva roky. V sezóne 2008/09 si tri zápasy pred koncom základnej časti poranil ruku, čím sa opäť pre neho skončila sezóna predčasne.
V nasledujúcom ročníku pre problémy so slabinami a pre bolesti v hrudnej oblasti odohral len 54 zápasov. Po vypršaní kontraktu s Avalanche sa rozhodol pre návrat do Európy a stal sa hráčom Avangard Omsk, v ktorom v 19 zápasoch zaznamenal len 3 góly. Vedenie s ním preto ukončilo spoluprácu. 
Následne sa vrátil do Ameriky, kde 28. decembra podpísal zmluvu so St. Louis Blues. Klub ho však musel umiestniť na waiver listinu, z ktorej si ho stiahol Nashville Predators. Ten ho 23. februára 2011 umiestnil na waiver listinu, z ktorej si ho o deň neskôr stiahla Ottawa Senators. Za mužstvo odohral 19 zápasov, strelil len 3 góly. Sezónu 2011/12 vynechal a doliečoval si zranenia. Pred ročníkom 2012/13 neuspel v prípravnom kempe Floridy, v januári 2013 sa dohodol so Slovanom Bratislava na zmluve do konca sezóny. V sezóne 2013/14 hral za HC Košice v slovenskej extralige. Po tejto sezóne sa rozhodol ukončiť kariéru a vrátil sa k rodine do Denveru. Zomrel dňa 5. novembra 2016 vo veku 34 rokov v Denveri.
Reprezentácia.
Slovensko reprezentoval na MS do 18 rokov v roku 2000. Na MS do 20 rokov v roku 2002 bol najlepším strelcom a tiež členom All-Star tímu turnaja. V seniorskej reprezentácii hral na ZOH 2006 a MS 2010. V reprezentácii odohral celkovo 12 zápasov a strelil 1 gól.

</doc>
<doc id="34656" url="https://sk.wikipedia.org/wiki?curid=34656" title="Walter Marty Schirra">
Walter Marty Schirra

Walter Marty „Wally“ Schirra, Jr. (* 12. marec 1923, Hackensack, New Jersey, USA – † 3. máj 2007, San Diego, Kalifornia) bol americký astronaut, skúšobný pilot a námorný pilot. Bol jedným z pôvodnej sedmičky astronautov programu Mercury, ktorých NASA vybrala v apríli 1959. V októbri 1962 sa stal tretím Američanom na obežnej dráhe Zeme a celkovo piatym Američanom vo vesmíre. Bol jediným astronautom, ktorý letel v kozmických lodiach Mercury, Gemini a Apollo. Počas troch kozmických letov strávil 295 hodín a 15 minút vo vesmíre.
Život.
Mladosť a výcvik.
Jeho starí rodičia z otcovej strany pochádzali z Bavorska a Švajčiarska. Pôvodom boli zo Sardínie. Walter mal veľa príbuzných a sestru Suzanne. Rád lyžoval a pretekal na autách. Po základnej škole absolvoval strednú a potom začal študovať na strojníckej fakulte v Newarku a v roku 1941 na námornej akadémii v Annapolise. Ukončil ju v roku 1945. Ako aktívny pilot narukoval k 7. americkej námornej flotile v Tichomorí a bojoval aj v kórejskej vojne. Zúčastnil sa 90 bojových letov, pri ktorých sa mu podarilo zostreliť dve nepriateľské stíhačky MiG-15. Po tejto vojne sa vrátil do USA a slúžil ako skúšobný pilot na základniach v Kalifornii. Po nasadení do Ázie na palube lietadlovej lode USS "Lexington" a výcviku v oblasti bezpečnosti v letectve na Univerzite Južnej Kalifornie bol Schirra v roku 1958 prijatý do námornej školy skúšobných pilotov v Patuxent River v Marylande. Spolužiakmi mu tu boli aj budúci astronauti Jim Lovell a Pete Conrad. Schirra sa tu naučil lietať na viacerých typoch lietadiel vrátane F4D Skyray, F-11 Tiger a F-8 Crusader. Po skončení štúdia sa stal skúšobným pilotom v Patuxent River a naučil sa lietať na strojoch F4H Phantom, aby pomohol zistiť, či je toto lietadlo vhodné na prevádzku na lietadlových lodiach. V roku 1959 dostal pozvánku medzi budúcich astronautov NASA. Schirra pozvánku prijal, úspešne prešiel náročným výberovým procesom a v apríli 1959 sa stal jedným zo sedmičky astronautov programu Mercury. Bol ženatý a mal dve deti.
Lety do vesmíru.
V programe Mercury Schirra zodpovedal za systémy podpory života a pretlakový oblek. S Johnom Glennom navyše spolupracoval na dizajne kabíny kozmickej lode. Počas Shepardovho suborbitálneho letu Mercury-Redstone 3 v máji 1961 leteli Schirra a Scott Carpenter v stíhacích lietadlách F-106 Delta Dart. Dňa 29. novembra 1961, po úspešnom orbitálnom lete Mercury-Atlas 5 so šimpanzom Enosom na palube, bol Schirra oficiálne určený za náhradníka Deka Slaytona pre let Mercury-Atlas 7. V marci 1962 však Slayton musel byť vyradený z letového stavu kvôli srdcovej arytmii a nahradil ho Scott Carpenter. Približne mesiac po Carpenterovom lete, 27. júna 1962, NASA informovala verejnosť, že na let Mercury-Atlas 8 poletí astronaut Walter Schirra a jeho náhradníkom bude Gordon Cooper. 
Štart letu Mercury-Atlas 8 sa uskutočnil 3. októbra 1962. Hlavnou úlohou astronauta bolo zistiť, aké úpravy potrebuje kozmická loď Mercury k uskutočneniu 24-hodinového letu. Schirra ďalej fotografoval Zem a hviezdy na farebný film. Ďalej pri prelete nad Austráliou zisťoval, ako atmosférou preniká žiara svetelného zdroja, umiestneného na raketovej základni Woomera. Kamerou získal pätnásť snímok Zeme, pričom použil rôzne filtre. Cieľom bolo zistiť, aké filtre sú najvhodnejšie pre meteorologické družice, aby sa získali čo najkontrastnejšie fotografie. Na prednej časti kabíny boli umiestnené vzorky rôznych materiálov. Experiment overoval tepelnú odolnosť nových zliatín s ohľadom na ich možné použitie na kozmických telesách. 
Dňa 13. apríla 1964 bol Schirra oficiálne vybraný za veliteľa záložnej posádky pre misiu Gemini 3, prvého pilotovaného letu programu Gemini. O rok neskôr, 15. apríla 1965, prišla nominácia za veliaceho pilota hlavnej posádky letu Gemini 6. Pilotom sa stal Thomas Stafford. Hlavným cieľom misie, ktorá mala odštartovať 25. októbra 1965, bolo priblížiť sa na obežnej dráhe okolo Zeme k cieľovému telesu Agena a spojiť sa s ním. Cieľové teleso malo odštartovať na rakete Atlas v ten istý deň ako aj kozmická loď s astronautmi. Atlas s Agenou odštartoval, ale o niekoľko minút neskôr došlo k explózii. Let Gemini 6 tak stratil zmysel a bolo potrebné pre neho naplánovať nový cieľ. Nový let dostal označenie Gemini 6A a jeho úlohou bolo uskutočniť stretnutie s loďou Gemini 7. Dňa 12. decembra 1965 ale došlo v dôsledku poruchy k prerušeniu štartu misie Gemini 6A. Rozpojil sa kontakt na spodnej časti rakety, k čomu malo dôjsť až keď by sa raketa naozaj vzniesla. Aj keď nebolo času nazvyš (Gemini 7 už bola na obežnej dráhe) inžinierom sa podarilo vyriešiť problémy so štartom a 15. decembra 1965 sa štart Gemini 6A konečne uskutočnil. Pomocou motorických manévrov sa Gemini 6 dostala na prechodovú dráhu k Gemini 7 a lode sa začali k sebe približovať. Jemným manévrovaním oblietavala Gemini 6 druhú loď, približovala sa a opäť sa vzďaľovala. Pri najväčšom priblížení boli od seba obe telesá vzdialené len 0,3 m. Gemini 7 bola počas skupinového letu pasívna a nemanévrovala, pretože na manévre nemala dostatok paliva. Fyzické spojenie sa uskutočniť nemohlo, pretože Gemini 7 k tomu nebola (na rozdiel od cieľového telesa Agena) vybavená.
Potom Schirra prešiel do programu Apollo. Dňa 29. septembra 1966 NASA zverejnila zloženie posádky misie Apollo 2 (AS-205), ktorá mala byť druhým pilotovaným letom lode Apollo Block I na obežnej dráhe Zeme. Za veliaceho pilota bol určený Walter Schirra, senior pilotom sa stal Donn Eisele a pilotom Walter Cunningham. Nakoniec sa už 15. novembra rozhodlo, že ďalší let Apolla Block I je nadbytočný a ruší sa. NASA o týchto skutočnostiach informovala verejnosť 22. decembra s tým, že Schirra, Eisele a Cunningham prešli do záložnej posádky Apolla 1 (AS-204). Schirra to vtedy ťažko niesol, pretože nechcel slúžiť v záložnej posádke ako nejaký nováčik. V tom období totiž otvorene hovoril, že čoskoro chce odísť z oddielu astronautov, ale riaditeľ operácií letových posádok Deke Slayton ho nakoniec prehovoril, aby ešte zostal.
Všetky tieto plány nakoniec úplne zmenil 27. január 1967, kedy sa konala predletová skúška v rámci príprav na misiu Apollo 1 (AS-204), ktorej štart sa plánoval na 21. februára 1967. Astronauti Gus Grissom, Edward White a Roger Chaffee boli počas skúšky vo vnútri kabíny kozmickej lode Apollo Block I, ktorá sa nachádzala na vrchole nosnej rakety Saturn IB na štartovacom komplexe 34. V dôsledku chyby na kabeláži kabíny preskočila iskra, ktorá v atmosfére tvorenej čistým kyslíkom spôsobila požiar, pri ktorom všetci traja astronauti zahynuli. Táto nehoda zasiahla podľa mnohých aj Wallyho Schirru a od základov ho zmenila. Predtým bol snáď najväčším vtipkárom v celom oddiele astronautov. Traduje sa, že keď mali odovzdať lekárom vzorky moču, Schirra postavil vedľa malých skúmaviek svojich kolegov 20-litrovú nádobu. 
Program Apollo sa musel pozastaviť a prehodnotiť. Krátko po nehode Apolla 1 Slayton požiadal Schirru, Eiseleho a Cunninghama, aby po obnovení programu uskutočnili prvý pilotovaný let kozmickej lode Apollo, čiže tentokrát už s verziou Block II. Misia Apollo 7 nakoniec úspešne odštartovala 11. októbra 1968. Hlavným cieľom letu bolo otestovať technické kvality novej kozmickej lode Apollo a vykonať naplánované vedecké experimenty. Zaujímavosťou je, že pri tomto lete sa z americkej kozmickej lode po prvýkrát podarilo uskutočniť priamy televízny prenos. Celkovo sa uskutočnilo sedem krátkych televíznych prenosov. Zo záznamu ich vysielala aj Česko-slovenská televízia. Misia Apollo 7 bola natoľko úspešná, že úplne zmenila plán pre nasledujúce lety. Vedenie NASA potom definitívne rozhodlo, že nasledujúci let Apollo 8 poletí aj s ľudskou posádkou k Mesiacu. Wally Schirra bol bežne známy ako vtipkár a pohodár, ale počas letu Apollo 7 sa prejavil ako hundroš. Dôvodom jeho nepríjemných nálad bolo zrejme nachladnutie, možno nikotínový deficit a istú úlohu zohrali aj trocha nešetrné zmeny v letovom pláne. Situáciu musel niekoľkokrát osobne zachraňovať Deke Slayton, ktorý sa Schirrovi snažil prehovoriť do duše, ale ani to príliš nepomohlo a mrzutý Schirra sa s ním aj pohádal. Wally ešte pred letom Apollo 7 oznámil svoj odchod z NASA, ale jeho správanie počas letu bohužiaľ nepriaznivo ovplyvnilo ďalšie osudy Donna Eiseleho a Waltera Cunninghama, čo Slayton po pristátí Apolla 7 aj otvorene vytkol Schirrovi. Potom, ako letový riaditeľ Chris Kraft ešte počas misie Apollo 7 vyhlásil, že táto posádka už pre neho nikdy nepoletí, ich zo svojich plánov v tichosti vyškrtol aj Slayton. Astronauti museli mať plnú dôveru kontrolórov v riadiacom stredisku. Nikto z posádky Apolla 7 tak už do vesmíru neletel.
Po letoch.
Dňa 1. júla 1969 Schirra odišiel z NASA aj námorníctva. Prijal miesto predsedu finančnej a lízingovej spoločnosti Regency Investors Incorporated v Denveri, podpísal niekoľko zmlúv na vystupovanie v televízii a stal sa tiež komentátorom ďalších kozmických letov pre spoločnosť Colombia. V januári 1979 založil spoločnosť Schirra Enterprises a do roku 1980 pracoval ako konzultant. V rokoch 1971 až 1984 pracoval pre belgický konzulát pre Colorado a Nové Mexiko a bol členom predstavenstva niekoľkých spoločností. V roku 1986 bol v Ohiu zapísaný do Národnej leteckej siene slávy ("National Aviation Hall of Fame"). Spolu s Richardom N. Billingsom vydal v roku 1988 autobiografiu "Schirra’s Space". Walter Schirra zomrel na srdcový infarkt 3. mája 2007 vo veku 84 rokov v nemocnici Scripps Green v kalifornskom San Diegu.

</doc>
<doc id="34657" url="https://sk.wikipedia.org/wiki?curid=34657" title="Vladimír Durdík mladší">
Vladimír Durdík mladší

Vladimír Durdík ml. (* 23. máj 1949, Smižany – † 9. marec 2003, Bratislava) bol slovenský herec. Syn Vladimíra Durdíka st.
Pochádzal z hereckej rodiny. Štúdium herectva na Vysokej škole múzických umení ukončil v roku 1971. Po štvorročnom účinkovaní v Štátnom divadle v Košiciach od roku 1975 pôsobil v Slovenskom národnom divadle v jeho činohernom súbore. 
Jeho chlapčenský zjav ho v prvých rokoch profesionálneho hereckého účinkovania predurčil k stvárňovaniu lyricko–romantických kladných hrdinov, rovnako na javisku ako v televíznych filmoch "Miesto v dome" (1973), "Tereza" (1976), v televíznej ságe "Povstalecká história" (1984). Často účinkoval aj v televíznych inscenáciách, napr. "Mozoľovci" (1975), Hviezdoslavovych eposoch "Ežo Vlkolinský" (1978) a "Gábor Vlkolinský" (1978), kde vytvoril postavu Gábora Vlkolinského. V dvojdielnej historickej inscenácii "Solúnski bratia" (1984) stvárnil postavu Koceľa.

</doc>
<doc id="34658" url="https://sk.wikipedia.org/wiki?curid=34658" title="Wally Schirra">
Wally Schirra



</doc>
<doc id="34659" url="https://sk.wikipedia.org/wiki?curid=34659" title="Kozmická rýchlosť">
Kozmická rýchlosť

Kozmická rýchlosť je rýchlosť, potrebná na prekonanie gravitačného pôsobenia kozmického telesa.
Rozoznávame niekoľko kozmických rýchlosti, bežne sa stretávame s prvými troma:

</doc>
<doc id="34660" url="https://sk.wikipedia.org/wiki?curid=34660" title="Walter Schirra">
Walter Schirra



</doc>
<doc id="34663" url="https://sk.wikipedia.org/wiki?curid=34663" title="Mercury-Atlas 8">
Mercury-Atlas 8

Mercury-Atlas 8 (alebo podľa lode Sigma 7) bol americký pilotovaný kozmický let v rámci programu Mercury. Štart letu sa uskutočnil 3. októbra 1962 a vyniesol do vesmíru piateho Američana, ktorým sa stal Walter Schirra. Hlavnou úlohou astronauta bolo zistiť, aké úpravy potrebuje kozmická loď Mercury k uskutočneniu 24-hodinového letu. Schirra ďalej fotografoval Zem a hviezdy na farebný film. Ďalej pri prelete nad Austráliou zisťoval, ako atmosférou preniká žiara svetelného zdroja, umiestneného na raketovej základni Woomera. Kamerou získal pätnásť snímok Zeme, pričom použil rôzne filtre. Cieľom bolo zistiť, aké filtre sú najvhodnejšie pre meteorologické družice, aby sa získali čo najkontrastnejšie fotografie. Na prednej časti kabíny boli umiestnené vzorky rôznych materiálov. Experiment overoval tepelnú odolnosť nových zliatín s ohľadom na ich možné použitie na kozmických telesách.
Priebeh letu.
Kozmická loď Mercury (výr. č. 16) prišla na Cape Canaveral 16. januára 1962. S plánovaním misie Mercury-Atlas 8 sa začalo vo februári. Cieľom letu bolo uskutočniť šesť alebo sedem obletov Zeme, čo mal byť medzistupeň k jednodňovému letu, počas ktorého mala kozmická loď Mercury vykonať 18 obletov Zeme. Rozhodnutie vykonať šesť obletov namiesto siedmich bolo podmienené pravidlami misie o núdzových záchranných operáciách. Pri siedmich obletoch by boli potrebné dodatočné záchranné jednotky, aby bolo možné sa dostať ku kabíne kdekoľvek na jej trajektórii do 18 hodín. Profil šiestich obletov mal aj ďalšie dôsledky na záchranné operácie. Miesto pristátia kozmickej lode sa presunulo z Atlantiku do Tichého oceánu. Dňa 27. júna 1962 NASA informovala verejnosť, že na misiu Mercury-Atlas 8 poletí astronaut Walter „Wally“ Schirra a jeho náhradníkom bude Gordon Cooper. Nosná raketa Atlas LV-3B bola dodaná na kozmodróm 8. augusta. Astronaut Wally Schirra začal trénovať na misiu ešte začiatkom júla. Zahŕňalo to okrem iného aj niekoľko testov rôznych systémov a tri simulované lety, ktoré vyvrcholili 29. septembra simulovaným 6,5-hodinovým letom, pričom kozmická loď bola pripojená k nosnej rakete na štartovacej rampe. Zaujímavou udalosťou z obdobia príprav na misiu bola návšteva prezidenta USA Johna F. Kennedyho na Cape Canaveral, ktorá sa uskutočnila 11. septembra. Dňa 1. októbra bola misia pripravená na štart, ale veľká tropická búrka v Atlantiku a séria tajfúnov v Tichom oceáne však mohli spôsobiť problémy pri záchranných operáciách po pristátí. Večer 2. októbra sa rozhodlo, že štart sa uskutoční na druhý deň ráno. Schirra sa pokojne navečeral a krátko po 20:00 zaspal bez akýchkoľvek liekov na spanie.
V stredu 3. októbra 1962 o 01:40 miestneho času Schirru prebudil lekár Howard A. Minners. Po sprche a rannej hygiene si spolu s Dr. Minnersom, koordinátorom aktivít astronautov Dekom Slaytonom, riaditeľom letových operácií Waltom Williamsom a riaditeľom Strediska pilotovaných letov Robertom Gilruthom sadol k raňajkám, ku ktorým si dal vajíčka, filet mignon, toast, pomarančový džús, kávu a tiež porciu čerstvo uvarenej dravej ryby druhu krájač skákavý ("Pomatomus saltatrix"), ktorú ulovil harpúnou deň predtým. Potom podstúpil poslednú lekársku prehliadku pred štartom. Nasledovalo obliekanie skafandra, odchod z hangára S a jazda v špeciálne upravenom prívese na štartovací komplex 14. O 04:41 Schirra nastúpil do kabíny kozmickej lode Mercury (výr. č. 16), ktorú pomenoval "Sigma 7". V priehradke na rukavice našiel steakový sendvič, ktorý tam bol odložený pre neho. Záverečné prípravy na štart misie prebiehali vcelku hladko až na štvrťhodinové prerušenie odpočítavania v čase 45 minút pred štartom, ku ktorému došlo kvôli poruche radaru na Kanárskych ostrovoch. Misia Mercury-Atlas 8 nakoniec úspešne odštartovala 3. októbra 1962 o 07:15:11,84 miestneho času (12:15:11,84 svetového času) pomocou nosnej rakety Atlas LV-3B zo štartovacieho komplexu 14 na Cape Canaveral. V čase 5 minút a 44 sekúnd po štarte astronautovi zo Zeme oznámili, že sa nachádza na stabilnej obežnej dráhe, ktorá mu zaručuje najmenej sedem obletov. Po oddelení od nosnej rakety Schirra stabilizoval kozmickú loď a pomaly ju naviedol do správnej polohy. Zámerne udržiaval pomalý pohyb, aby šetril palivo, a dokázal manévrovať s kabínou s použitím pol percenta palivových zásob. Chvíľu sledoval odhodený nosič, ktorý sa pomaly otáčal okolo. Keď kozmická loď preletela cez Atlantik, zameral sa na testovanie manuálneho ovládania, ktoré sa mu zdalo nedbalé v porovnaní so systémom fly-by-wire.
Pri prelete nad východným pobrežím Afriky začal Schirra pociťovať prehrievanie skafandra. Teplota v ňom stúpla z 23 °C pri štarte na 32 °C. Neskôr Schirra povedal, že v skafandri bolo teplo ako pri „kosení trávnika v Texase“. Tento problém bol zrejmý aj pozemným kontrolórom, ktorí sa dohadovali s lekárom o tom, či je bezpečné pokračovať v lete, alebo či treba misiu ukončiť už po prvom oblete. Letový riaditeľ Chris Kraft sa riadil odporúčaním lekára, aby zistil, či sa problém ustáli, a nakoniec dal súhlas na druhý oblet. Keď sa Schirrovi podarilo skafander vyregulovať, bolo mu zase príliš chladno: "„Na konci letu som sa doslova triasol,“" povedal neskôr. "„Som zrejme prvým človekom, ktorý vo vesmíre nachladol.“" Nad Austráliou Schirra sledoval, ako atmosférou preniká žiara svetelného zdroja, umiestneného na raketovej základni Woomera, ale pozorovanie mu skomplikovali mraky. Napriek tomu však neďaleko Woomery uvidel záblesk a potom aj osvetlený obrys mesta Brisbane. Počas nočného preletu nad Tichým oceánom vyskúšal palubný periskop, ktorý sa mu zdal ťažko použiteľný a rýchlo ho zakryl, len čo vyšlo slnko. Pri prelete nad Mexikom hlásil, že je v „šimpanzej konfigurácii“, pričom kozmická loď pracuje úplne automaticky bez akéhokoľvek zásahu pilota.
Na začiatku druhého obletu, začal testovať manévrovanie s kabínou, pričom ako referenčný bod použil pohľad na Zem cez hlavné okno, a nie cez periskop. Počas druhého obletu pozoroval aj svetelné častice, o ktorých sa zmieňoval už John Glenn pri svojom lete. Nad neosvetlenou časťou Zeme si opäť precvičoval manévrovanie s kozmickou loďou a ako referenčné body používal najprv Mesiac a potom známe hviezdy. Orientácia podľa hviezd sa ukázala ako ťažko použiteľná, keďže malé okienka kabíny Mercury poskytovali veľmi obmedzené zorné pole, čo sťažovalo identifikáciu súhvezdí. Počas letu nad Tichým oceánom sa opäť vrátil k automatickému riadeniu polohy a s kolegom Gusom Grissomom, ktorý vtedy slúžil na havajskej sledovacej stanici, sa rozprával o kvalitách manuálneho riadiaceho systému. Na začiatku tretieho obletu Schirra odpojil gyroskopy kozmickej lode, vypol časť elektrického systému a nechal kabínu voľne lietať. Túto pokojnú časť letu využil na otestovanie svojho priestorového povedomia a motoriky, ktoré podľa jeho zistení v podstate neboli ovplyvnené beztiažovým stavom, a na zjedenie ľahkého jedla. Nad Indickým oceánom opäť aktivoval vypnuté systémy kabíny a pokračoval v lete nad Tichým oceánom. Z Havaja dostal povolenie na šesť obletov, a keď preletel smerom ku Kalifornii, vypol elektrický systém kabíny, aby ju opäť nechal voľne letieť. Tentokrát sa venoval fotografovaniu palubnou kamerou. Pri štvrtom oblete, unášaný v obrátenej kozmickej lodi "Sigma 7" so Zemou „nad sebou“, Schirra pokračoval vo fotografovaní a počas preletu nad východnou Afrikou sa pokúsil spozorovať balónovú družicu Echo 1, čo sa mu však nepodarilo. Keď kozmická loď priletela nad Kaliforniu, rozprával sa asi dve minúty s Johnom Glennom. Ich rozhovor sa naživo vysielal v rozhlase a televízii po celých USA. Začali sa tiež opakovať problémy so skafandrom. Na priezore prilby sa kondenzovala voda. Schirra, znepokojený teplotou v kabíne, sa vyhýbal otváraniu priezoru, aby ho vyčistil, pretože sa obával, že teplota v skafandri sa opäť zhorší.
Na piatom oblete začal Schirra oddychovať a poznamenal, že to bol jeho prvý odpočinok od decembra 1961. Použil malé cvičebné zariadenie s bungee šnúrou na „malý strečing“. Potom prešiel na manuálne riadenie polohy, pričom hlásil náhly impulz otáčania kabíny a vysokú spotrebu paliva. Nad Atlantikom sa vrátil k pozorovaniu a fotografovaniu. Plánované vysokovýkonné svetlo pri Durbane v Južnej Afrike sa mu nepodarilo spozorovať kvôli oblačnosti, ale uvidel jasne osvetlené mesto Port Elizabeth. Nad Filipínami podal správu o stave paliva. Po štyroch a pol z plánovaných šiestich obletov mu v nádržiach manuálneho aj automatického systému riadenia zostávalo ešte 80% paliva. Pri prelete nad ekvádorským mestom Quito ku koncu piateho obletu sa Schirru sledovacia stanica spýtala, či má nejaký odkaz, ktorý by mohol odovzdať „v španielčine kolegom tu dole“, a on sa vyjadril, že táto krajina vyzerá z obežnej dráhy nádherne, a zakončil to veselým: "„Buenos Dias, y’all!“" Neskôr Schirra poznamenal, že v tomto momente bol „rozzúrený“ – pripravoval sa na návrat do atmosféry a nechcel sa rozptyľovať verejnými vyhláseniami. Počas šiesteho obletu sa Schirra pripravoval na návrat. Stihol ešte urobiť poslednú sériu fotografií Južnej Ameriky a vyskúšať ďalšiu sadu testov priestorovej orientácie. Stabilizácia kabíny na konci letu a aktivácia brzdiacich rakiet prebehli v poriadku. Brzdiace rakety sa zapálili nad západným Tichým oceánom v čase 8 hodín, 51 minút a 28 sekúnd po štarte. Automatický riadiaci systém udržiaval kabínu v tejto fáze letu „stabilnú ako skala“, hoci potom, čo sa rakety vypli, Schirra poznamenal, že systém spálil takmer štvrtinu paliva. Následne Schirra nastavil kabínu do správnej polohy, pričom poznamenal, že riadenie polohy bolo „nedbalé“. Potom zapol automatický systém stabilizácie kurzu, ktorý spotrebúval palivo veľmi vysokou rýchlosťou, aby udržal kontrolu nad kabínou počas návratu do atmosféry. Bola to špecifická požiadavka inžinierov a Schirra bol zdesený, keď videl, že palivo, ktoré šetril na šesť obletov, sa spotrebúva tak rýchlo. Návrat kabíny do atmosféry nakoniec prebehol bez problémov. Vo výške 12 192 m Schirra roztvoril stabilizačný padák a vo výške 4 572 m napokon hlavný padák. Kozmická loď "Sigma 7" pristála ešte v ten istý deň o 21:28:22 UTC na hladine Tichého oceánu. Miesto pristátia sa nachádzalo 500 km severovýchodne od Midwayských ostrovov, 7,2 km od plánovaného bodu a len 0,8 km od hliadkujúcej lietadlovej lode USS "Kearsarge". Po pristátí Schirra strávil ešte 40 minút v kabíne plávajúcej na hladine oceánu. Potom ju dotiahli k lietadlovej lodi "Kearsarge" a žeriavom vyzdvihli na palubu.
Pohľad na Zem z vesmíru neurobil na Schirru zvláštny dojem. Množstvo detailov, ktoré dokázal rozoznať, sa dalo porovnať s pohľadom z vysoko letiaceho lietadla a po lete sa vyjadril, že v porovnaní s letom vo výške 15 000 m to nebolo „nič nové“. Celkovo dospel k záveru, že "Sigma 7" bola na „vrchole zoznamu“ lietadiel, ktoré pilotoval, a vytlačila F8F Bearcat, námornú stíhačku s piestovým motorom, pričom samotná misia bola „ako z učebnice“. Viacerí novinári potom kládli Schirrovi otázku, či je možné na základe veľmi úspešného letu súdiť, že je lepším astronautom než John Glenn a Scott Carpenter. Schirra odpovedal vždy rovnakom v zmysle: "„Poučil som sa z predchádzajúcich letov svojich kamarátov, ale predovšetkým sa myslím, že poučili konštruktéri a tiež tí, ktorí riadia let. Dúfam, že moje skúsenosti využije Cooper, ktorý je teraz na rade.“"

</doc>
<doc id="34667" url="https://sk.wikipedia.org/wiki?curid=34667" title="Ken Thompson">
Ken Thompson

Kenneth Thompson (* 4. február 1943, New Orleans, Louisiana, USA) je americký informatik významný svojou prácou na operačnom systéme Unix.
Životopis.
Thompson sa narodil v New Orleans, Louisiana v USA. Dosiahol bakalársky a inžiniersky titul, oba v oblasti elektrotechniky na University of California, Berkeley.
V roku 1969, počas jeho práce v Bell Labs, sa Thompson a Dennis Ritchie stali hlavnými tvorcami operačného systému Unix. Thompson tiež napísal programovací jazyk B, predchodcu jazyka C, v súčasnosti jedného z najbežnejšie používaných programovacích jazykov. Navyše, počas písania operačného systému Multics vytvoril programovací jazyk Bon. Tiež napísal pôvodný štandardný Unixový editor ed, ktorý bol odvodený od skoršieho editora QED.
O niečo neskôr, stále počas práce v Bell Labs, spolu s Robom Pikeom boli hlavnými tvorcami operačného systému Plan 9. Počas práce na ňom vytvoril znakové kódovanie UTF-8 pre použitie v Plan 9.
S J. H. Condonom sa Thompson podieľal na vývoji Belle, šachového počítača. Napísal programy pre vytvorenie absolútneho hodnotenia (výhra, remíza alebo prehra hráča, ktorý je na ťahu) šachových postavení. V súčasnosti sú takto ohodnotené všetky pozície do 6 kameňov. Za ich použitia môže šachový počítač hrať úplne dokonale.
Thompson a Ritchie spolu dostali v roku 1983 Turingovu cenu "za ich vývoj všeobecnej teórie operačných systémov a konkrétne za implementáciu operačného systému UNIX". Thompsonov programátorský štýl ovplyvnil ostatných predovšetkým strohosťou výrazov a uprednostňovaním jasných výrazov.
Thompson odišiel z Bell Labs 1. decembra 2000 a v súčasnosti je spolupracovníkom v Entrisphere, Inc.

</doc>
<doc id="34668" url="https://sk.wikipedia.org/wiki?curid=34668" title="Kenneth Thompson">
Kenneth Thompson



</doc>
<doc id="34670" url="https://sk.wikipedia.org/wiki?curid=34670" title="Carl Zeller">
Carl Zeller

Carl Adam Johann Nepomuk Zeller (*19. jún 1842, St. Peter in der Au, Rakúsko – † 17. august 1898, Baden) bol rakúsky operetný skladateľ. 
Životopis.
Pochádzal z lekárskej rodiny, ale v mladosti prišiel o otca. Mal veľký hudobný talent. Ako 7-ročný už hral na organ, ako 11-ročný sa dostal vďaka svojmu dobrému hlasu do viedenského chlapčenského zboru. V roku 1853 nastúpil na gymnázium vo Viedni, kde hral aj v Burgkapele a začal komponovať piesne. Po maturite študoval na Viedenskej univerzite právo a promoval na doktora práv v Grazi v roku 1869. Zamestnal sa na Ministerstve kultúry a školstva, kde bol od roku 1873 vedúcim odboru pre umenie. Jeho prvými divadelnými dielami boli komické opery "Joconde" (1876) a "Die Fornarina" (1879), nepriniesli mu však úspech. Jeho prvá opereta "Carbonari" bola z neapolského prostredia a mala premiéru v roku 1880. Skutočný úspech však dosiahol až operetou "Vtáčnik" ("Der Vogelhändler", 1891), ktorá mala premiéru v Theater an der Wien a svojou kvalitou ho právom zaradila po boku Suppého, Straussa a Millöckera do kvarteta najvýznamnejších viedenských operetných skladateľov 19. storočia.
Slušný úspech dosiahol tiež operetou "Banský majster" ("Der Obersteiger", 1894). V roku 1895 mu diagnostikovali chorobu nervového systému, ktorá sa prejavovala stratou pamäti a nasledujúceho roku aj ochrnutím. So svojou ťažkou chorobou sa trápil až do roku 1898. Jeho posledná opereta "Správca pivnice" ("Kellermeister") bola uvedená 3 roky po jeho smrti vďaka Karlovi Brandlovi.

</doc>
<doc id="34671" url="https://sk.wikipedia.org/wiki?curid=34671" title="Šen-čou">
Šen-čou

Šen-čou (po čínsky 神舟, v prepise pchin-jin "Shenzhou", doslova po slovensky "Božská loď") je čínska pilotovaná kozmická loď. Hlavným dodávateľom je "Zhongguo Hangtian Keji Jituan Gongsi" (Čung-kuo chang-tchien kche-ťi ťi-tchuan kung-s', t. j. China Research Institute of Space Technology (CRIST)) (Čína), ktorý je súčasťou zoskupenia "Zhongguo Kongjian Jishu Yanjiu Yuan" (Čung-kuo kchung-ťien ťi-šu jen-ťiu jüan, t. j. China Academy of Space Technology (CAST), Peking (Čína), v spolupráci s ďalšími čínskymi inštitúciami a firmami.
Transportná loď, vyvinutá v rámci "Projektu 921", so vzletovou hmotnosťou , celkovou dĺžkou a maximálnym priemerom sa skladá z troch častí: valcovitého hermetizovaného orbitálneho modulu vybaveného bočným prielezom, hermetizovaného návratového modulu oblo kužeľovitého tvaru s výškou , maximálnym priemerom , s vnútorným priestorom s objemom a vybaveného ablatívnym tepelným štítom z kompozitného materiálu a valcového nehermetizovaného prístrojového modulu, nesúceho hlavný korekčný a brzdiaci motor. Elektrickú energiu dodávajú dva výklopné panely fotovoltaických (slnečných) batérií so štyrmi štvorcovými sekciami, každý pripojený k boku prístrojového modulu a dva výklopné panely fotovoltaických batérií po dvoch štvorcových sekciách pripojené k stenám orbitálneho modulu. Pri posledných modeloch sú panely pripojené k orbitálnemu modulu tiež výklopné. Objem vnútorného hermetizovaného priestoru je celkom okolo . 
Návratový modul je pre pristátie vybavený padákovým systémom tvoreným stabilizačným padákom a hlavným padákom s plochou a motormi mäkkého pristátia na tuhé pohonné látky. Pre záchranu počas vzletu je vybavená záchranným systémom s hlavným oddeľovacím motorom na TLP a menším odhazovacím motorom. Na palube návratového modulu je možné umiestniť jedno až tri tvarované kreslá pre kozmonautov. V orbitálnom module sú umiestnené spacie vaky pre odpočinok členov posádky, kuchynka s možnosťou ohrevu jedla, hygiencké zariadenie (záchod), klimatizačný systém a vedecké prístroje pre experimenty počas letu. V prednej časti orbitálneho modulu môže byť umiestnené stykovacie zariadenie s prielezom; pri dosiaľ uskutočnených letoch namiesto neho bola umiestnená plošina pre inštaláciu meracích prístrojov vystavených pôsobeniu kozmického priestoru.
Loď je určená pre lety maximálne trojčlenných posádok v trvaní do dvoch týždňov.
Loď je vynášaná na obežnú dráhu nosnými raketami typu Čchang-čeng 2F (Changzheng 2F) z kozmodrómu Ťiou-čchüan (Jiuquan) v provincii Kan-su (Gansu).
Let je riadený z riadiaceho strediska BACCC (Beijing Aerospace Command &amp; Control Center), Peking (Čína).
Pôvod mena.
Meno Šen-čou údajne navrhol čínsky ministerský predseda, ktorý vlastnoručne štetcom namaľoval príslušné znaky na prvý exemplár tejto lode a to v tvare uvedenom na začiatku hesla, ktorý sa prekladá ako "Božská loď", prípadne "Mystická loď" alebo "Tajuplná loď". Je však zaujímavé, že celkom rovnako (vrátane intonácie) sa čítajú znaky 神州, ktoré však majú význam "Božská zem", čo je básnicky opis pre Čínu. V správach o letoch týchto lodí v čínskej tlači a v oficiálnych agentúrnych správach (Xinhua) sa alternatívne používajú obidva spôsoby zápisu mena tejto kozmickej lode a teda aj obidva významy.

</doc>
<doc id="34673" url="https://sk.wikipedia.org/wiki?curid=34673" title="Kostol svätých Filipa a Jakuba (Rača)">
Kostol svätých Filipa a Jakuba (Rača)

Kostol svätých Filipa a Jakuba je rímskokatolícky farský kostol, ktorý sa nachádza na Alstrovej ulici v bratislavskej mestskej časti Rača.
Prvá zmienka o ňom je z roku 1390, aj keď z písomných prameňov sa dá predpokladať, že v Rači bol kostol už v prvej polovici 14. storočia. V priebehu storočí mal postupne viacero titulov (Všetkých svätých, sv. Leonard, Panna Mária). Od 1. mája 1844 je kostol zasvätený apoštolom sv. Filipovi a Jakubovi mladšiemu. V období reformácie patril evanjelikom až do roku 1629.
V roku 1888 bola vykonaná prestavba do terajšej podoby.

</doc>
<doc id="34676" url="https://sk.wikipedia.org/wiki?curid=34676" title="Hustota (objemová hmotnosť)">
Hustota (objemová hmotnosť)

Hustota alebo objemová hmotnosť (symbol: "ρ"– gréc.: ró), staršie i merná hmotnosť, je fyzikálna veličina, ktorá je určená podielom hmotnosti a objemu látky:
formula_1
kde formula_2 je hustota telesa, formula_3 je celková hmotnosť telesa a formula_4 je celkový objem telesa. 
Čím vyššiu hustotu má látka, tým väčšiu má hmotnosť v pomere k objemu. "Priemerná hustota" látky sa rovná jej celkovej hmotnosti podelenej jej celkovým objemom. Pri rovnakej hmotnosti budú mať telesá z hustejšej látky (napr. zo železa) menší objem ako telesá z menej hustej látky (napr. voda).
Jednotka hustoty v sústave SI je kilogram na meter kubický (kg/m³). V sústave CGS sa bežne udáva v gramoch na centimeter kubický (g/cm3).
Hustota vzduchu.
Na úrovni mora pri teplote 20 °C má suchý vzduch hustotu približne /m3. Hustota vzduchu závisí od jeho tlaku, teploty, vlhkosti. Hustota vzduchu s narastajúcou nadmorskou výškou klesá.

</doc>
<doc id="34679" url="https://sk.wikipedia.org/wiki?curid=34679" title="Marihuana">
Marihuana

Marihuana (iné názvy: "ganja", "tráva", "weed", "šiška", "mariška", "konope, wídka, Marika, Márie Jana" ) je droga zložená z usušených listov, plodov alebo kvetov konope ("Cannabis" sp.). Najdôležitejšou účinnou látkou je δ-9-tetrahydrokanabinol (THC), ktorý tvorí cca 1 % rastliny.
Psychoaktívne zložky.
Listy a stonky majú menší obsah aktívnych látok. Šišky obsahujú najväčší podiel v rastline. Semienka neobsahujú aktívnu látku THC. Samičie rastliny obsahujú viac aktívnych látok ako samčie.
Marihuana obsahuje viac ako 460 známych zlúčenín, z nich 60 má 21-uhlíkovú štruktúru typickú pre kanabinoidy. Psychicky najaktívnejší kanabinoid je tetrahydrokanabinol. Kanabinoidy sú rozpustné v alkohole a v tukoch.
Tetrahydrokanabinol.
Základná účinná látka obsiahnutá v marihuane je δ-9-tetrahydrokanabinol (THC, v inom systéme "δ1-trans-tetrahydrokanabinol", bežne zaužívané pomenovanie "tetrahydrokanabinol"). Spravidla sa obsah THC pohybuje od 0,01 % – 2 % ("sinsemilla" - rastlina bez semien okolo 10 % a viac). Obsah závisí aj od toho, či zmes obsahuje iba šišky alebo aj listy rastliny. V organizme sa aktívne δ-9-tetrahydrokanabinol rozkladá na dva hlavné metabolity 11-hydroxy-tetrahydrokanabinol a 1-nor-9-karboxy-δ-9-tetrahydrokanabinol. Tieto látky sa rozpúšťajú v tukoch a preto pretrvávajú v organizme aj dlhšiu dobu po užití. Pri dlhšom skladovaní môže marihuana úplne stratiť THC.
Kanabidiol.
Kanabidiol alebo (CBD) je bioprekurzorom terahydrokanabinolu. Pri biosyntéze v bunkách rastlín je CBD medzistupňom pri tvorbe THC.
Vyskytuje sa takmer vo všetkých odrodách konope. Obsah látky v rastline sa pohybuje od stopového množstva až po zhruba 95 % prítomných kanabinoidov. Nemá psychoaktívne účinky, má sedatívne, analgetické, antibiotické a tiež antipsychotické vlastnosti. CBD má tlmivé účinky a pôsobí proti účinkom THC a odďaľuje začiatok pôsobenia THC. Šľachtené odrody bohaté na CBD sa používajú v medicíne (v zahraničí) na liečbu a zmiernenie symptómov sklerózy multiplex, Alzheimerovej choroby a iných neurologických ochorení.
Kanabinol.
Kanabinol alebo (CBN) je degradačný produkt THC. Nie je produkovaný rastlinou, prirodzene sa v nej nevyskytuje. Čerstvé vzorky marihuany ho obsahujú minimum, ale zlé uskladnenie alebo výroba hašiša z marihuany môže spôsobiť oxidáciu THC na CBN. Čisté formy CBN majú najviac 10 % psychoaktivity THC. CBN pôsobí hlavne na orientáciu a jej stratu.
Tetrahydrokanabivarín.
Tetrahydrokanabivarín (THCV) je propylderivát THC. Na aromatickom kruhu naviazaný pentylový reťazec s piatimi uhlíkmi je nahradený propylovým reťazcom s troma uhlíkmi. Tieto propylové canabinoly boli identifikované v niekoľkých druhoch v juhovýchodnej a strednej Ázie a Afriky. Pôsobenie na človeka je málo preskúmané.
Kanabichromém.
Kanabichromém alebo (CBC) je ďalší kanabinoid, i keď sa v rastline nachádza v menšej koncentrácii ako CBD alebo THC. Jeho obsah neprekračuje 20 % celkových kanabinoidov. Nemá psychotropné účinky na človeka, ale jeho prítomnosť umocňuje pôsobenie THC.
Charakteristika podľa regiónov.
Západoafrická a karibská marihuana.
Západoafrická a karibská marihuana je po skosení zelená, počas sušenia zhnedne. Je dobre lisovateľná vďaka vysokému obsahu živičných látok. Pri spracovaní sa plodnaté a kvetnaté časti rastliny drvia, semená sú tmavohnedej farby. Karibské prípravky sú obvykle horšej kvality, pretože obsahujú veľa stonkových častí.
Severoafrická marihuana.
Severoafrická marihuana je svetlo zelená, prípadne žltá. Je nadrobno nasekaná rastlinná drvina, ktorá obsahuje semená a stonkové časti.
Juhoamerická marihuana.
V Južnej Amerike sa vyrába marihuana podobná karibskej, teda horšej kvality, obsahujúca viac vláknitých častí a menej oleja.
Indická marihuana.
Indická marihuana má tri bežné typy:
História.
Prvé stretnutie človeka s marihuanou sa uskutočnilo asi v neolite, mladšej dobe kamennej. Skupiny neolitických ľudí sa začali usádzať a budovať si trvalé sídla a konope sa vyskytovali ako divoko rastúca rastlina.
Najstaršie dôkazy o používaní konopí pochádzajú z doby pred siedmimi tisíckami rokov v starom Babylone. Prvenstvo v pestovaní konopí mala Čína, najstarší historický dôkaz o využívaní konopí sa našiel z doby neolitu v údolí Žltej rieky pred 6 500 rokmi. Využívali konope hlavne na šaty, rybárske siete, laná. Konopné vlákna sa s rozvíjajúcim priemyslom stále ľahšie získavali.
Okrem vlákien Číňania využívali konope aj pre jej semená. Spolu s ryžou, prosom a sójou boli jedným z najstarších používaných zrnín.
Pôvod názvu „marihuana“.
Pôvod názvu „marihuana“ je spojený s obdobím začiatku 20. storočia v USA, kedy došlo k nárastu obáv z užívania tejto rastliny medzi mexickými prisťahovalcami. Samotný výraz „marihuana“ je odvodený od mexického ľudového označenia pre rastlinu konopa siata (lat. "Cannabis sativa" resp. "Canabis sativa subsp. sativa" resp. "Canabis sativa subsp. sativa var. sativa"). Toto označenie bolo často používané v americkej mediálnej kampani počas 30. rokov 20. storočia, ktorá mala za cieľ démonizovať marihuanu. Kampane viedli k vytvoreniu negatívneho obrazu tejto rastliny, čo následne viedlo k jej kriminalizácii. Dôležitú úlohu v tomto procese zohral Richard Nixon, ktorý počas svojej prezidentskej kampane a následného pôsobenia aktívne presadzoval „vojnu proti drogám“, pričom marihuana bola jednou z hlavných látok, proti ktorým bola táto vojna vedená.
Výskyt.
Výskyt v organizme.
Po vyfajčení jednej marihuanovej cigarety (joint) sa dá preukázať 40 %50 % THC v bunkových membránach, po 4 – 8 dňoch v krvi, 10 %20 % po 30 dňoch a 1 % po 48 – 138 dňoch v tukovom tkanive a vo vlasoch. Pri pravidelnom užívaní sa účinná látka THC hromadí v organizme.
Testy na obsah THC v krvi sú náročné a drahé. Jeden test stojí približne 100 €. Testy, ktoré sú schopné zistiť THC po jednom mesiaci stoja približne 133 – 166 € a trvajú okolo 18 hodín.
Vplyv na organizmus človeka vdychovaním spalín.
Pohlavné determinácie.
Marihuana výrazne ovplyvňuje dozrievanie spermií. Viaže sa na mužský pohlavný hormón testosterón a spôsobuje jeho degradáciu. Je takisto spojovaná s predčasnými pôrodmi, poškodením plodu počas tehotenstva a s menštruačnými problémami.
Nervové determinácie.
THC sa viaže na postsynaptické receptory centrálnej nervovej sústavy a spôsobuje spomalenie synaptického prenosu.
Následky používania.
Metaanalýzou a skúmaním bola zistená súvislosť užívania marihuany v mladosti s paranojou, depresiou so samovražednými sklonmi v dospelosti.
Využitie.
Medicína.
Poznávanie mechanizmov účinkov „najzneužívanejšej“, tzv. mäkkej drogy – marihuany na ľudský organizmus viedlo pred takmer 20 rokmi k objaveniu "endokanabinoidného systému (EKS)". Ľudský organizmus si sám produkuje, podobne ako iné narkotiká (napr. endorfíny) svoju "vlastnú marihuanu".
Podobne ako sa počas evolúcie vyvinul imunitný systém ako ochrana voči mikróbom, vznikol aj menej známy endokanabinoidný systém. Aktivuje sa v prípade poškodenia mozgu pri traume mozgu, redukuje rozsah mozgového edému, má dôležitú ochrannú úlohu vo vývoji pečeňovej encefalopatie (tá je súčasťou cirhózy), roztrúsenej sklerózy, Alzheimerovej a Parkinsonovej choroby a iných neurologických ochorení. Spoluzodpovedá však aj za vznik závislosti na niektorých návykových látkach. Ale aj za reguláciu energetickej rovnováhy človeka, príjmu potravy a telesnej hmotnosti, čo získava na dôležitosti pri dnešnej epidémii nadváhy a obezity. Získal svoj názov od rastliny konope (Cannabis sp.). Už od staroveku sa usušené a rozomleté listy, plody alebo šišky tejto rastliny používajú pre ich analgetické a euforické účinky ako návyková látka marihuana. Najstaršie dôkazy sú z doby pred 7 tisíckami rokov v starom Babylone. Účinnými psychoaktívnymi látkami, ktoré konope obsahuje, sú lipofilné alkaloidy, nazývané kanabinoidy. Tie pôsobia v ľudskom tele prostredníctvom aktivácie 2 typov kanabinoidných receptorov CB1 a CB2 (CB, z angl. cannabinoid).
Predklinickými štúdiami na zvieratách sa dokázalo, že CB1 receptory sú exprimované centrálne, v rôznych oblastiach mozgu zodpovedajúcimi za kontrolu chuti do jedla, ale aj periférne, v kostrovom svalstve, tukovom tkanive a pečeni. Aktivácia týchto receptorov má celkový anabolický efekt na organizmus. Dochádza k narušeniu energetickej rovnováhy. Na úrovni CNS dochádza okrem účinkov na psychiku v širšom zmysle slova, aj k ovplyvneniu energetickej rovnováhy so zvýšenou chuťou do jedla. Za normálnych okolností sa po najedení znižuje hladina našich endokanabinoidov a naopak, zvyšuje počas hladovania. Táto skutočnosť je v súčasnosti predmetom záujmu medicínskeho výskumu.
Význam stimulácie CB2 receptorov je viac menej neznámy. Sú prevažne súčasťou membrán bielych krviniek.
Prirodzenými aktivátormi, agonistami týchto receptorov sú látky telu vlastné – endokanabinoidy – odvodené od kyseliny arachidonovej s autokrinno-parakrinnými účinkami – anandamid a 2-arachidonylglycerol. Pozoruhodné je, že aktivita EKS je za normálnych okolností nízka. Endokanabinoidy sa syntetizujú za normálnych okolností na požiadanie a hneď podliehajú rýchlej degradácii. Stimulácia je teda iba krátkodobá a obmedzená na tie bunky a tkanivá, ktoré boli vystavené stresu a zvyčajne končí, keď sa organizmus z prechodného nerovnovážneho stavu zotaví. Niektoré chronické patologické stavy ako napr. dlhotrvajúci nadmerný príjem potravy. alkoholu alebo fajčenie marihuany resp.nikotínu vedú k dlhotrvajúcej a nadmernej stimulácii EC systému, a z toho vyplývajúce psychotropné ale aj mnohé metabolické a vaskulárne dôsledky.
Exogénny príjem kanabinoidov významne ovplyvňuje činnosť celého organizmu aj prostredníctvom uvedených receptorov ako súčasti endokaninoidného fyziologického systému ľudského organizmu.
Semienka sú bohaté na mastné kyseliny ovplyvňujúce náš prirodzene sa vyskytujúci endokanabinoidný fyziologický systém. Obsahujú aj vyše 30 % oleja a vysoké množstvo aminokyselín a minerály ako horčík, fosfor, draslík, síru. Je dobrým zdrojom mangánu, zinku, vápniku železa a vitamínu A. Pre svoju koncentráciu živín je omnoho cennejšia ako sója. Obsahuje 25 % dobre stráviteľných bielkovín. Semená môžu byť použité ako vhodná bielkovinová náhrada za mäso pre vegetariánov. Na rozdiel od sóje obsahuje konopné semienko methionín a neobsahuje inhibítor trypsínu.
Konope spôsobuje úľavu a má utišujúce účinky (podobne ako napríklad kodeín). V USA a Kanade, ale aj v iných štátoch, sa už oficiálne predpisuje na liečbu rôznych chorôb. Používa sa aj pri liečbe AIDS (liek "Marinol"). Pacient trpiaci vírusom HIV stráca potrebu dopĺňať tekutiny. Pri fajčení marihuany sa zvyšuje nárok na vodu. Ďalej je veľmi účinná pri potláčaní vedľajších príznakov chemoterapie ako napríklad zvracanie. THC taktiež výrazne umocňuje účinok opiátov používaných proti bolesti. V kombinácii THC a opiátových liekov proti bolesti (morfium, fentanyl) stačí niekoľkonásobne menšie množstvo opiátu, čo výrazne zlepšuje kvalitu liečby, keďže opiáty majú veľa vedľajších účinkov. Bolo vedecky potvrdené, že marihuana dokáže ničiť rakovinové bunky.
Výťažky z konopy obsahuje ústny sprej "Sativex", je účinný pre ľudí so sklerózou, zmierňuje stuhnutosť a kŕče.
Interakcie.
Zvyšuje riziko sedácie s inými liekmi, ktoré majú sedatívny účinky na centrálny nervový systém. Patria medzi ne anxiolytiká, hypnotiká, všetky anastetiká, antihistaminiká a alkohol.
Priemysel.
Hoci je dnes marihuana známa hlavne pre svoje psychotropné účinky, konope je priemyselne veľmi významná rastlina. Nachádza uplatnenia v rôznych odvetviach.
Marihuana ako droga.
Marihuana je najčastejšia mäkká droga, ktorá je rozšírená po celom svete. Hlavnými konzumentmi sú ľudia vo veku od 13 do 25 rokov. Široká verejnosť usudzuje, že aj keď marihuana nie je pre človeka smrteľne nebezpečná, môže tvoriť podobne ako alkohol most ku tvrdším drogám, ako sú extáza, pervitín, heroín alebo kokaín.
Pri prvej konzumácii sa marihuana prejavuje veľmi individuálne. Niektorí konzumenti pociťujú ospalosť, sucho v ústach alebo eufóriu, ktorú zvyčajne zažívajú pravidelnejší konzumenti. Aj doba účinku je individuálna, ale priemerne to je 1 – 5 hodín.
Obvyklé účinky vyvolané marihuanou sú:
Spôsob užívania.
Sú rôzne spôsoby prípravy a užívania. Pri fajčení sa účinok prejaví po 1 – 10 minútach a trvá 1 – 4 hodiny. Ak sa marihuana pridáva ako prísada do jedál, účinok sa prejaví po 30 – 60 minútach a trvá 2 – 6 hodín.
Fajčenie.
Marihuana sa fajčí samostatne alebo v zmesi s tabakom. Cigareta s marihuanou sa nazýva aj joint. Iný spôsob fajčenia marihuany je aj pomocou improvizovanej alebo špeciálnej vodnej fajky zvanej "bong" alebo "bongo". Používa sa aj malá fajočka.
Rovnako ako každý iný dym, aj marihuanový dym pľúca poškodzuje, čo umocňuje i spôsob inhalácie, pri ktorej je dym v pľúcach niekoľko sekúnd zadržiavaný pre zvýšenie efektivity užitia. V porovnaní s tabakom obsahuje marihuana niekoľkonásobne viac dechtu, aj keď podľa výsledkov štúdie vedcov z Kalifornskej univerzity v Los Angeles jej fajčenie nezvyšuje riziko rakoviny pľúc.
Joint.
Joint je ručne vyrobená marihuanová cigareta. Skladá sa z papierika (prípadne z ochuteného tabakového listu tzv. "Blunt"), filtra (tvrdý papier, najčastejšie roh zo škatuľky cigariet), tabaku a marihuany. Do jointu sa najbežnejšie pridáva tabak a marihuana (hlavne samičie kvety) v rôznych pomeroch. Joint sa však môže skladať buď iba z marihuany, alebo z marihuany a hašišu.
Vaporizácia
Vaporizovanie marihuany je proces, pri ktorom sa rastlina alebo jej extrakty zahrievajú na teplotu, ktorá umožňuje uvoľňovanie účinných látok, ako sú kanabinoidy a terpény, bez toho, aby došlo k spaľovaniu materiálu. Tento spôsob konzumácie je považovaný za menej škodlivý v porovnaní s fajčením, pretože pri vaporizácii nevznikajú škodlivé produkty spaľovania, ako je decht alebo oxid uhoľnatý. Výskumy ukazujú, že vaporizácia môže významne znížiť riziko respiračných problémov spojených s fajčením marihuany, čo z nej robí bezpečnejšiu alternatívu pre dlhodobých užívateľov marihuany. Tým, že sa zabraňuje spaľovaniu, vaporizácia minimalizuje vznik toxických vedľajších produktov, ktoré sú prítomné pri fajčení​. Proces vaporizácie totiž výrazne znižuje vdychovanie škodlivých vedľajších produktov, ako sú dráždivé látky a potenciálne karcinogény, ktoré sa zvyčajne vytvárajú pri fajčení. Vaporizácia pri nižších teplotách umožňuje selektívne extrahovať terapeutické zložky, ako sú THC, CBD a iné kanabioidy, a zároveň minimalizovať expozíciu škodlivým látkam spojeným so spaľovaním.
Iné spôsoby fajčenia.
Hlavná psychoaktívna látka – THC – je rozpustná v tukoch a alkohole, čo umožňuje marihuanu prijímať vo forme jedál a nápojov. Najčastejšími požívatinami, v ktorých sa marihuana objavuje sú mlieko, koláče, maslo alebo alkoholické nápoje. Pri požívaní marihuany touto cestou je hrozba predávkovania vyššia než pri jej fajčení.
Závislosť.
Miera možnej závislosti na marihuane sa vo všeobecnosti považuje za ľahkú a významne slabšiu než napr. závislosť na tabaku, alkohole, kokaíne alebo heroíne, ale trochu silnejšiu ako závislosť na psilocybíne, meskalíne, LSD a MDMA. Relatívne rozšíreným názorom je, že fyzická závislosť na marihuane nevzniká, ale tento názor možno považovať za zjednodušujúci, pretože vzhľadom k spoločným patobiologickým mechanizmom vzniku závislostí od mäkkých a tvrdých drog, alkoholu, nikotínu, ale aj tučných opulentných jedál a pod., možno tvrdiť, že závislosti všetkého druhu majú veľký vplyv na fungovanie organizmu.
Článok v britskom lekárskom časopise The Lancet priniesol zhodnotenie závislostí na rôznych látkach v škále od 0 (žiadna závislosť) do 3 (maximálna závislosť), kde psychická závislosť na marihuane získala hodnotu 1,7 a fyzická závislosť hodnotu 0,8.
Užívatelia závislí na marihuane pri prerušení jej užívania reportujú mimo iného nespavosť, nervozitu, stratu chuti k jedlu, podráždenosť a hnev. Tieto symptómy sú len mierne a obvykle trvajú 2 – 4 dni.
Otrava.
Pri otrave dochádza k poruchám vedomia. Smrť predávkovaním marihuanou alebo THC v jeho prírodnej forme nebola u človeka nikdy zaznamenaná. Smrteľná dávka THC podľa všetkého presahuje jeho účinnú dávku viac než 1000-násobne.
Rastliny používané v marihuane.
Marihuana je najčastejšie zmes rastlín konopa siata ("Cannabis sativa") a konopa hašišová ("Cannabis indica") patriacich do čeľade "Cannabaceae".
Konopa je jednoročná, dvojdomá rastlina pestovaná skoro výlučne zo semien. Koreňový systém je slabo vyvinutý, hlavný koreň dosahuje dĺžku . Kvety samičích jedincov sú žlté až červenkasté, rastlina je svetlejšia ako samčia. Stavba samičej rastliny je pevnejšia, súkvetia tvoria mohutné šišky a husto obrastajú konce stonky.
Konopa siata.
Konopa siata (lat. "Cannabis sativa" resp. "Canabis sativa subsp. sativa" resp. "Canabis sativa subsp. sativa var. sativa") je druh (resp. poddruh/odroda konopy siatej) najčastejšie používaný v priemysle pre svoj nízky obsah omamných látok (THC &lt;0,3%). Zhruba vysoké rastliny so silnou vláknitou stonkou sú rozšírené po celej Európe, Amerike a Ázii. Semená sú spravidla jednofarebné, sivo biele až svetlo hnedé. Z konopnej stonky sa získava vlákno, z ktorého sa tká textil a tiež veľmi pevné námorné laná. Pestuje sa v Európe, Ázii a severnej Amerike.
Konopa hašišová.
Konopa hašišová (lat. "Cannabis indica" resp. "Canabis sativa subsp. indica" resp. "Canabis sativa subsp. indica var. indica") je druh (resp. v závislosti od systému poddruh/odroda konopy siatej) využívaný hlavne ako droga pre svoj vysoký obsah THC (niektoré hydroponické odrody a druhy môžu dosiahnuť aj nad 20% THC). Nízke rastliny, dorastajú do výšky. Sú veľmi husté, stonka nie je tak vláknitá. Sú silno rozdvojené a majú husto posadené listy. Samčie kvetenstvo je husto žľaznaté, semená v dobe zrelosti samé odpadávajú. Druh má vysoko omamné účinky, pretože obsah THC je vyšší ako pri iných druhoch a pestuje sa iba na tento účel.
Konopa rumovisková.
Konopa rumovisková (lat. "Cannabis ruderalis" resp. "Cannabis sativa subsp. ruderalis/Cannabis sativa subsp. spontanea" resp. "Canabis sativa subsp. sativa var. spontanea") je druh (resp. poddruh/odroda konopy siatej), ktorý rastie divoko a plane. Sú to veľmi malé rastlinky, vysoké asi do . Majú tenkú vláknitú stonku s riedkymi listami. Listy sú však veľké. Semená sú na povrchu mozaikovité. Tento druh sa vyznačuje veľmi skorým kvitnutím, nezávisle od okolitých podmienok. Tento druh je burinatý, vyskytuje sa na rumoviskách, neobrábaných poliach a na lúkach. Obsah omamných látok je kolísavý, mierny, niekedy až minimálny (max. THC &lt;5%). Vyskytuje sa hlavne v strednej a južnej Európe, južnom Rusku, na Urale, v Malej a Strednej Ázii.
Zákon.
Na Slovensku je trestné pestovať marihuanu. V niektorých krajinách je špecifické používanie, pestovanie a distribúcia legalizovaná.
Slovenský zákon týkajúci sa marihuany je momentálne jeden z najprísnejších v EU. Paradoxom však je, že podľa analýzy Nadácie otvorenej spoločnosti je pomer stíhaných užívateľov oproti dílerom približne 77 percent k 23. V roku 2010 bolo preto založené občianske združenie dekriminalizacia.sk, ktoré požaduje legislatívnu zmenu vo forme väčšej právnej ochrany užívateľov.
Hašiš.
Slovo "hašiš" je arabského pôvodu a znamená "tráva". Je to extrahovaná živica predovšetkým z konopy hašišovej. Živica je žltá až tmavohnedá hmota, ktorá sa získava rôznymi tradičnými technologickými postupmi. V Indickom hašiši je obsah živice vysoký. Najrozšírenejší v Európe je marocký hašiš, ktorý je trvanlivý 2 – 3 roky.
Hašiš sa takisto ako marihuana fajčí, môže sa však pridať do jedla. Účinky sú 5 – 8-krát (50 – 70 percent) silnejšie ako pri marihuane. Pri vyšších dávkach sa prejavujú pseudohalucinácie a poruchy priestorového vnímania.

</doc>
<doc id="34683" url="https://sk.wikipedia.org/wiki?curid=34683" title="Michaela Badinková">
Michaela Badinková

Michaela Badinková (* 25. január 1979, Malacky) je slovenská herečka.
Vyštudovala Štátne konzervatórium v Bratislave, odbor hudobno-dramatický a v súčasnosti študuje na DAMU v Prahe, odbor činoherné herectvo. Účinkovala v detskom divadle Úsmev v Bratislave, neskôr v Divadle Andreja Bagara v Nitre a v Bábkovom divadle v Žiline. V súčasnej dobe ju môžu diváci vidieť v hudobnej komédii "Miluju tě, ale…" v pražskom Paláci Blaník a v Divadle Na Fidlovačce ako Eržiku v hre "Balada pro banditu".

</doc>
<doc id="34685" url="https://sk.wikipedia.org/wiki?curid=34685" title="Gabriela Dzuríková">
Gabriela Dzuríková

Gabriela Dzuríková (* 18. marec 1973, Košice) je slovenská herečka. 
Životopis.
Štúdium herectva na VŠMU skončila v roku 1995 od toho istého roku je členkou činohry SND, v ktorom pôsobí dodnes.
Na doskách SND sa objavila už počas štúdia, v roku 1992 v inscenácii "Súboj s démonom" a rok nato sa zasa ujala roly Marienky v inscenácii "Svadba". Počas štúdia hosťovala v divadlách Štúdio L+S, Astorka Korzo '90 a Radošinskom naivnom divadle. Neskôr, už počas angažmán v SND hosťovala v divadlách Nová scéna, Aréna a GUnaGU.
V televízii hrala v pôvodnom televíznom seriáli o slovenských drotároch "Ako divé husi". Vytvorila v ňom hlavnú ženskú postavu Johanu od dievčaťa až do zrelých rokov. 
Bola mnohonásobne nominovaná na ocenenie OTO. Bohaté a doposiaľ aktívne skúsenosti má i z televízie, filmu a dabingu.

</doc>
<doc id="34687" url="https://sk.wikipedia.org/wiki?curid=34687" title="Láska">
Láska

Láska je:
Z psychologického hľadiska sa radí medzi primárne ľudské potreby. Pre svoj veľký psychologický význam je láska jedným z najdôležitejších námetov v umení. Veľa filmov opisuje príbeh lásky a väčšina populárnej hudby je o láske.
Láska existuje vo všetkých kultúrach a typ lásky existujúci v danej kultúre naznačuje individuálne chápanie, čo láska je. Rôzni ľudia hodnotia rôzne typy lásky odlišne, čo jeden považuje za láskavosť iný môže považovať za ublíženie. Láska je abstraktná a existuje okolo nej mnoho otázok.
Deň svätého Valentína je oslavovaný ako sviatok snúbeneckej lásky, na základe legendy, kde kňaz Valentín napriek zákazu tajne sobášil vojakov.
Láska medzi ľuďmi (interpersonálna).
Interpersonálna láska je láska medzi ľuďmi a znamená oveľa viac ako len to, že sa niekto niekomu veľmi "páči". Hoci sú pocity obvykle vzájomné, môže vzniknúť aj neopätovaná láska. Interpersonálna láska existuje obvykle v interpersonálnych vzťahoch, napr. medzi pármi, členmi rodiny a priateľmi. Ale ľudia často vyjadrujú lásku k iným osobám aj mimo týchto vzťahov, napr. rôznymi darmi alebo dobrovoľníctvom.
Niektoré prvky často prítomné v interpersonálnej láske:
Sexuálna energia môže byť najdôležitejším prvkom určujúcim formu vzťahu. Zatiaľ čo sexuálna príťažlivosť často podnecuje novú väzbu, sexuálny vzťah je považovaný za nežiaduci alebo nevhodný v určitých väzbách lásky. Mnoho etických systémov odsudzuje sexuálne vzťahy medzi členmi rodiny, u detí alebo mimo záväzného vzťahu. Ale existuje mnoho spôsobov vyjadriť vášnivú lásku bez sexu. Náklonnosť, emocionálna intimita a vzájomný záujem sú obvyklé u príbuzných a priateľov všade vo svete.
Kresťanský pohľad na lásku.
Kresťanská láska je vyjadrená predovšetkým ako skutok. Za vzor sa dáva láska Boha k ľuďom a často sa dáva do protikladu k telesnej (sexuálnej) láske. Za vrchol lásky sa považuje obeta života.
V kresťanstve je láska k Bohu a blížnemu hlavným príkazom, niečo, čo sme povinní robiť bez ohľadu na naše emócie.
Názory na lásku.
Joseph Ratzinger.
Podľa pápeža Benedikt XVI. láska zahrňuje vieru, bez ktorej sa stáva svojmocným činom, sama sa ruší a stáva sa sebaospravedlnením: Viera a láska sa vzájomne podmieňujú a vyžadujú.
V princípe lásky je ďalej prítomný princíp nádeje, ktorá prekračuje okamih i jeho ojedinelosť a hľadá celok. Nosnými stĺpmi kresťanstva podľa Pavla je viera, nádej, láska, najväčšia z nich je láska.
Erich Fromm.
Podľa Ericha Fromma je láska akt milovania, produktívna činnosť, ktorá zahrňuje staranie sa o niekoho alebo o niečo, poznávanie, reagovanie, potvrdzovanie, radovanie sa: a to či už ide o človeka, strom, obraz, myšlienku. Znamená to prebúdzať k životu, obohacovať ho. Je to proces sebaobnovovania a sebaprehlbovania.
Hesiodos.
Hesiodos hovoril, že láska je ako Eros, spája bohov a ľudí.
Alexander Willwoll.
Pre A. Willwolla je láska hodnotovo potvrdzujúca a hodnototvorná prasila chcejúceho ducha.
Marx, K..
Láska podľa Karla Marxa je autentický spôsob sebaprežívaného bytia človeka spočívajúci v aktivitách milovania.
synkriticizmus.
Pre synkriticizmus je láska najvyššou formou kultivovaného života, ktorej podstatou je potešenie alebo rozkoš z inakosti.

</doc>
<doc id="34692" url="https://sk.wikipedia.org/wiki?curid=34692" title="Slovenské národné povstanie">
Slovenské národné povstanie

Slovenské národné povstanie alebo SNP (ďalšie názvy pozri nižšie) bolo ozbrojené povstanie slovenského domáceho odboja počas druhej svetovej vojny proti vstupu nemeckého Wehrmachtu na územie vojnovej Slovenskej republiky. Začalo sa 29. augusta 1944 ako obrana pred nemeckými okupačnými jednotkami, nepriamo bolo i útokom proti autoritatívnej vláde na čele s Jozefom Tisom, ako aj snahou byť na strane víťazných spojeneckých mocností druhej svetovej vojny. Centrom povstania bola Banská Bystrica. Nemecké jednotky povstaleckú armádu porazili a v noci z 27. na 28. októbra 1944 časť jej jednotiek prešla na partizánsky spôsob boja. Partizáni pokračovali v bojoch proti nacistom až do oslobodenia krajiny sovietskymi, rumunskými a česko-slovenskými vojskami na jar 1945.
Názvy.
Iné názvy sú: Povstanie roku 1944, Povstanie v roku 1944, skrátene Povstanie, dobové názvy boli: čechoboľševický puč, slovenské povstanie, stredoslovenské povstanie, banskobystrické povstanie, augustové povstanie, slovenské národné povstanie. Oficiálny názov podľa uznesenia predsedníctva Slovenskej národnej rady z 23. júla 1948 bol Slovenské národné povstanie.
Cesta Slovenska k vojne.
Adolf Hitler na stretnutí s Jozefom Tisom a Ferdinandom Ďurčanským 13. marca 1939 v Berlíne ponúkol slovenským predstaviteľom vyhlásenie samostatného štátu výmenou za rozbitie ČSR. Pohrozil, že majú na výber len dva varianty budúcnosti krajiny: jedným bolo rozdelenie Slovenska medzi Maďarsko a v menšej miere Poľsko a Nemecko, druhým vyhlásenie samostatnosti za cenu obsadenia Čiech a Moravy. Politické špičky HSĽS si vybrali druhú variantu, a tak zostalo Slovensko na rozdiel od Protektorátu Čechy a Morava čiastočne suverénnym štátom. "Zmluva o ochrannom zväzku medzi Nemeckou ríšou a Slovenským štátom" a ďalšie udalosti, ako napr. Salzburské rokovania, však jasne naznačovali, že táto suverenita je viac-menej hračkou v Hitlerových rukách a Slovensko s ním bude musieť úzko spolupracovať vo vojenskej, ale aj hospodárskej oblasti.
Nacistické Nemecko sa rozhodlo Slovákov použiť pre svoje vojenské zámery. Išlo najmä o vojenský priemysel, ktorý sa počas druhej svetovej vojny v krajine rozvíjal za prispenia nemeckého kapitálu. Vyrábali sa tu napríklad lafety pre nemecké kanóny, ale aj súčiastky pre iné zbrane. Dubnická zbrojovka napríklad ku koncu vojny pripravovala výrobu raketových motorov pre rakety V2.
Ďalšou časťou podielu na tzv. "nemeckom vojnovom úsilí" bolo nasadenie slovenských jednotiek najprv pri útoku na Poľsko, kde slovenské pozemné vojská zaistili slovenské obce, ktoré predtým zabralo Poľsko a krajina poskytla Nemcom potrebný nástupný priestor pre útok z tohto smeru. Podstatnejšia, najmä z medzinárodného pohľadu, bola však účasť na bojoch proti ZSSR. Generál Ferdinand Čatloš nariadil 22. júna 1941 vytvorenie takzvanej Rýchlej skupiny, ktorá bola čoskoro nasadená do bojov proti ZSSR a neskôr preorganizovaná na Rýchlu brigádu a ešte neskôr Rýchlu divíziu. Podobne vznikla aj Zaisťovacia divízia. Veľa dôstojníkov, ktorí sa aktívne podieľali na prípravách povstania ako aj na obranných bojoch povstaleckej armády, predtým bojovalo v spomínaných slovenských jednotkách na východnom fronte.
Mnohí demobilizovaní vojaci, ktorí sa vrátili z bojov na východnom fronte domov, už dobre poznali vojenskú situáciu a vedeli, že nacistické Nemecko skôr či neskôr vojnu prehrá. Väčšinu z nich zaskočilo správanie nemeckých jednotiek a najmä SS voči civilnému obyvateľstvu, zajatcom a partizánom. Videli, že vojna, do ktorej ich slovenská vláda zatiahla, nie je vôbec v prospech Slovenska.
Predpoklady a prípravy na povstanie.
Spoločenská a ekonomická situácia na Slovensku po rozpade Česko-Slovenska nebola natoľko dramatická ako v Protektoráte, vďaka vojnovej výrobe pre Nemecko sa životná úroveň do roku 1944 v podstate stabilizovala. Nebol zavedený prídelový systém a takisto ani vojna sa krajiny zatiaľ vážne nedotkla.
V roku 1939 sa Slovensko podieľalo na agresii proti Poľsku. Po skončení týchto vojnových operácií boli Slovensku prinavrátené slovenské pohraničné obce predtým obsadené Poľskom. V priebehu roku 1940 však už F. Ďurčanský začal hľadať diplomatické cesty, ako dosiahnuť, aby sa z krajiny stal neutrálny štát, tieto snahy však Hitler rázne prerušil.
Nemci počas vojny v krajine nikdy nemali významnejšiu popularitu a vojnové nadšenie okrem toho naštrbil aj fakt, že krajina v krátkej dobe vyhlásila vojnu Sovietskemu zväzu a neskôr aj Spojeným štátom, kde malo veľa Slovákov svojich príbuzných. Totálna mobilizácia Nemecka 13. januára 1943 ako aj následné porážky na východnom fronte počas leta ale boli neklamným znakom toho, že nacistické Nemecko nie je schopné Sovietsky zväz poraziť, ba dostáva sa do čoraz väčšej defenzívy. Chápali to aj mnohí Slováci. Ku komplikovanej situácii v strednej Európe sa okrem priblíženia frontu pridalo aj obsadenie susedného Maďarska nemeckými vojskami 19. marca 1944.
Väčšina obyvateľstva reagovala na celkové dianie s neistotou, ktorá postupne prerastala do nespokojnosti s režimom. Táto situácia výrazne pomohla odbojovým skupinám. Význam v nasledujúcich udalostiach zohrali najmä antifašisti v armáde, ale aj demokrati i komunisti, ktorí udržiavali kontakt s exilovou vládou v Londýne, či vedením v Moskve. Slovenskú katolícku vládu odmietalo aj mnoho evanjelikov, časť inteligencie a väčšina z tých, ktorých sa dotýkala nemecká nadvláda, či Schutzzona. Najmä antifašisti v armáde dúfali, že pomôžu Červenej armáde pri prechode územím Slovenska a ochránia tak krajinu pred dlhodobými frontovými bojmi a z toho vyplývajúcou skazou. Tieto sprvu roztrieštené sily sa začali v období začínajúcich úspechov Červenej armády pomaly pripravovať na boj proti Nemecku.
V lete roku 1944 už Červená armáda oslobodzovala juhovýchodnú a strednú Európu. Na južnom strategickom smere prebiehala Jassko-kišiňovská operácia. Jej úspech vytvoril predpoklad rýchleho postupu sovietskych vojsk z Rumunska do severovýchodného Maďarska. Vďaka tomu sa rátalo s tým, že do Karpatského oblúka bude možné vniknúť z juhu. Hlavný vojenský plán, s ktorým počítalo vojenské ústredie a organizátori Slovenského národného povstania, predpokladal, že dve východoslovenské divízie otvoria karpatské priesmyky a armáda sústredená na strednom Slovensku bude toto územie v spolupráci s partizánskymi oddielmi brániť až do príchodu sovietskej armády. Tento plán schválili tak komunisti ako aj Londýnska vláda, pričom ho však nestihli prerokovať s velením sovietskych vojsk. Plány počítali s úspešným protifašistickým povstaním na Slovensku, v Rumunsku, Bulharsku a Juhoslávii. Povstania mali vypuknúť vtedy, keď sa k hraniciam týchto štátov mala priblížiť Červená armáda. 23. augusta 1944 vypuklo povstanie v Rumunsku a 9. septembra 1944 vypuklo povstanie v Bulharsku. V Juhoslávii bola 4. decembra 1943 vyhlásená „Demokratická federatívna Juhoslávia“ a v októbri 1944 bol oslobodený Belehrad partizánskym a sovietskym vojskom.
Činnosť partizánov pred vypuknutím povstania.
Druhé ilegálne ústredné vedenie KSS vydalo smernicu, v ktorej nabádalo k zakladaniu partizánskych skupín, tzv. bojových jánošíkovských družín. V novembri 1941 poverilo touto úlohou Jozefa Lietavca. Na jar roku 1942 komunisti utvorili Ústredný národný revolučný výbor a vyzývali občanov, aby zakladali revolučné národné výbory ako „orgány boja za oslobodenie Slovenska“. Odozva verejnosti bola v tej dobe minimálna.
22. marca 1942 sa komunisti pokúsili založiť na východnom Slovensku, v oblasti Humenného a Michaloviec, partizánsku skupinu – prvú z jánošíkovských družín, ktorú celkovo tvorilo asi 25 – 40 ľudí, z ktorých asi polovica boli rasovo prenasledovaní. Išlo o skupinu Petra Boroša, 7. apríla 1942 ju prepadli žandári a Hlinkova garda. Skupina bola rozbitá a väčšina jej členov postupne zatknutá.
Ladislav Exnár, predstaviteľ ilegálnej KSS v okrese Banská Štiavnica sa v septembri 1942 zúčastnil porady straníckych funkcionárov v Sklených Tepliciach o jánošíkovských družinách a zorganizoval skupinu Sitno. Podľa iných zdrojov skupina existovala už predtým a pôsobila ako (prvá) partizánska už v lete 1942. V oblasti, kde pôsobila skupna Sitno, operovala aj skupina Sokol.
V roku 1944 už väčšina jánošíkovských družín de facto neexistovala, alebo iba sústreďovala zbrane a výstroj v horách, či vydávala agitačné letáky. Nálada v spoločnosti v tej dobe podobnej činnosti nepriala a tieto jednotky nemali nádej na dlhé prežitie. Vojenský význam týchto oddielov bol zanedbateľný.
V horských oblastiach Slovenska začali spontánne vznikať za podpory antifašistov aj ďalšie skupiny, zväčša tvorené sovietskymi vojakmi, ktorí utiekli z koncentračných a zajateckých táborov. Ich činnosť sa však zatiaľ bez zbraní sústredila skôr na prežívanie a vyhýbanie sa zatknutiu, ako skutočnému boju proti nacizmu. Od konca roku 1943 sa začali vytvárať tri partizánske jednotky, ktoré neskôr zohrali významnú úlohu v ďalšom dianí. Bola to Uhrova skupina na západnom Slovensku, Žingorova skupina na Martinských holiach a jednotka pod vedením Kukorelliho na východe. Tieto protifašistické skupiny sa v priebehu leta 1944 spojili s komunistickými skupinami, ktorým velili sovietski dôstojníci.
Komunistami organizované oddiely sa sústredili na ozbrojený boj a pomoc postupujúcej Červenej armáde tak, ako im to diktovali ich vodcovia z Moskvy a partizánskeho ústredia z Kyjeva. Moc nad partizánmi v skutočnosti mal len Ukrajinský štáb partizánskeho hnutia (ÚŠPH) v Kyjeve a slovenskí komunisti nad nimi mali len formálnu moc. Sovietmi vedené partizánske jednotky sa podieľali veľkou mierou na vytvorení partizánskeho hnutia, ktoré viedlo bojovú činnosť aj po potlačení povstania najmä vďaka tomu, že si stihli pripraviť zásobovacie základne ešte pred začiatkom povstania. Ale nie všetky partizánske skupiny boli komunistické, tento dojem vytvorila v povojnových rokoch až komunistami kontrolovaná historiografia.
Zmluva o priateľstve, vzájomnej pomoci a povojnovej spolupráci medzi ČSR a ZSSR z 12. decembra 1943 okrem iného prerokúvala aj otázky súvisiace s prípravou a výcvikom partizánskych organizátorských skupín a ich presun na Slovensko. Ich výcvik prebehol v lete 1944 v Obarove pri Rovne a v Sviatošine pri Kyjeve v ZSSR. V noci z 25. na 26. júla 1944 bola v priestore Liptovskej Osady pri Ružomberku vysadená prvá partizánska organizátorská skupina, ktorej velil nadporučík P. Veličko. Skupina mala 11 členov, z toho dvaja boli Slováci. 6. augusta pristála na Prašivej druhá a ďalšie skupiny nasledovali čoskoro na to. Dovtedy sa rozvíjal partizánsky boj na Slovensku iba spontánne a zväčša nebol dobre organizovaný. Po príchode sovietskych odborníkov, ktorých podporovalo obrovské zázemie, začal nadobúdať vážnosť. Od 26. júla 1944 do konca vojny vysadil Ukrajinský štáb partizánskeho hnutia v Kyjeve na území Slovenska 53 organizátorských skupín s asi 1 200 osobami. Začiatkom augusta 1944 sa začala stupňovať aktivita partizánskych skupín v Nízkych Tatrách a priľahlých podhorských oblastiach. V polovici roku 1944 začali svoju činnosť jednotky Čapajev a Pugačov.
Aktivity partizánov smerovali nielen proti nemeckému civilnému obyvateľstvu ale aj proti príslušníkom Hlinkovej gardy a niektorým katolíckym kňazom. Pre zachovanie bezpečnosti dostala slovenská armáda 9. augusta 1944 rozkaz zakročiť proti partizánom. 10. augusta 1944 sa začala rozsiahla protipartizánska akcia v Nízkych Tatrách, ktorú riadil generál Jozef Turanec. Akcia bola neúspešná, partizáni sa včas z týchto priestorov stiahli. Prípadné stretnutia vojakov s partizánmi boli priateľské, vojaci sa pridávali k partizánom, alebo predstierali bezvýsledné prehľadávanie terénu. O deň neskôr slovenská vláda vyhlásila na území Slovenska s platnosťou od 12. augusta stanné právo, ktoré malo zamedziť ďalšie akcie partizánov a ostatných antifašistov. Jeho realizáciu však nemal kto zabezpečiť, pretože nižšie články štátneho aparátu v partizánmi kontrolovaných oblastiach už neboli akcieschopné. Ani hrozba trestu smrti podľa stanného práva vyhláseného 11. augusta 1944 neodradila antifašistov spomedzi vojakov, žandárov ako aj bežného ľudu od pomoci partizánom.
12. augusta prešla z Liptovskej Lužnej do Kantorskej doliny v Turci skupina P. Velička a vytvorila tu partizánsku brigádu, ktorej súčasťou sa stal aj francúzsky oddiel G. de Lannuriena. 21. augusta títo partizáni obsadili Sklabiňu a podnikali odtiaľ v nasledujúcich dňoch útočné akcie s cieľom vytvoriť v Turci partizánsku oblasť. Z 23. na 24. augusta zatarasili tunely pri Strečne a Kraľovanoch, 24. augusta tunel na železničnej trati Horná Štubňa – Handlová a na ďalší deň Horná Štubňa – Kremnica. Súčasne 24. augusta prepadli pílu v Turanoch; 25. augusta rozdávali v Martine na námestí zbrane. Táto činnosť je dodnes hodnotená veľmi diskutabilne, pretože partizáni tým v mnohom sťažili situáciu viac samotným strojcom povstania ako Nemcom.
17. augusta 1944 partizáni pod sovietskym velením A.S. Jegorova a A.P. Ržeckého uskutočnili transport rozličných druhov potravín z nemeckého skladu vo Svätom Ondreji (dnes súčasť Brusna) do Bukovskej doliny, pri čom im výrazne pomohli civilní zamestnanci skladu. Partizáni do Bukovskej doliny odviezli asi 9 ton potravín.
Na vyhrocujúcu sa situáciu v krajine reagovali veľmi citlivo aj Židia, ktorí ešte zostali v krajine a odôvodnene sa obávali vstupu nemeckých vojsk na územie krajiny. 20. augusta sa vzbúrili Židia v tábore Nováky, o dva dni neskôr v Seredi a potom aj vo Vyhniach (v týchto táboroch bolo väznených celkovo asi 4 000 ľudí, väčšinou Židov).
Od polovice augusta partizáni intenzívne hromadili a vozili zbrane do hôr, čo bol jasný náznak toho, že čoskoro zintenzívnia svoju aktivitu.
Konšpiračná činnosť povstalcov.
V roku 1943 Edvard Beneš, vodca česko-slovenskej exilovej vlády v Londýne, inicioval prípravy na možnú vzburu, keď kontaktoval zástupcov odboja. V decembri 1943 odbojové prúdy, česko-slovenskí demokrati, komunisti a antifašisti v slovenskej armáde prijali Vianočnú dohodu, na základe ktorej neskôr v septembri 1944 vznikla povstalecká ilegálna Slovenská národná rada. Bola tiež sformovaná konšpiračná skupina vojakov a politikov zodpovedná za predbežnú prípravu povstania.
V marci 1944 podplukovník Ján Golian prevzal velenie nad prípravami. Konšpirátori nazhromaždili zásoby a peniaze v základniach na strednom a východnom Slovensku. Prevoz štátneho pokladu z Bratislavy do Kremnice napríklad odôvodňovali nebezpečenstvom náletov na hlavné mesto. Významnú úlohu pri tom zohrali Peter Zaťko, poradca ministra hospodárstva, a Imrich Karvaš, guvernér Slovenskej národnej banky, ktorý zabezpečil prevoz troch miliárd korún do Banskej Bystrice. V tej dobe už bolo približne 3 200 slovenských vojakov zajatých Červenou armádou, dezertovalo alebo vstúpilo do partizánskych skupín. V apríli 1944 dvaja slovenskí Židia Rudolf Vrba a Alfréd Wetzler utiekli z koncentračného táboru v Osvienčime a rozsiahlou správou svedčili o zverstvách v nacistických vyhladzovacích táboroch. V krajine sa stupňoval odpor k Nemcom a druhotne i k Tisovej vláde, tá však stále nachádzala veľa priaznivcov medzi obyčajným ľudom a najmä katolíkmi.
20. júla 1944 sa v Žarnovickej doline neďaleko Čremošného, v poľovníckej chate bratov Ursínyovcov, konala porada ilegálnej SNR so zástupcami tzv. Vojenského ústredia (armádne velenie pripravovaného povstania). Bola posúdená politická situácia a stav vojenských príprav povstania, riešila sa aj otázka spolupráce armády a partizánov. Vojenskí predstavitelia sa snažili presadiť podriadenie partizánskeho hnutia jednotnému vojenskému veleniu, čo predstavitelia KSS odmietli. Bolo to aj preto, že komunisti fakticky nad partizánskymi skupinami nemali žiadnu kontrolu. Jednotky navyše riadili sovietski dôstojníci, ktorí nemali informácie o odbojovej situácii na Slovensku a nehodlali sa podriadiť vojenskému ústrediu.
V tej istej dobe velenie slovenskej armády presunulo dve najlepšie vyzbrojené divízie spoločne s najlepšími jednotkami Slovenských vzdušných síl na východné Slovensko, hlavne do oblasti Prešova, aby podporilo nemecké jednotky chystajúce obranu pred sovietskou armádou prichádzajúcou z Poľska. Práve tieto dve divízie mali podľa plánov povstalcov uskutočniť hlavný z plánovaných krokov na začatie povstania a teda nadviazať styk so sovietskymi jednotkami. Tento plán však nebol vôbec včas pripravený ani koordinovaný.
20. augusta 1944 lietadlá 15. leteckej armády amerických vzdušných síl zo základní v južnom Taliansku bombardovali rafinériu v Dubovej. Zničili pri tom sklady pohonných hmôt, s ktorými sa počítalo pre povstanie. Bombardovanie bolo uskutočnené i napriek tomu, že Ján Golian zaslal depešu do Londýna, v ktorej žiadal, aby Dubová a Podbrezová neboli bombardované.
Slovenská armáda zatiaľ stupňovala svoju „aktivitu proti partizánom“. Táto činnosť naďalej zlyhávala, pretože prakticky o všetkých protipartizánskych akciách pred vypuknutím povstania boli partizáni vopred informovaní.
Nadviazanie spojenia so zahraničím.
Do apríla 1944 nemal domáci odboj žiadne priame spojenie so zahraničným odbojom, či už v Londýne, alebo v Moskve. Komunikácia prebiehala len prostredníctvom kuriérov civilného odboja. To sa zmenilo príchodom styčného a spravodajského dôstojníka z Londýna škpt. J. Krátkeho s rádiostanicami. V máji a júni 1944 bolo členom vojenského ústredia mjr. J. Markom zriadených niekoľko rádiostaníc: v Novom Meste nad Váhom, Štubnianskych Tepliciach, Banskej Bystrici a na Troch Duboch. Všetky umožňovali komunikáciu iba s Londýnom, preto aj správy a informácie pre Moskvu prechádzali cez Londýn.
V júli jednotky Červenej armády v Sovietskom zväze a Poľsku začali postupovať smerom na Slovensko. V auguste 1944 dosiahla Červená armáda Krosno vzdialené iba 40 kilometrov od severovýchodnej hranice Slovenska. SNR plánovala odlet delegácie do Moskvy už začatkom leta 1944. Malo ho zabezpečiť Vojenské ústredie, ktoré si mohlo určiť aj jedného člena delegácie. Odlet z Troch Dubov do Vinnice bol naplánovaný na 8. júla 1944 s pilotom kapitánom Ľ. Kozom na lietadle Junkers. Za delegáta Vojenského ústredia bol vybraný generál Š. Jurech za SNR Karol Šmidke. Po príchode delegácie na letisko však pilot oznámil, že lietadlo nie je schopné letu. Maršal G. K. Žukov spolu s generálom Píkom čakali na prílet spojky v noci 8. júla zbytočne. Náhradný odlet bol naplánovaný na 2. augusta 1944 opäť s pilotom Ľ. Kozom a lietadlom Heinkel 111. Generál Jurech sa po predošlej skúsenosti odmietol na ďalšom pokuse zúčastniť a preto bol za Vojenské ústredie určený ako delegát npor. Korecký. Za SNR mal opäť letieť K. Šmidke. Z dôvodov utajenia mal do lietadla nastúpiť až na začiatku vzletovej dráhy. Počas rolovania na štart však lietadlo uviazlo v rozmočenej pôde a jeho vyslobodzovanie zabralo čas a pritiahlo pozornosť personálu na letisku. Kvôli nedorozumeniu pred štartom pilot už nenabral delegátov SNR na palubu a odletel iba s npor. Koreckým. Pre ďalší pokus bolo potrebné, aby lietadlo poskytla letecká skupina z Prešova. Medzitým vyvíjal aktivity pre spojenie s Červenou armádou aj minister národnej obrany generál Čatloš. Vypracoval menorandum, ktoré chcel doručiť do Moskvy. Pre svoj zámer získal pilota majora Mikuláša Lisického a s nadviazaním kontaktu sa obrátil na ilegálnu SNR. Tá za sprostredkovanie požadovala vyslanie svojich delgátov do Moskvy spolu s mjr. Lisickým. Po dvoch nevydarených pokusoch sa SNR rozhodla využiť túto príležitosť. 4 augusta 1944 z letiska Mokraď odštartovalo lietadlo Focke-Wulf Fw 58 s pilotom Lisickým a delegátom SNR K. Šmidkem a ďalším zástupcom Vojenského ústredia pplk. Mikulášom Ferjenčíkom.
V auguste 1944 bola tiež zriadená rádiostanica npor. M. Pavloviča, styčného dôstojníka čs. veľvyslanectva v Moskve pre spojenie s vojenským atašé generálom H. Píkom.
Plánované kroky.
Vojenské ústredie plánujúce povstanie počítalo s dvomi variantmi začiatku ozbrojeného boja:
Pplk. J. Golian, plk. V. Talský, mjr. J. Nosko a J. Ševčík sa 24. augusta 1944 zišli na Veliteľstve pozemného vojska v Banskej Bystrici a na základe Talského správ o sústredení nemeckých divízií na južnej Morave prišli k záveru, že slovenská armáda vystúpi na odpor, ak nemecké okupačné jednotky prekročia na západe rieku Váh po Žilinu, na severe Váh po Štrbu a na juhu štátne hranice.
Ján Golian predpokladal, že okupácia sa začne z 26. augusta na 27. august alebo v noci na 28. august, čo bolo pravdepodobnejšie, pretože Nemci mali tendenciu začínať svoje akcie v nedeľu. Preto jednotky armády určené pre obranu taktického trojuholníka zaujali na základe tajných inštrukcií Goliana obranné priestory a boli vybavené ostrým strelivom. K večeru začali budovať opevnenie. Neobsadený zostal iba smer Žiar nad Hronom, pretože jednotku, ktorá bola na tento smer určená, držal na Pohroní gen. Jozef Turanec v akcii proti partizánom. K zásahu nemeckých jednotiek nedošlo, preto boli jednotky stiahnuté do kasární. Vojenské ústredie síce sprvu váhalo, no neskôr dospelo k rozhodnutiu, že Nemcom sa bude potrebné postaviť pri akomkoľvek náznaku prekročenia západných hraníc krajiny. V tej dobe bolo jasné, že nemecké vojská už mali vypracovaný plán na obsadenie Slovenska a bolo len otázkou času, kedy ho začnú plniť.
Akcie partizánov a nemecká okupácia.
Vo svojom štábe v Sklabini Veličko 13. augusta 1944 rokoval s Jánom Golianom o spolupráci s povstalcami a príprave SNP. Prakticky sa jeho jednotka včlenila do vznikajúcej partizánskej brigáda M. R. Štefánika pod velením majora Viliama Žingora. Veličko a jednotky pod jeho velením zišli 21. augusta 1944 z Kantorskej doliny a v Sklabini opäť vyhlásili Česko-Slovenskú republiku. 26. augusta 1944 došlo k prestrelke vo Vrútkach, kde partizáni zaútočili na šiestich nemeckých poľných žandárov ubytovaných v hoteli Slávia.
Na žiadosť veliteľa ružomberskej posádky mjr. Miloša Vesela, ktorého vydesilo 80 príslušníkov SS, ktorí sem pricestovali spoločne nemeckou vojenskou misiou vracajúcou sa z Rumunska, ako aj rota SS, obsadili partizáni Sečánskeho, Jegorova a Bielika 27. augusta Ružomberok. Partizáni zlikvidovali alebo zaistili nemeckých občanov, oslobodili politických väzňov a podobne ako vo viacerých ďalších obciach a mestách vyhlásili obnovenie ČSR a mobilizáciu. Hlavný nápor partizánov bol zameraný na obsadenie "Mautnerových závodov" v blízkom Rybárpolí, kde sa vyrábali delostrelecké lafety.
V ten istý deň partizáni z Veličkovej 1. partizánskej brigády M. R. Štefánika zaistili v Turčianskom sv. Martine nemeckú vojenskú misiu vracajúcu sa z Rumunska. Zajatci boli eskortovaní do martinských kasární Pluku útočnej vozby a na ďalší deň (28. augusta 1944) ich vojaci npor. Cyrila Kuchtu za nevyjasnených okolností postrieľali a zrejme na popud partizánov. 24 osôb (tiel) bolo odvezených do Sklabine. 
Nemecká odveta na seba nenechala dlho čakať. Stupňujúca sa činnosť partizánov bola dobrou zámienkou na vtrhnutie nemeckých vojsk. Veľvyslanec Nemecka Hans Elard Ludin požiadal v Berlíne o vojenský zásah. 28. augusta s ním vyslovila súhlas aj slovenská vláda. Už 26. augusta 1944 minister Mach v Bratislave oznamoval, že nemecké vojská budú okupovať slovenské územie. Dňa 29. augusta to oznámil minister obrany generál Čatloš večer v rozhlase. Tento deň začala vojenská okupácia Slovenska. Podľa povojnovej výpovede generála Höffleho boli z nemeckého pohľadu pre ozbrojenú intervenciu rozhodujúce udalosti v Ružomberku. Okolo 15. hodiny poobede 29. augusta 1944 dostalo povstalecké velenie v Banskej Bystrici prvé správy o vstupe nemeckých vojsk na Slovensko a začalo organizovať otvorený odboj, čím sa vlastne začalo povstanie.
O tom, či bola aktivita partizánov, vedúca k predčasnej okupácii krajiny, uskutočňovaná zámerne na príkaz sovietskeho velenia, alebo vznikla samovoľne a spontánne, sa dodnes vedú spory. Žiadne dôkazy, ktoré by nasvedčovali o zámernom vyvolaní okupácie sovietskou stranou, však dodnes neboli v archívnych materiáloch nájdené. Len málo zdrojov pritom berie do úvahy fakt, že napriek uzavretej Zmluve o priateľstve, vzájomnej pomoci a povojnovej spolupráci medzi ČSR a ZSSR z 12. decembra 1943 Sovietsky zväz považoval územie Slovenska za nepriateľské, keďže prvá Slovenská republika bola už tretí rok vo vojnovom stave so Sovietskym zväzom a na jeho území operovala (aspoň v predošlom období) dvoma armádnymi divíziami.
Rokovania povstaleckých zástupcov kapitána Mikuláša Ferjenčíka a Karola Šmidkeho v Moskve, ktoré sa začali 4. augusta 1944, prebiehali bez vedomia Benešovej exilovej vlády v Londýne, ktorá vyslala svojho zmocnenca do Moskvy až 25. augusta. Príprava povstania tak nebola v súlade s koncepciou československej exilovej vlády, čo dalo podnet k úvahám, že už vtedy KSS a Stalin chceli Slovensko začleniť medzi zväzové republiky Sovietskeho zväzu ako tzv. Sovietske Slovensko.
Jednotky.
1. česko-slovenská armáda na Slovensku.
Hlavnou zložkou ozbrojených síl povstania boli povstalecké jednotky, organizované ako 1. česko-slovenská armáda na Slovensku. Oficiálne pomenovanie vzniklo 31. augusta 1944. Povstalecká armáda sa skladala z jednotiek slovenskej armády, ktoré prešli na stranu povstalcov. Počty jej bojovníkov sa postupne menili. Na začiatku bolo približne 18 000 vojakov. Po mobilizácii 5. septembra 1944 47 000, neskôr 60 000 vojakov. Najmenšími samostatne pôsobiacimi jednotkami boli oddiely (napr. veliteľstvo 5. oddielu sídlilo v Kremnici). Bojovú činnosť armády čiastočne podporovali niektoré partizánske jednotky.
V prvých dňoch povstania mala povstalecká armáda k dispozícii 16 peších práporov a 8 samostatných rôt. Mala k dispozícii asi 46 000 pušiek, 4 000 samopalov, 2 700 guľometov, 200 diel a mínometov. Disponovala 24 tankami (LT-35, LT-38, LT-40 a PzKpfw IIIN), 4 stíhačmi tankov (Marder II), 3 improvizovanými pancierovými vlakmi, 34 lietadlami. Mala nedostatok ťažkých, protitankových a protilietadlových zbraní, čo nekompenzovali ani letecké dodávky vojenskej výzbroje (protitankové pušky a protilietadlové guľomety) zo ZSSR a USA (protitankové raketomety M1 Bazooka). V neskoršom období, po strate množstva výzbroje pri ústupoch, chýbal aj najzákladnejší vojenský materiál ako pušky, samopaly a strelivo do všetkých druhov zbraní. To spôsobovalo, že armáda síce mala dostatok mužov, ale nemala ich čím vyzbrojiť. V posledných fázach bojov preto nemala na zastavenie nemeckého tlaku dostatok záloh.
Partizánske jednotky.
Podľa dokumentov partizánskych štábov a 1. a 4. Ukrajinského frontu sa v tej dobe na Slovensku nachádzali dva veľké partizánske zväzky, 17 brigád a 22 oddielov s celkovým počtom okolo 13 500 partizánov. Aj partizánske jednotky pôsobili v oddieloch. Napríklad 2. čs. partizánska brigáda J. V. Stalina (pôsobila pod Javorinou a na západe Slovenska) sa členila na štyri oddiely s názvami: Chruščov, Za slobodu Slovanov, Sloboda a Za víťazstvo. Veliteľom 2. čs. partizánskej brigády do 13.1.1944 bol podplukovník Ilia Danilovič Dibrov a od 14.10.1944 podporučík (poručík) Jozef Brunovský. Prvá čs. partizánska brigáda J. V. Stalina je nazývaná Jegorovova partizánska brigáda, podľa veliteľa, kapitána Červenej armády Alexeja Semionoviča Jegorova.
Povstalecké letectvo.
Veliteľom Leteckej skupiny, ktorá bola podriadená 1. česko-slovenskej armáde na Slovensku, bol mjr. generálneho štábu Jozef Tóth, náčelníkom štábu kpt. Ladislav Hron. Materiálne a personálne zdroje pre výstavbu letectva sa zúžili odletom Skupiny vzdušných zbraní Východoslovenskej armády, pozostávajúcej zo 42 lietadiel, na oslobodené poľské územie 31. augusta 1944. Tiež aj stratou väčšiny moderných stíhacích lietadiel Bf 109G-6 Pohotovostnej letky z Piešťan v nepremyslenej akcii proti mohutnému americkému bombardovaciemu zväzu, ktorý 26. júna 1944 letel nad juhozápadným Slovenskom. Ďalšou stratou bolo obsadenie letiska v Piešťanoch nemeckými okupačnými silami dňa 1. septembra 1944, kde slovenská povstalecká posádka zanechala 10 nepoškodených strmhlavých bombardérov Ju 87 Stuka, štyri stíhacie lietadlá Bf 109G-6, niekoľko Bf 109E a niekoľko starších stíhačiek Avia B.534. Nemalou stratou bolo aj obsadenie letísk v Spišskej Novej Vsi, Poprade, Vajnoroch pri Bratislave a Trenčianskych Biskupiciach.
Na strednom Slovensku však mali povstalci pod kontrolou veľké územie s letiskom Tri Duby (dnes Letisko Sliač), letiskom Mokraď (do 5. septembra 1944) a s poľnými letiskami neďaleko obce Zolná, Rohozná a na Muránskej planine pri Veľkej lúke.
Všetky vojenské lietadlá povstalcov tvorili prieskumnú-bombardovaciu jednotku, tzv. Kombinovanú letku. Letke velil npor. let. Mikuláš Šinglovič a pozostávala zo štyroch dvojplošných stíhacích lietadiel Avia B.534, troch starších prieskumných/ľahkých bombardérov Letov Š.328 a dvoch čiastočne z náhradných dielov zostavených Messerschmittov Bf 109E (jeden vo verzii E-3 a jeden E-4). Kombinovaná letka bola neskôr posilnená o dva ďalšie moderné Messerschmitty Bf 109G-6 a jeden prieskumný Focke-Wulf Fw 189, ktorý preletel z východného Slovenska k Sovietom v Poľsku po tom, ako boli povstalci na východnom Slovensku obkľúčení a odzbrojení nemeckými vojskami. Ďalej mali povstalci aj dve cvičné lietadlá typu Klemm Kl 35, niekoľko lietadiel Heinkel He 72 Kadett, Praga E.39 a dva stredné bombardéry Savoia-Marchetti SM.84, ktoré boli ukoristené počas bojov. Lietadlá Praga E.39 boli používané okrem iného aj na zásobovanie obkľúčených povstaleckých jednotiek. 
Hlavná základňa Kombinovanej letky bola neustále napádaná lietadlami Luftwaffe. Letisko Tri Duby slúžilo aj ako významná zásobovacia základňa, na ktorú smerovala materiálnu pomoc zo Sovietskeho zväzu, posily v podobe 2. česko-slovenskej paradesantnej brigády. Na letisku pristáli aj bombardéry Boeing B-17 Flying Fortress, ktoré zo Slovenska odviezli amerických letcov, ktorým sa podarilo uniknúť nemeckému zajatiu. Letisko Rohozná sa využívalo ako prijímacia plocha pre zhadzovanie materiálu dodávaného zo ZSSR.
Kombinovaná letka väčšinou slúžila na podporu pozemným jednotkám, jej piloti však zasiahli aj do niekoľkých leteckých súbojov. Povstaleckému letectvu chýbali akékoľvek bombardovacie lietadlá, a preto boli jeho možnosti priamej leteckej podpory bojujúcich pozemných jednotiek podstatne oklieštené. Možnosti povstaleckého letectva sa celkovo zlepšili po prílete 1. česko-slovenského samostatného stíhacieho leteckého pluku, ktorému sa darilo udržiavať kontrolu nad vlastným vzdušným priestorom.
Bojovú činnosť pravidelne sťažovalo nepriaznivé počasie a nedostatočný protiletecký výzvedný a sledovací systém, ktorý pri absencii rádiolokátorov tvorili iba stanovištia leteckej hlásnej služby. Niektoré pôvodné letecké jednotky, ktoré nemali alebo prišli o svoju výzbroj, boli nasadené ako pešie a zaradili sa medzi najlepšie útvary povstaleckej armády.
Nemecké vojská.
Teritoriálne i z hľadiska kompetencie boli rozdelené na 2 samostatné časti:
Pre obsadenie Slovenska Nemci v Protektoráte a Poľsku sformovali viacero bojových skupín. Keďže K. H. Frank už dlhšiu dobu varoval pred aktivitou partizánov na Slovensku, nešlo o celkom improvizované sily. V dôsledku nedostatku informácií o odbojových aktivitách v slovenskej armáde nepredpokladali, že dôjde k väčším ozbrojeným stretnutiam. Bojová skupina Ohlen, pod vedením plukovníka Conrada von Ohlena, bola vytvorená hlavne z jednotiek 82. náhradného pluku ľudových granátnikov. Jednotka bola súčasťou Wehrmachtu a okrem jadra pluku tankových granátnikov mala dva slabšie domobranecké prápory, bojovú skupinu Senica a tankovú rotu.
Ďalšia skupina Junck plukovníka Stephana Juncka, bola vytvorená z jednotiek 85. tankového pluku a ďalších menších jednotiek. Obe jednotky mali dovedna asi 3900 mužov. Ohlen mal postupovať južne od Žiliny, zatiaľ čo predsunuté jednotky Juncka nastupovali od Ostravy na Čadcu s úlohou zabezpečiť železničné trate a obsadiť Žilinu a Martin.
Nemecká Skupina armád Severná Ukrajina, mala zaistiť svoje tylo tým, že do oblasti vyšle skupinu Henrici. Vyčlenený úderný pluk pod vedením plukovník Schmidta mal preniknúť od Nowego Sącza cez Kežmarok k Popradu a spacifikovať západnú hranicu operačného územia. Z neho bola 2. septembra 1944 v Poprade vyčlenená bojová skupina Schäfer, ktorej veliteľom bol Ernst Schäfer, s úlohou obsadiť Ružomberok a spojiť sa s nemeckou vojenskou bojovou skupinou Ohlen. Pre Nemcov bola v tomto období najdôležitejšia práve železničná trať vedúca severom Slovenska cez Žilinu, Vrútky, Ružomberok, Liptovský Mikuláš až do Popradu.
30. augusta 1944 bol veliteľ nemeckej 1. tankovej armády generálplukovník Gotthard Heinrici poverený vytvorením dvoch predsunutých oddielov. Prvý z nich s úlohou obsadiť Dukliansky priesmyk a odzbrojiť 1. pešiu divíziu slovenskej armády. Druhý mal zaistiť veliteľstvo oboch slovenských divízií v Prešove a od Užhorodu spacifikovať 2. pešiu divíziu.
K nemeckým okupačným jednotkám pribudla 1. septembra 1944 skupina Schill, ktorej velil SS-Obersturmbannführer Koegel, neskôr Carl von Pückler-Burghauss a ďalší. Názov "Schill" niesla podľa Ferdinanda von Schill, nemeckého dôstojníka z obdobia napoleonských vojen. Tvorilo ju 9 rôt pechoty a 1 rota ženistov doplnené o delostrelectvo a obrnené jednotky. Bola to kvalitná, elitná jednotka zložená z inštruktorov a najlepších frekventantov výcvikových stredísk SS v protektoráte. 4. septembra 1944 prekročila hranice na severnej Orave bojová skupina Volkmann, ktorej velil major Otto Volkmann. Jednotka postupovala smerom na Trstenú.
Začiatkom septembra 1944 mali nemecké pozemné sily oporu i v letectve operujúcom zo základní v Piešťanoch, Malackách, Krakove a Budapešti.
Spolu s vojenskými okupačnými jednotkami prišli na Slovensko aj príslušníci bezpečnostnej polície a bezpečnostnej služby Sicherheitspolizei (Sipo) a Sicherheitsdienst (SD). Z Čiech a Moravy sa presunulo v období medzi 31. augustom a 1. septembrom 1944 na západné Slovensko Einsatzkommando 13 a 14, neskôr základ Einsatzgruppe H Sicherheitspolizei a Sicherheitsdienst.
Okrem týchto skupín rôzne zabezpečovacie práce na Slovensku v októbri 1944 vykonávala ozbrojená organizácia karpatských Nemcov Heimatschutz. Celkový počet nasadených nemeckých vojakov na Slovensku sa pohyboval okolo 48 000 – 50 000 vojakov. Ich počet bol menší ako počet vojakov 1. československej armády na Slovensku, ale v počte (hlavne obrnených vozidiel, delostrelectva, letectva), kvalite zbraní i skúsenostiach mali na rozhodujúcich úsekoch značnú prevahu.
Nemeckí velitelia svojich vojakov pred vstupom na slovenské územie inštruovali, že nakoľko sa nachádzajú na území spriateleného štátu, musia sa správať mimoriadne disciplinovane. Na väčšine územia príchod Nemcov nebol spočiatku skutočne extrémne represívny, bolo to však iba dovtedy, kým prišli aj represívne zložky nemeckej moci. Na bývalom povstaleckom území ako aj v oblastiach, kde operovali partizánske jednotky, rozpútali krutú perzekúciu. Bežné boli masové vraždy. Desiatky slovenských obcí úplne alebo čiastočne vypálili ako odvetu za podporu partizánov.
Bojové operácie.
Začiatok povstania.
Okolo 15. hodiny poobede 29. augusta 1944 dostalo povstalecké velenie v Banskej Bystrici prvé správy o vstupe nemeckých vojsk v oblasti Púchova a Žiliny. Okamžite na to boli upozornené aj všetky ostatné vojenské posádky na Slovensku. Napriek správam o prenikaní Nemcov Golian nevydal žiadny rozkaz, pretože očakával, že slovenská vláda alebo aspoň niektorí z jej umiernených členov sa budú nemeckému vstupu brániť a vydajú rozkaz na ozbrojený odpor, ktorý by uposlúchlo všetko obyvateľstvo. Jeden z prvých krokov povstalcov 29. augusta bolo zatknutie gen. Turanca na letisku Tri Duby. Povstalci však čakali na Čatlošov prejav o 19. hodine. Ten však v prejave, vytvorenom Tidom Gašparom, označil všetkých, ktorí sa budú stavať proti nemeckému vstupu, za „zradcov svojho rodu“. Čatlošovo jednanie bolo nepochopiteľné aj pre to, že v tej dobe sa snažil o jednanie so sovietskou stranou (tzv. Čatlošovo memorandum). Čatlošov prejav u mnohých veliteľov posádok na západnom i severovýchodnom Slovensku spôsobil zaváhanie, ktoré Nemci využili a rýchlo ich odzbrojili. Dôvodom bolo i to, že na západnom Slovensku povstalecké ústredie nemalo taký vplyv ako v oblasti Banskej Bystrice, kde mal Ján Golian do značnej miery voľnú ruku pri svojom konaní, poprípade mohol veľkú časť príprav dobre skryť. Prakticky žiadna z vojenských posádok na západnom Slovensku, kadiaľ postupoval hlavný nemecký nápor, nekládla odpor. Povstalecké velenie tak po tomto prejave prišlo o posádky v Nitre, Seredi, Hlohovci, Trenčíne (v Zlatovciach i Trenčianskych Biskupiciach), Novom Meste nad Váhom aj Bratislave. Výnimkou na západe bola Trnava, ktorej vojenská posádka sa k povstalcom organizovane pridala so 4 000 mužmi. Neorganizovaný bol aj odchod skupiny letcov z letiska v Piešťanoch. Výzvu postaviť sa Nemcom na odpor neuposlúchla ani posádka v Kežmarku a v Levoči bola povstalecká akcia potlačená v priebehu dvoch dní. Toto zaváhanie bola prvá známka toho, ako nešťastne pre povstalcov sa bude situácia v nadchádzajúcej dobe vyvíjať.
Povstanie preto začalo na rozkaz Jána Goliana 29. augusta 1944 o 20:00 po odznení dohodnutého hesla („Začnite s vysťahovaním“). Na druhý deň bol rozkaz potvrdený písomne. Do Banskej Bystrice, ktorú už v tej dobe kontrolovali povstalci, vošli jednotky 1. partizánskej brigády J.V. Stalina, ktorej velil kpt. A. Jegorov. Partizáni aj tu vyhlásili obnovenie Československej republiky. Začal vysielať Slobodný vysielač.
Zvláštna situácia nastala v dvoch kľúčových divíziách na východnom Slovensku. Ukázalo sa, že prípravy na povstanie, ktoré mal v jednotkách uskutočniť Viliam Talský, ktorého priamo poveril Ján Golian, sa odohrali iba v minimálnej miere. Talský nevyužil 2 dni a tri noci pokoja, ktorý mu nemecké jednotky nechali, keďže sami neboli tiež schopné odzbrojovanie okamžite vykonať. Vrchol chaosu nastal, keď 30. augusta plk. Viliam Talský namiesto dohodnutého plánu odletel so slovenskými letcami do Poľska zanechajúc dve armádne divízie v chaose bez velenia. Talský svoj odchod odôvodňoval potrebou prerokovať súčinnosť východoslovenských divízií s Červenou armádou.
Dve slovenské pešie divízie v Karpatoch boli bez velenia ponechané svojmu osudu a Nemcom sa ich podarilo rýchlo odzbrojiť už na poludnie bez jediného výstrelu. Nič nezachránil ani Golianov rozkaz: „nenechať sa odzbrojiť“. Časť tohto vojska síce prešla k partizánom, alebo vytvorila vlastné partizánske jednotky, pri čom si so sebou zobrala aj časť ťažkej techniky, ale to nebola ani tretina z 30 000 najlepších mužov Slovenskej armády, ktorí predtým mali veľkú šancu podporiť Červenú armádu v bojoch v Karpatoch. V danej situácii, po strate východoslovenských divízií, očakávalo velenie povstaleckej armády, že sa udrží brániť nemeckým útokom asi 14 dní.
Dôsledkom nemeckej intervencie bolo, že povstanie vypuklo predčasne a už dopredu stratilo kľúčovú zložku pripravovaných plánov. Bez dvoch najlepšie vyzbrojených armádnych divízií, ktoré by dokázali odolávať Nemcom, nemalo prílišné vyhliadky na úspech. 1. ukrajinský front v tej dobe už síce prekročil Vislu a nachádzal sa v predhorí Karpát, ale až 30 či od postavenia východoslovenských divízií. Pritom medzi nimi a Červenou armádou sa nachádzali dve pásma nemeckej obrany. Navyše Šmidkeho a Ferjenčíkova misia, ktorá mala informovať sovietske vedenie o prípravách povstania, odletela do ZSSR neskoro a ešte nestihla splniť všetky úlohy.
Problematické reakcie na začiatok povstania vyvolal aj fakt, že v mnohých oblastiach s ním nepočítali a neboli s ním dopredu oboznámení. Na mnohých miestach k zmätku prispelo aj to, že ľudia boli lákaní pridať sa k povstaniu otvorenými lžami: napríklad Mirko Vesel, jeden z organizátorov povstania, v rozhlasovom vysielaní hlásil, že „"Nemci zrušili Slovenskú republiku, uväznili prezidenta Dr. Jozefa Tisu a odvliekli ho do Malaciek, kde ho majú zastreliť. (...) Maďari už prekročili hranice pri Lučenci."“ Na niektorých miestach sa takto motivovaní ľudia skutočne chopili zbrane na ochranu Slovenskej republiky. Zmena ich postoja však na seba nenechala dlho čakať. Časť ľudí, ktorá povstala so zbraňou v ruke, po Tisovom prejave ďalší deň pochopila, že sadla na lep propagande a zložila zbrane. Skutočne zničujúci bol pre povstalcov práve Čatlošov prejav, ktorý odznel v éteri ešte pred samotným začiatkom povstania. Iróniou ostáva, že Čatloš niekoľko dní po prejave odišiel z Bratislavy k povstalcom. Bolo to preto, lebo Nemci Tisovi, ktorý nad Čatlošom držal ochrannú ruku, dokázali, že plánoval previesť Slovensko k Spojencom. Čatloš mal byť zatknutý, preto radšej utiekol k povstalcom.
Prvé boje s okupačnými jednotkami.
Z vojenského hľadiska je terén stredného Slovenska ideálny na vedenie obranných bojov. Úzke horské doliny a mnohé priesmyky sú miestami, ktoré je schopné brániť proti silnejšiemu nepriateľovi i menej početná obrana.
K prvým bojom Slovenského národného povstania došlo v priestore Žiliny ešte 29. augusta. Veliteľ mestskej posádky major J. Dobrovodský začal organizovať povstalecké jednotky. Čoskoro z vojakov posádky, z mobilizovaných záložníkov i dobrovoľníkov žilinského okresu zorganizoval 2 bojaschopné prápory. Prvý prápor bol nasadený juhozápadne od Žiliny, pri Hričove. Druhý prápor bol nasadený severne od Žiliny, pri Brodne, s vysunutou rotou pri Čadci. Z ostatných zmobilizovaných vojakov bol čiastočne vyzbrojený a vystrojený tretí prápor s úlohou odraziť postup Nemcov v Rajeckej doline na smere Považská Bystrica – Rajec a útočná skupina, ktorej úlohou bolo zneškodnenie nemeckej posádky, ktorá sa opevnila v kasárňach v Žiline a kládla tam ozbrojený odpor. Čoskoro jednotky z okolia Žiliny dostali rozkaz nevyčerpávať sa v bojoch o mesto, ale čerstvými silami urýchlene obsadiť Strečno a tam viesť obranný boj. 30. augusta 1944 sa tieto jednotky začali sťahovať na východný okraj Žiliny a ustúpili do Strečnianskej tiesňavy. Tam v spolupráci s francúzskymi partizánmi začali budovať nové obranné postavenia.
Ďalšieho dňa sa v Strečnianskej tiesňave rozpútali boje medzi povstaleckými jednotkami a nemeckými bojovými skupinami Ohlen a Junck, podporovanými tankami a letectvom. 31. augusta o 8. hodine ráno spozorovali povstalci prvé jednotky nepriateľa. Ten najprv sústredil väčšie sily v snahe zaútočiť v čo najširšom priestore. Nasledovalo ostreľovanie mínometmi, ktoré prichádzalo zo smeru od Stráňav.
Po tom, čo povstalci spolu s francúzskymi partizánmi odrazili prvé útoky, Nemci pochopili, že cez tiesňavu tak ľahko neprerazia a preto sa začali presúvať na gumených člnoch a kompe na druhý breh Váhu. Vzhľadom na to, že ten dovtedy partizánsky oddiel pod Veličkovým velením ešte nestihol obsadiť – a neobsadil ho ani neskôr, získali Nemci bez boja strategické výšiny okolo zrúcanín Starhradu, odkiaľ následne bočnou paľbou najmä ťažkými guľometmi ostreľovali pozície obrancov. Ťažké straty utrpela najmä jednotka francúzskych partizánov, ktorá bola neskôr stiahnutá na odpočinok do Sklabine. Brániť sa v danej pozícii po nasadení nemeckých tankov bez dostatku protitankových zbraní už viac nebolo možné. 4. septembra 1944 boli povstalecké jednotky spolu s partizánmi nútené ustúpiť nemeckej presile.
Povstalecké vojská v tomto období premárnili najlepšiu príležitosť zastaviť nepriateľa v ťažko priechodnom teréne. Mohlo za to najmä sľúbené ale nesplnené obsadenie pozícií Veličkovými partizánmi na pravom brehu Váhu. Úlohu zohral aj nedostatočný výcvik mužstva a v tomto období na začiatku povstania i slabé skúsenosti povstaleckých dôstojníkov. Postupujúce nemecké jednotky následne obsadili 5. septembra 1944 dôležitý železničný uzol Vrútky. Povstalci sa v súčinnosti s partizánmi v nasledujúcich dňoch pokúsili niekoľkokrát bezúspešne vziať Vrútky protiútokmi späť. Obidve strany vtedy utrpeli ťažké straty. Pri protiútoku padol aj nemecký podplukovník, ktorý mal veliť útoku práporu. Našiel sa pri ňom aj písomný rozkaz, v ktorom sa hovorilo, že sa nemecké jednotky majú zmocniť Turčianskeho Sv. Martina 8. až 9. septembra. Postupujúce nemecké jednotky sa zastavili v dôsledku silnejúceho odporu povstalcov na fronte pred Martinom. 5. septembra bola z nemeckých a sčasti i slovenských jednotiek vytvorená spojením bojovej skupiny plk. Ohlena, plk. Juncka a 2 práporov Domobrany, ktoré došli 3. septembra 1944 k Žiline, tanková divízia Tatra. Divízii velil jej generálporučík von Loeper.
V noci z 30. na 31. augusta 1944 vpadol na Slovensko z južného Poľska nemecký úderný pluk 1. tankovej armády a prenikol do Kežmarku, kde sa dostal do boja s časťami levočskej a popradskej posádky i s partizánmi. Povstalecké jednotky sa neboli schopné napriek svojej početnej prevahe účinne sformovať a efektívne zasiahnuť proti nepriateľovi. Pod tlakom nepriateľa boli nútené ustúpiť na úsek Hranovnica – Telgárt, poprípade smerom na Štrbu.
1. septembra 1944 obsadili nemecké vojská Poprad a Levoču. Menšie boje prebehli v blízkosti Popradského letiska, ktoré 140-členná povstalecká posádka bránila najmä vďaka silnej guľometnej paľbe. Nemci stratili 12 vojakov, niekoľko nákladných automobilov, 4 mínomety a dva protilietadlové kanóny. Po tom, čo na letisko podnikla útok skupina Schäfer s niekoľkými tankami PzKpfw III, opustili povstalci aj tieto pozície. O štyri dni neskôr obsadili nacisti i Spišskú Novú Ves.
Úderný pluk 1. tankovej armády vytesniac povstalecké jednotky dobyl 3. septembra Pusté Pole a Telgárt. Večer 4. septembra presvedčili partizáni veliteľa povstaleckého úseku kapitána Staneka, že je na oslabené postavenia Nemcov v dedine potrebné čo najskôr zaútočiť. 5. septembra povstalecké a partizánske jednotky pod Stanekovým vedením podnikli protiútok a Telgárt do 11. hodiny dobyli. Ich postup k sedlu Besník bol však popoludní zastavený nemeckými protiútokmi. V Telgárte padlo najmenej 100 nemeckých vojakov, celá obec však ľahla popolom, pričom v nej zahynuli niekoľkí civilisti. Povstalci pri tom utrpeli iba malé straty. Nasledujúceho dňa Nemci podnikli protiútok a získali časť pozícií späť. Front sa v oblasti stabilizoval na úseku Chamrošský tunel – Čršaľa – kríž na Čuntavskej ceste. Protiútok pri Telgárte bol v snahe posilniť morálku povstaleckej armády prezentovaný ako jedna z najúspešnejších akcií povstalcov počas SNP.
Bojová skupina Schäfer začala 3. septembra 1944 z Popradu postup na horný Liptov. Už o tri dni bez boja obsadila Liptovský Mikuláš a 6. septembra Ružomberok. Strata týchto miest bola veľmi zahanbujúca i preto, že Nemci postupovali týmto smerom od Popradu iba slabými silami a povstalci ich napriek tomu nedokázali zastaviť. V Ružomberku bol najdôležitejším cieľom Nemcov Mautnerov závod, kde sa nachádzalo 928 delostreleckých lafiet, ktoré boli ihneď prevezené do Nemecka.
Nemci sa ďalej pokúšali preniknúť na juh do Banskej Bystrice. Za zbabelý postup voči nepriateľovi Golian odvolal veliteľa 2. obrannej oblasti Ladislava Bodického a nahradil ho podplukovníkom Jánom Černekom. Až pri Bielom Potoku narazila jednotka Schäfer na odpor posádky letiska Mokraď aj časti mikulášskej a ružomberskej posádky, ktoré tam zorganizoval podplukovník Černek.
V noci z 31. augusta na 1. september 1944 prenikla z Čiech a Moravy do Bratislavy bojová skupina Schill. 2. septembra odzbrojila bratislavskú vojenskú posádku a bez boja obsadila Trnavu a Nitru. Velitelia vojenských posádok týchto miest sa odmietli pridať k povstalcom, alebo v prípade Trnavy neriskovali boj v obkľúčení, keďže posádky okolitých miest sa k povstalcom nepripojili, a tak ustúpili na povstalecké územie. Ďalšie nemecké jednotky podobne obsadili 31. augusta letisko v Trenčianskych Biskupiciach, 1. septembra Piešťany a Trenčín. Pred Topoľčanmi narazila skupina Schill na predsunutú obranu povstaleckých jednotiek, ktoré pripravovali obranu Baťovian. Prvé ozbrojené stretnutie na tomto úseku sa odohralo pri Mýtnej Novej Vsi (dnes súčasť Ludaníc). V boji padlo 12 povstalcov. Boje o Baťovany napokon trvali od 3. do 9. septembra 1944. Skupina Schill mesto dobyla hlavne vďaka podpore samohybných diel, obrnenej techniky aj letectva, ktorým neboli slabé povstalecké sily ani partizáni v oblasti schopné čeliť. Povstalecké jednotky ustúpili smerom na Prievidzu, partizáni na Vtáčnik. Pri jednom z protiútokov bol zajatý povstalecký veliteľ úseku kapitán Adolf Weinhold.
V noci zo 4. na 5. septembra sa vrátila zo ZSSR do Banskej Bystrice delegácia, ktorú plánovači povstania vyslali, aby prerokovala vzájomnú vojenskú spoluprácu so sovietskou stranou. Ferjenčík a Šmidke v Moskve dostali prísľub pomoci pre SNP, bol to najmä presun 2. československej paradesantnej brigády a 1. československého stíhacieho pluku na povstalecké územie. O svojom rokovaní informovali na prvom zasadaní SNR.
5. septembra bol Ján Golian povýšený na generála a stal sa veliteľom celej slovenskej armády. SNR vyhlásila mobilizáciu záložníkov do 35 rokov. Plénum SNR zvolilo 6-členné predsedníctvo SNR. Tvorili ho: Karol Šmidke, Gustáv Husák, Daniel Ertl za KSS, Vavro Šrobár, Jozef Lettrich a Ján Ursíny za Demokratickú stranu. Po mobilizácii, ktorá prebehla toho istého dňa, sa počet príslušníkov povstaleckej armády zvýšil na 47 000 osôb.
Armáda však nemala dostatok zbraní pre všetkých. SNR tiež vydala Deklaráciu, ktorá okrem iného zahŕňala aj tieto body:
Vo vzdušných bojoch nad povstaleckým územím niekoľkokrát zasiahla povstalecká Kombinovaná letka. K najkurióznejším z nich patria zostrely, ktoré dosiahol František Cyprich 2. septembra, keď na Avii B-534 zostrelil neozbrojený maďarský Ju-52/3m a zostrel, ktorý 7. septembra dosiahol na zastaranom Letove Š-328 pozorovateľ ašpirant Matej Beznák, keď pomocou pohyblivých guľometov zostrelil nepriateľský prieskumný Focke-Wulf Fw 189.
8. septembra Červená armáda a 1. čs. armádny zbor v ZSSR začali útok na Dukliansky priesmyk na slovensko-poľských hraniciach. Slovenskí povstalci však neboli schopní sa s jednotkami Červenej armády spojiť. Krvavé boje v horách, ktoré stáli Červenú armádu 19 000 padlých, sa pretiahli na dva mesiace. Útoky prinútili nemeckú Skupinu armád Severná Ukrajina stiahnuť niektoré jednotky zo Slovenska, čo podstatne pomohlo povstalcom. Povstalecké velenie neskôr predpokladalo, že bez tejto pomoci by povstanie vydržalo iba dva týždne. V dňoch 8. až 13. septembra Nemci odsunuli vyše 12 400 vojakov a dôstojníkov, medzi nimi aj príslušníkov úderného pluku 1. tankovej armády, čo viedlo k stabilizácii východného a severného úseku povstaleckého frontu.
Boje po reorganizácii povstaleckých jednotiek.
10. septembra o 20. hodine bola realizovaná reorganizácia povstaleckého vojska. Dve vojenské obranné oblasti boli zmenené na 6 taktických skupín. Každá taktická skupina bola vybavená ako vyššia jednotka, organizovaná z niekoľkých samostatných práporov, delostreleckých oddielov, telegrafickej a ženijnej roty, výcvikového a náhradného strediska ako aj všetkých služieb. Pôvodná organizácia obranných oblastí sa ukázala v bojoch ako ťažkopádna. Terén, v ktorom sa bojovalo, vytvoril podmienky na vznik samostatných obranných celkov, ktoré boli relatívne nezávislé od ostatných. Prvé boje tiež priniesli všestranné skúsenosti veliteľov jednotiek i štábu. Bolo zrejmé, že bojové jednotky v porovnaní s nepriateľom, ktorý už 5. rok viedol vojnu, majú nedostatočnú bojovú prípravu a skoro žiadne bojové skúsenosti. Nedostatok výzbroje, najmä protitankových zbraní, mínometov a ťažkých zbraní vo všeobecnosti, tak predurčoval celý priebeh povstania. Chýbali tiež spojovacie prostriedky, nedostatočné sa javili tiež skúsenosti v boji s tankami, ktoré nemal s vojakmi ani kto nacvičiť, pretože vhodní inštruktori v povstaleckej armáde neboli. So zbraňami, ktoré boli povstalcom dodané, sa vojaci nestihli dostatočne rýchlo zoznámiť a precvičiť.
Pomalý postup nacistických vojsk si vyžiadal nasadenie ďalších síl a prostriedkov. Do Malaciek bola 16. septembra 1944 presunutá 708. divízia ľudových granátnikov, ktorá začala obsadzovať Považie medzi Trenčínom a Žilinou. Divízii velil plukovník Wilhelm Bleckwenn. 20. septembra 1944 bola do Trnavy presunutá 271. divízia ľudových granátnikov, ktorá obsadila celé Ponitrie. Velil jej generálmajor Martin Bieber.
Na západnom úseku frontu naďalej trval tlak nepriateľa. Dobytím Baťovian a Oslian si Schill otvoril cestu cestu na Žarnovicu a Prievidzu, ktorá bez boja padla 14. septembra 1944. Preto Golian nariadil protiútok jednotkám 4. taktickej skupiny v súčinnosti s partizánmi Brigády kpt. Jána Nálepku dobyť späť Prievidzu. Protiúder sa začal 18. septembra, skončil sa však neúspechom. Schill pokračoval v ceste do Turca a na stredné Pohronie, kde 20. septembra vnikol do tyla 5. taktickej skupiny. Kvôli súbežnému útoku divízie Tatra hrozilo 5. taktickej skupine obkľúčenie. Preto Golian z 21. na 22. septembra rozhodol Turiec vyprázdniť. Pre povstalcov to bola veľmi ťažká strata, o ktorej sa rokovalo aj v SNR. Ústup povstaleckých jednotiek zabezpečovali partizáni z 1. čs. partizánskej brigády J.V. Stalina. Po strate Martina 21. septembra 1944 prebrali obranu smeru, z ktorého Nemci bezprostredne ohrozovali Banskú Bystricu, v oblasti Čremošného jednotky 1. taktickej skupiny, podporované pancierovým vlakom „Hurban“. O ochranu západných svahov Veľkej Fatry sa mala postarať 1. československá partizánska brigáda J. V. Stalina.
Ešte 13. septembra obsadila nemecká bojová skupina Schäfer Dolný Kubín, o deň neskôr Kraľovany a spojila sa tak s jednotkami divízie Tatra. Takto boli vojenské jednotky na Orave úplne odrezané, v dôsledku čoho sa utvorila takzvaná Oravská vojenská skupina. Na smere Ružomberok – Banská Bystrica jednotka Schäfer narazila na jednotky 6. taktickej skupiny, ktoré odrazili pri obrane výšiny Ostrô v nasledujúcich dňoch 14 nepriateľských útokov. 10. októbra 1944 bola skupina Schäfer stiahnutá do priestoru Jelšavy, kde sa spojila so svojou materskou 18. divíziou SS Horst Wessel a bola vystriedaná brigádou Dirlewanger.
15. septembra pristáli na letisku Tri Duby 4 sovietske La-5FN. Pilotoval ich veliteľ 1. čs. samostatného stíhacieho pluku škpt. F. Fajtl, ktorý na povstalecké územie dorazil v sprievode zástupcu škpt. J. Klána a veliteľov perutí npor. F. Cháberu a npor. J. Stehlíka. Spolu s povstaleckým velením sa následne dohodli na prílete zvyšku jednotky. 1 lietadlo so zraneným npor. Cháberom zostalo na letisku, ostatné sa vrátili späť.
17. septembra pristáli na letisku Tri Duby 4 americké B-17, ktoré priviezli americkú styčnú vojenskú misiu. Jej veliteľom bol James Holt Green. Doviezli zbrane, strelivo, niekoľko protitankových zbraní bazooka (ktoré povstalci nevedeli použiť) a lieky.
17. septembra 1944 priletelo na povstalecké územie na provizórnom letisku Zolná pri Zvolene 20 lietadiel 1. čs. samostatného stíhacieho pluku. V ten istý deň začal z povstaleckého územia 1. čs. samostatný stíhací letecký pluk operovať pod velením škpt. Františka Fajtla. Jednotka mala základňu na Troch Duboch.
Spojenci 20. septembra pomohli povstaniu tým, že napadli letisko Nový Dvor pri Malackách. Pri nálete zlikvidovali 6 Ju-87 Stuka, 2 He 111, 3 Ju 88 a niekoľko ďalších Ju 52, Bf 110 a Do 17. Poškodili rozjazdovú dráhu a vyradili letisko na dlhú dobu z prevádzky. Nemci boli preto nútení nasadzovať proti povstalcom lietadlá Luftwaffe z Maďarska, ktoré by inak boli nasadené proti sovietskej hrozbe z Rumunska.
Po strate Turca a neúspešnom protiútoku s cieľom dobyť Prievidzu sa 4. taktická skupina pod tlakom jednotky Schill podporovanej letectvom stiahla do Kremnických vrchov. Ústupové boje 4. taktickej skupiny podporovali svojim vzdušným krytím letci 1. čs. samostatného stíhacieho pluku. 21. septembra 1944 obsadili Nemci Handlovú a o niekoľko týždňov 6. októbra Kremnicu. Sily skupiny Schill sa potom rozdelili, keď sa väčšina jednotky okrem časti nasadenej v oblasti Handlová – Žiar nad Hronom presunula od priestoru Oslian. Úsek frontu v dotyku s 1. a 4. taktickou skupinou povstaleckej armády prevzala divízia Tatra a 2. prápor jednotky Schill.
25. septembra 1944 začal presun 2. čs. paradesantnej brigády z Kroscienka v Poľsku na povstalecké územie. Dopravné stroje Li-2 prevážali ostrieľaných príslušníkov paradesantnej brigády na letisko Tri Duby, odkiaľ boli okamžite nasadení na front. Povstalecké velenie si sľubovalo od nasadenia tejto jednotky veľmi veľa. Až neskôr sa vyjasnilo, že parašutisti po bojoch na Dukle utrpeli značné straty a jednotka nebola ani zďaleka v plnej sile. Nasledujúci deň SNR vyhlásila druhú mobilizáciu záloh do 1. československej armády na Slovensku. Týkala sa piatich ročníkov. Po druhej mobilizácii počet príslušníkov povstaleckej armády dosiahol 60 000 osôb, ale asi štvrtina z nich nemala zbrane. V druhej polovici septembra 1944 1. československá armáda na Slovensku okrem rôznych druhov armádnych jednotiek a útvarov vrátane leteckej skupiny disponovala 44 pešími prápormi, 6 delostreleckými oddielmi a 32 delostreleckými batériami.
26. septembra bola vysadená nad povstaleckým územím aj britská styčná vojenská misia.
Novému veliteľovi nemeckých vojsk generálovi Höflemu sa 8. októbra 1944 podarilo pre nasadenie na Slovensko získať i 14. divíziu granátnikov SS Galizien (ukrajinská) a 18. divíziu tankových granátnikov SS Horst Wessel (SS-Brigadeführer Wilhelm Trabandt). Súčasne bola skupina Schäfer presunutá k svojej kmeňovej 18. divízii SS Horst Wessel, ktorá z vyčkávacieho postavenia v Komárne prešla neskôr do generálneho útoku nemeckých okupačných vojsk proti povstalcom. Z Poľska prišla medzi 10. a 15. októbrom 1944 2. brigáda SS Dirlewanger. Mala 4 000 príslušníkov a operovala v priestore horného Považia a Turca. V 2. polovici októbra 1944 bola do boja proti povstalcom na úseku Čertovica nasadená bojová skupina Wittenmeyer. Proti obrannému úseku Vernár – Hrabušice – Stratená – Dobšiná sa od 18. až 19. októbra zhromažďovala bojová skupina armádnej skupiny Heinrici, na úseku Poprad posilnená obrneným vlakom.
7. októbra 1944 na Slovensko priletel gen. Rudolf Viest, ten prevzal velenie 1. československej armády na Slovensku. Na Slovensko priletel aj vládny delegát pre oslobodené územie minister František Němec s cieľom prevziať politickú moc. SNR jednoznačne odmietla tieto zámery československej vlády v Londýne a vyslala do Londýna svoju delegáciu, aby rokovala o slovenskej otázke s prezidentom Edvardom Benešom. 7. októbra pristálo na letisku Tri Duby 6 amerických B-17, ktoré priviezli zásoby vojenského a zdravotníckeho materiálu a zobrali späť 5 francúzskych občanov a 25 amerických a anglických letcov, ktorí boli zostrelení nad oblasťou a podarilo sa im dostať na povstalecké územie.
Po ťažkom boji s jednotkami 4. a 3. taktickej skupiny a partizánmi, podporovaných pancierovým vlakom Štefánik i letectvom, jednotka Schill obsadila 3. októbra 1944 Žiar nad Hronom, zaistiac si tak nezničené mosty cez Hron a rýchlo postupovala na Zvolen. 2. časť skupiny Schill súčasne postupovala od Oslian smerom na Žarnovicu, zlomila odpor jednotiek 3. taktickej skupiny a 27. septembra obsadila Žarnovicu, Novú Baňu a začala postupovať na Banskú Štiavnicu. Keďže veliteľstvo 1. československej armády na Slovensku už nemalo zálohy, jednotky 3. taktickej skupiny stiahlo z oblasti Banskej Štiavnice, ktorá padla do rúk Nemcov 9. októbra 1944. Jednotky 3. taktickej skupiny potom pri Hronskej Dúbrave posilnili obranu najkratšieho smeru na letisko Tri Duby. 4. októbra prisunuli do oblasti smerom od Zvolena povstalci vlak s 1000 neozbrojenými mužmi, keďže už v tej dobe panoval nedostatok zbraní. Tí mali postupne prevziať zbrane od bojujúcich jednotiek a vystriedať ich. V oblasti práve prebiehali silné boje a vlak zostal stáť v Starej Kremničke, kde po ňom nemecké jednotky spustili paľbu z ťažkých guľometov a mínometov. Časť mužstva sa v panike rozutekala a transport sa nakoniec na pomoc 4. taktickej skupine nedostal.
Zlepšenie poveternostných podmienok umožnilo v tejto dobe ukončiť prepravu 2. paradesantnej brigády z Poľska. Jej jednotky boli postupne nasadzované na najťažšie úseky povstaleckých frontov. Potom spoločne s 3. taktickou skupinou a partizánmi, podporovaní delostrelectvom i letectvom uskutočnili 8. októbra 1944 protiútok proti divízii Tatra a v priebehu niekoľkých dní ju zatlačili o na západ, kde sa pri Jalnej až do 26. októbra 1944 front stabilizoval. Počiatkom októbra javila povstalecká armáda známky vyčerpania a nezvratnej demoralizácie. Počiatočné nadšenie medzi vojakmi vyprchalo a čoraz viac ho zadúšali nemecké tanky, z ktorých mali neskúsení povstaleckí vojaci priam panický strach.
Dobytie Turca ani ďalšie úspechy nemeckých vojsk na západnom úseku povstaleckého frontu nemohli zakryť skutočnosť, že blesková policajná akcia hitlerovského velenia na Slovensku, pôvodne plánovaná na 1 týždeň, nesplnila pôvodné očakávania. To však nič nemenilo na veľmi vážnej situácii na zmenšujúcom sa povstaleckom území. Útoky Červenej armády a česko-slovenského armádneho zboru v oblasti Duklianskeho priesmyku zatiaľ prešľapovali na mieste bez väčších územných ziskov. Dobývanie česko-slovenského územia bolo vo východných Karpatoch vykúpené obrovskými stratami na životoch. Lepšie sa však vyvíjala činnosť sovietskej armády južne od slovenského územia, kde sa približovala k Debrecínu. Aj to však bolo príliš ďaleko na to, aby ovplyvnilo situáciu na povstaleckom území.
Očakávajúc zhoršenú situáciu 14. októbra 1944 povstalci rozhodli premiestniť zlatý poklad uložený v trezoroch Slovenskej národnej banky v Banskej Bystrici a letecky ho dopravili do Moskvy, aby sa nedostal do rúk nemeckých okupantov. Išlo o zlata, striebra a iných vzácnych kovov.
Záverečný útok a likvidácia povstaleckej armády.
Zmenšená aktivita na nemeckej strane frontu bola predzvesťou záverečnému útoku na povstalecké územie. Do 18. októbra sústredil Hermann Höfle brigádu Dirlewanger do priestoru Ružomberok – Martin, divíziu Horst Wessel na líniu Jelšava – Rimavská Sobota – Lučenec, bojovú skupinu Wittenmayer do priestoru Kráľova Lehota – Liptovský Mikuláš, bojovú skupinu Henrici do priestoru Poprad – Telgárt, jednotky POHG do priestoru Kráľova Lehota – Ružomberok a jednotky Domobrany do priestoru Banskej Štiavnice. Generálny útok začal 18. októbra 1944 zosilneným bombardovaním Banskej Bystrice, Liptovskej Osady a Brezna. Následne sa začal útok nemeckých pozemných síl. Vrcholilo aj zhadzovanie propagandistických letákov. Skupina Schill obsadila toho istého dňa Krupinu a skupina Heinrici zaútočila na Vernár. 19. októbra vyrazila z Jelšavy divízia Horst Wessel a už o dva dni obsadila Revúcu a Muráň. Jedna časť ďalej postupovala na Červenú Skalu, a druhá na Tisovec. Strate Červenej Skaly 21. októbra nezabránilo ani nasadenie pancierového vlaku Masaryk. Útokom bolo ohrozené tylo jednotiek 2. taktickej skupiny v priestore Telgártu. Povstalecké jednotky sa tu nachádzali v značnom stupni dezorganizácie a poľnými cestami ustupovali pozdĺž úpätia Nízkych Tatier cez Šumiac v smere na Heľpu. Bojová skupina Heinrici sa 22. októbra spojila v Telgárte s jednotkami divízie Horst Wessel. Do nemeckých rúk padol tiež Tisovec a Rimavská Baňa.
Z priestoru Lučenca prešli 22. októbra 1944 do útoku ostatné sily divízie Horst Wessel. Nemecký útok z juhu nadobúdal nebezpečné rozmery, nezastavili ho ani letecké útoky, ani útok pancierového vlaku Štefánik na trati Zvolen – Lučenec. Preto generál Viest zvolal poradu veliteľov taktických skupín, na ktorej sa rozhodlo o stiahnutí 1. československej armády na Slovensku do obranného postavenia na svahoch Nízkych Tatier, Veľkej Fatry a Slovenského rudohoria. 23. októbra vyrazili nemecké sily spolu s POHG a Domobranou do útoku proti povstaleckým silám na všetkých smeroch. Vnikli do Podkriváňa, Detvy, obsadili Brezno a dobyli aj strategickú výšinu Ostrô. Z priestorov južne a juhozápadne od Zvolena začali povstalci masovo ustupovať do Nízkych Tatier a čiastočne aj na Poľanu a Vepor. Všeobecný ústup povstalcov priviedol Rudolfa Viesta a Hlavný štáb partizánskych oddielov na Slovensku (HŠPO) na Slovensku 25. októbra k dohode, podľa ktorej mali obranu zvyškov partizánskeho územia zabezpečovať jednotky 1. československej armády na Slovensku spolu s partizánmi 1. čs. partizánskej brigády J.V. Stalina. Ostatné partizánske oddiely mali prejsť do určených priestorov v tyle nemeckých vojsk. Začala sa evakuácia Banskej Bystrice. Predsedníctvo SNR presunulo svoje sídlo na Donovaly. 2. čs. paradesantná brigáda zaujala obranné postavenie na prístupových cestách k Banskej Bystrici v priestore Badína, Vlkanovej a pri Šalkovej. V dôsledku toho, že sa letisko Tri Duby ocitlo v oblasti dostrelu nemeckého delostrelectva, vydal Viest rozkaz, aby Prvý česko-slovenský samostatný stíhací letecký pluk odletel na sovietsku stranu frontu. Povstalecká armáda tak prišla o svoje jediné krytie a podporu zo vzduchu.
V nasledujúcich dňoch sa začalo veliteľstvo 1. československej armády na Slovensku a HŠPO premiestňovať na Donovaly. Jednotka Schill dobyla 26. októbra Zvolen a 27. októbra 1944 Banskú Bystricu. Na ďalší deň jednotka Dirlewanger obsadila Liptovskú Osadu. Rozklad 1. československej armády na Slovensku bol v tejto chvíli takmer dovŕšený, keďže tá už prestala klásť súvislý odpor. Viest preto v noci z 27. na 28. októbra 1944 vydal rozkaz v ktorom nariadil prechod povstaleckej armády na partizánsky spôsob boja. Rozkaz však prišiel neskoro, keď už s väčšinou armádnych jednotiek nebolo žiadne spojenie. 1. československá armáda na Slovensku ako jednotný ozbrojený útvar prestala klásť organizovaný ozbrojený odpor. V ťažkej a zložitej situácii, keď najvyššie velenie nemalo spojenie so všetkými útvarmi, asi polovica povstaleckých jednotiek prešla na partizánsky spôsob boja. Veľa vojakov sa vrátilo domov a mnohí ďalší padli do zajatia.
Pod sústavným tlakom prešlo veliteľstvo povstaleckej armády spolu s partizánskym štábom z Donovál do hôr. Vtedy už brigáda Dirlewanger energicky očisťovala severné svahy a skupina Schill s divíziou Horst Wessel južnú stranu Nízkych Tatier. Divízia Tatra prenasledovala partizánov a rozbité jednotky povstalcov v Kremnických vrchoch, zatiaľ čo skupina Wittenmeyer očisťovala priestor Liptovský Mikuláš – Poprad.
30. októbra 1944 gen. Hermann Höfle za spoluúčasti predstaviteľov slovenskej vlády na čele s dr. Jozefom Tisom usporiadal v Banskej Bystrici vojenskú slávnosť. Dr. Jozef Tiso slúžil omšu, vyznamenal príslušníkov Waffen-SS a verejne poďakoval Hitlerovi. Do tohoto dňa zajali Nemci vyše 10 000 povstalcov, ukoristili asi 80 diel, 600 nákladných áut, 1 pancierový vlak, 1 nákladný vlak, 300 koní a získali štátnu pokladnicu s hotovosťou 2,8 miliardy korún. 1. československá armáda na Slovensku dokladala 1 720 padlých, 3 600 ranených (z ktorých skoro 700 bolo evakuovaných do ZSSR), 150 zajatých a 580 nezvestných. (Celkové straty v dôsledku bojov na Slovensku sa odhadujú na približne 10 až 12 000.) Nemecké vojská prišli o 4200 padlých, 5000 zranených, 300 zajatých. Prišli tiež o 130 diel a mínometov, o približne 20 tankov a samohybných diel (67 PzKpfw III a IV, 7 PzKpfw 35(t) a 38(t) a 6 StuG III a IV), 28 lietadiel, 210 automobilov rôznej kategórie a 1 pancierový vlak.
3. novembra 1944 Nemci spolu so slovenskými kolaborantmi zajali Rudolfa Viesta aj Jána Goliana a niekoľko ďalších dôstojníkov, ktorí odpočívali pred pripravovaným prechodom cez Hron v Pohronskom Bukovci. Obidvaja generáli neskôr v nemeckom zajatí zahynuli.
Význam.
Z vojenského hľadiska možno význam Slovenského národného povstania vidieť najmä vo fakte, že narušilo celistvosť nemeckého frontu a síce len nakrátko, ale predsa, znemožnilo nemeckým vojskám využívať dopravné spojenie a hospodárske zdroje pre svoje vojnové úsilie. Povstanie znemožnilo využitie ľudských síl Slovenskej armády podľa zámerov nacistického velenia pre boj proti sovietskym vojskám. To bolo významné aj z pohľadu Sovietskeho zväzu, pre ktorý bolo Slovensko jednou z nepriateľských krajín, ktorá mu bezdôvodne vypovedala vojnu, pričom Sovietsky zväz predtým uznal Slovenský štát. Tisova vláda tiež poskytla Wehrmachtu dve armádne divízie a leteckú jednotku, ktoré viedli bojovú činnosť na fronte a neskôr zabezpečovali tylové územia alebo bojovali proti sovietskym partizánom. Veľmi dôležitým bol aj politický a morálny rozmer povstania, v ktorom sa občania malej krajiny rozhodli postaviť nacistickej vojnovej mašinérii. Pre Slovensko bolo takéto počínanie bezprecedentné aj preto, že v krajine bez vojnových tradícií išlo o jedno z mála významnejších ozbrojených vystúpení proti cudzej okupácii. Bolo tiež významným politickým aktom, ktorým sa Slováci naprieč politickým spektrom prihlásili k cieľom protihitlerovskej koalície.
Slovenské národné povstanie vypuklo v tom istom mesiaci ako povstanie vo Varšave, spolu s ním a bojom povstalcov v Juhoslávii patrí k najväčším protifašistickým povstaniam v Európe. Ukázalo že Slováci nebudú na oslobodenie Červenou armádou nečinne čakať, ale pripoja sa k boju za slobodu. Napriek tomu, že nezačalo za optimálnych podmienok, bolo poznačené radom chýb a zlyhaní a nakoniec bolo zatlačené do hôr, patrí k najvýznamnejším míľnikom novodobých slovenských dejín.
Hospodársky a kultúrny život na povstaleckom území.
Vojenský priemysel a výrobu na povstaleckom území zabezpečovalo špecializované oddelenie vojenského priemyslu, ktoré viedol Miloš Marko. Medzi najvýznamnejšie podniky na povstaleckom území patrili najmä železiarne v Podbrezovej, železničné dielne vo Zvolene, podniky v Dolných Hámroch a Slovenskej Ľupči.
Povstalci okrem potrieb armády museli pre správne fungovanie svojho územia zabezpečiť aj civilné obyvateľstvo. Po finančnej stránke im v tom pomáhala filiálka Slovenskej národnej banky v Banskej Bystrici. Platidlom na povstaleckom území zostali vojnové slovenské koruny. Zásobovanie obyvateľstva väčšinou základných komodít sa podarilo povstaleckej správe zvládnuť pomerne dobre. Rovnako uspokojivá bola i činnosť zdravotníctva.
30. augusta o 11:00 začal z Banskej Bystrice vysielať slobodný povstalecký vysielač. Okrem spravodajstva a informácií vysielal po celý deň aj hudbu. Bol to účinný nástroj propagandy a od prvých dní sa stal terčom nemeckých náletov. Po zásahu budovy sa pokračovalo vo vysielaní z vysielacích vozov, ktoré bolo ťažšie lokalizovať. Medzi osobnosti, ktoré sa angažovali pri príprave relácií, patril napr. skladateľ Ján Cikker.
6. septembra boli na povstalcami kontrolovanej časti Slovenska nariadením SNR zrušené nemecké a maďarské školy všetkých stupňov a kategórií, okrem ľudových škôl, zriadených do 6. októbra 1938 (teda za prvej Československej republiky).
15. októbra malo svoje prvé vystúpenie povstalecké Frontové divadlo. Viedol ho Andrej Bagar. Divadlo do 26. októbra realizovalo 50 predstavení v rôznych kinosálach, hostincoch, nemocniciach i priamo medzi vojakmi pri fronte. Na svojom poslednom predstavení na Starých Horách hrali pre ranených vojakov a partizánov, ktorých čakala evakuácia.
Karpatsko-duklianska operácia.
Hlavný vojenský plán s ktorým počítalo Vojenské ústredie predpokladal, že dve východoslovenské divízie, držiace približne 100-kilometrový úsek frontu medzi nemeckými jednotkami v oblastiach severovýchodného Slovenska, otvoria Karpatské priesmyky a zápoľná armáda sústredená na strednom Slovensku bude toto územie v spolupráci s partizánskymi oddielmi brániť až do príchodu sovietskej armády. Povstanie však vypuklo predčasne, keď ani jedna zo strán nebola na ozbrojený boj dôsledne pripravená. Vstup nemeckých vojsk na Slovensko už 29. augusta 1944 znamenal, že povstanie sa nebude vyvíjať podľa predstáv jeho organizátorov, hlavne po tom, čo 31. augusta začali nemecké vojská odzbrojovať jednotky východoslovenskej armády.
1. septembra prijal maršal Konev plukovníka Talského. O ich rozhovore Konev najprv telefonicky a potom písomne informoval Stalina a navrhol vyčleniť na pomoc povstalcom a partizánskemu hnutiu na Slovensku časť síl 1. a 4. ukrajinského frontu k útoku na východné Slovensko. Stalin s týmto návrhom súhlasil a nariadil, aby najneskôr do piatich dní začali sovietske vojská ofenzívu v Karpatoch.
Karpatsko-duklianska operácia bola jednou z najväčších vojenských operácií v horskom teréne počas druhej svetovej vojny. Nakoniec však neskončila úspechom a bola plytvaním ľudskými aj materiálnymi silami ZSSR. Odvtedy, ako útočiace jednotky neboli schopné dostatočne rýchlo preniknúť prvými dvoma nemeckými obrannými líniami, už ďalej nemala veľké vyhliadky na úspech a bola skôr politickým gestom náklonnosti Sovietskeho zväzu k Česko-Slovensku. Viazala veľký počet vojsk, ktoré mohli Nemci inak nasadiť proti povstalcom a tak bola asi najväčšou vojenskou pomocou, ktorú cudzie krajiny povstaniu poskytli. Sovieti aj Čecho-Slováci však zaplatili za tento pokus prebiť sa Karpatami k povstalcom krvavú daň, padlo 19 000 sovietskych vojakov a 1800 príslušníkov 1. česko-slovenského armádneho zboru. Mnohonásobne viac ich bolo ranených. Samotní povstaleckí velitelia priznávajú, že bez Karpatsko-duklianskej operácie by bolo vylúčené, aby jednotky 1. česko-slovenskej armády a partizáni mohli dva mesiace viesť v tyle nepriateľa boje pravidelnou konvenčnou formou.
Partizánsky boj.
Po zániku 1. československej armády a prechode jej časti na partizánsky spôsob boja dovtedy existujúce partizánske oddiely prichýlili množstvo povstaleckých vojakov, niektoré jednotky aj s dôstojníkmi vytvorili svoje vlastné partizánske oddiely. V prvých novembrových týždňoch roku 1944 museli partizáni čeliť sústredenému tlaku nemeckých jednotiek, ako aj dôsledkom rýchleho rozkladu povstaleckej armády, ako boli kolísajúca morálka vojakov a organizačné ťažkosti, ktoré ešte komplikovalo i zlé počasie. Tieto ťažkosti postihli najmä tie partizánske jednotky, ktoré bojovali na povstaleckých frontoch.
V tomto období sa 1. československá partizánska brigáda M. R. Štefánika presunula od Krupiny a Zvolena cez Pohronie, Považie a Oravu do západnej časti Vysokých Tatier. Oddiely 1. československej partizánskej brigády J.V. Stalina bránili do konca októbra 1944 prístupy do dolín Veľkej Fatry z Turca a potom väčšina z nich prešla na pohronskú stranu Nízkych Tatier. Partizánska brigáda Jánošík z južného úseku povstaleckého frontu prešla na novú základňu v Nízkych Tatrách severovýchodne od Brezna. Náročné presuny urobila aj partizánska brigáda Za slobodu Slovanov, Partizánska brigáda kpt. Jána Nálepku a iné. V tejto dobe tiež došlo k poklesu počtu partizánov v jednotkách. V decembri 1944 sa však situácia stabilizovala a partizáni, ktorí sa medzi časom zorientovali, zvýšili aktivitu a začali podnikať partizánske akcie. Začiatkom roku 1945 boli partizánske oddiely rozmiestnené prakticky po všetkých slovenských horských oblastiach. Podľa dokumentov partizánskych štábov a 1. a 4. ukrajinského frontu sa v tej dobe na Slovensku nachádzali dva veľké partizánske zväzky, 17 brigád a 22 oddielov s celkovým počtom okolo 13 500 partizánov (čo je však pravdepodobne dosť nadhodnotené číslo a to kvôli tomu, že asi zahŕňa absolútny počet partizánov, ktorý inak dosť kolísal). Od 1. novembra 1944 do 19. marca 1945 uskutočnili partizáni 168 diverzií na železniciach. Na východnom a strednom Slovensku následne koordinovali svoju činnosť s postupom sovietskych a česko-slovenských vojsk. Dôležité boli útoky partizánov v ceste Banská Bystrica – Staré Hory – Liptovské Revúce – Ružomberok. V Malej a Veľkej Fatre to boli útoky na cestu Kraľovany – Vrútky – Martin – Žilina. Pri bojoch na západnom Slovensku a postupe na Moravu pomáhala 2. československá partizánska brigáda J.V. Stalina. V súčinnosti s Červenou armádou partizáni obsadzovali a oslobodzovali mnohé dediny a mestá. Takáto činnosť hornonitrianskych partizánov vyvrcholila 31. januára 1945 v boji o Liptovský Hrádok, pri ktorom spolupracovali so 768. streleckým plukom Červenej armády s Československým armádnym zborom. V tej istej dobe partizáni oddielu Chruščov obsadili Čierny Balog a bránili ho pred nemeckými jednotkami až do príchodu sovietskych vojsk, pomohli tiež oslobodiť Brezno. Mnohé iné jednotky vyčkávali do priblíženia frontu a potom všetkými svojimi silami prerazili nemeckými pozíciami a spojili sa so sovietskou armádou. Tak tomu bolo napríklad v noci z 13. na 14. februára 1945 pri Tekovskej Breznici, kde nemeckú obranu zdolala Nitrianska partizánska brigáda. Časť partizánov, ktorí sa prebojovali k Červenej armáde, absolvovala ďalší výcvik a na sklonku vojny potom vstúpila do 1. česko-slovenského armádneho zboru.
Jedna z najrozsiahlejších a najsilnejších súvislých partizánskych oblastí na Slovensku sa vytvorila v západnej časti Nízkych Tatier a v juhovýchodnej časti Veľkej Fatry, Starohorských vrchoch a v oblasti severovýchodne od Banskej Bystrice a nazývaná bola Partizánska republika. Priestor pod kontrolou partizánov ohraničovali podhorské osady Rudlová (dnes časť Banskej Bystrice), Selce, Sásová (dnes časť Banskej Bystrice), Priechod, Špania Dolina, Uľanka, Turecká, Richtárová, Staré Hory, Donovaly, Moštenica, Korytnica-kúpele, Hiadeľ, Podkonice, Slovenská Ľupča a osady Baláže a Kalište, ktoré boli centrom oblasti.
Partizánske jednotky ako celok nemali dostatok síl na likvidáciu okupačných nemeckých síl na Slovensku. Ich definitívnu likvidáciu znamenal až postup Červenej armády, 1. česko-slovenského armádneho zboru a rumunských vojsk, čo trvalo do konca apríla 1945.
Akcie partizánov možno z určitých pohľadov považovať za prehnane násilné a deštruktívne, pričom ich taktický význam bol často zanedbateľný alebo sporný. Je však potrebné brať na vedomie, že vzhľadom na povahu a ciele partizánskej vojny boli partizánske jednotky okolnosťami často nútené viesť boj aj tými najbrutálnejšími metódami, keďže od svojho nepriateľa nemohli očakávať žiadne zľutovanie. Počas SNP sa plne prejavili kladné aj záporné črty partizánskej vojny. Partizáni dokázali spolupracovať s pravidelnými povstaleckými oddielmi a úspešne viesť činnosť na povstaleckých frontoch na viacerých miestach, napr. jednotky Jegorovovej brigády pri Telgárte a v Turci, či francúzsky oddiel pri Strečne. Rovnako úspešne zamestnávali tieto jednotky početné sily nepriateľa aj po potlačení povstaleckej armády. Medzi tienisté stránky patrilo nezodpovedné či doslova kriminálne konanie mnohých partizánskych veliteľov, keď jednotky napriek dohode s povstaleckým velením nezaistili dohodnuté úseky obrany a namiesto toho len vyvolávali chaos a anarchiu v tyle vlastnej armády. Činnosť niektorých partizánskych oddielov kritizovalo aj povstalecké velenie, keď jednotky vyčkávali v bezpečí tyla povstaleckej armády na ďalší vývoj udalostí napriek Golianovým opakovaným žiadostiam, aby prenikli do tyla nemeckých okupačných jednotiek a poškodzovali ich prepravu a zamestnávali ich posily v boji za líniou.
Účasť ostatných národov.
V partizánskych a povstaleckých jednotkách na Slovensku bojovali okrem Slovákov (prevažná časť 1. československej armády na Slovensku), Rusínov a Čechov (do 2000) i sovietski občania (asi 3000), Bulhari (38), Poliaci (70100 mužov), Juhoslovania (asi 100), Francúzi (asi 400 mužov, vyznamenali sa napr. v bojoch o Strečno), Židia (1650 osôb), Nemci (asi 80), Maďari (800), dokonca aj niekoľko Angličanov a Američanov (dovedna asi 50 osôb) – celkovo antifašisti vyše 20 národov; aj z tohto dôvodu niektorí historici, ako napríklad Anton Špiesz, spochybňujú názov „Slovenské národné povstanie“. Takáto interpretácia je však nepresná. Hlavnú bojovú zložku povstania tvorila povstalecká armáda, pozostávajúca z približne 60 000 vojakov (najskôr 18 000, 5. septembra 1944 45 000 a neskôr okolo 60 000 mužov), ktorých prevažná väčšina boli Slováci, ale aj Rusíni a iní.
Pomerne dosť zastúpení v povstaní boli Židia, pre ktorých to bol skutočný boj o život, pretože príchodom nemeckých vojsk im hrozila bezprostredná likvidácia. Už v prvej jánošíkovskej družine, ktorú založili komunisti na východe Slovenska v roku 1942, ich bolo 18 – 20 z celkového počtu okolo 30 – 40. Zopár dní pred povstaním sa vzbúrili Židia umiestnení v tábore vo Vyhniach. Po začatí povstania boli oslobodené aj tábory Sereď a Nováky. Židovskí väzni z Novák vytvorili partizánsku rotu Nováky. Celkovo sa v povstaní zúčastnilo okolo 1650 Židov (čo tvorilo asi 9 – 10% bojujúcich partizánov); z týchto 269 osôb zahynulo.
Bulhari.
Počas Slovenského štátu študovala na vysokých školách v Bratislave, najmä na Slovenskej vysokej škole technickej a Lekárskej fakulte Slovenskej univerzity, početná skupina bulharských študentov, z ktorých sa časť pomerne skoro zapojila do protifašistického odboja v rámci ilegálnej komunistickej mládežníckej organizácie BONNS. Tá sa aktivizovala už v roku 1939, udržiavajúc spojenie s predstaviteľmi odboja najmä zo západného Slovenska. V rokoch 1942 – 1944 vydávala ilegálne noviny "Antifašista". Počet bulharských vysokoškolákov na Slovensku vzrástol v roku 1944 ich prechodom z nemeckých vysokých škôl a v dôsledku protifašistického vystúpenia bulharského domáceho odboja v septembri 1944. Tieto študentské skupiny sa prirodzene zapojili aj do SNP, pričom nemožno zanedbať ani rolu poľnohospodárskych robotníkov a záhradníkov bulharskej národnosti, usadených najmä v okolí Bratislavy.
Bulhari boli príslušníkmi viacerých partizánskych jednotiek: Brigády kpt. Jána Nálepku (K. Kyrčev Radev, A. Krstev Rusev), oddiely Pobeda (P. Petrov), Národný pomstiteľ (Mitko Nedev Placharov, Christo Kirov), brigáda Jánošík (P. Spasov Todorov), Prvej československej partizánskej brigády M. R. Štefánika (D. Vangelov Dimitrov, Cvetkov Lazarov, Ch. Nikolov Charizanov), Prvej československej partizánskej brigáde J. V. Stalina (A. Vichrovský). Viacerí sa v novembri a decembri 1944 stali príslušníkmi internacionálneho oddielu Nitrianskej partizánskej brigády, v ktorom bulharskej čate velil S. Pandurov-Stojanov. S brigádou sa v noci 13. apríla 1945 prebíjali pri Tekovskej Breznici cez Hron k frontu Červenej armády, no pri prechode cez rozvodnenú rieku viacerí zahynuli (E. Ignatov, S. Stojanov, S. Daskalov, D. Todorov).
Viacerí bulharskí povstalci boli vyznamenaní Radom SNP I. triedy a na pamiatku padlých bulharských partizánov boli postavené pamätníky v parku na Vajanského nábreží v Bratislave a v Hronskom Beňadiku.
Pád vojnovej Slovenskej republiky.
Pronemecký režim na čele s Jozefom Tisom v Bratislave po porážke SNP aj naďalej zostával pri moci. Sám Tiso poslal Hitlerovi telegram, v ktorom vzdával vďaku za pomoc pri potlačení povstania a o niekoľko dní v Banskej Bystrici udeľoval vyznamenania nemeckým vojakom, ktorí sa pri bojoch vyznamenali.
Nemecké jednotky v spolupráci s Hlinkovou gardou a niektorými špeciálnymi protipartizánskymi skupinami operovali na Slovensku a zvádzali boje s partizánmi. Nastalo obdobie likvidácie účastníkov SNP, deportácie stoviek zajatcov do koncentračných táborov, verejných popráv a masových vrážd civilného obyvateľstva. Protipartizánske jednotky tiež systematicky likvidovali všetky objekty (napríklad horské chaty), ktoré v horách mohli slúžiť partizánom.
Po zatlačení povstania slovenská vláda obmenila mnohé posty. Ministrom obrany sa stal Štefan Haššík. Jednotky Hlinkových gárd začali plniť úlohy četníkov a polície. Podobne namiesto armády, ktorá sa skompromitovala povstaním, začala vznikať Domobrana (Heimatschutz), ktorá sa formovala z radov občanov nemeckej národnosti (Volksdeutsche) žijúcich na území Slovenska. Boli do nej boli začlenené aj Rýchla divízia a Technická divízia, ktoré sa nenachádzali na území Slovenska. V marci 1945 boli tieto jednotky reorganizované a zlúčené už v rámci SS do zväzku s oficiálnym názvom SS Heimatschutz "Slowakei". Celkovo mala Domobrana 41 533 mužov, ale ich bojaschopnosť bola na nízkej úrovni a tak sa prakticky nezúčastnili bojov.
Oslobodenie Slovenska.
Na sklonku roku 1944 Červená armáda – konkrétne 2. ukrajinský (pod velením Rodiona Malinovského) a 4. ukrajinský front (pod velením Andreja Jeriomenka), 1. česko-slovenský armádny zbor a rumunská 1. a 4. armáda bojovali na území Slovenska. Proti nim stáli menej početné nemecké jednotky – 1. tanková (pod velením generála Gottharda Heinriciho) a 8. armáda (pod velením generála Otta Wöhlera) a kráľovská maďarská 1. armáda. Tie tiesnené nepriateľom pozvoľna ustupovali hornatým terénom severného a východného Slovenska. Na prelome rokov 1944 a 1945 sa rozpútali tvrdé boje na juhovýchodnom Slovensku, po ktorých boli 19. januára 1945 oslobodené Košice.
Pri prekročení Ipľa a Hrona sovietske vojská na krátky čas oslobodili niektoré mestá na juhu Slovenska. Pri Šahách, Leviciach a Štúrove nemecká 8. armáda v januári 1945 podnikla protiútok, v ktorom spôsobila sovietskym jednotkám v tomto priestore veľké ťažkosti i straty a vytlačila ich z oslobodeného územia. Tieto boje boli súčasťou nemeckého pokusu na prelomenie obkľúčenia Budapešti. Sovietske jednotky na tomto úseku opäť zaútočili až v marci 1945. Pri Leviciach prerazili nemeckú obranu a úspešne postúpili pozdĺž Dunaja. Bratislava bola sovietskymi vojskami oslobodená 4. apríla 1945. Začiatkom roka 1945 sa česko-slovenské a sovietske jednotky postupujúce zo severovýchodu prebojovali až k Liptovskému Mikulášu, kde ich dobre pripravená nemecká obrana zdržiavala celé 2 mesiace. Boje o Liptovský Mikuláš skončili až 4. apríla 1945. V nasledujúcom období už sovietske, česko-slovenské a rumunské vojská nenarazili na slovenskom území na žiadny výraznejší odpor a postupovali cez Moravu až do Čiech.
Ministerstvo obrany nenariadilo Domobrane a Hlinkovej garde zotrvanie v obrane. Väčšina vojakov týchto jednotiek sa rozpŕchla domov alebo odišla s ustupujúcimi nemeckými vojskami na Moravu a do Čiech. Ušli aj štátni pohlavári, ktorí sa snažili zachrániť na západe. Jozef Tiso bol zatknutý v kapucínskom kláštore v rakúskom Kremsmünsteri Američanmi.
Slovensko bolo v tej dobe oslobodené. Opäť sa nastolila česko-slovenská vláda. Vďaka Slovenskému národnému povstaniu prešlo Slovensko do povojnovej Európy ako plnohodnotná súčasť svetovej protihitlerovskej koalície, a nebrala sa na zreteľ jeho účasť vo vojne proti ZSSR.
Vojnové zločiny.
Nacistické zločiny.
Ani po potlačení povstaleckej armády sa Nemcom nepodarilo zlikvidovať celé hnutie slovenského odporu. Partizánske jednotky sa s rôznymi úspechmi zachytili v horských oblastiach po celej krajine a neustále pôsobili v nemeckom tyle ťažkosti. Nemecké velenie sa na potlačenie partizánskej vojny rozhodlo použiť všetky dostupné opatrenia. Medzi najbrutálnejšie praktiky patrili odvetné akcie proti podhorským dedinám, ktoré podporovali partizánov. Pri väčšine týchto akcií však umierali najmä civilisti. Nemecké jednotky spolu so slovenskými kolaborantmi vypálili viacej ako 95 slovenských obcí a osád a samôt.
Nacistické jednotky okrem protipartizánskych akcií uskutočňovali akcie proti rasovým nepriateľom, najmä Židom a Rómom. Jedna z prvých sa udiala 11. septembra 1944 v Nemčiciach, kde postrieľali 53 rasovo prenasledovaných.
Po obsadení Kremnice 6. októbra, nacistické jednotky spolu s POHG prenasledovali a vraždili účastníkov povstania. Po vojne bol v Dolnom Turčeku nájdený masový hrob s 182 telami, mnohí iní boli zavraždení vo Zvolene, kde po obsadení 26. októbra celý týždeň nacisti vraždili zaistených obyvateľov v miestnej väznici. Neskôr zatýkanie a vraždy pokračovali v decembri a januári 1945, po vojne bolo v najmenej 6 masových hroboch v meste a okolí nájdených 128 popravených.
28. októbra 1944 príslušníci Einsatzkommanda 14 prinútili 27 kriminálnych väzňov a 3 rasovo prenasledovaných aby sa obliekli do civilných šiat, potom ich doviezli automobilmi do Mičinskej doliny, kde ich zastrelili. Po oficiálne nariadenej exhumácii mŕtvych tiel 9. novembra prisúdili zločin partizánom.
29. októbra 1944 nacisti prepadli osadu Mladoňov, kde boli prechodne ubytovaní partizáni. Partizáni po boji, v ktorom padli traja z nich, ustúpili do hôr. Nacisti následne postrieľali mužov a vyrabovali a následne aj podpálili 13 chalúp aj s hospodárskymi stavbami.
Vo Vinnom 30. októbra Nemci úplne vypálili 285 domov, čiastočne ďalších 120, 15 obyvateľov odvliekli do koncentračných táborov. V noci z 31. októbra na 1. novembra postrieľali nacisti v Ponikách 31 obyvateľov. 1. novembra nacisti pod Prašivou zavraždili 44 ľudí, ktorých telá exhumovali až po vojne. V okolí boli neskôr odkryté ďalšie tri masové hroby s 25 obeťami.
V Kremničke bolo pri viacerých masových popravách nemeckými vojskami ako aj slovenskými POHG od 5. novembra 1944 do 5. januára 1945 zavraždených 747 osôb (z toho 211 žien a 58 detí), ktorých telá boli nahádzané v protitankovom zákope.
V Kremnici sa po vojne našlo v 9 masových hroboch 261 mŕtvych osôb, ktoré predtým nacisti zatkli. V tom istom období povraždili 70 obyvateľov v Martine, 63 osôb v Hornej Mičinej.
K najhorším nacistickým vojnovým zločinom na Slovensku patria represálie v Tokajíku z 19. novembra 1944, kde najprv dopoludnia všetkých 34 mužov z dediny sústredili pri miestnom kostole, neskôr im prikázali pochodovať spolu s vojakmi smerom na sever. Za obcou však mužov zastavili a na základe narýchlo prečítaného rozsudku, za pomoc partizánom postrieľali. Dvaja ťažko ranení však prežili. Ďalší deň nacistické jednotky Tokajík obkľúčili, ženy a deti rozohnali a obec následne vyrabovali a vypálili.
21. novembra vtrhli nemecké jednotky do Tisovca, kde postrieľali 14 rómskych mužov, 67 žien a detí odvliekli do Kremničky, kde ich popravili. 26. novembra vypálili nemecké jednotky Bačkov, zhorelo 112 domov.
23. novembra 1944 došlo k prepadu usadlosti Počuvadliansky mlyn protipartizánskou jednotkou Edelweiss. Nemci boli presvedčení, že ide o rozsiahlu partizánsku skupinu, preto nasadili jednotku v plnej sile spolu s POHG. V mlyne sa však nachádzalo iba 22 príslušníkov skupiny Sitno
3. decembra 1944 deportovali nacisti 56 obyvateľov dediny Selec ako rukojemníkov obvinených zo spolupráce s partizánmi po tom, čo nemecké jednotky neboli schopné lapiť partizánov v Považskom Inovci. 50 z nich bolo nakoniec transportovaných do koncentračného tábora Sachsenhausen. Odtiaľ sa dostali aj do iných táborov, kde postupne 45 z nich zahynulo v dôsledku zlého zaobchádzania, hladu alebo bombardovania.
12. decembra bolo v Brezne zastrelených 31 osôb. 23. decembra pobili nacisti v obci Slatina 56 Rómov.
V januári 1945 jednotka Waffen-SS v Čiernom Balogu nahnala 60 Rómov, medzi nimi aj ženy a deti, do dvoch chatrčí, do ktorých potom cez okná strieľali zo samopalov. Nakoniec obidve chatrče zapálili. Všetci nahnaní tam zhoreli. (Podľa iných údajov sa stal incident 14. novembra 1944.)
Medzi 4. až 11. januárom 1945 v Ráztockej doline pri obci Nemecká strelnou ranou do tyla zavraždili najmenej 400 zaistených partizánov, povstalcov a Židov, mŕtve telá padali priamo do horiacej pece vápenky, čo neskôr znemožnilo určiť presný počet zavraždených. Podľa viacerých starších prameňov, zakladajúcich sa najmä na svedectvách vrahov a dokladoch z banskobystrickej väznice, mohlo takto byť zavraždených asi 800 – 900 ľudí. Túto popravu vykonali príslušníci SD a Einsatzkomando 14.
5. januára obesili maďarskí fašisti v Košiciach 12 ľudí. Do konca vojny bolo v meste popravených asi 600 – 700 ľudí.
Za pomoc partizánom 21. januára 1945 špeciálna jednotka Edelweiss prepadla obce Ostrý Grúň a Kľak. Pri útoku na Ostrý Grúň nacisti zavraždili 62 obyvateľov, medzi nimi aj starcov, ženy a deti. V ten istý deň táto jednotka spolu s oddielmi Waffen-SS a Heimatschutzu prepadla neďaleký Kľak, kde postrieľali 84 obyvateľov (z toho 36 detí). Domy aj s obeťami podpálili. Ostatných obyvateľov vyhnali, postrieľali dobytok a ich domy vyrabovali a zapálili. Vyhorelo 132 domov a hospodárskych budov. O tri dni 24. januára 1945 bola obec Ostrý Grúň na výstrahu vypálená. Vyhorelo 112 domov. Podľa niektorých názorov, hoci nie do množstva, ale spôsobom vykonania ide o najbrutálnejší vojnový zločin spáchaný na Slovenskom území.
24. januára vyrabovali nemecké oddiely Lom nad Rimavicou, následne odvliekli 73 mužov, z ktorých 8 zahynulo v koncentračných táboroch.
21. februára nacisti vyrabovali a vypálili Pohronský Bukovec.
Obec Skýcov sa nacisti viackrát neúspešne pokúšali obsadiť, podarilo sa im to až 15. marca 1945, keď partizánske oddiely sídliace v dedine odišli k Červenej armáde. Následne nacistické jednotky vyhnali všetkých obyvateľov z obce a ďalší deň vypálili 266 domov. 13 mužov z obce, ktorí sa aj napriek varovaniu vrátili, odvliekli do koncentračného tábora.
Obce Kalište a Prochot prepadli protipartizánske jednotky 18. marca 1945. V dedine a jej okolí zastrelili alebo zaživa upálili 131 civilistov, chorých a ranených partizánov, ďalších 28 civilistov a partizánov zastrelili pri Moštenici. Jedného muža dokonca odvliekli do Turčianskych Teplíc a tam ho neskôr rozpílili na stolárskej píle. Obec pred odchodom vyrabovali a vypálili. Zo 42 domov zostalo iba 6.
16. apríla 1945 postrieľali nacisti v Ladeckej cementárni 20 ľudí. 20. apríla zabila nemeckého vojaka ustupujúceho so svojou jednotkou cez osadu Semeteš patriacej k Vysokej nad Kysucou mína. Nemeckí vojaci preto zaistili 22 miestnych mužov a guľometom ich postrieľali. Do konca mesiaca bol odkrytý masový hrob s 106 obeťami v Kováčovej.
Ďalšie zločiny spáchali v Slovenskej Ľupči (40 obetí), Bánovciach nad Bebravou (35 obetí), Handlovej (19 obetí), Prievidzi (92 obetí), Trenčíne (69 obetí), Žiline (33 obetí), Novom Meste nad Váhom (27 obetí), Dubnici nad Váhom (62 obetí) a inde.
Zločiny spáchané povstaleckou armádou a partizánmi.
Zločiny však boli páchané aj partizánmi či niektorými povstaleckými jednotkami. Išlo najmä o vraždy a útoky na nemecké obyvateľstvo, katolíckych kňazov a predstaviteľov vojnovej Slovenskej republiky. Celkovo si vyžiadali asi 2 400 ľudských životov. Tieto nevyprovokované akcie sa odohrávali v prevažnej miere iba vo vnútri povstaleckého územia a na rozdiel od akcií nacistov nemali systematický charakter ani podporu povstaleckého velenia. Niektorí povstaleckí či partizánski velitelia boli za zločiny stíhaní ešte počas povstania. Po vojne však už žiadne väčšie vyšetrovanie neprebehlo.
27. augusta 1944 partizáni a vojaci po obsadení Ružomberku zastrelili asi sto nemeckých vojakov a zajali 67 príslušníkov Deutsche Partei, ktorých na noc uväznili a na druhý deň ráno spolu s ďalšími asi 20 uväznenými ružomberskými civilmi, ktorých obvinili s kolaborácie s nacistami, odvliekli do priestoru Podsuchá – Biely Potok, kde ich zastrelili. Išlo o prvú masovú vraždu na území Slovenskej republiky. Podľa iných prameňov bolo povraždených 146 osôb. Byty viacerých povraždených občanov Ružomberka boli následne vyrabované.
21. septembra 1944 sa pri železnici vedúcej zo Skleného do Hornej Štubne udial preukázateľne najväčší zločin spáchaný partizánmi. Členovia Leninského oddielu 1. československej brigády J. V. Stalina guľometmi a granátmi zavraždili 187 mužov vo veku od 15 do 59 rokov a okradli ich mŕtvoly o cennosti. Išlo prevažne o slovenských občanov nemeckej národnosti zo Skleného, ktorí sa vracali z prác na budovaní obranných zariadení pre povstalcov. Vyšetrovanie tohto zločinu najprv prerušili boje a neskôr i tabuizovanie počas komunizmu, takže jeho vinníci zostali nepotrestaní.
11. novembra partizáni údajne pri Humennom postrieľali 150 maďarských vojnových zajatcov.
V novembri 1944 bol podľa dobovej tlače pri Hornej Tureckej, neďaleko sídla štábu 1. československej brigády J.V. Stalina objavený masový hrob s 900 zavraždenými obeťami. Avšak potvrdenie o tomto čine od akýchkoľvek iných zdrojov neexistuje a tak s najväčšou pravdepodobnosťou bola informácia o ňom len dobovou propagandou.
Ešte aj tesne po skončení vojny dochádzalo ku konfliktom. 13. mája 1945 pri partizánskom rekvirovaní zásob boli dvaja partizáni oddielu Za Vlasť zastrelení členmi miestnej milície v obci Divina. Pri následnej trestnej výprave partizánov do obce 15. mája 1945 bolo v Divine zavraždených 10 a zranených 5 občanov.
Pre mnohých iných jednotlivcov či skupiny bolo povstanie príležitosťou na vyrovnávanie účtov alebo kriminálnu činnosť. V ojedinelých prípadoch sa k partizánom pridávali jednotlivci aj z čisto alibistických dôvodov, napríklad preto, že dúfali, že im budú po vojne odpustené ich trestné činy. Na viacerých miestach malo domáce obyvateľstvo práve v dôsledku vyčíňania z partizánov strach a nemeckých vojakov neraz vítalo ako upokojenie situácie.
Zneužitie povstania.
Po prevzatí moci komunistami začali predstavitelia komunistickej strany systematicky falšovať fakty o povstaní. Falšovali a navyšovali sa straty nemeckej strany. Podľa významného účastníka SNP a neskoršieho prezidenta ČSSR Gustáva Husáka v jeho knihe s názvom: Svedectvo o Slovenskom Národnom Povstaní mali Nemci až 10350 padlých, a vojensky dokázalo SNP viazať až 8 nemeckých divízií. Neúmerne vyzdvihovali najmä prínos komunistických predstaviteľov odboja, ktorých prezentovali ako hlavných organizátorov a hybnú silu celého povstania. Všeobecne bagatelizovali občiansky odboj a partizánov ako celok priraďovali ku komunistickej strane. Ďalej tiež neúmerne vyzdvihovali rolu partizánov v povstaní, príslušníkov a najmä velenie 1. česko-slovenskej armády na Slovensku označovali za buržoáznych stúpencov exilovej vlády v Londýne a ich činnosti systematicky prikladali vedľajší význam. I preto je dodnes SNP mnohými považované za komunistické povstanie.
Polemika o SNP.
Slovenské národné povstanie je kritizované rôznymi skupinami spoločnosti. Niektorí nepovažujú názov „Slovenské národné povstanie“ za celkom správny, pretože sa na ňom nezúčastnil celý národ, ako to bolo napríklad v Juhoslávii. Ďalej pripomínajú, že povstalci spolu s partizánmi, demokratickým odbojom, komunistami a na Beneša orientovaným odbojom nepredstavovali veľmi výraznú čiastku slovenského národa. Väčšina historikov sa však zhoduje na tom, že označenie "národné" je namieste, najmä preto, že povstanie prinieslo Slovákov z porazeného tábora štátov Osi medzi Spojencov ako celý národ, čím výrazne zlepšilo jeho politické vyhliadky v povojnovom období. Historik Ivan Kamenec tiež poznamenáva, že: „"Povstanie neodmietlo slovenskú štátnosť ako takú, len jej podobu vo forme totalitného vazala nacistického Nemecka."“
Oslavy SNP.
29. augusta sa tradične konajú hlavné oslavy SNP v Banskej Bystrici. Prvé oslavy SNP zorganizovali hneď v auguste 1945. V Banskej Bystrici vtedy stáli bok po boku líder londýnskeho exilového odboja, prezident Edvard Beneš s komunistom Klementom Gottwaldom. Po prevzatí moci v roku 1948 začali komunisti prenasledovať a väzniť niektorých účastníkov povstania (napríklad V. Žingora, J. Trojana a ďalších) a prepisovať aj históriu. Pokiaľ na začiatku oslavy organizoval Zväz slovenských partizánov (predchodca Československého a neskôr Slovenského zväzu protifašistických bojovníkov) neskôr prevzala hlavnú úlohu komunistická strana. Do roku 1989 boli viac oslavou socializmu a Sovietskeho zväzu, ako povstania. Podniky zo stredného Slovenska vysielali na oslavy zamestnancov povinne. 
Ako štátny sviatok (výročie Slovenského národného povstania) sa oslavoval od roku 1951. V samostatnom Slovensku bol ako štátny sviatok presadený skupinou poslancov za Stranu demokratickej ľavice (SDĽ), samostatným zákonom Slovenskej národnej rady z 29. septembra 1992 č. 489/1992 Zb. (neprestal sa teda oslavovať ani po politických zmenách v roku 1989). Prvý návrh podával už dva roky predtým, v roku 1990 Peter Weiss, vtedy ešte za klub komunistických poslancov, ktorý popisuje ako hlavnú motiváciu pokusy o Tisovu rehabilitáciu a ako hlavného odporcu vyhlásenia za štátny sviatok KDH. Poslanec KDH Anton Neuwirth v diskusii povedal, že SNP začala tragédia slovenského národa, že to bol čierny deň. Spolu s ním negatívne hlasovali aj aj predseda J. Čarnogurský, aj budúci premiér Mikuláš Dzurindu a budúci prvý slovenského eurokomisára J. Figeľ. 
Prvýkrát v histórii sa v roku 2019 (75. výročie) uskutočnila počas osláv aj vojenská prehliadka.
Povstanie v kultúre, umení a vo filme.
Filmy.
V auguste 1944 nakrúcali filmári v okolí Brezna a Banskej Bystrice folklórny film "Hanka sa vydáva". Po vyhlásení SNP sa filmový štáb rozhodol prerušiť nakrúcanie a pripojiť sa k povstaniu. Režisér Paľo Bielik, kameraman Karol Krška, zvukový majster J. Plavec, asistent kamery V. Richter a asistent produkcie A. Sekula nakrútili počas SNP dokumentárne zábery z prvých dní povstania, mobilizácie, bojových akcií a života v tyle armády. Po prechode povstania do hôr ukryli nafilmovaný materiál na cintoríne v Ponikách. Ten sa bohužiaľ z väčšej časti v dôsledku počasia a poveternostných podmienok znehodnotil. Po skončení vojny použil Paľo Bielik zachovanú časť materiálu pri tvorbe dokumentárneho filmu "Za slobodu". Časť dokumentárnych záberov SNP tiež nafilmoval sovietsky kameraman M. Glider v období od 26. septembra 1944 do 12. februára 1945. Zábery boli neskôr použité vo filme režiséra V. Kopalina "Oslobodené Československo".
Ďalšie dokumentárne filmy o SNP: "Sú osobne zodpovední I." a "II." (1946), "Slovenské ráno" (1949), "Tokajík" (1960), "Ján Šverma" (1970), "Frontové divadlo" (1974), "Povstaleckí letci" (1974), Muži z B-17 (1991). K téme SNP sa v rôznych obdobiach vracali viacerí slovenskí scenáristi a režiséri dokumentaristi, ako napr. Vlado Kubenko, Martin Slivka, Rudo Urc, Stanislav Barabáš a iní.
K najvýznamnejším umeleckým filmom o SNP patria "Vlčie diery" (1948), "Bílá tma" (1948), "V hodine dvanástej" (1958), "Kapitán Dabač" (1959), "Prerušená pieseň" (1960), "Pieseň o sivom holubovi" (1961), "Zbabělec" (1961), "Polnočná omša" (1962), "Bílá oblaka" (1962), "Organ" (1964), "Námestie svätej Alžbety" (1965), "Zvony pre bosých" (1965), "Keby som mal pušku" (1971), "Horká zima" (1973), "Trofej neznámeho strelca" (1974), "Jeden stříborný" (1976), "Vojaci slobody" (1977), "Súkromná vojna" (1978), "Zlaté časy" (1978), "Povstalecká história" (1984), "Rozhovor s nepriateľom" (2006).
V roku 1991 STV vyrobila film pod názvom Muži z B-17 o účasti amerických vojakov v SNP /autori scenára Antom Filo a Fedor Bartko, réžia Fedor Bartko/ a v roku 2014 bola v spolupráci s RTVS spracovaná séria krátkych filmov venovaná hrdinom SNP s názvom "Moje povstanie".
Literatúra.
Značná časť slovenských spisovateľov mala už pred vypuknutím povstania výrazne protifašistické názory a odpor k prvej Slovenskej republike. Povstania sa na rozličných frontoch a postoch zúčastnili mnohí slovenskí tvorcovia literatúry. Patrili medzi nich napríklad Alexander Matuška, Ladislav Mňačko, Vladimír Mináč, Andrej Plávka, Ladislav Novomeský, Ctibor Štítnický, Štefánia Pártošová, Peter Karvaš, Rudolf Jašík, Ľudo Ondrejov, Rudo Móric a mnohí ďalší. Niektorí začínajúci autori počas povstania padli a z ich tvorby zostali iba torzá.
Umelecky najhodnotnejšími prozaickými literárnymi dielami s tematikou povstania alebo druhej svetovej vojny boli predovšetkým Mináčova "Smrť chodí po horách" (1947), trilógia "Generácia" (1958 – 1961), "Kronika" Petra Jilemnického (1947), novely Alfonza Bednára "Hodiny a minúty" (1956), diela Rudolfa Jašíka "Námestie svätej Alžbety" (1958) a "Mŕtvi nespievajú" (1961), trilógia Vincenta Šikulu "Majstri" (1976), "Muškát" (1977) a "Vilma" (1979). Jozef Cíger Hronský vydal v roku 1960 v exile dielo "Svet na Trasovisku", v ktorom naopak ostro kritizoval povstanie.
Na druhej strane, časť slovenských umelcov sympatizovala so Slovenskou republikou a povstanie odsudzovala. 2. októbra 1944 Spolok slovenských spisovateľov vydal Ohlas, v ktorom odsúdil prebiehajúce povstanie. Ohlas vlastnou rukou podpísali osobnosti ako Valentín Beniak (predseda SSS), Ľudo Zúbek (tajomník SSS), tiež Dobroslav Chrobák, Ján Poničan, Rudolf Dilong, Andrej Žarnov, Ján Smrek, Emil Boleslav Lukáč, Ján Kostra, Karol Strmeň a ďalší.
Mnohí z týchto spisovateľov (Ján Smrek, Valentín Beniak, Andrej Žarnov…) predtým vyjadrili svoju lojalitu k národnému socializmu v tzv. Lomnickom manifeste z 31. augusta 1940.
Pamätníky.
Pamätníky, ktorých úlohou je pripomínať obdobie druhej svetovej vojny a Slovenského národného povstania, sa nachádzajú takmer po celom území Slovenska, no ich najväčšia koncentrácia je práve na miestach niekdajších bojov, či na pietnych miestach popráv a masových hrobov. Celkovo sa už roku 1964 na Slovensku nachádzalo asi 170 monumentálnych diel s tematikou SNP, ich presný počet v súčasnosti nie je známy. Spomedzi cintorínov viažucich sa na toto obdobie možno spomenúť pamätník pri Kremničke od Dušana Jurkoviča, ktorý pri jeho tvorbe nadviazal na svoju medzivojnovú činnosť pri tvorbe karpatských náhrobníkov z konca 1. svetovej vojny. Spomedzi ďalších známych pamätníkov figuruje napríklad monument a amfiteáter na Jankovom Vŕšku nad Uhrovcom od A. Slatinského, ktorý upúta i svojou rozlohou. Pomerne známy pamätník, ktorý má pripomínať obete francúzskych partizánov, sa nachádza na vrchu Zvonica pri Strečne, ďalší je na neďalekom vrchu Polom. Významným spomienkovým miestom Slovenského národného povstania je Pamätník SNP v Banskej Bystrici, kde sa každoročne konajú koncom augusta aj oficiálne oslavy.
Športové podujatia a turizmus.
So Slovenským národným povstaním sú tiež spojené niektoré športové podujatia. Jedným z najznámejších z nich boli preteky v behu na lyžiach Biela stopa (donedávna „Biela stopa SNP“). Boli to preteky, ktoré začínali na Krahuliach, Skalke alebo na Králikoch (v závislosti od kategórie, dĺžky trate a snehových podmienok) a končili v Banskej Bystrici. Od roku 2005 sa už uskutočňujú len v lyžiarskom štadióne na Skalke.
Z pohľadu pešej a horskej turistiky je veľmi zaujímavou a lákavou tiež vyše dlhá Cesta hrdinov SNP, spájajúca väčšinu významných miest Slovenského národného povstania od Duklianskeho priesmyku po Mohylu na Bradle.

</doc>
<doc id="34694" url="https://sk.wikipedia.org/wiki?curid=34694" title="Slovenské Národné Povstanie">
Slovenské Národné Povstanie



</doc>
<doc id="34696" url="https://sk.wikipedia.org/wiki?curid=34696" title="Povstanie roku 1944">
Povstanie roku 1944



</doc>
<doc id="34698" url="https://sk.wikipedia.org/wiki?curid=34698" title="SNP">
SNP



</doc>
<doc id="34701" url="https://sk.wikipedia.org/wiki?curid=34701" title="Florida Panthers">
Florida Panthers

Florida Panthers je americký profesionálny hokejový klub sídliaci v Sunrise, predmestí Miami v štáte Florida. Panthers súťažia v NHL a sú súčasťou Atlantickej divízie vo Východnej konferencii. Svoje domáce zápasy hrajú v Amerant Bank Arena.
Klub je dvojnásobným držiteľom Stanley Cupu, keďže 2-krát za sebou v sezónach 2023/24 a 2024/25 porazil vo finále Edmonton Oilers. Panthers tiež získali President's Trophy, keď v sezóne 2021/22 vyhrali základnú časť NHL so 122 bodmi.
História klubu.
Magnátovi Wayneovi Huizengovi bola udelená licencia prevádzkovať klub NHL v jeho rodnom Miami v roku 1992. Prvými väčšími hviezdami klubu boli bývalý brankár New York Rangers John Vanbiesbrouck, nováčik Rob Niedermayer a Scott Mellanby, strelec 30 gólov. Ich prvá (nováčikovská) sezóna bola úspešná, je považovaná za jednu z najlepších vstupných sezón nových klubov v NHL.
V play-off roku 1996 sa klub dostal dostal cez Boston Bruins a favoritov Philadelphia Flyers a Pittsburgh Penguins až do finále Stanley Cupu. Tam prehrali s Coloradom Avalanche 4 – 0 na zápasy.
Súčasný káder.
"Stav k sezóne 2025/2026"
Najlepší strelci.
Zoznam najproduktívnejších hráčov tímu v histórii. &lt;br&gt;
"Poznámka: Pos = Pozícia; GP = Odohrané zápasy; G = Góly; A = Asistencie; Pts = Body; P/G = Body na zápas; * = súčasný hráč Panthers"

</doc>
<doc id="34702" url="https://sk.wikipedia.org/wiki?curid=34702" title="Tampa Bay Lightning">
Tampa Bay Lightning

Tampa Bay Lightning, hovorovo tiež Bolts, je profesionálny hokejový klub NHL, ktorý sídli v americkom meste Tampa, štát Florida. Klub je súčasťou Atlantickej divízie vo Východnej konferencii. 
Lightning vstúpili na mapu NHL v roku 1992 a odvtedy trikrát vyhrali Stanley Cup, v rokoch 2004, 2020 a 2021. Tampa Bay Lightning je prvý tím NHL, ktorý odohral zápas na Slovensku, v septembri 2008 nastúpili na prípravný duel proti Slovanu Bratislava.
História klubu.
Začiatky (1992 - 2000).
Zrod klubu.
Koncom 80. rokov vedenie NHL oznámilo plány rozšíriť počet účastníkov ligy a medzi potencionálnymi záujemcami o vlastný klub v NHL boli hneď dve skupiny investorov pochádzajúce z okolia Tampy na Floride. Podnikateľ Peter Karmanos a bývalý brankár Jim Rutherford túžili vybudovať tím v meste St. Petersburg, naopak bratia Phil a Tony Espositovci, členovia hokejovej siene slávy, chceli mať klub v Tampe.
Vedenie ligy spočiatku preferovalo návrh Karmanosa a Rutherforda, pretože disponovali vyšším finančným kapitálom ako Espositovci, ale napokon k finalizácii dohody neprišlo, pretože dvojica bola ochotná zaplatiť za prijatie do ligy nanajvýš 29 miliónov miesto požadovaných päťdesiatich. Pozornosť sa preto obrátila späť na bratov Espositovcov, ktorí medzičasom našli finančnú podporu v japonskej investičnej skupine Kokusai Green (ktorá mala s najväčšou pravdepodobnosťou napojenie na Yakuzu) a spoločne dali dohromady potrebných 50 miliónov.
Prezident NHL udelil oficiálne povolenie založiť nový tím skupine okolo bratov Espositovcov 6. decembra 1990. Klub dostal meno Lightning (v preklade Blesky), pretože Tampa je pre časté búrky známa ako hlavné mesto bleskov v Severnej Amerike.
Phil Esposito sa dosadil do úlohy generálneho manažéra, jeho brat Tony zastával funkciu hlavného skauta. Prvým trénerom sa stal Terry Crisp, ktorý počas kariéry trikrát vyhral Stanley cup, dva razy ako hokejista (Philadelphia Flyers - 1974, 1975), jedenkrát ako kouč (Calgary Flames - 1989). Na lavičke ho doplnil Wayne Cashman (bývalý spoluhráč Phila Esposita) ako asistent.
Tampa Bay Lightning nastúpila na svoj prvý oficiálny zápas v septembri 1992 proti Minnesote North Stars a o pár dní neskôr odohrala prípravný zápas proti St. Louis Blues, ktorý vošiel do dejín NHL. Tampa postavila medzi tri tyče kanadskú reprezentantku Manon Rhéaumeovú, ktorá sa stala prvou a dosiaľ jedinou ženou, ktorá si zahrala v zápase NHL. Odohrala jednu tretinu a z deviatich striel pochytala sedem.
Prvý súťažný zápas Tampa odohrala 7. októbra 1992 proti Chicagu Blackhawks. V malom provizórnom štadióne víťazstvom 7-3 zaskočila všetkých 11-tisíc prítomných divákov. Štyri góly strelil Chris Kontos, v tej dobe neznámy hokejista neustále pendlujúci medzi NHL a AHL. Na prekvapujúci výsledok z prvého zápasu nadviazali ďalšími výhrami a koncom prvého hracieho mesiaca okupovali prvú priečku vo svojej divízii, ale po veľmi silnom štarte klub akoby stratil dych a sezónu napokon podľa očakávania zakončil na poslednom mieste s bilanciou 23 výhier, 54 prehier a 7 remíz. Napriek neveselému postaveniu v tabuľke bol príjemným prekvapením útočník Brian Bradley, ktorý nastrieľal 42 gólov a tento počin zostal klubovým rekordom až do sezóny 2006/07.
Pred štartom sezóny 1993/94 priviedol klub viacero významných hráčov, vrátane brankára Darena Puppu, útočníka Petra Klímu a skúsenosťami ošľahaného Denisa Savarda. Okrem zmienenej trojice klub draftoval z prvého miesta na drafte 1993 českého obrancu Romana Hamrlíka. Hoci sa Puppa išiel v bránke prakticky poskladať a mal veľký podiel na tom, že Tampa inkasovala o 82 gólov menej ako v predošlej sezóne, klub i tak obsadil posledné miesto v Atlantickej divízii a mimo brány play-off sa ocitol po tretíkrát aj v ročníku 1994-95.
Prvá účasť v Play-off a problémy na ľade aj mimo neho.
V sezóne 1995-96, štvrtej v klubovej existencii, Tampa obsadila ôsme miesto vo Východnej konferencií a po prvý raz sa kvalifikovala do play-off. Na historickom úspechu sa výraznou mierou Brian Bradley, ktorý bol už tradične ťahúňom a so 79 bodmi aj najproduktívnejším hráčom mužstva. V útoku Bradleymu sekundoval Rus Alexandr Selivanov, ktorý v základnej časti nastrieľal 31 gólov, a v obrane podával stabilné výkony Roman Hamrlík, ktorého toho roku zvolili do Zápasu hviezd. V bránkovisku zase čaroval Daren Puppa, ktorého za fantastické výkony nominovali na Vezinovu trofej (ktorú ale napokon vyhral Jim Carey z Washingtonu Capitals).
Tampu, ktorá prekĺzla do play-off na úkor obhajcov titulu New Jersey Devils, lebo mala o jednu výhru naviac, v prvom kole čakalo hviezdami nabité mužstvo Philadelphie Flyers, ktoré bolo najlepším tímom vo Východnej konferencií a tretím najlepším v celej lige. Napriek tomu, že Tampa platila za absolútneho outsidera, séria bola zo začiatku vyrovnaná. Po prvých dvoch zápasoch hraných vo Philadelphii bol stav série nerozhodný 1:1. Tretí zápas hostila Tampa a na vlastné oči ho videlo rekordných 28183 divákov, čo z neho robí najnavštevovanejší play-off zápas v dejinách NHL. Tampa aj naďalej proti veľkému favoritovi odolávala a prekvapujúco sa ujala vedenia v sérii, keď v predĺžení rozhodla o víťazstve. Avšak z duelu pre zranenie odstúpil Daren Puppa a strata dôležitého brankára definitívne zlomila odpor Tampy, ktorá nezvládla tri nasledujúce zápasy a vypadla po prehre 2:4 na zápasy.
Pred štartom sezóny 1996-97 sa klub presťahoval do novovybudovanej haly v Tampe, v súčasnosti nesúcej názov Amalie Arena. Klub tam hrá svoje domáce zápasy dodnes. Svoju prvú kompletnú sezónu v drese Bleskov odohral Dino Ciccarelli, ktorého Tampa získala výmenou pred play-off 1996. Obávaný ostrostrelec zostal verný svojej povesti, keď nastrieľal 35 gólov a v útoku sa darilo aj Chrisovi Grattonovi, ktorý sa trafil do čierneho 30-krát. 
Tampa mala ambície nadviazať na účasť v play-off, avšak celý rad devastačných zranení, ktoré utrpeli najväčšie hviezdy klubu, tento plán zmarilo. Brankára Darena Puppu vyradili z hry neznesiteľné bolesti chrbta, pre ktoré bol v roku 2000 nútený predčasne ukončiť hokejovú kariéru. Briana Bradleyho vyškrtli zo súpisky vracajúce sa otrasy mozgu, pre ktoré strávil viacej času v nemocničných ordináciách ako na ľade. Johnovi Cullenovi, ďalšiemu kľúčovému hráčovi Lightning, zase našli v hrudi nádor o veľkosti tenisovej loptičky a hoci sa vzoprel neveselým prognózam a z ťažkej choroby sa vyliečil, už nikdy sa nevrátil na súpisku Tampy v plnej svojej sile. Absencia troch ťahúňov sa negatívne podpísala na výkonoch Tampy, ktorej napokon o tri body ušla účasť v play-off.
Na niekoľko nasledujúcich sezón to bol posledný konkurencieschopný káder, ktorý Lightning poskladali. Začiatkom sezóny 1997-98 vedenie Tampy vyhodilo trénera Terryho Crispa, ktorý stál na lavičke klubu od jeho vzniku, a miesto neho najalo skúseného Jacquesa Demersa. Avšak zmena na lavičke nepriniesla potrebnú vzpruhu a Tampa napokon zakončila ročník s hrôzostrašnou bilanciou 17 výhier, 55 prehier a 10 remíz. Dodnes sa jedná o najhoršiu sezónu v klubových dejinách, ale malým bolestným pre Tampu bolo víťazstvo v draftovej lotérii. Klub urobil draftovú jednotku z Vincenta Lecavaliera, ale ani príchod novej mladej hviezdy nedal klubu ten potrebný impulz.
V sezóne 1998-99 klub druhý raz po sebe obsadil beznádejne posledné miesto v celej NHL a na konci ročníka stratil hneď niekoľko dôležitých hokejistov, ktorí ako voľní hráči prestúpili do iných klubov. Dôvodom ich odchodov bola nespokojnosť s riadením klubu. Japonská spoločnosť Kokusai Green, ktorá hokejový klub vlastnila, sa dlhodobo nezaujímala o jeho chod a žiadneho z predstaviteľov spoločnosti nikto nikdy nevidel na zápase Lightning. 
Súčasný káder.
"Stav k sezóne 2022-23"

</doc>
<doc id="34710" url="https://sk.wikipedia.org/wiki?curid=34710" title="Alsasko">
Alsasko

Alsasko () je jeden z 26 administratívnych regiónov Francúzska. Nachádza sa na východe Francúzska blízko hraníc s Nemeckom.
V stredoveku bolo súčasťou rímskonemeckej ríše. V priebehu tridsaťročnej vojny vpadli do Alsaska francúzske vojská a Alsasko sa stalo súčasťou Francúzska. Po prusko-francúzskej vojne (1870 – 1871) bolo Alsasko pripojené k Nemeckej ríši. Po 1. svetovej vojne sa stalo znova súčasťou Francúzska.
Súčasťou regiónu sú dva departmenty: Bas-Rhin (doslova Dolný Rýn) a Haut-Rhin (Horný Rýn).
Geografia.
Alsasko má povrch a tým je najmenší región metropolitného Francúzska. Prírodnými hranicami regiónu sú rieka Rýn na východe a pohorie Vogézy na západe. Najvyšší bod je Ballon de Guebwiller (). Klíma v Alsasku je polokontinentálna, sú tam studené zimy a horúce letá. Alsasko je ideálne miesto na pestovanie vína (hlavne mesto Colmar). Vína tu pestované majú názov "Vin d'Alsace". Populácia Alsaska je 1 805 000 obyvateľov (1. 1. 2005) a stále rastie. Alsasko má 217 obyvateľov na km², čím patrí v porovnaní s Francúzskom k husto osídleným oblastiam.
Dejiny.
V minulosti bolo Alsasko osídlené kočovnými lovcami, potom Keltami a okolo roku 58 pred Kr. Rimanmi, ktorí toto územie starostlivo strážili. Po páde Ríma bolo Alsasko kolonizované Alamanmi. Alamani sa orientovali na poľnohospodárstvo a založili jazyk, ktorý tvorí základ súčasného alsaského dialektu. Chlodovik I. a Frankovia v 5. storočí upevnili nadvládu nad Alamanmi po bitky pri Tolbiacu. Počas vlády potomkov Chlodovika, Merovejovcov bolo obyvateľstvo christianizované. V 5. storočí bolo územie súčasťou Franskej ríše, neskôr rímskonemeckej ríše.
V priebehu Tridsaťročnej vojny vpadli do Alsaska francúzske vojská a po Vestfálskom mieri sa Alsasko stalo súčasťou Francúzska. Po Prusko-francúzskej vojne (1870 – 1871) bolo takmer celé Alsasko s výnimkou Belfortu pripojené k Nemeckej ríši, v ktorej tvorilo súčasť Ríšskej krajiny Alsasko-Lotrinsko. Na krátky čas tu po 1. svetovej vojne vznikla v rámci Nemeckej revolúcie republika rád (najnovšie nesprávne nazývaná Alsaská republika rád). Neskôr sa územie stalo znovu súčasťou Francúzska. Moderný región však už Belfort (súčasť departementu Territoire de Belfort) nezahŕňa.
Ekonomika.
Podľa INSEE malo Alsasko v roku 2002 hrubý domáci produkt približne 44,3 miliárd eur. S HDP na osobu 24 804 € je Alsasko druhým najproduktívnejším regiónom po Île-de-France. 68% je sústredené v službách a 25% v priemysle, čo robí Alsasko jedným z najpriemyselnejších francúzskych regiónov. Z francúzskych regiónov produkuje tiež najväčší export.
Alsasko je oblasť, ktorej hospodárska činnosť je veľmi pestrá:

</doc>
<doc id="34711" url="https://sk.wikipedia.org/wiki?curid=34711" title="Akvitánsko">
Akvitánsko

Akvitánsko alebo Akvitánia, po francúzsky "Aquitaine", je francúzsky administratívny región. Je to aj historické územie.
Dejiny.
Pôvodne bolo Akvitánsko historické územie medzi Pyrenejami a riekou Garonnou. Najstarším známym obyvateľstvom boli kmene Iberov. V 6. a 5. storočí sa tu usadili Kelti. K Rímu bolo Akvitánsko pripojené roku 56 pred Kr. Caesarom. Za cisára Augusta sa stala rímskou provinciou, ktorá zaberala takmer tretinu územia celej Galie. V rokoch 412 – 418 sa v Akvitánsku usadzovali kmene Vizigótov, ktorí tu založili Vizigótsku ríšu. 
V roku 507 bolo územie Akvitánska dobyté a pripojené k Franskej ríši kráľom Chlodovikom. Spojením s Gaskonskom sa vytvorilo Akvitánske vojvodstvo, ktoré bolo dlho najsilnejším vojvodstvo vo Franskej ríši. Jeho samostatnosť zrušil až Karol Veľký v roku 769, keď vojvodstvo spojil s ríšou a o niečo neskôr mu pridelil titul kráľovstva, na čele ktorého stal Ľudovít Pobožný. Po rozdelení Franskej ríše v roku 843 sa Akvitánsko, znova ako suverénne vojvodstvo, stalo súčasťou Západofranskej ríše (Francúzska).

</doc>
<doc id="34712" url="https://sk.wikipedia.org/wiki?curid=34712" title="Auvergne (región)">
Auvergne (región)

Auvergne ("Auvèrnhe" alebo "Auvèrnha" po okcitánsky) je historická oblasť a bývalý francúzsky administratívny región vo Francúzskom stredohorí.
Skladal sa zo štyroch departementov — Allier, Cantal, Haute-Loire a Puy-de-Dôme. Hlavným a najväčším mestom bol Clermont-Ferrand (137 000 obyvateľov), ďalšie významné mestá sú napr. Montluçon (40 000), Aurillac (29 000), Vichy (25 000), Moulins (21 000) a Le Puy-en-Velay (20 000).
Od roku 2016 bol spolu s regiónom Rhône-Alpes zlúčený do nového regiónu Auvergne-Rhône-Alpes.

</doc>
<doc id="34713" url="https://sk.wikipedia.org/wiki?curid=34713" title="Auvergne">
Auvergne

Auvergne môže byť:

</doc>
<doc id="34714" url="https://sk.wikipedia.org/wiki?curid=34714" title="Burgundsko (región)">
Burgundsko (región)

Burgundsko, po francúzsky "Bourgogne", je historické územie a bývalý francúzsky administratívny región, do ktorého patrili štyri departementy: Yonne, Côte-d’Or ("Zlaté svahy"), Nièvre a Saône-et-Loire. 
Od roku 1. januára 2016 bol spolu s regiónom Franche-Comté zlúčený do nového regiónu Burgundsko-Franche-Comté.

</doc>
<doc id="34715" url="https://sk.wikipedia.org/wiki?curid=34715" title="Burgundsko">
Burgundsko

Burgundsko, po francúzsky "Bourgogne", po nemecky "Burgund", môže byť:

</doc>
<doc id="34716" url="https://sk.wikipedia.org/wiki?curid=34716" title="Bretónsko">
Bretónsko

Bretónsko, po francúzsky "Bretagne", môže byť:

</doc>
<doc id="34718" url="https://sk.wikipedia.org/wiki?curid=34718" title="Landes">
Landes

Landes môže byť:

</doc>
<doc id="34719" url="https://sk.wikipedia.org/wiki?curid=34719" title="Bretónsko (región)">
Bretónsko (región)

Bretónsko, po francúzsky "Bretagne", je francúzsky administratívny región, ktorý pokrýva 80 % územia historického Bretónska.
Obyvatelia Bretónska sú Francúzi a Bretónci, patriaci medzi Keltov. 
Bretónsko je historické územie s gotickými stavbami, starými pevnosťami a kamennými domcami. Prevažne farmársky spôsob života zabezpečuje asi 60 % poľnohospodárskych produktov pre celé Francúzsko. Farmy sú obyčajne rodinné a dedia sa z generácie na generáciu. Intenzívne poľnohospodárstvo zhoršilo kvalitu spodnej vody.
Bretónska kultúra je veľmi pestrá na hudbu, tanec a hlavne festivaly, kultúrne majú bretónci bližšie k Írom ako k Francúzom, ktorí sa ich snažili frankofonizovať, ale mladá generácia svoju kultúru opäť vzkriesila. Tradičná hudba využíva gajdy, píšťaly, harmoniky, harfy ale modernejšia verzia i gitary. Tance sú zväčša skupinové, s rôznymi krokovými variáciami. Tanečníci sa držia raz za malíčky, pod pazuchy alebo len rukami. Festivaly sú v Bretónsku veľmi obľúbené. Organizujú sa v každom meste či dedine.

</doc>
<doc id="34720" url="https://sk.wikipedia.org/wiki?curid=34720" title="Centre">
Centre



</doc>
<doc id="34721" url="https://sk.wikipedia.org/wiki?curid=34721" title="Centre-Val de Loire">
Centre-Val de Loire

Centre-Val de Loire, doslova: "Stred-Val de Loire", je francúzsky administratívny región.

</doc>
<doc id="34722" url="https://sk.wikipedia.org/wiki?curid=34722" title="Champagne-Ardenne">
Champagne-Ardenne

(Région) Champagne-Ardenne, po slovensky "Champagne-Ardeny", bol francúzsky administratívny región.

</doc>
<doc id="34723" url="https://sk.wikipedia.org/wiki?curid=34723" title="Korzika">
Korzika

Korzika (, korz. "Corsica") je ostrov v Stredozemnom mori na sever od Sardínie, v rámci Francúzska má postavenie „Korzickej územnej správnej korporácie“, ktoré je takmer identické s postavením francúzskych administratívnych regiónov.
Korzika sa úplne bežne považuje za ďalší francúzsky región, hoci roku 1991 oficiálne prestala byť regiónom a stala sa „Korzickou územnou správnou korporáciou (v rámci Republiky)“, čím získala miernu autonómiu. 
K Francúzsku bola Korzika pripojená roku 1768 a považuje sa za integrálnu súčasť tzv. Metropolitného Francúzska (čo je opak Zámorského Francúzska). Metropolitné Francúzsko bez Korziky sa neformálne nazýva „pevninské Francúzsko“.
Obyvateľstvo.
Obyvateľstvo tvoria väčšinou Korzičania (ľud italického pôvodu hovoriaci toskánskym, teda talianskym, dialektom). Keďže kedysi bohaté lesy boli vykynožené, živia sa turizmom, chovom oviec, prípadne pestovaním viniča, citrusov a olív na pobreží, a chovom rýb.
V hlavnom meste Ajaccio sa narodil Napoleon Bonaparte.
Geografia.
Od Sardínie Korziku delí Bonifácky prieliv. Korzika je veľmi hornatá (Monte Cinto, ). Východné pobrežie je málo členité, západné viac (riasového typu). Hlavné mestá sú Ajaccio a Bastia.

</doc>
<doc id="34724" url="https://sk.wikipedia.org/wiki?curid=34724" title="Île-de-France">
Île-de-France

Île-de-France môže byť:
Île de France môže byť:

</doc>
<doc id="34725" url="https://sk.wikipedia.org/wiki?curid=34725" title="Île de France">
Île de France



</doc>
<doc id="34726" url="https://sk.wikipedia.org/wiki?curid=34726" title="Île-de-France (región)">
Île-de-France (región)

Île-de-France, doslova: Ostrov Francúzska, je francúzsky administratívny región, ktorý je dnes približne identický s Parížskou aglomeráciou.
Významné mestá sú Paríž, Versailles a Saint-Denis. 
Meno „Ostrov Francúzska“ je odvodené od riek Seina, Marna, Oise a Beuvronne, ktoré tým, že územie takmer obklopujú, vytvárajú akoby ostrov.
Dejiny.
Historicky je Île-de-France od 5. storočia jadrom Franskej ríše, neskôr Francúzska. Názvy „Francia“ (Francúzsko) a pod. sa pôvodne vzťahovali len na Île-de-France. V 9. storočí územie pred nájazdami Normanov chránili Róbertovci, neskôr Kapetovci. Od roku 937 je Île-de-France doložený ako vojvodstvo Francúzska. Po stáročia bol identický s francúzskou kráľovskou doménou. Odtiaľto sa tiež šírila gotika, ktorá je pôvodne stavebným štýlom práve tohto regiónu. 
Hranice Île-de-France sa historicky menili. Pred zavedením systému departementov (1790) bol Île-de-France francúzskou provinciou a zahŕňal aj dnešný región Pikardiu. Do roku 1976 sa oficiálne volal Parížsky región (Région Parisienne).

</doc>
<doc id="34727" url="https://sk.wikipedia.org/wiki?curid=34727" title="Norman">
Norman



</doc>
<doc id="34728" url="https://sk.wikipedia.org/wiki?curid=34728" title="Shenzhou">
Shenzhou



</doc>
<doc id="34730" url="https://sk.wikipedia.org/wiki?curid=34730" title="Južná Korzika">
Južná Korzika



</doc>
<doc id="34732" url="https://sk.wikipedia.org/wiki?curid=34732" title="Modrobieli trpaslíci">
Modrobieli trpaslíci



</doc>
<doc id="34733" url="https://sk.wikipedia.org/wiki?curid=34733" title="Cigánsky barón">
Cigánsky barón

Cigánsky barón ("Der Zigeunerbaron") je opereta, ktorú skomponoval Johann Strauss ml. Premiéra sa konala 24. októbra 1885 v Theater an der Wien. Libreto napísal Ignác Schnitzer, rodák z Rači pri Bratislave, podľa románu Móra Jókaiho "Staffi". Strauss sa s Jókaim dohodol v novembri 1883 počas svojho hosťovania v Budapešti. Po získaní textu sa obrátil na Ignáca Schnitzera, ktorý bol maďarským novinárom vo Viedni a preslávil sa prekladom veršov Sándora Petőfiho do nemčiny. Schnitzer ponuke spolupracovať rovno s dvoma slávnymi autormi neodolal a to napriek tomu, že nikdy predtým žiadne libreto nenapísal. Práca sa mu vydarila mimoriadne dobre čiastočne aj preto, že prvotnú adaptáciu svojho diela pre potreby javiska urobil už sám Jókai. Kvalitné libreto spojené so skvelým Straussovým hudobným spracovaním viedli nielen k obrovskému úspechu operety, ale spravili z Cigánskeho baróna jednu z najlepších a dodnes často hraných operiet. Svojimi veľkolepými finále, skvelými duetmi (napr. „Bocianí“) i vstupnými áriami sa veľmi blíži opere. S orchestrálnych vydaní je známy "Schatzwalzer" op. 418, ktorý je prierezom valčíkových melódií z celej operety.
Obsah.
I. dejstvo.
Sándor Barikay prichádza na maďarský vidiek, aby prevzal majetok svojich predkov. Majiteľ susedného pozemku Župan sa mu vysmieva, že jeho majetok je opustený a leží na ňom len jedna cigánska dedina. Keď Barikay požiada jeho dcéru Arzenu o ruku, tá snažiac sa nájst si výhovorku (pretože miluje Ottokara) vyhlási, že ona sa vydá jedine za baróna. Nešťastný Barikay sa v noci stretáva s krásnou cigánkou Staffi, ktorú vychovala Czipra. Cigáni si zvolia Barikaya za vodcu a ten ide hneď oznámiť Arzene, že už je Cigánskym barónom. Tá sa mu opäť vysmeje ale Barikay už aj tak chce radšej Staffi.
II. dejstvo.
Barikay a Staffi neformálne uzavrú manželstvo pod šírym nebom a prírodou ako svedkom. Pri starom hrade nájdu s pomocou Czipri starý turecký poklad, ktorý tam ukryl paša pri úteku pred rakúskymi vojskami. Tento poklad dlho bezúspešne hľadali Županovi ľudia. Carnero, Županov priateľ ktorý je aj predsedom mravného výboru udá Barikaya za “nečestný život” a chce aby sa jeho poklad úradne zabavil. 
Vypukla vojna a do dediny prichádza husársky plukovník Gábor Homonay verbovať vojakov. Carnero sa všemožne snaží očierniť Barikaya, ale Gáborovi je Barikay sympatický a gratuluje mu ku krásnej neveste. Czipra vyhlási, že Staffi nie je jej vlastná dcéra a preukáže starý dokument, ktorý dokazuje, že je dcérou pašu. Hrdému Barikayovi sa to nepáči, pretože on sa zamiloval jednoduchého dievčaťa a nie tureckej sľachtičnej. Rozhodne sa preto vstúpiť do armády. Gábor lsťou získa do husárskeho pluku aj Župana a Ottokara.
III. dejstvo.
Staffi aj Arzéna prichádzajú do Viedne práve keď sa skončila vojna a vojská sa víťazne vracajú domov. Župan veľa hrdinstva nepreukázal, zato sa rád vychvaľuje. Barikay a jeho cigáni patrili k najhrdinskejším oddielom. Nadobudol česť a slávu a plukovník mu za zásluhy odovzdá cisárske menovanie barónom. Barikay sa už cíti byť dôstojným nápadníkom pre Staffi a udobrí sa s ňou. Pomôže tiež Ottokarovi presvedčiť župana, aby si mohol vziať Arzénu.

</doc>
<doc id="34735" url="https://sk.wikipedia.org/wiki?curid=34735" title="Modrobiely trpaslík">
Modrobiely trpaslík

Modrobieli trpaslíci alebo hviezdy typu B hlavnej postupnosti sú hviezdy hlavnej postupnosti spektrálneho typu B. Patrí medzi ne napríklad hviezda Alkaid, Regulus, alebo Acrux.

</doc>
<doc id="34736" url="https://sk.wikipedia.org/wiki?curid=34736" title="Programovací jazyk D (rozlíšenie)">
Programovací jazyk D (rozlíšenie)

V histórii programovania existovalo hneď niekoľko programovacích jazykov nazývaných D:

</doc>
<doc id="34739" url="https://sk.wikipedia.org/wiki?curid=34739" title="Eta Ursae Majoris">
Eta Ursae Majoris



</doc>
<doc id="34740" url="https://sk.wikipedia.org/wiki?curid=34740" title="Megrez">
Megrez

Megrez alebo Delta Ursae Majoris (δ UMa / δ Ursae Majoris) je hviezda v súhvezdí Veľká medvedica. 
Jej zdanlivá hviezdna veľkosť je +3,32 a vzdialenosť od Slnka 81 svetelných rokov. Je spektrálneho typu A3 a má dvoch sprievodcov, "Delta Ursae Majoris B" 11. hviezdnej veľkosti, a "Delta Ursae Majoris C" 10. hviezdnej veľkosti. 
V obrazci Veľkého voza, ktorý je súčasťou Veľkej medvedice, sa nachádza na rozhraní "oja" a vlastného "voza". Zo základných siedmich hviezd tvoriacich Veľký voz je najmenej jasná.
Megrez je súčasťou pohybovej hviezdokopy Collinder 285.

</doc>
<doc id="34742" url="https://sk.wikipedia.org/wiki?curid=34742" title="Biele hviezdy hlavnej postupnosti">
Biele hviezdy hlavnej postupnosti



</doc>
<doc id="34748" url="https://sk.wikipedia.org/wiki?curid=34748" title="Merná hmotnosť">
Merná hmotnosť



</doc>
<doc id="34752" url="https://sk.wikipedia.org/wiki?curid=34752" title="Červený obor">
Červený obor

Červený obor je veľká hviezda mimo hlavnej postupnosti typu K alebo M, červenej farby. Patrí sem napríklad Aldebaran a Arktúr. Je to jedno zo záverečných štádií vývoja hviezd do 1,4 hmotnosti Slnka.
Predpokladá sa, že červenými obrami sa stanú hviezdy o približne hmotnosti Slnka po vyčerpaní zásob vodíka v jadre. Spaľujú vodík bližšie k okraju hviezdy, čím sa zväčšujú a chladnú. Týmto sa veľmi zvýši jasnosť hviezdy, približne 1 000 až 10 000-krát a tiež znižuje efektívna teplota. Je to preto, lebo zväčšovanie hviezdy narastá rýchlejšie ako zväčšovanie jasnosti a tým hviezda chladne a jej farba sa posúva k červenému okraju spektra. Povrchová teplota červeného obra sa pohybuje len od 2 000 do 4 000°C. Ich polomer je 10 až 100-násobný v porovnaní so Slnkom. Absolútna hviezdna veľkosť červených obrov je väčšia než 0 a môže za ňu veľký rozmer hviezdy. 
Hviezdam s hmotnosťou Slnka trvá prechod do štádia obra približne 100 miliónov rokov. Čím je hviezda hmotnejšia, tým je tento proces kratší. Červený obor má malé husté jadro a veľmi riedku rozsiahlu atmosféru. V jadre sa spaľuje nahromandené hélium na uhlík a kyslík, okolo jadra však pokračuje spaľovanie vodíka. Niektoré červené obry sú zahalené do prachového mraku, ktorý ich jasnosť znižuje. Často sú premennými hviezdami, najmä pulzujúcimi. Pulzujú len vrchné vrstvy hviezdy. Oveľa častejšie sú zastúpení v guľových hviezdokopách ako v otvorených hviezdokopách. Po odhodení vonkajších vrstiev prechádzajú červené obry do ďalšieho štádia - planetárnej hmloviny.

</doc>
<doc id="34756" url="https://sk.wikipedia.org/wiki?curid=34756" title="Teegardenova hviezda">
Teegardenova hviezda

Teegardenova hviezda, známa tiež ako SO025300.5+165258, je hviezda v súhvezdí Baran, objavená roku 2003 s veľmi veľkým relatívnym pohybom. V súčasnosti (2005) existuje iba sedem hviezd s väčším relatívnym pohybom.

</doc>
<doc id="34757" url="https://sk.wikipedia.org/wiki?curid=34757" title="Van Maanenova hviezda">
Van Maanenova hviezda

Van Maanenova hviezda je biely trpaslík, druhá objavená a štvrtá najbližšia hviezda tohto typu od Slnka po Síriovi A, Síriovi B a Prokyóne B. Nachádza sa 14,4 svetelných rokov od Slnka v súhvezdí Ryby.

</doc>
<doc id="34758" url="https://sk.wikipedia.org/wiki?curid=34758" title="VV Cephei">
VV Cephei

VV Cephei je hviezda v súhvezdí Cefeus, deviata najväčšia známa hviezda.
VV Cephei A.
VV Cephei A, hlavná zložka systému, je červený nadobor spektrálneho typu M2 a jej priemer je asi 1,050 - 1,900-krát väčší ako priemer Slnka. Keby sa nachádzala na mieste Slnka v slnečnej sústave, siahala by až k dráhe planéty Jupiter. Jej svietivosť je 315-tisíckrát väčšia ako svietivosť Slnka a jej hmotnosť 100-krát väčšia.
VV Cephei B.
VV Cephei B je modrá hviezda hlavnej postupnosti, je vzdialená od väčšej hviezdy asi 16-25 AU, je spektrálneho typu B0, asi 10-krát väčšia ako Slnko a 100-tisíckrát svietivejšia. Obežná doba systému je 7 430 dní (20,3 rokov). Zákryt trvá okolo 1 300 dní, stred posledného zatmenia bol v januári 1998.

</doc>
<doc id="34759" url="https://sk.wikipedia.org/wiki?curid=34759" title="Diskrétny">
Diskrétny

Diskrétny z lat. "discretus", čo znamená "oddelený", môže byť:

</doc>
<doc id="34760" url="https://sk.wikipedia.org/wiki?curid=34760" title="Diskrétnosť">
Diskrétnosť



</doc>
<doc id="34761" url="https://sk.wikipedia.org/wiki?curid=34761" title="Matematické modelovanie">
Matematické modelovanie



</doc>
<doc id="34762" url="https://sk.wikipedia.org/wiki?curid=34762" title="Matematický model">
Matematický model

"Tento článok rozoberá všeobecné použitie v matematike. Termín má aj formálny význam v teórii modelov ako časti axiomatickej teórie množín"
Matematický model je abstraktný model používajúci matematický zápis na opísanie správania sústavy (systému). Matematické modely sa používajú najmä v prírodných vedách a inžinierskych disciplínach (ako sú fyzika, biológia a elektrotechnika), ale aj v sociálnych vedách (ako sú ekonómia, sociológia a politické vedy); najčastejšie využívajú matematické modely fyzici, inžinieri, informatici a ekonómovia.
Klasifikácia matematických modelov.
Matematické modely môžeme klasifikovať niekoľkými spôsobmi, z ktorých niektoré sú:

</doc>
<doc id="34763" url="https://sk.wikipedia.org/wiki?curid=34763" title="Kostol a kláštor klarisiek (Bratislava)">
Kostol a kláštor klarisiek (Bratislava)

Kostol Povýšenia svätého Kríža a kláštor klarisiek (ľudovo Kostol a kláštor klarisiek) je súbor goticko-renesančných sakrálnych stavieb v historickej zóne Bratislavy. Patrí k najstarším a najvýznamnejším architektonickým dielam uvedených slohových období v hlavnom meste Slovenska. Súčasne patria objekty kostola a kláštora k zaujímavým aj z hľadiska rôznorodého využitia – ako miesta bohoslužieb, nemocnica, výstavné priestory a koncertná sieň. V súčasnosti sídli v budove bývalého kláštora klarisiek Univerzitná knižnica v Bratislave. 
Klarisky v Prešporku.
Korene vzniku ženského Rádu svätej Kláry – klarisiek (lat. "Ordo Sanctae Clarae") – siahajú do začiatku 13. storočia a jeho zakladateľkou bola svätá Klára, pochádzajúca z aristokratického rodu Offerducciovcov. Príslušníčky kontemplatívnej rehole, založenej na učení svätého Františka z Assisi, sa čoskoro po jej vzniku objavili aj v našich končinách. Prvou písomnou zmienkou o ich prítomnosti na území Slovenska je listina pápeža Gregora IX. z 20. mája 1239 adresovaná trnavským klariskám. Na konci 13. storočia vznikla druhá komunita rehoľníčok v Prešporku, ktorú v roku 1297 schválil pápež Bonifác VII. Kráľ Ondrej III. jej príslušníčkam v uvedenom roku daroval opustený kláštor cisterciánok pri západných hradbách zo začiatku 13. storočia, zničený českými vojskami Přemysla Otakara II. v rokoch 1271 a 1273. O význame rehole svedčí fakt, že jej príslušníčky požívali osobitnú ochranu uhorských panovníkov.
Rád v bývalom Uhorsku pôsobil takmer päťsto rokov. V roku 1782 bol na základe dekrétu cisára Jozefa II. zrušený. 
Stavebné dejiny komplexu.
História miesta, na ktorom pôvodný kostol cisteriátok stál, siaha do čias pred naším letopočtom, Archeologický prieskum vykonaný v roku 2007 potvrdil, že tu už v 1. stor. pred Kr. existovalo keltské oppidum s opevnenou akropolou.
Klarisky čoskoro po nadobudnutí zničenej kláštornej budovy začali stavbu opravovať. Súčasne s opravou začali pri kláštornej budove s výstavbou kostola zasväteného Povýšeniu svätého Kríža. Zaklad stavby kostola tvorili obvodové múry postavené začiatkom 14. storočia. Po polovici 14. storočia došlo k predĺženiu lode o jedno klenbové pole, vystaval sa triumfálny oblúk a presbytérium. Okolo roku 1370 bola táto stavebná etapa zavŕšená a pristúpilo sa k zaklenutiu lode krížovou klenbou.
Do nasledujúceho storočia sa pretiahla výstavba architektonicky najhodnotnejšej časti kostola – veže. Nebola však postavená od základov ale nadstavali ju na spevnené piliere juhozápadného nárožia chrámovej lode. Nielen svojím tvarom – v podobe päťbokého hranola, čo bolo pre gotické stavebné umenie zriedkavé – ale aj výtvarným stvárnením predstavuje klenot uvedeného slohu v dejinách architektúry na Slovensku.
Objektom klarisiek sa v dejinách nevyhýbali ani živelné pohromy. V roku 1515 vypukol na Ventúrskej ulici požiar, ktorý okrem meštianskych domov zachvátil aj kláštor a poškodil východnú časť chrámovej klenby.
Do ďalších osudov stavby zasiahli historické udalosti. Keď v roku 1526 boli na moháčskych poliach porazené uhorské vojská, z obavy pred tureckým ohrozením Prešporka sa mníšky uchýlili k svojim rehoľným sestrám do Trnavy a ich kláštor sa zmenil na nemocnicu. Po pominutí nebezpečenstva sa však odmietali vrátiť späť a tak v roku 1540 mestská rada zriadila v kláštore chudobinec. Čoskoro nato sa však mníšky postupne vracali do Bratislavy a domáhali sa svojho majetku, ktorý však dostali späť až po zásahu cisára Ferdinanda I.
V roku 1590 kláštor opäť vyhorel a po tomto požiari ostal dlho opustený.
Nová etapa rozvoja kláštora a kostola nastala s príchodom 17. storočia a súvisela s protireformačným úsilím ostrihomského arcibiskupa Petra Pázmaňa. Pázmaň ako horlivý zástanca katolicizmu ustanovil Prešporok jedným z centier protireformačného zápasu. Do mesta sa začali sťahovať príslušníci viacerých reholí, ktoré mali pôsobiť proti reformačným prúdom. Jedným z ich sídel na území mesta sa mal stať aj klariský kláštor. Preto v roku 1637 dal arcibiskup podľa plánov architekta Jakub Rava obnoviť kláštornú budovu. V tom istom roku však arcibiskup zomrel a tak celú akciu dokončil v roku 1640 jeho nástupca Imrich Lósy. Výsledkom stavebných prác je dnešná dvojposchodová kláštorná budova v neskororenesančnom slohu. Z tohto obdobia pochádza aj honosný vstupný portál na nádvorie kláštora, ktorý je po architektonickej stránke dodnes najhodnotnejším prvkom stavby.
Kým chrám slúžil klariskám bez väčších problémov, na veži sa v priebehu času začali objavovať statické poruchy, ktoré zrejme spôsobilo zemetrasenie v roku 1700. Preto opátka kláštora, Eva Barbora Balassová, v roku 1702 nariadila rekonštrukciu veže, kedy dostala zakončenie v podobe akú poznáme z mnohých barokových chrámov – cibuľového tvaru. Okrem toho v priebehu 18. storočia kostol prešiel celkovou obmenou v duchu nastupujúceho rokoka. Kostol dostal iluzívnu výmaľbu stien svätyne a stropu lode, ktorá dotvárala celkový umelecký dojem.
Radikálnu zmenu využitia chrámových priestorov priniesli reformy cisára Jozefa II. V roku 1782 rehoľu klarisiek, podobne ako ostatné kontemplatívne rehole, zrušil a mníšky boli nútené kláštor opustiť. Viaceré sa rozptýlili do iných kláštorov alebo vstúpili do svetských služieb ako vychovávateľky v šľachtických či meštianskych rodinách. Objekty klarisiek vzápätí nato prepadli štátu. Do roku 1784 ostal kláštor s kostolom prázdny. Vtedy bola do objektov z Trnavy presťahovaná právnická akadémia; sídlila tu do roku 1851. Od roku 1786 k nej pričlenili inú školskú ustanovizeň – katolícke gymnázium, ktoré v týchto priestoroch existovalo až do roku 1908 (do postavenia budovy gymnázia na Grösslingovej ulici). S cieľom prispôsobiť priestor novému využitiu sa v tomto období uskutočnili stavebné úpravy podľa plánov J. Talkera.
Druhá polovica 19. storočia priniesla zvýšený záujem o pamiatky, čo vyústilo do požiadavky navrátenia vzhľadu kostola do podoby akú mal v čase svojho vzniku. Najväčšia pozornosť sa sústredila na vežu, ktorej vzhľad, s barokovou cibuľovou hlavicou, nekorešpondoval s gotickým výzorom hmoty kostola. Preto v roku 1898 Zemská pamiatková komisia rozhodla o reštaurovaní veže. S týmto zámerom oslovila architekta a raštaurátora Františka Schmidta. Schmidt navrhoval odstránenie barokovej „cibule“ a jej nahradenie jednoduchým ihlanom pokrytým medeným plechom. Jeho návrh však neprešiel a Schmidt bol z pamiatkovej obnovy odvolaný. Podľa mienky členov komisie Schmidtova veža by nemala dosť „gotický charakter“.
Nové poverenie dostal architekt Friedrich (Frigyes) Schulek, podľa plánu ktorého sa v rokoch 1898 – 1899 veža zrekonštruovala a dostala dnešný vzhľad. Rekonštrukcia veže, ktorú realizoval staviteľ Martin Gunszt, však príliš zaťažila nárožie lode a už v nasledujúcom roku prišlo k jeho deštrukcii. V júli 1900 sa zišla odborná komisia, ktorá skonštatovala, že veža kostola je ohrozená. Preto bolo potrebné postaviť nový oporný pilier z travertínových kvádrov a tým nárožie staticky zabezpečiť.
V roku 1913 kostol bol kostol odsvätený a prestali sa vňom konať bohoslužby po tom, čo sa v ňom obesil kňaz. Od tých čias mal rôzne využitie.
Ešte v tom istom roku vypukol na Židovskej ulici požiar, ktorý zničil značný počet domov. Kláštor sa stal útulkom pre postihnutých obyvateľov. Okrem toho tu v tomto období bola umiestnená aj pošta.
V roku 1914 sa kostol s kláštorom dostali do majetku mesta, ktoré ich dalo k dispozícii novoutvorenej Univerzitnej knižnici. O tri roky neskôr ich získala Maďarská kráľovská pokladnica pre regionálne múzeum. Od roku 1919 kláštor opäť slúži Univerzitnej knižnici.
Na kostole sa časom prejavili vážne statické nedostatky a preto bol pre verejnosť na dlhé roky zatvorený. Až v roku 1943 bol, na naliehanie občanov Bratislavy, vypracovaný plán jeho obnovy. Prevedené reštaurátorské práce však neboli veľmi vydarené.
V roku 1964 mesto pridelilo kostol Galérii mesta Bratislavy. V súčasnosti sa interiér využíva na príležitostné umelecké výstavy a ako koncertná sieň.
Prehliadka objektov.
Komplex klariského kostola s kláštorom stojí na pôdoryse nepravidelného lichobežníka doplneného priečnym kláštorným krídlom. Komplex z juhu uzatvára hmota kostola. Štvorkrídlová dvojpodlažná budova kláštora obkolesuje rajský dvor.
Kostol Povýšenia svätého Kríža je jednoloďová stavba so svätyňou a s polygonálnym presbytériom, postavená vo východo-západnom smere. Dôkazom gotického stavebného štýlu je mohutný oporný systém podopierajúci chrám po celom obvode ako aj rebrové klenby v jeho interiéri.
Najvýraznejším stavebným prvkom kostola je bezpochyby ihlancová veža týčiaca sa na jeho juhozápadnom nároží. Trojetážová päťboká stavba svojou konštrukciou, tvarom, zvláštnym umiestnením a výzdobou patrí k unikátnym zjavom v dejinách stavebníctva na Slovensku. Pri jej plánovaní stavitelia istým spôsobom obišli nariadenie, podľa ktorého kostoly žobravých rádov nesmeli mať vežu. Tým, že je umiestnená na nároží lode kostola, nie je viditeľná v pôdoryse a nevyrastá priamo zo základov stavby.
Pôvodne mal kostol vežu, ktorá vznikala od 80-tych rokov 14. storočia do roku 1400. Predpokladá za, že bola dielom niektorého z majstrov viedenskej stavebnej huty. V roku 1702 ju po rekonštrucii zakončili barokovou cibuľovou helmicou. Dnešná veža vo svojej forme je výsledkom regotizácie na konci 19. storočí. Jej tvarovú podobu tvoria tri poschodia, z ktorých najvrchnejšie je ukončené ihlancom ozdobeným krížovými kvetinami. Zaujímavým umeleckým doplnkom sú kamenné chrliče vody.
Stredná časť má na nárožiach a v strede stien konzoly, v ktorých sú umiestnené gotické plastiky (dnes iba kópie z umelého kameňa, originály boli premiestnené do interiéru). Pôvodne všetky konzoly niesli po jednej skulptúre; dnes sa zachovali iba štyri: Madona s Dieťaťom, kľačiaci kráľ, čierny kráľ a svätá Alžbeta.
Z budovy kláštora najväčšiu pozornosť upúta predovšetkým renesančný bohato zdobený nárožný portál. Je orámovaný dvojicou pilastrov s volútovými hlavicmi; zakončený je trojuholníkovým tympanónom. Vznikol súčasne s prestavbou kláštornej budovy v prvej polovici 17. storočia. Latinské nápisy prezrádzjú mená stavebníkov a dáta výstavby.
Vzhľadom na súčasné využitie chrámových priestorov je interiérové vybavenie veľmi skromné. Z pôvodného chrámu sa tu zachovali tri oltáre vo svätyni (hlavný a dva bočné – oltár Zvestovania a oltár svätej Kláry), s oltárnymi obrazmi od Františka Antona Palka. Hlavný oltár je stĺpová architektúra; korintské hlavice nasú na sebe kládie, na ktorom volúty nadnášajú korunu doplnenú mestským znakom. Pod korunou je figurálna skupina s Bohom-vladárom. Medzi dvojicou stĺpov stoja postavy svätcov uctievaných vo františkánskej reholi: svätého Františka z Assisi a svätého Antona Padovského. Stred retábula tvorí nika, v ktorej bola umiestnená plastická Kalvária.
K pôvodnému vybaveniu kostola patrí aj rokoková, bohato zdobená kazateľnica na severnej stene chrámovej lode (pôvodne bola umiestnená na triumfálnom oblúku). Pri rekonštrukčných prácach bol v jej útrobách nájdený pergamen s nápisom z roku 1761. Jej výzdobu dopĺňajú štyri reliéfy – na ambone sú to alegorické výjavy: Viera, Láska a Nádej; doska medzi zvukovou strieškou a ambonou nesie reliéf s námetom Zmŕtvychvstania. Autorom kazateľnice je významný bratislavský sochár Jozef Sartory.
Zaujímavým umeleckými prvkami sú fresková ornamentálna výmaľba svätyne a vitrážové okná. V závere lode je do múru osadených niekoľko mramorových epitafov.
Zaujímavosti.
Jednou z najvzácnejších obyvateliek kláštora bola česká kráľovná-vdova Žofia Bavorská. Po smrti svojho manžela, kráľa Václava IV. Luxemburského, sa v roku 1419 uchýlila do prešporského kláštora klarisiek. Pod ochranou svojho švagra, uhorského kráľa Žigmunda Luxemburského tu žila až do svojej smrti v septembri 1425 (pochovaná je v neďalekej Katedrále svätého Martina).
V čase, keď kláštorná budova slúžila ako škola, študovalo tu niekoľko význačných osobností, napr. maďarský hudobný skladateľ Béla Bartók či slovenský kňaz a vynálezca Jozef Murgaš. Pamiatkou na skladateľa Bartóka je pamätná tabuľa umiestnená na fasáde bývalého kláštora.

</doc>
<doc id="34764" url="https://sk.wikipedia.org/wiki?curid=34764" title="Jaroslav Vrchlický">
Jaroslav Vrchlický

Jaroslav Vrchlický, vlastným menom Emil Frida (* 17. február 1853 – † 9. september 1912), bol český spisovateľ, básnik, dramatik a prekladateľ.
Život.
Pochádzal z Loun, jeho otec bol kupcom. Detstvo strávil v Ovčároch pri Kolíne. Gymnázium študoval v Slanom (od. roku 1862) v Prahe a Klatovoch, po jeho ukončení (1872) študoval, na želanie rodičov na bohosloveckej fakulte. Už v roku 1873 prestúpil na filozofickú fakultu v Prahe, kde študoval dejepis, filozofiu a francúzsku literatúru, ktorú neskôr prekladal. 
Počas štúdií sa zoznámil s Winterom, Sládkom a Jiráskom a spolu založili skupinu Lumírovcov (Jirásek potom prešiel k Ruchovcom).
Od roku 1875 pracoval ako vychovávateľ a tajomník grófskej rodiny v Taliansku. 
Po návrate pôsobil ako učiteľ a v roku 1877 bol vymenovaný za tajomníka na českej technike, neskôr sa stal profesorom moderných vied a získal čestný doktorát. 
Roku 1879 sa oženil s Ludmilou Podlipskou, s ktorou precestoval takmer celú Európu. 
V roku 1901 ho spolu s Antonínom Dvořákom, cisár vymenoval za člena Panskej snemovne ríšskej rady vo Viedni, kde vystupoval a obhajoval požiadavku všeobecného hlasovacieho práva. Ako človek bol nesmierne činný, okrem iného bol členom Kráľovskej akadémie v Padove, členom tovarišstva poľského v Paríži a samozrejme čestným občanom mnohých českých miest. Na univerzite prednášal literatúru, bol jedným z prvých členov Českej akadémie vied. Bol nominovaný na Nobelovu cenu za literatúru.
Dielo.
Vrchlického dielo obsahuje viac ako 200 zväzkov okrem iného (cez 80 básnických zbierok, 50 divadelných hier).
Jeho zbierky a drámy sa pomerne dobre čítajú. Vrchlický sa snažil dokázať, že čeština môže vyjadriť všetko, že sa to skutočne dá, ale niekedy tieto tvary pôsobia podivne a nepekne.
Neskoršou generáciou bol (generácia 90. rokov 19. storočia) veľmi kritizovaný až odsudzovaný. Proti jeho dielu vystúpil napríklad aj Tomáš Garrigue Masaryk. Nasledujúca generácia básnikov si uvedomila silu jeho diela a v súčasnosti je považovaný za jedného z najvýznamnejších českých básnikov.
Vrchlický svojim dielom pripravil pôdu pre symbolizmus. Jeho cieľom bolo vytvoriť poéziu, ktorá by sa vyrovnala európskemu básnictvu a stelesňovala harmonický ideál človeka. Zaujímali ho historické námety, predovšetkým vývoj ľudstva. Pokúšal sa vytvoriť zbierky, ktoré by zachytávali vývoj ľudstva. Inšpiráciu čerpal v "Legende vekov" od Victora Huga. Pri tomto mapovaní histórie nachádzal najväčšiu inšpiráciu v antike.
Básnické zbierky.
Lyrika
Epika
Zbierky reagujúce na politiku
Próza.
Jeho poviedky sú ironické a sentimentálne.
Divadelné hry.
Divadelné hry písal pre Národné divadlo
Literárna kritika.
Zachovala sa korešpondencia s jeho ženou – Ludmilou Podlipskou, z čias jeho pobytu v Taliansku, v ktorej vedie filozofické a literárne úvahy. Boli uverejnené až po jeho smrti, vydávajú sa ako literárne dielo.
Okrem toho sa zachoval celý rad článkov v mnohých časopisoch ("Máj", "Česká revue", "Světozor", ...)
Preklady.
Jeho preklady sú jedny z najlepších. Prekladal z 18 národných literatúr (najviac z francúzštiny, taliančiny a španielčiny) predovšetkým poéziu, klasickú aj modernú. (Victor Hugo, Dante Alighieri, Francesco Petrarca, Johann Wolfgang von Goethe, Friedrich Schiller, William Shakespeare, atď.). Dá sa o ňom povedať, že si na preklad vyberal náročné a kvalitné diela (Faust, básne V. Huga, Traja mušketieri, Andersenove rozprávky a iné).
Ukážka z diela.
"Za trochu lásky
Za trochu lásky šel bych světa kraj
šel s hlavou odkrytou a šel bych bosý
šel v lednu, ale v duši věčný máj
šel vichřicí, však slyšel zpívat kosy
šel pouští a měl v srdci perly rosy
za trochu lásky šel bych světa kraj.
Jak ten, kdo zpívá u dveří a prosí'."

</doc>
<doc id="34765" url="https://sk.wikipedia.org/wiki?curid=34765" title="Kostol Povýšenia svätého Kríža (Staré Mesto)">
Kostol Povýšenia svätého Kríža (Staré Mesto)



</doc>
<doc id="34766" url="https://sk.wikipedia.org/wiki?curid=34766" title="Zoznam kostolov v Bratislave">
Zoznam kostolov v Bratislave

Zoznam sakrálnych stavieb nachádzajúcich sa na území Bratislavy a jej mestských častí.

</doc>
<doc id="34770" url="https://sk.wikipedia.org/wiki?curid=34770" title="Chrám svätého Mikuláša (Staré Mesto)">
Chrám svätého Mikuláša (Staré Mesto)

Chrám svätého Mikuláša je ranobaroková sakrálna stavba postavená na mieste pôvodného gotického kostola pod hradným kopcom Bratislavského hradu. 
Už v stredoveku stál na Podhradí jednoloďový gotický kostol rovnakého zasvätenia. Približne v roku 1550 ho z obavy pred tureckým nebezpečenstvom zrúcali. Roku 1661 ho dala znova postaviť Františka Khuen, vdova po palatínovi Pavlovi Pálffym.
Stavba kostola je pomerne jednoduchá. Ide o jednoloďový priestor postavený v západno-východnej orientácii s polygonálne uzavretým presbytériom. Hlavná fasáda je ukončená štítom, z ktorého vyrastá štvorhranná drevená vežička so zvonicou. V strede južnej fasády je kamenný portál, doplnený rozoklaným tympanónom, do ktorého kamenársky majster umiestnil precízne vypracovaný reliéf erbov manželov Pálffyovcov. Nad portálom je nika so sochou patróna kostola. 
V interiéri je v presbytériu umiestnený hlavný oltár s obrazom sv. Mikuláša, ktorý sa zachoval z pôvodného vybavenia kostola. Kazateľnica je dielom Petra Brandenthala z 18. storočia.
Pôvodne slúžil veriacim rímskokatolíckej cirkvi a patril do farnosti Dómu sv. Martina. Vzhľadom ku klesajúcemu počtu veriacich v tejto lokalite ho rímskokatolícka cirkev prestala používať a dala ho do užívania gréckokatolíckej cirkvi. V roku 1945 na konci Druhej svetovej vojny chrám zhorel. V rokoch 19451950 ho gréckokatolícka farnosť zrekonštruovala. Po násilnej likvidácii gréckokatolíckej cirkvi v roku 1950 chrám prevzala pravoslávna cirkev, ktorá ho aj v súčasnosti používa.
V roku 2022 sa chráme slúžia pravidelné bohoslužby a je v príprave projekt rekonštrukcie.

</doc>
<doc id="34771" url="https://sk.wikipedia.org/wiki?curid=34771" title="Zuzana Frenglová">
Zuzana Frenglová

Zuzana Frenglová (* 12. marec 1961, Bratislava, Slovensko) je slovenská herečka a moderátorka.
V roku 1984 absolvovala štúdium herectva na VŠMU v Bratislave. V rokoch 19842002 bola členkou činohry súboru Novej Scény v Bratislave. Svoj talent uplatnila v komediálnych postavách, ako i v dramatických úlohách. Priestor dostala aj v rozhlase, televíznych a dabingových štúdiách, ale aj vo filme. Jednou z jej najvýraznejších úloh bolo stvárnenie titulnej postavy v televíznom filme o prvej slovenskej ochotníckej divadelnej herečke s názvom "Anička Jurkovičová". V súčasnosti pracuje ako moderátorka, herečka, režisérka - organizátorka umeleckých programov.

</doc>
<doc id="34772" url="https://sk.wikipedia.org/wiki?curid=34772" title="Zita Furková">
Zita Furková

Zita Furková, vyd. Veselá (* 6. marec 1940, Hradište pod Vrátnom) je slovenská herečka a režisérka.
V roku 1962 absolvovala štúdium herectva na Vysokej škole múzických umení v Bratislave. Po skončení školy pôsobila dva roky (1962 - 1963) ako členka činohry Divadla Jozefa Gregora Tajovského vo Zvolene. Ďalšie sezóny strávila v Krajskom divadle v Trnave a v Divadle Andreja Bagara v Nitre. Od roku 1968 - 1971 bola členkou činoherného súboru Divadelného štúdia (Divadlo na korze) v Bratislave. Do roku 1990 pôsobila v Divadle Nová scéna v Bratislave.
Furková je výrazná charakterová herečka, ktorá vynikajúco stvárňuje najmä rozporuplné, netransparentné charaktery, často v tragikomických situáciách.
Je zakladateľkou Divadla Astorka Korzo '90. V rokoch 1990 - 1991 bola aj jeho umeleckou šéfkou. Je majiteľkou dabingových štúdií – Atiz a Artefakt a majiteľkou videoštúdia Artkrea. 
Okrem herectva sa venuje aj réžii a autorskej tvorbe. V divadle režírovala hru Frederica Garcíu Lorcu: "Dom Bernardy Alby". Je nositeľkou ceny Igric za rok 1998 za herecký výkon v kategórii televízna dramatická tvorba (hra "Priateľstvá padajúceho lístia").

</doc>
<doc id="34773" url="https://sk.wikipedia.org/wiki?curid=34773" title="Sobranecké kúpele">
Sobranecké kúpele

Sobranecké kúpele sú bývalé kúpele pri meste Sobrance.
Dejiny.
Ako možno z rôznych historických prameňov vidieť, história Sobraneckých liečivých kúpeľov je pomerne bohatá. Najstarší doklad o Sobraneckých kúpeľoch pochádza z roku 1336. V kronike grófa Starayho sú spomínané ako „Slané liečivé studne“ a už vtedy ich mnísi „červených čiapok“ využívali na liečbu chudobných. 
Ako vidno, aj tu boli mnísi prvými kúpeľnými lekármi. Ďalšia významná listina z roku 1680 spomína dav ľudí až z juhu Uhorska, ktorí trpia na reumatické choroby. Nemecký cestovateľ Kifalbech okolo r. 1800 po návšteve Sobraneckých kúpeľov pripomína, že vo výbave kúpeľov je už 42 hosťovských izieb, čo je na vtedajšie časy pomerne dosť. V r. 1813 zemplínsky hlavný župný lekár Dr. Martin Čermák zozbieral indikácie a odporúčal používať vodu hlavne proti kožným chorobám. V r. 1860 František Turner a v r. 1880 Dr. Kornel Chyzer analyzujú vodu a kúpele propagujú. Na začiatku tohto storočia boli zozbierané a knižne vydané prednášky o Sobraneckých kúpeľoch, ktoré odzneli na balneologických kongresoch v Budapešti a Viedni.
Dobu najväčšieho rozkvetu kúpeľov môžeme datovať od r. 1850 až do druhej svetovej vojny. Kúpeľná prevádzka mala až na menšie poklesy stúpajúcu tendenciu. O čom svedčí aj to, že v r. 1882 majú kúpele stáleho kúpeľného lekára, lekáreň, poštu a žandársku stanicu. Záujem zo strany hostí bol tak veľký, že kúpeľné ubytovanie často nestačilo a hostia bývali v prenájmoch v okolitých obciach Sobrance, Horňa, Baškovce. Pre upresnenie, Sobranecké kúpele mali charakter letných kúpeľov, čo znamená, že v prevádzke boli v letnej sezóne od 15. mája do 15. septembra. Vtedy kúpele navštívilo počas sezóny priemerne až 1100 hostí, ktorí sa tu liečili dlhšiu dobu.
20. storočie.
V Prvej svetovej vojne boli kúpele rozbité, zničené. Do toho času boli kúpele majetkom uhorských magnátov. Gróf Staray bol posledným z nich. Kúpele predal akciovej spoločnosti, ktorá sa vytvorila na znovuvybudovanie kúpeľov, čo sa jej aj do značnej miery podarilo. Dokonca v r. 1938 sa plánovala výstavba kúpeľov pre choroby kože. V Druhej svetovej vojne pri oslobodzovaní boli kúpele znovu zničené, ale už neobnovené. Ústredné riaditeľstvo Štátnych kúpeľov v Prahe (s celoštátnou pôsobnosťou) nevenovalo svojej agende dostatočnú pozornosť, čo sa prejavilo v nezáujme o kúpele na Slovensku a zvlášť tie, ktoré potrebovali nevyhnutnú opravu. „Búrlivé časy hneď po oslobodení sa postarali o to, aby každý nepohyblivý predmet nie len celý inventár, ale aj všetok na stavbu a kúrenie vhodný materiál vymenili svojich majiteľov. Bujná vegetácia východokarpatskej oblasti potom zakryla aj stopy základov.“ (Dr. Russay). Jediná budova, ktorá sa ako tak zachovala, bola vilka Varandy, ktorá po menšej oprave bola obývateľná. To všetko „zdedila“ Okresná poisťovňa v Humennom.
Balneologická anketa, ktorá sa konala na Štrbskom Plese v r. 1948 zaradila Sobranecké kúpele medzi kúpele miestneho významu a dala ich do správy ONV v Sobranciach, „hoci vzhľadom na veľký obsah síry, najmä elementárnej H2S, Sobranecké kúpele zaujímajú medzi sírnymi kúpeľmi v našej republike zvláštne postavenie. Mohli by sme pre ne vytvoriť špeciálne indikácie na liečenie kožných chorôb. Pri budovaní bude však treba vziať do úvahy potreby liečenia reumatizmu a ostatných indikovaných chorôb.“ (Hensel J.) V r. 1960 sa z iniciatívy MNV obnovila kúpeľná prevádzka pod správou Komunálnych služieb ako platené „očistné“ kúpele. V tom čase profesor Oto Hynie poznamenáva, že sobranecké minerálne vody si zaslúžia väčšiu pozornosť a v najbližšom čase predpokladá ich primerané využitie.
Rozhodnutím Povereníctva zdravotníctva zo dňa 4. mája 1960 č. 9727 podľa uznesenia vlády ČSR č.1030 zo dňa 19. novembra 1958 na základe §13 a 14 zákona č. 43/1955 Zb. o československých kúpeľoch a žriedlach a časti VI. vyhlášky Ministerstva zdravotníctva č. 151/1955 Ú.v.z. z 18. júla 1956 bolo určené dočasné ochranné pásmo pre minerálne pramene v Sobraneckých kúpeľoch. Sobrance sú uvedené v zozname kúpeľných miest.
V polovici 70. rokov bola komunálna budova zbúraná a na jej mieste bol postavený nový liečebný pavilón. Od 15. mája 1972 je tu zriadené lôžkové Fyziatricko-balneologické liečebné rehabilitačné oddelenie s 25 lôžkami v rámci OÚNZ Michalovce. V r. 1982 je doplnené lôžkovou časťou na 60 lôžok, keď ešte v r. 1975 malo 31 pacientov.
Súčasnosť.
Do roku 2004 fungovali Sobranecké kúpele ako Dislokované (vysunuté) pracovisko odborné medicínske oddelenie NsP II Michalovce, s plnou lekárskou starostlivosťou vrátane nočných služieb.
V súčasnosti Sobranecké kúpele nie sú v prevádzke.

</doc>
<doc id="34774" url="https://sk.wikipedia.org/wiki?curid=34774" title="Opatová (Trenčín)">
Opatová (Trenčín)

Opatová (niekedy neoficiálne Opatová nad Váhom) je časť mesta Trenčín. Je súčasťou mestskej časti Sever. 
Základné údaje.
Opatová bola samostatnou obcou do 31. decembra 1984. Od 1. januára 1985 je administratívne pričlenená k mestu Trenčín ako jeho časť. Nachádza sa približne 5 kilometrov severne od centra mesta Trenčín. 
Opatová sa rozkladá na území 1422,20 ha. Nadmorská výška: min. 
V súčasnosti má Opatová približne 1 615 obyvateľov, z čoho 271 detí do 14 rokov, 1023 ľudí vo veku 15-60 rokov a 321 ľudí starších ako 60 rokov.
Dejiny.
Prvá písomná zmienka je z roku 1238 (v podobe „Getze“), kedy uhorský kráľ Belo IV. pridelil polovicu obce do užívania benediktínskemu opátstvu na Skalke. Obec patrila pod opátstvo na Skalke až do roku 1773. V roku 1789 bola v Opatovej zriadená samostatná farnosť. 
Pokojnejšie 19. storočie vystriedalo búrlivé dvadsiate s dvoma svetovými vojnami a rýchlym rozvojom. Na frontoch prvej svetovej vojny bojovalo veľa mužov z Opatovej. Na pamiatku mužov, ktorí zomreli počas tejto vojny, vybudovali Opatovania pamätník pri fare. Je na ňom vyrytých 25 mien padlých obyvateľov obce.
Rodáci.
Z Opatovej pochádza Ing. Peter Baco, bývalý poslanec europarlamentu a bývalý minister pôdohospodárstva za HZDS a aj Mons. Marián Gavenda, katolícky kňaz a bývalý šéfredaktor Katolíckych novín a bývalý hovorca Konferencie biskupov Slovenska.

</doc>
<doc id="34778" url="https://sk.wikipedia.org/wiki?curid=34778" title="Kráľovná Alžbeta II.">
Kráľovná Alžbeta II.



</doc>
<doc id="34779" url="https://sk.wikipedia.org/wiki?curid=34779" title="Languedoc-Roussillon">
Languedoc-Roussillon

Languedoc-Roussillon bol francúzsky administratívny región. Od 1. januára 2016 bol spolu s regiónom Midi-Pyrénées zlúčený do jednotného regiónu Languedoc-Roussillon-Midi-Pyrénées.

</doc>
<doc id="34780" url="https://sk.wikipedia.org/wiki?curid=34780" title="Franche-Comté">
Franche-Comté

Franche-Comté (), je francúzsky administratívny región.
Dejiny.
Franche-Comté je bývalá samostatná provincia vo východnom Francúzsku, ktorú Ľudovít XIV. v roku 1678 pripojil k Francúzsku.

</doc>
<doc id="34781" url="https://sk.wikipedia.org/wiki?curid=34781" title="Doubs">
Doubs

Doubs môže byť:

</doc>
<doc id="34782" url="https://sk.wikipedia.org/wiki?curid=34782" title="Doubs (rieka)">
Doubs (rieka)

Doubs je rieka tečúca na území Švajčiarska (Neuchâtel, Jura) a Francúzska (Franche-Comté, Burgundsko).
Pramení v pohorí Švajčiarska Jura, na dlhšom úseku tvorí hranicu medzi Francúzskom a Švajčiarskom a nakoniec ústi do Saône. Celková dĺžka toku je . Plocha povodia meria .

</doc>
<doc id="34786" url="https://sk.wikipedia.org/wiki?curid=34786" title="Limuzínsko (región)">
Limuzínsko (región)

Limuzínsko, po francúzsky "Limousin", je francúzsky administratívny región.

</doc>
<doc id="34788" url="https://sk.wikipedia.org/wiki?curid=34788" title="Lotrinsko">
Lotrinsko

Lotrinsko (z alemanského výrazu „Lotharova zem“,po francúzsky "Lorraine", po nemecky "Lothringen") môže byť:

</doc>
<doc id="34789" url="https://sk.wikipedia.org/wiki?curid=34789" title="Lotrinsko (región)">
Lotrinsko (región)

Lotrinsko (franc. Lorraine) je francúzsky administratívny región. Nachádza sa na severovýchode Francúzska, blízko hraníc s Nemeckom. Je súčasťou väčšej administratívnej jednotky Grand Est. Hlavným mestom regiónu je Metz.

</doc>
<doc id="34790" url="https://sk.wikipedia.org/wiki?curid=34790" title="Midi-Pyrénées">
Midi-Pyrénées

Midi-Pyrénées, po slovensky Stredné Pyreneje, bol francúzsky administratívny región. Od 1. januára 2016 bol spolu s regiónom Languedoc-Roussillon zlúčený do jednotného regiónu Occitánia.

</doc>
<doc id="34791" url="https://sk.wikipedia.org/wiki?curid=34791" title="Andromeda (mytológia)">
Andromeda (mytológia)

Andromeda (iné názvy: Andromedé, Andoméda, zastarano Andromede; po grécky "Andromedé" - "vládkyňa nad mužmi", po lat. "Andromeda") je v starogréckej mytológii dcéra etiópskeho kráľa Kefea (Cepheus) a jeho manželky Kasiopeji (Kassiopea), ktorú pre matkinu pýchu prikuli na skalu pri mori a predhodili ju morskej oblude. Obludu však zabil Perzeus, ktorý si potom Andromedu vzal za ženu. Podľa povesti preniesli bohovia Andromedu po smrti na nebo, kde dodnes žiari spolu s rodičmi a manželom.

</doc>
<doc id="34792" url="https://sk.wikipedia.org/wiki?curid=34792" title="Nord-Pas-de-Calais">
Nord-Pas-de-Calais

Nord-Pas-de-Calais, po slovensky Sever-Calaiská úžina, je francúzsky administratívny región. Kedysi sa nazýval len „Nord“.

</doc>
<doc id="34793" url="https://sk.wikipedia.org/wiki?curid=34793" title="Cancer">
Cancer



</doc>
<doc id="34794" url="https://sk.wikipedia.org/wiki?curid=34794" title="Canes Venatici">
Canes Venatici



</doc>
<doc id="34795" url="https://sk.wikipedia.org/wiki?curid=34795" title="Nord (departement)">
Nord (departement)



</doc>
<doc id="34796" url="https://sk.wikipedia.org/wiki?curid=34796" title="Boötes">
Boötes



</doc>
<doc id="34797" url="https://sk.wikipedia.org/wiki?curid=34797" title="Argo Navis">
Argo Navis



</doc>
<doc id="34798" url="https://sk.wikipedia.org/wiki?curid=34798" title="Indus (rozlišovacia stránka)">
Indus (rozlišovacia stránka)

Indus môže byť:

</doc>
<doc id="34799" url="https://sk.wikipedia.org/wiki?curid=34799" title="Horologium">
Horologium



</doc>
<doc id="34800" url="https://sk.wikipedia.org/wiki?curid=34800" title="Leo">
Leo

Leo alebo LEO môže byť:
Kráľ všetkých 
Léo môže byť:

</doc>
<doc id="34801" url="https://sk.wikipedia.org/wiki?curid=34801" title="Lacerta">
Lacerta



</doc>
<doc id="34802" url="https://sk.wikipedia.org/wiki?curid=34802" title="Leo Minor">
Leo Minor



</doc>
<doc id="34803" url="https://sk.wikipedia.org/wiki?curid=34803" title="Capricornus">
Capricornus



</doc>
<doc id="34804" url="https://sk.wikipedia.org/wiki?curid=34804" title="Cygnus">
Cygnus

Cygnus môže byť:

</doc>
<doc id="34805" url="https://sk.wikipedia.org/wiki?curid=34805" title="Gemini">
Gemini

Gemini môže byť:

</doc>
<doc id="34806" url="https://sk.wikipedia.org/wiki?curid=34806" title="Vulpecula">
Vulpecula



</doc>
<doc id="34807" url="https://sk.wikipedia.org/wiki?curid=34807" title="Indus (rieka)">
Indus (rieka)



</doc>
<doc id="34814" url="https://sk.wikipedia.org/wiki?curid=34814" title="Léo">
Léo



</doc>
<doc id="34815" url="https://sk.wikipedia.org/wiki?curid=34815" title="Dolná Normandia">
Dolná Normandia

Dolná Normandia, po francúzsky "Basse-Normandie", bol francúzsky administratívny región. Zodpovedal západnej časti bývalej francúzskej provincie Normandia.
Skladal sa z troch departementov (Calvados, Manche a Orne). 
Od 1. januára 2016 bol spolu s regiónom Horná Normandia zlúčený do nového regiónu Normandia.

</doc>
<doc id="34816" url="https://sk.wikipedia.org/wiki?curid=34816" title="Horná Normandia">
Horná Normandia

Horná Normandia, po francúzsky "Haute-Normandie", je bývalý francúzsky administratívny región. Zodpovedal východnej časti bývalej francúzskej provincie Normandia.
Skladal sa z dvoch departementov (Eure a Seine-Maritime). Jeho hlavným mestom bol Rouen. Od 1. januára 2016 bol spolu s regiónom Dolná Normandia zlúčený do nového regiónu Normandia.

</doc>
<doc id="34817" url="https://sk.wikipedia.org/wiki?curid=34817" title="Pays-de-la-Loire">
Pays-de-la-Loire

Pays-de-la-Loire, doslova: Kraje Loiry, je francúzsky administratívny región.

</doc>
<doc id="34818" url="https://sk.wikipedia.org/wiki?curid=34818" title="Pays de la Loire">
Pays de la Loire



</doc>
<doc id="34819" url="https://sk.wikipedia.org/wiki?curid=34819" title="Pikardia">
Pikardia

Pikardia () je francúzsky administratívny región.

</doc>
<doc id="34820" url="https://sk.wikipedia.org/wiki?curid=34820" title="Poitou-Charentes">
Poitou-Charentes

Poitou-Charentes je francúzsky administratívny región.

</doc>
<doc id="34821" url="https://sk.wikipedia.org/wiki?curid=34821" title="Provence-Alpes-Côte d'Azur">
Provence-Alpes-Côte d'Azur

Provence–Alpes–Côte d'Azur (skr. PACA alebo Paca, doslova Provensalsko–Alpy–Azúrové pobrežie) je francúzsky administratívny región.

</doc>
<doc id="34822" url="https://sk.wikipedia.org/wiki?curid=34822" title="Paca">
Paca



</doc>
<doc id="34823" url="https://sk.wikipedia.org/wiki?curid=34823" title="Champagne-Ardeny">
Champagne-Ardeny



</doc>
<doc id="34825" url="https://sk.wikipedia.org/wiki?curid=34825" title="Rhône-Alpes">
Rhône-Alpes

Rhône-Alpes je bývalý francúzsky administratívny región, pomenovaný po rieke Rhôna a pohorí Alpy, v juhovýchodnej časti Francúzska. 
Hlavným mestom bol Lyon - druhá najväčšia metropolitná oblasť Francúzska po Paríži a najstaršie mesto regionu. Od roku 2016 bol spolu s regiónom Auvergne zlúčený do nového regiónu Auvergne-Rhône-Alpes.
Región sa skladal z ôsmich departementov:

</doc>
<doc id="34826" url="https://sk.wikipedia.org/wiki?curid=34826" title="Limousin">
Limousin

Limousin môže byť:

</doc>
<doc id="34827" url="https://sk.wikipedia.org/wiki?curid=34827" title="Limuzínsko">
Limuzínsko

Limuzínsko, po francúzsky "Limousin", môže byť:

</doc>
<doc id="34828" url="https://sk.wikipedia.org/wiki?curid=34828" title="Limousin (región)">
Limousin (región)



</doc>
<doc id="34829" url="https://sk.wikipedia.org/wiki?curid=34829" title="Guadeloupe">
Guadeloupe

Guadeloupe (čo úplne doslova znamená "Rieka vlka" – podľa Panny Márie Guadalupskej zo Španielska), staršie Zámorský departmán Guadeloupu a závislých území, 
je malá skupina ostrovov v Karibiku v Severných Záveterných ostrovoch asi 600 km na sever od Južnej Ameriky a 600 km na východ od Dominikánskej republiky. Kedysi sa Guadeloupe nazýval KARUKERA, čiže „ostrov krásnych vôd“. 
Ostrovy sú integrálna súčasť Francúzska – sú jeho zámorský departement (skr. DOM) a zámorský región (skr. ROM).
Geografia.
Vlastné súostrovie pozostáva z:
Do januára 2007 k departementu (regiónu) administratívne patrili aj ostrovy mimo súostrovia Guadeloupe (severnejšie), ktorú sú dnes samostatnými územiami Francúzska:
Dejiny.
Guadeloupe roku 1493 objavil Krištof Kolumbus.V roku 1635 ho dobyli francúzski piráti a dostali sa do vlastníctva západoindickej spoločnosti. Od roku 1674 bol pod priamou správou francúzskej koruny. V rokoch 1794 až 1816 oň Francúzsko bojovalo s Britániou. Od roku 1816 bola francúzska kolónia a od roku 1946 je zámorský departement Francúzska.
Obyvateľstvo.
Väščinu obyvateľstva tvoria potomkovia černochov, ktorí pracovali na plantážach francúzskych veľkostatkárov, prípadne miešanci černochov a francúzskych osadníkov. Na ostrove výrazne cítiť prítomnosť francúzskej kultúry, ale aj čiernej Afriky. Multikultúrny charakter ostrova spestrujú prisťahovalci z Indie a Číny a bývalých francúzskych kolónií na Blízkom východe - Libanonu a Sýrie. Väčšina obyvateľov vyznáva rímskokatolícke náboženstvo. Na ostrove žijú aj príslušníci rôznych protestantských cirkví, hinduizmu, islamu a iných náboženstiev.

</doc>
<doc id="34830" url="https://sk.wikipedia.org/wiki?curid=34830" title="Martinik">
Martinik

Martinik (po francúzsky "Martinique"), staršie Martinický zámorský departmán, je ostrov v Malých Antilách v Karibiku asi severovýchodne od Južnej Ameriky a juhovýchodne od Dominikánskej republiky. Ostrov je integrálna súčasť Francúzska – je to jeden z jeho zámorských departementov (skr. DOM) vo svojom vlastnom zámorskom regióne (skr. ROM).
Geografia.
Ostrov je dlhý približne a široký maximálne . Keďže je obklopený drobnými ostrovčekmi, čísla o jeho rozlohe sa rozchádzajú – podľa aktuálnych údajov má 1 128 km2. Pri tejto rozlohe je tretí najväčší v Malých Antilách (po Trinidade a Guadeloupe). 
Stred ostrova je vrchovitý (sopka Pelée, ). Podnebie je horúce, pasátové a vlhké. 
Demografia.
V januári 2019 mal Martinik 364,508 obyvateľov. Obyvatelia sú najmä černosi a mulati. Žijú najmä z turizmu, pestovania cukrovej trstiny a iných tropických plodín, lovu rýb a produkcie rumu. Endemitom tohto ostrova je vták trupiál martinický ("Icterus bonana"). 
História.
Ostrov v roku 1502 objavil Krištof Kolumbus. V roku 1635 sa dostal pod vplyv Francúzska. V rokoch 1794 – 1816 oň Francúzsko bojovalo s Britániou a Holandskom. Od roku 1816 bol francúzskou kolóniou a od roku 1946 zámorským departementom Francúzska.

</doc>
<doc id="34831" url="https://sk.wikipedia.org/wiki?curid=34831" title="Martinique">
Martinique



</doc>
<doc id="34832" url="https://sk.wikipedia.org/wiki?curid=34832" title="Mása">
Mása

Mása (po francúzsky "Meuse", po holandsky "Maas") môže byť:

</doc>
<doc id="34833" url="https://sk.wikipedia.org/wiki?curid=34833" title="Maas">
Maas



</doc>
<doc id="34835" url="https://sk.wikipedia.org/wiki?curid=34835" title="Francúzska Guyana">
Francúzska Guyana

Francúzska Guyana (normovaný názov) (po francúzsky "Guyane (française)"), staršie Zámorský departmán Francúzskej Guyany, je francúzske územie - zámorský departement (DOM) a zámorský región (ROM) - v Južnej Amerike.
Je to rozlohou najväčší francúzsky departement a jediné územie Francúzska a Európskej únie na juhoamerickom kontinente.
Oficiálny francúzsky názov je "Guyane". Prívlastok „francúzska“ je len hovorový, aby sa zabránilo zámene s Britskou Guyanou (dnešná Guyana) a Holandskou Guyanou (dnešný Surinam).
Geografia.
Väčšina územia je nížinatá, pokrytá tropickým dažďovým pralesom (81% územia). Len 5% územia je obývané. Významné rieky: Maroni a Oiapoque. Podnebie je rovníkové, veľmi vlhké.
Obyvatelia sú najmä černosi, mulati, mestici a Indiáni. 60% sú kreoli a vyše 10% sú pôvodom z európskeho Francúzska. Venujú sa najmä poľnohospodárstvu, chovu dobytka, ťažbe dreva, zlata, bauxitu a výrobe rumu a kože. Hospodárstvo je veľmi zaostalé. Priemysel a železnica neexistujú.
Krajina je predovšetkým známa svojou základňou pre štarty kozmických rakiet Ariane v meste Kourou v stredisku kozmických letov ESA.
Od 16. storočia je to francúzska kolónia. Od roku 1808 územie obsadzovali Briti a Portugalci. V rokoch 1854-1936 to bola trestanecká kolónia pre ťažkých zločincov.

</doc>
<doc id="34836" url="https://sk.wikipedia.org/wiki?curid=34836" title="Francúzska Guayana">
Francúzska Guayana



</doc>
<doc id="34837" url="https://sk.wikipedia.org/wiki?curid=34837" title="Guyana">
Guyana

Guyana (nesprávne alebo staršie [do 80. rokov 20. stor.]: "Guayana") môže byť:

</doc>
<doc id="34838" url="https://sk.wikipedia.org/wiki?curid=34838" title="Guayana">
Guayana



</doc>
<doc id="34840" url="https://sk.wikipedia.org/wiki?curid=34840" title="Uranometria">
Uranometria

Uranometria je krátky názov hviezdneho atlasu Johanna Bayera. Bol publikovaný v Augsburgu v Nemecku v roku 1603 pod plným názvom "Uranometria: omnium asterismorum continens schemata, nova methodo delineata, aereis laminis expressa". Bol to prvý hviezdny atlas pokrývajúci celú oblohu.

</doc>
<doc id="34841" url="https://sk.wikipedia.org/wiki?curid=34841" title="Triangulum">
Triangulum



</doc>
<doc id="34842" url="https://sk.wikipedia.org/wiki?curid=34842" title="Triangulum Australe">
Triangulum Australe



</doc>
<doc id="34843" url="https://sk.wikipedia.org/wiki?curid=34843" title="Tucana">
Tucana



</doc>
<doc id="34844" url="https://sk.wikipedia.org/wiki?curid=34844" title="Auriga">
Auriga



</doc>
<doc id="34845" url="https://sk.wikipedia.org/wiki?curid=34845" title="Aquarius">
Aquarius



</doc>
<doc id="34846" url="https://sk.wikipedia.org/wiki?curid=34846" title="Aquila">
Aquila

Aquila môže byť:

</doc>
<doc id="34847" url="https://sk.wikipedia.org/wiki?curid=34847" title="Camelopardalis">
Camelopardalis



</doc>
<doc id="34848" url="https://sk.wikipedia.org/wiki?curid=34848" title="Canis Major">
Canis Major



</doc>
<doc id="34849" url="https://sk.wikipedia.org/wiki?curid=34849" title="Canis Minor">
Canis Minor



</doc>
<doc id="34850" url="https://sk.wikipedia.org/wiki?curid=34850" title="Carina">
Carina



</doc>
<doc id="34851" url="https://sk.wikipedia.org/wiki?curid=34851" title="Cetus">
Cetus



</doc>
<doc id="34852" url="https://sk.wikipedia.org/wiki?curid=34852" title="Chamaeleon">
Chamaeleon



</doc>
<doc id="34853" url="https://sk.wikipedia.org/wiki?curid=34853" title="Challenger (raketoplán)">
Challenger (raketoplán)

Challenger (podľa označenia NASA pre orbitálne dopravné prostriedky OV-099) bol druhý najstarší americký raketoplán a prvá americká kozmická loď zničená počas letu. Svoj prvý let absolvoval 4. apríla 1983, a celkovo absolvoval 10 misií. Raketoplán bol pomenovaný podľa britskej lode 'Challenger', ktorá bola v rokoch 1873 – 1876 použitá pri prvej významnej oceánografickej expedícii.
Pripísal si viaceré prvenstvá. Pri lete STS-6 sa uskutočnila prvá „vychádzka“ v skafandri do vesmíru z raketoplánu. Pri misii STS-7 zase na jeho palube vzlietla do vesmíru prvá americká žena. V roku 1985 pri misii STS-61-A letela v raketopláne jedinýkrát osemčlenná posádka – pri ostatných misiách býval maximálny počet osôb na palube raketoplánu 7. "Challenger" dodnes drží prvenstvo ako kozmická loď, ktorá niesla najväčší počet osôb súčasne.
"Challenger" sa však smutne preslávil svojou poslednou misiou STS-51-L, ktorá sa začala aj skončila 28. januára 1986. V dôsledku silných mrazov tesniace prúžky na motore SRB netesnili dostatočne, a krátko po štarte cez tento otvor začali unikať spaliny. Tieto spaliny postupne prepálili spoj medzi SRB a hlavnou palivovou nádržou ET. Motor SRB visiaci voľne na hornom spoji narazil špicou do hlavnej palivovej nádrže a rozrazil ju. Z nádrže začal vytekať vodík a kyslík, ktorý sa okamžite vznietil. 73 sekúnd po štarte raketoplán explodoval. Zahynulo všetkých sedem astronautov na palube.
Zo štartovacej zostavy raketoplánu sa našlo 118 ton úlomkov. Trosky "Challengera" boli od roku 1987 až do roku 2015 uložené v 102 škatuliach vo vyslúžilých raketových silách 31B a 32B. V roku 2015 bola v návštevníckej časti Kennedyho vesmírneho strediska vystavená jediná troska "Challengera", časť ľavého boku raketoplánu s vlajkou USA.
Konštrukcia.
"Challenger" bol pôvodne skonštruovaný len ako testovací stroj, čomu zodpovedá aj jeho označenie STA-099, ale NASA ho prestavala na plnohodnotný raketoplán. Pôvodný zámer bol prestavať testovací raketoplán "Enterprise", ale vyšlo najavo, že prestavba "Challengeru" bude lacnejšia. Oproti "Columbii" bola konštrukcia trupu "Challengera" odľahčená zjednodušením motorového ložiska a použitím ľahšieho materiálu na poklopy podvozkových šácht. Titánové nosníky nádrží na kyslík a vodík pre palivové články boli nahradené laminátovými rúrkami. Tepelnú ochranu ma moduloch motorov OMS tvorila namiesto kremenných dlaždíc, použitých pri "Columbii", plstená izolácia. Na pilotnej palube sa nenachádzali katapultovacie kreslá s ťažkými vodiacimi koľajnicami. Hmotnosť trupu "Challengera" bola po všetkých týchto úpravách o 1 128 kg menšia ako hmotnosť "Columbie".
Zoznam misií.
Úplný zoznam misií programu Space Shuttle absolvovaných s orbiterom "Challenger". Raketoplán "Challenger" uskutočnil celkovo 10 misií, vo vesmíre strávil 62,41 dňa, Zem obletel 995-krát.

</doc>
<doc id="34854" url="https://sk.wikipedia.org/wiki?curid=34854" title="Circinus">
Circinus



</doc>
<doc id="34855" url="https://sk.wikipedia.org/wiki?curid=34855" title="Columba">
Columba

Columba môže byť:

</doc>
<doc id="34856" url="https://sk.wikipedia.org/wiki?curid=34856" title="Orion">
Orion

Orión alebo Orion (po grécky Órión, po latinsky a anglicky Orion) môže byť:

</doc>
<doc id="34857" url="https://sk.wikipedia.org/wiki?curid=34857" title="Microscopium">
Microscopium



</doc>
<doc id="34858" url="https://sk.wikipedia.org/wiki?curid=34858" title="Monoceros">
Monoceros



</doc>
<doc id="34859" url="https://sk.wikipedia.org/wiki?curid=34859" title="Libra">
Libra

Libra alebo funt (po lat. "libra" alebo "pondus", , , po fr. "livre", po tal. "lira", po špan. a port. "libra", po rusky "funt", po hol. "pond (e)" ) môže byť: 
Libra môže byť:

</doc>
<doc id="34860" url="https://sk.wikipedia.org/wiki?curid=34860" title="Musca">
Musca



</doc>
<doc id="34861" url="https://sk.wikipedia.org/wiki?curid=34861" title="Lyra">
Lyra



</doc>
<doc id="34862" url="https://sk.wikipedia.org/wiki?curid=34862" title="Hydra">
Hydra

Hydra môže byť:

</doc>
<doc id="34863" url="https://sk.wikipedia.org/wiki?curid=34863" title="Hydrus">
Hydrus



</doc>
<doc id="34864" url="https://sk.wikipedia.org/wiki?curid=34864" title="Volans">
Volans



</doc>
<doc id="34865" url="https://sk.wikipedia.org/wiki?curid=34865" title="Telescopium">
Telescopium



</doc>
<doc id="34866" url="https://sk.wikipedia.org/wiki?curid=34866" title="Virgo">
Virgo

Virgo môže byť:

</doc>
<doc id="34867" url="https://sk.wikipedia.org/wiki?curid=34867" title="Taurus">
Taurus

Taurus môže byť:

</doc>
<doc id="34868" url="https://sk.wikipedia.org/wiki?curid=34868" title="Serpens">
Serpens



</doc>
<doc id="34869" url="https://sk.wikipedia.org/wiki?curid=34869" title="Sextans">
Sextans



</doc>
<doc id="34870" url="https://sk.wikipedia.org/wiki?curid=34870" title="Scutum">
Scutum

Scutum môže byť:

</doc>
<doc id="34871" url="https://sk.wikipedia.org/wiki?curid=34871" title="Vela">
Vela



</doc>
<doc id="34872" url="https://sk.wikipedia.org/wiki?curid=34872" title="Ursa Major">
Ursa Major



</doc>
<doc id="34873" url="https://sk.wikipedia.org/wiki?curid=34873" title="Ursa Minor">
Ursa Minor



</doc>
<doc id="34874" url="https://sk.wikipedia.org/wiki?curid=34874" title="Pavo">
Pavo

Pavo môže byť latinský názov:

</doc>
<doc id="34875" url="https://sk.wikipedia.org/wiki?curid=34875" title="Phoenix">
Phoenix

Phoenix môže byť:

</doc>
<doc id="34876" url="https://sk.wikipedia.org/wiki?curid=34876" title="Ophiuchus">
Ophiuchus



</doc>
<doc id="34877" url="https://sk.wikipedia.org/wiki?curid=34877" title="Pictor">
Pictor



</doc>
<doc id="34878" url="https://sk.wikipedia.org/wiki?curid=34878" title="Pisces">
Pisces

Pisces (slovo pisces znamená po latinsky ryby [jednotné číslo je piscis]) môže byť:
PISCES je americký databázový systém ochrany hraníc, pozri PISCES (databáza)

</doc>
<doc id="34879" url="https://sk.wikipedia.org/wiki?curid=34879" title="Octans">
Octans



</doc>
<doc id="34880" url="https://sk.wikipedia.org/wiki?curid=34880" title="Piscis Austrinus">
Piscis Austrinus



</doc>
<doc id="34881" url="https://sk.wikipedia.org/wiki?curid=34881" title="Norma">
Norma

Norma môže byť:

</doc>
<doc id="34882" url="https://sk.wikipedia.org/wiki?curid=34882" title="Lupus">
Lupus

Lupus (po latinsky vlk) môže byť:

</doc>
<doc id="34883" url="https://sk.wikipedia.org/wiki?curid=34883" title="Lepus">
Lepus

Lepus môže byť:

</doc>
<doc id="34884" url="https://sk.wikipedia.org/wiki?curid=34884" title="Grus">
Grus



</doc>
<doc id="34885" url="https://sk.wikipedia.org/wiki?curid=34885" title="Fornax">
Fornax



</doc>
<doc id="34886" url="https://sk.wikipedia.org/wiki?curid=34886" title="Eridanus">
Eridanus

Eridanus môže byť:

</doc>
<doc id="34887" url="https://sk.wikipedia.org/wiki?curid=34887" title="Equuleus">
Equuleus



</doc>
<doc id="34888" url="https://sk.wikipedia.org/wiki?curid=34888" title="Hercules">
Hercules

Hercules môze byť:

</doc>
<doc id="34889" url="https://sk.wikipedia.org/wiki?curid=34889" title="Delphinus">
Delphinus

Delphinus môže byť:

</doc>
<doc id="34890" url="https://sk.wikipedia.org/wiki?curid=34890" title="Lynx (prehliadač)">
Lynx (prehliadač)

Lynx je webový prehliadač v textovom režime so systémom menu. Je schopný zobraziť celé stránky, podporuje farebné a čiernobiele terminály.
Pri zobrazovaní stránok v Lynxe sa odkazy zvýrazňujú a dá sa nimi prechádzať šípkami pomocou klávesových skratiek. Ak je zapnutý mód (režim) číslovaných odkazov, možno odkaz vybrať jednoducho tak, že napíšete jeho číslo. Súčasná verzia podporuje veľa funkcií HTML a SSL. 
Tabuľky sú linearizované (tzn., že bunky sú umiestnené jedna vedľa druhej bez zachovania štruktúry tabuľky), zatiaľ čo rámy majú svoje mená a užívateľ ich môže prezerať, ako by išlo o samostatné stránky.
História.
Lynx bol vyvinutý v roku 1992 skupinou študentov Kansaskej univerzity (Lou Montulli, Michael Grobe a Charles Rezac) ako hypertextový prehliadač používaný k distribúcii univerzitných informácií ako časť Campus-Wide Information Server a na prehliadávanie Gopher space
Charakteristiky.
Prehľadávanie v Lynxe pozostáva zo zvýraznenia vybraného odkazu kurzorovými tlačidlami. Bežné verzie podporujú SSL a HTML. Tabuľky sú formátované používaním medzier, kým rámy sú identifikované menom a môžu byť preskúmané na samostatných stránkach. Lynx v podstate nedokáže zobrazovať rôzne typy netextových obsahov na webe, ako obrázkov a videí, ale môže spustiť na ich zobrazenie externé programy, ako napríklad prehliadač obrázkov alebo video prehrávač.
Lynx nepodporuje JavaScript a Adobe Flash, ktoré vyžadujú niektoré stránky pre svoje správne fungovanie, na rozdiel od mnohých webových prehliadačov, ktoré ich podporujú. 
Jeho hlavnou výhodou je hlavne rýchlosť, pretože zobrazuje iba text. Toto sa využíva hlavne pri príliš pomalom internetovom pripojení alebo na starších počítačoch.
Konfigurovateľnosť.
Lynx akceptuje príkazy z príkazového riadku (command-line) alebo z konfiguračných súborov. Je tam 142 príkazov z príkazového riadku spolu s nápoveďou k nim. V konfiguračnom súbore lynx.cfg je uvedených 233 príkazov.
Prístupnosť.
Lynx môže byť používaný zrakovo-postihnutými užívateľmi internetu hlavne vďaka text-to-speech programom. Lynx nahrádza obrázky, rámy a ďalší netextový obsah názvom a atribútom HTML a umožňuje skrytie základných prvkov užívateľského rozhrania. Prehliadač sa stal zvlášť vhodný pre použitie so softvérom čítajúcim obrazovku (screen reading software). Verzia Lynxu, ktorá špecificky vylepšila používanie softvéru na čítanie obrazovky bola vyvinutá IIT Madras.

</doc>
<doc id="34891" url="https://sk.wikipedia.org/wiki?curid=34891" title="Pyxis">
Pyxis

Pyxis môže byť:

</doc>
<doc id="34892" url="https://sk.wikipedia.org/wiki?curid=34892" title="Scorpius">
Scorpius



</doc>
<doc id="34893" url="https://sk.wikipedia.org/wiki?curid=34893" title="Sculptor">
Sculptor



</doc>
<doc id="34894" url="https://sk.wikipedia.org/wiki?curid=34894" title="Reticulum">
Reticulum



</doc>
<doc id="34895" url="https://sk.wikipedia.org/wiki?curid=34895" title="Sagitta (podnik)">
Sagitta (podnik)

Sagitta, spol. s r.o. je slovenský podnik zaoberajúci sa výrobou a distribúciou okuliarov a ich súčastí. Bol založený 17. júna 1991. Má sídlo v Bratislave.
Spoločnosť prešla od obdobia svojho vzniku až po súčasnosť rôznymi vývojovými etapami. V počiatočnom období bola čisto obchodnou spoločnosťou, no zriadila malú zákazkovú výrobu na povrchové opracovávanie okuliarových šošoviek (skiel). Od tohto obdobia možno konštatovať, že spoločnosť pôsobí v rámci odboru očnej optiky v dvoch samostatných líniách. Jednou líniou je distribúcia značkových okuliarových rámov a slnečných okuliarov a druhou líniou je výroba a distribúcia okuliarových šošoviek (skiel). 
Zastupuje svetoznáme značky, ktoré reprezentujú mená známych osôb, či už sú zo sveta módy, dizajnu alebo iných priemyselných odvetví. Sú nimi svetoznámi módni návrhári ako Wolfgang JOOP alebo známy vyznávač luxusného životného štýlu, tabakový magnát Zino DAVIDOFF. Ale sú medzi nimi aj iné značky ako Zeiss, Jaguar, Morgan, Chique, Charmant, Lacoste, Esprit, ELLE, Puma, Aristar, Nodoka, Menrad, HIS, Daniel Hechter. Väčšina týchto značiek je na našom trhu zastúpená v korekčných, ale aj slnečných okuliaroch prostredníctvom obchodnej spoločnosti Sagitta.
Druhou líniou portfólia spoločnosti je špeciálna výroba a distribúcia okuliarových šošoviek (skiel) z rôznych materiálov, používaných v očnej optike. Za obdobie existencie už spomínanej výroby, teda za 16 rokov, sa výrazne zmenila činnosť, vybavenie, ale aj zameranie výroby spoločnosti. Technologické a prístrojové vybavenia bolo značne zmodernizované a v súčasnej dobe je technicky plne porovnateľné s výrobami vo vyspelej Európe. Silnou stránkou spoločnosti sú tzv. zušľachťovacie procesy, teda to, čo dostane zákazník ako úpravu skla „navyše“ (rôzne škály farieb, antireflexných úprav a povrchových tvrdení). 
Spoločnosť v súčasnej dobe zamestnáva približne 40 zamestnancov.

</doc>
<doc id="34896" url="https://sk.wikipedia.org/wiki?curid=34896" title="Sagittarius">
Sagittarius



</doc>
<doc id="34897" url="https://sk.wikipedia.org/wiki?curid=34897" title="Puppis">
Puppis



</doc>
<doc id="34898" url="https://sk.wikipedia.org/wiki?curid=34898" title="Draco">
Draco

Draco môže byť:

</doc>
<doc id="34899" url="https://sk.wikipedia.org/wiki?curid=34899" title="Dorado">
Dorado

Dorado (po španielsky "zlat(ist)ý") môže byť:

</doc>
<doc id="34900" url="https://sk.wikipedia.org/wiki?curid=34900" title="Crux">
Crux



</doc>
<doc id="34901" url="https://sk.wikipedia.org/wiki?curid=34901" title="Cepheus">
Cepheus



</doc>
<doc id="34902" url="https://sk.wikipedia.org/wiki?curid=34902" title="Cassiopeia">
Cassiopeia

Cassiopeia môže byť:

</doc>
<doc id="34903" url="https://sk.wikipedia.org/wiki?curid=34903" title="Caelum">
Caelum



</doc>
<doc id="34904" url="https://sk.wikipedia.org/wiki?curid=34904" title="Aries">
Aries



</doc>
<doc id="34905" url="https://sk.wikipedia.org/wiki?curid=34905" title="Ara">
Ara

Ara môže byť:

</doc>
<doc id="34906" url="https://sk.wikipedia.org/wiki?curid=34906" title="Coma Berenices">
Coma Berenices



</doc>
<doc id="34907" url="https://sk.wikipedia.org/wiki?curid=34907" title="Mensa">
Mensa

Mensa môže byť:

</doc>
<doc id="34908" url="https://sk.wikipedia.org/wiki?curid=34908" title="Corvus (rod)">
Corvus (rod)

Corvus (z lat. "havran") je rod vtákov z čeľade krkavcovité ("Corvidae"). V slovenskom názvosloví má tento rod neštandardne tri, resp. štyri rodové mená (t. j. každý druh má jedno z týchto troch či štyroch rodových mien) a to vrana (napr. vrana čierna), krkavec (napr. krkavec čierny) a havran (len pre druh havran čierny). Rodové meno kavka patrí podrodu Coloeus, ale niekedy sa považuje za samostatný rod kavka.

</doc>
<doc id="34909" url="https://sk.wikipedia.org/wiki?curid=34909" title="Crater">
Crater



</doc>
<doc id="34910" url="https://sk.wikipedia.org/wiki?curid=34910" title="Corona Australis">
Corona Australis



</doc>
<doc id="34911" url="https://sk.wikipedia.org/wiki?curid=34911" title="Corona Borealis">
Corona Borealis



</doc>
<doc id="34912" url="https://sk.wikipedia.org/wiki?curid=34912" title="Apus">
Apus



</doc>
<doc id="34913" url="https://sk.wikipedia.org/wiki?curid=34913" title="Antlia">
Antlia



</doc>
<doc id="34914" url="https://sk.wikipedia.org/wiki?curid=34914" title="Zlaté časy (film z roku 1978)">
Zlaté časy (film z roku 1978)

Zlaté časy () je slovenský film režiséra Štefana Uhera.
Dráma z obdobia posledných dní druhej svetovej vojny. 

</doc>
<doc id="34915" url="https://sk.wikipedia.org/wiki?curid=34915" title="Zoznam najdlhších visutých mostov">
Zoznam najdlhších visutých mostov

Chyba tam minimalne visuty most vo Vladivostoku.

</doc>
<doc id="34916" url="https://sk.wikipedia.org/wiki?curid=34916" title="Akaši-kaikjó óhaši">
Akaši-kaikjó óhaši

Akaši-kaikjó óhaši (doslova: "Veľký most úžiny Akaši") je druhý najdlhší visutý most na svete. Prvenstvo držal do roku 2022 kedy ho prekonal most Çanakkale 1915. Spája mestá Kóbe na ostrove Honšú a Awadži na rovnomennom ostrove. Je súčasťou šesťpruhovej diaľnice Kobe-Awadži-Naruto, ktorá ako jedna z troch spája ostrovy Honšú a Šikoku. Prekonáva prieliv Akaši, ktorý sa intenzívne využíva na lodnú dopravu, preto bola navrhnutá táto konštrukčná technika.
V Akašijskej úžine sú časté tajfúny a zemetrasenia, dažďové zrážky dosahujú v priemere ročne. Je navrhnutý tak, aby odolal vetru s rýchlosťou /h a zemetraseniu so silou 8,5 stupňa Richterovej stupnice. V prielive sú silné prílivové a odlivové prúdy. Pre svoju mohutnosť musel most vydržať všetky druhy záťaží a prírodných katastrof, zároveň musel pôsobiť esteticky a reprezentovať prefektúru Hjógo.
Celkové náklady na realizáciu diela predstavovali 500 biliónov ¥, návratnosť sa očakáva spoplatnením za prejazd. Poplatok je 2,3 ¥ a mostom prechádza približne 23 000 áut denne. Spotrebovalo sa 1 250 000 ton betónu a 200 000 ton ocele.
Výstavba.
S rozvojom oblasti v okolí vznikla požiadavka na rýchlu pozemnú dopravu a vhodné prepojenie ostrovov. V roku 1955 sa dve lode pokúšali preplávať prieliv počas búrky. Obe stroskotali a boli veľké straty na životoch. Pre obyvateľov sa tak most stal požiadavkou pre bezpečnú dopravu. Ekonomicky najvhodnejšie rozpätie stredného poľa bolo medzi 1 950 a 2 050 metrov, výsledné rozpätie bolo ovplyvnené geologickými a topografickými faktormi. Z pôvodných plánov, ktoré počítali aj so železničnou traťou, zišlo. Cez most vedie iba diaľnica. Stavba mosta sa začala v roku máji 1988 a pre dopravu bol otvorený 5. apríla 1998. Počas výstavby museli stavitelia dbať na to, že prielivom sa prepravilo 1400 lodí denne.
Konštrukcia.
Most tvorí 6 spojených priehradových nosníkov (v reze), mostovka, dve veže a dve mohutné betónové kotvenia lán na brehoch zálivu.
Výstavba začala rekultiváciou pobreží pri kotviacich základoch. Jednotlivé betónové kotvenia lán na brehoch majú kvôli rozdielnemu pôdnemu podložiu rozličnú veľkosť. To na strane ostrova Honšú má v priemere 85 metrov a je hlboké 61 metrov. Každé kotvenie na pobreží spotrebovalo 350 000 ton betónu. Je to najväčší mostný základ na svete.
Ako debnenie základov hlavných veží poslúžili obrovské oceľové komory valcového tvaru (kesóny). Do vody ich spustili v roku 1989. Sú vyššie ako 30 poschodová budova (65 metrov), majú 80 metrov v priemere a vážia 15 240 ton. Ich položením sa sprístupnilo morské dno veľké ako bejzbalové ihrisko. Boli ponorené do hĺbky 60 metrov a vyplnené špeciálneho (podmorského) betónu na tuhnutie pod vodou. Tento betón bol vyvinutý špeciálne k tejto výstavbe. Obsahoval výpary oxidu kremičitého aby sa zabránilo oddeleniu zložiek betónu. Základy boli navrhnuté aby odolali zemetraseniu so stupňom 8,5 Richterovej stupnice. 17. januára 1995 zasiahlo oblasť zemetrasenie so silou 7,2 a jeho epicentrum bolo iba od nedokončeného mosta. Po následnom vyšetrovaní sa zistilo, že zemetrasenie predĺžilo most o 1,3 metra ale základy ani betónové kotvenia neboli poškodené.
Výstavba veží začala v roku 1992. Veže sú vysoké od hladiny mora, pre porovnanie Golden Gate Bridge má veže vysoké . Majú oceľové stĺpy zložené z 30 vrstiev, ktoré sú zložené z 3 prefabrikovaných blokov. Boli vyrobené na pevnine a na miesto ich dopravili nákladné lode. Po zdvihnutí sa mieste spojili vysoko pevnostnými skrutkami a zvarmi. Stĺpy boli spojené krížovými nosníkmi pre lepšiu veternú odolnosť.
V roku 1993 začala helikoptéra s naťahovaním pomocného aramidového lana. Na lano sa namontovala plošina, pomocou ktorej sa začalo s naťahovaním hlavných nosných káblov. Hlavné nosné káble sú ukotvené v kotvení na pobreží a prechádzajú cez vrcholy veží. Nosný kábel (jeden z dvoch) má priemer , je zložený z 36 830 vlákien a prenáša ťah 625 MN. Sú pradené z 290 prameňov (spolu dĺžky ) pozinkovanej ocele, pričom každý prameň obsahuje 127 vlákien s priemerom .
Ich vysoká pevnosť (1 765 Newtonov na mm2) umožnila použil iba jedno lano namiesto zdvojeného. Pomer klesanie lana:rozpätie lana 1:10 umožnil zredukovať výšku veží. Aby sa predišlo korózií zo slaného morského ovzdušia, prechádza suchý vzduch skrz medzery medzi prameňmi a odstraňuje tak nežiaducu vlhkosť. Veže a zavesené konštrukcie sú natreté vysoko účinným antikoróznym náterom. Kvôli okolitým lesom bola vybraná šedo zelená farba konštrukcií.
Most má 6 polí (2x3). S rozpätím hlavného (centrálnych) poľa je najdlhším visutým mostom na svete. Krajné polia majú rozpätie čo umožnilo umiestniť kotvenie lán blízko pôvodných brehoch zálivu. Celková dĺžka mosta je . Celková výška veží je od hladiny mora a šírka 46,5 – 35,4; šírka mostovky . Pre potlačenie rezonancií sa na moste nachádza priamy tlmič kmitania s prídavnou hmotnosťou. Tento stabilizátor tvaru „rebra“ je umiestnený v strede pod mostovkou po celej dĺžke stredového poľa.

</doc>
<doc id="34918" url="https://sk.wikipedia.org/wiki?curid=34918" title="Storebæltsbroen">
Storebæltsbroen

Storebæltsbroen alebo po slovensky Most cez Veľký Belt je visutý most, prekonávajúci prieliv Veľký Belt medzi mestami Korsør a Nyborg a spájajúci dva najväčšie dánske ostrovy, Sjælland a Fyn. 
Spojenie cez Veľký Belt, dlhé , bolo vybudované v rokoch 1987 – 1998. Obsahuje štvorprúdovú diaľnicu a dvojkoľajovú železničnú trať. V západnej časti z ostrova Fyn na ostrovček Sprogø, ležiaci uprostred úžiny, vedú diaľnica a železnica paralelne po nízkom (svetlosť ) dlhom moste. Pod východnou časťou úžiny sa železnica vnára do dvojitého podmorského tunela, zatiaľ čo cesta ju prekonáva veľkolepým visutým mostom, dlhým . Hlavné rozpätie s dĺžkou je v súčasnosti tretím najdlhším rozpätím visutého mosta na svete (po mostoch Akaši-kaikjó óhaši v Japonsku a Si-chou-men ta-čchiao v Číne). Navyše piliere s výškou sú najvyššími mostnými pylónmi Dánska a 8. najvyššími na svete. Mostovka je široká a hlavné pole má svetlú výšku , takže umožňuje preplávať aj najväčším námorným lodiam. Každý deň cez Veľký Belt prejde okolo 24 000 áut.

</doc>
<doc id="34920" url="https://sk.wikipedia.org/wiki?curid=34920" title="Frank Zappa">
Frank Zappa

Frank Vincent Zappa, známy ako Frank Zappa (* 21. december 1940, Baltimore, Maryland, USA – † 4. december 1993, Los Angeles, Kalifornia) bol americký hudobník, kapelník, hudobný skladateľ, producent, gitarista a filmár. Jeho práca bola charakteristická nekonformným prístupom, voľnými improvizáciami, experimentovaním so zvukmi, hudobnou virtuozitou a satirickým pohľadom na americkú kultúru. Vo svojej viac ako 30 ročnej kariére sa venoval viacerým hudobným žánrom. Komponoval rockovú, popovú hudbu, džez, či jazz fusion, orchestrálne diela modernej klasickej hudby, rockovej opery, práce v štýle "musique concrète", absurdity a príkreho, satirického humoru. Je producentom väčšiny z viac ako 60 albumov, ktoré vydal ako sólový hudobník, alebo so svojou skupinou The Mothers of Invention. Je považovaný za jedného z najviac inovatívnych a štýlovo rôznorodých rockových hudobníkov svojej generácie. Frank Zappa režíroval aj celovečerné filmy a hudobné videá a bol autorom grafických návrhov obalov hudobných albumov.
Zappa bol hudobným samoukom, ktorý preberal vplyvy z rôznych žánrov a preto je ťažké kategorizovať jeho hudobné dielo. V mladosti čerpal inšpiráciu od skladateľov hudobnej klasiky 20. storočia ako boli Edgard Varèse, Igor Stravinskij a Anton Webern ale aj z R&amp;B 50. rokov. Klasickú hudbu začal komponovať už na gymnáziu, no v tom istom čase hrával na bicie nástroje v hudobnej skupine hrajúcej R&amp;B. Neskôr sa preorientoval na elektrickú gitaru. V roku 1966 nahral so skupinou Mothers of Invention albumom "Freak Out!". Na tomto svojom debute konvenčný rokenrol kombinoval so štúdiovou kolážou spoločných hudobných improvizácií. S takýmto eklektickým a experimentálnym prístupom pokračoval aj naďalej bez ohľadu na to, či si ako základný formát interpretácie vybral džez, rock alebo klasickú hudbu.
Hudobné nahrávky Franka Zappu sú spájané konceptuálnou kontinuitou. Sám ju nazval „Project/Object“. Má množstvo hudobných fráz, myšlienok a symbolov, ktoré sa v obnovených verziách vynárajú v jeho albumoch. Jeho texty často humorne odrážajú jeho odmietanie ikonického pohľadu na zavedené sociálne a politické procesy, štruktúry a hnutia. Zappa bol kritikom bežného stereotypného vzdelávania a organizovaného náboženstva. Zároveň bol priamym a vášnivým stúpencom slobody prejavu, sebavzdelávania, spoluúčasti na politickom dianí a zrušenia cenzúry. Oproti mnohým rockovým hudobníkom svojej generácie neužíval drogy, no podporoval ich dekriminalizáciu a regulovaný predaj.
Počas života bol Frank Zappa vysoko produktívnym, plodným umelcom. Bol rešpektovaný hudobnou kritikou, ale aj kolegami z jeho hudobnej brandže. Ako nezávislý umelec, dosahoval komerčný úspech hlavne v Európe. Ovplyvnil mnohých hudobníkov a hudobných skladateľov. Medzi jeho ocenenia patrí aj uvedenie do Rokenrolovej sieni slávy (1995), či cena Grammy za celoživotný prínos z roku 1997. V roku 2004 časopis "Rolling Stone" dal Franka Zappu na 71. miesto zoznamu „Stovky najlepších hudobníkov všetkých čias“ a v roku 2011 na 22. miesto zoznamu „Stovky najlepších gitaristov všetkých čias“.
40. až 60. roky: detstvo a hudobné začiatky.
Detstvo.
Narodil sa v Baltimore ako najstarší zo štyroch súrodencov. Vyrastal taliansko-americkej rodine, v ktorej sa so starými rodičmi dohováral po taliansky. Jeho matka (rodená Collimoreová), mala taliansko francúzsky pôvod. Jej rodina pochádzala z Neapola a zo Sicílie. Jeho otec, Francis Vincent Zappa, mal grécko-arabské korene a bol imigrantom zo sicílskeho mesta Partinico. Rodina sa často sťahovala. Otec, ktorý bol chemik a matematik, pracoval v armádnom priemysle. Po krátkom pobyte na Floride v 40. rokoch sa presťahovali do Marylandu, kde v Edgewoode pracoval na základni chemických zbraní patriacich k vojenskému zariadeniu Aberdeen Proving Ground. Ich domov sa nachádzal v blízkosti skladíšť s Yperitom a tak museli mať k dispozícii plynové masky. Na Zappu skutočnosti okolo podmienok v akých vyrastal ovplyvnili natoľko, že nie je výnimkou, že nachádzame v jeho tvorbe odkazy na biologické ohrozenie, zbrane, či armádny priemysel.
Zappa býval v detstve často chorý. Mal astmu a problémy s bolesťami uší a s prinosovými dutinami. Lekár jeho zápaly prinosových dutín liečil tým, že mu do nosných dierok vkladal tampóny s rádiom. V tých časoch ešte nebolo toľko poznatkov o rizikách používania röntgenového žiarenia na terapeutické účely a jeho súvislosti s onkologickými ochoreniami. Neboli ešte dostatočné štúdie, ktoré by to potvrdili. Táto fixácia na nos, či témy užívania liekov nosom sa často v neskoršej dobe stávali Zappovým zdrojom inšpirácie pre texty, hudbu, ale vidieť ich aj na obaloch albumov, ktoré mu tvoril jeho dlhodobý spolupracovník, výtvarník Cal Schenkel. Zappova chorľavosť v mladosti mohla mať súvislosť s expozíciou stopových častí Yperitu, ktoré sa mohli nachádzať v okolí chemických skladov. Jeho zdravotný stav sa zhoršil, keď žil v Baltimore. V roku 1952 sa Zappova rodina zo zdravotných dôvodov sťahovala. Najprv sa presťahovali sa do kalifornského Monterey, kde jeho otec učil metalurgiu na Naval Postgraduate School. Čoskoro zmenili bydlisko na Claremont, potom na El Cajon, aby sa nakoniec usadili v San Diegu.
Prvé hudobné záujmy.
V prvej skupine na gymnáziu v San Diegu Frank Zappa hral na bicie nástroje. Niekedy v tom čase mu rodičia kúpili gramofón, vďaka ktorému sa hlbšie zoznamoval s hudbou a začal si zhromažďovať vlastnú zbierku hudobných nahrávok. Veľké množstvo singlov s hudbou v štýle R&amp;B z tejto doby si zachoval po celý svoj život. Zaujímal sa o podstatu zvukov hlavne o zvuky bicích a perkusných nástrojov. Ako 12 ročný získal malý bubon a získaval základy o orchestrálnych perkusiách. Jeho záujem o modernú klasickú hudbu začal keď si v časopise "LOOK" prečítal článok o maloobchodnom reťazci Sam Goody, ktorý ponúkal na predaj aj také neobvyklé hudobné LP platne ako bola kompilácia "The Complete Works of Edgard Varèse, Volume One". Autor v článku písal o Varèseho rytmickej kompozícii "Ionisation", ako o „čudnej zmesi bubnovania a iných zvukov“. Zappa sa rozhodol hľadať Varèseho hudbu. Asi po roku ho zaujal album, ktorý mal na obale fotografiu človeka pripomínajúceho vzhľadom „šialeného vedca“. Potom ako zistil, že ten „vedec“ je vlastne Varèse po krátkom dohadovaní si album za výhodnú cenu kúpil. Tak sa začala Zappova celoživotná vášeň pre Varèseho kompozície, ako aj pre diela ostatných skladateľov modernej klasickej hudby.
V roku 1956 sa Zappovci presťahovali do kalifornského Lancasteru, farmárskeho mestečka s letiskom v Antelope Valley pri Mohavskej púšti, ktoré je v blízkosti Edwardsovej základni vzdušných síl. Na toto miesto neskôr Zappa odkazuje vo svojej skladbe „Village of the Sun“. Mladého Franka vtedy v záujme o hudbu podporovala hlavne jeho matka. Nemala v obľube Varèseho hudbu, no na jeho pätnáste narodeniny zariadila, aby Frank mohol tomuto skladateľovi zavolať cez medzimestskú telefónnu linku. V tom čase Varèse bol v Európe a tak sa Zappa zhováral so skladateľovou manželkou, ktorá mu prisľúbila, že zariadi, aby sa s ním Varèse neskôr telefonicky skontaktoval. Skladateľ mu v dopise poďakoval za jeho záujem a spomenul aj, že práve komponuje skladbu, ktorá má názov „Déserts“. Zappa, ktorý práve žil v púštnom meste Lancaster, prijal túto informáciu s veľkým nadšením. Varèse zároveň pozval Franka na návštevu kedykoľvek, keď príde do New Yorku. Návšteva sa nikdy neuskutočnila (Varèse v roku 1965 zomrel), no Zappa po celý svoj život vystavoval tento list zarámovaný na stene. Na niekoľkých svojich starších albumoch vzdával Zappa poctu Varèsemu jeho citátom: „The present-day composer refuses to die“.
Na strednej škole, Antelope Valley High School, sa Zappa stretol s Donom Vlietom, ktorý si neskôr meno rozšíril na „Don Van Vliet“ a na pódiu vystupoval ako Captain Beefheart. Zappa a Vliet sa stali blízkymi priateľmi. Mali spoločný záujem o zbieranie nahrávok R&amp;B a navzájom sa umelecky ovplyvňovali počas celej svojej hudobnej kariéry. V tom istom čase Zappa začal hrať na bicie nástroje v miestnej kapele The Blackouts. Zloženie skupiny bolo pestré a hral v nej aj Euclid James "Motorhead" Sherwood, ktorý sa neskôr stal členom Mothers of Invention. Zároveň v tomto čase u Zappu narastal záujem o hru na gitaru, ktorý vyvrcholil v roku 1957, kedy sa tomuto nástroju začal venovať naplno. Okrem mnohých iných hudobníkov patrili medzi jeho gitarové vzory: Johnny Watson, Howlin' Wolf a Clarence "Gatemouth" Brown. V 70. a 80. rokoch Zappa pozval Watsona na nahrávanie viacerých svojich albumov. Zappa považoval hru na sólovú gitaru za istý spôsob modelovania „vzdušnej sochy“, pričom si rozvíjal svoj vlastný eklektický, inovatívny a veľmi osobitý štýl.
Zappov záujem o kompozíciu a aranžmány sa rozvíjali už od jeho posledných rokov na strednej škole. V poslednom roku napísal, aranžoval a aj dirigoval avantgardnú hudobnú skladbu pre školský hudobný orchester. Školu Antelope Valley High School ukončil maturitnou skúškou v roku 1958. Neskôr na svojom debutovom štúdiovom albume, "Freak Out!" (1966), vzdal poctu dvom svojim učiteľom hudby z tejto školy. Pre časté sťahovanie rodiny Zappovcov, navštevoval Frank najmenej šesť rôznych stredných škôl. Býval v triede nesústredený, unudený a často svojim nevhodným správaním rozptyľoval ostatných spolužiakov. V roku 1959 sa pokúsil o štúdium na Chaffey College, no po prvom semestri zo školy odišiel. Odvtedy sa u neho zachovalo pohŕdanie voči formálnemu vzdelávaniu. Aj svojim deťom odmietal prispievať na vzdelanie po 15. roku života.
V roku 1959 Zappa odišiel z domu a býval v malom byte v losangeleskej štvrti Echo Park. Počas krátkeho štúdia kompozície u profesora Karla Kohna z Pomona College z Claremontu sa zoznamil s Kathryn J. "Kay" Shermanovou, s ktorou sa presťahoval do kalifornského Ontária, kde 28. decembra 1960 spolu uzavreli manželstvo. Krátku dobu Frank Zappa pracoval v reklamnom biznise. Jeho pobyt v obchodnom svete, bol krátky, ale priniesol mu cenné poznatky o tejto práci. Počas kariéry sa zaujímal aj o vizuálnu prezentáciu svojej práce, vytvoril návrhy obalov niektorých svojich albumov, či režíroval svoje vlastné filmy a videá.
Štúdio Z.
Zappa sa pokúšal zarábať na živobytie ako hudobník a skladateľ a hrával s viacerými verziami zostáv skupiny The Blackouts na vystúpeniach v rôznych nočných kluboch. Nahral dva hudobné soundtracky pre nízkorozpočtové filmy "The World's Greatest Sinner" (1962) a "Run Home Slow" (1965). Prvý z filmov bol vyrobený pod taktovkou herca a producenta, Timothyho Careya a nahrávka vznikla v roku 1961. Obsahuje viacero hudobných tém, ktoré Zappa použil na svojich nasledujúcich albumoch. Výňatky zo soundtrackov vyšli po Zappovej smrti na albume "The Lost Episodes" (1996).
Začiatkom 60. rokov Zappa písal piesne pre lokálnych hudobníkov, občas spolupracoval so spevákom a skladateľom Rayom Collinsom a producentom Paulom Buffom. V kalifornskom meste Rancho Cucamonga Buff vlastnil nahrávacie štúdio, Pal Recording Studio, v ktorom mal vtedy unikátny päťstopý magnetofón vlastnej výroby. V tom čase to bolo najsofistikovanejšie komerčné hudobné štúdio, lebo malo multistopový nahrávací systém. Priemyselným štandardom pre menšie štúdiá v tom čase bolo, že vlastnili mono, nanajvýš stereo (dvojstopý) nahrávací systém. Napriek tomu, že Zappa v tom čase nedosahoval výnimočné komerčné úspechy, zarobil si dosť na to, aby dokázal v roku 1963 zahrať koncerty s jeho orchestrálnou hudbou, ktorú nahrával a vysielal v médiách. Vystúpil v tomto roku v Allenovej nočnej šou, kde použil bicykel ako hudobný nástroj. Použil na to slák, ktorý si požičal od basistu z orchestra a paličky na bicie nástroje. Slák použil na špice kolies, čím na svojom novom nástroji vylúdil zvláštny komický zvuk. Pod spoločným menom, The Soots, nahral Zappa niekoľko pesničiek s Captainom Beefheartom. Vydavateľ Dot Records piesne zamietol a označil ich že sú „bez komerčného potenciálu“. Zappa tento verdikt následne citoval na obale albumu "Freak Out!"
V roku 1964, potom ako sa mu začalo rozpadať manželstvo, Zappa dlhý čas trávil v nahrávacom štúdiu Pal, kde celé hodiny denno-denne nahrával a experimentoval s viacstopovým prehrávaním hudobných nápadov. Pracovné postupy, na ktoré pritom prišiel si osvojil na celý zvyšok svojej hudobnej kariéry. Z príjmov, ktoré získal za filmovú hudbu, Zappa prevzal hudobné štúdio od Paula Buffa, ktorý vtedy pracoval s Artom Laboem v nahrávacom štúdiu Original Sound. Toto štúdio bolo premenované na „Studio Z“. Štúdio bolo občas prenajímané iným hudobníkom. Hrali v ňom aj Frankovi priatelia, medzi nimi aj James "Motorhead" Sherwood. Zappa v tom čase začal hrávať na gitaru v miestnych baroch v klasickom rokenrolovom triu (tzv. „power trio“ zložené základných nástrojov: bicie, gitara, basová gitara), ktoré nazvali The Muthers.
V jednom článku v lokálnych novinách opisovali Zappu ako „filmového kráľa z Cucamonga“ a dávali na neho miestnej polícii tip, že vyrába pornografické filmy. V marci 1965 ho jeden tajný agent požiadal aby mu pre jedno lúčenie so slobodou za sto dolárov vyprodukoval zvukovú nahrávku s erotickými zvukmi. Zappa pre túto objednávku s jeho kamarátkou nahrali falošnú erotickú scénku. Pri odovzdávaní pásky boli obaja zatknutí, polícia im prehľadala nahrávacie štúdio a zhabala všetok zvukový materiál. Novinári z "The Daily Report" boli na všetko vopred pripravení a hneď na druhý deň po zatknutí vydali správu, že „špeciálna jednotka vyšetrovateľov sa v piatok v zvukovom štúdiu zmocnila nahrávok, ktoré boli vyprodukované počas výroby filmu o swingers go-go party a zatkla pritom aj samozvaného filmového producenta“. Zappa bol obvinený z „konšpirácie s účelom výroby pornografie“. Tento zločin s polročným väzením bol prekvalifikovaný na priestupok a Zappa bol po desiatich dňoch prepustený z väzenia. Incident s krátkym väznením ale v Zappovi zanechal hlbokú stopu. Vyformoval v ňom silný odpor a anti autoritárske postoje. Stratil v tom čase veľa rozpracovaných nahrávok. Polícia mu vrátila iba 30 z 80 hodinových zvukových pások. Zappa nakoniec nedokázal platiť za štúdio nájomné a tak ho odtiaľ vysťahovali. Niektoré z jeho vecí sa mu podarilo získať ešte v roku 1966, keď bolo štúdio zbúrané.
Koniec 60. rokov: The Mothers of Invention.
Formovanie.
V roku 1965, potom, ako sa pohádal s pôvodným gitaristom, požiadal Ray Collins Zappu, či by nehral s miestnou R&amp;B skupinou, Soul Giants. Zappa jeho žiadosť prijal a čoskoro sa stal lídrom skupiny a podieľal sa v nej aj ako ďalší sólový spevák. Zároveň presvedčil ďalších členov kapely aby hrali jeho aj jeho hudbu. Chcel tým zvýšiť ich šancu získať zmluvu s niektorou nahrávacou spoločnosťou. zhodou okolností si skupina na americký sviatok, Deň matiek, zmenila názov na „Mothers“. Návštevnosť ich vystúpení začala narastať potom ako sa s nimi spojil manažér Herb Cohen. V tom čase boli naviazaní na narastajúcu undergroundovú hudobnú scénu v Los Angeles.
V auguste 1965 sa v Los Angeles uskutočnili rasovo motivované pouličné nepokoje, ktoré si vyžiadali 34 obetí a vznikli pri nich škody viac ako 40 miliónov dolárov. Táto udalosť, ktorá sa do histórie USA zapísala ako Watts riots, sa stala inšpiráciou pre skladbu „Trouble Every Day“, ktorú Mothers hrali keď si ich v roku 1966 všimol hudobný producent, Tom Wilson. Wilson, ktorý bol v tom čase jedným z mála uznávaných afro-amerických hudobných producentov, pracoval aj pre Boba Dylana, či pre formáciu Simon &amp; Garfunkel. Tento producent podpísal s Mothers zmluvu pre hudobnú značku Verve, ktorá patrila k divízii MGM. V hudobnom biznise mali Verve v 40. a 50. rokoch výraznú reputáciu v publikovaní hlavne džezových nahrávok, no nevyhýbali sa ani produkovaniu hudby pre popových, či rockových fanúšikov. Vydavateľstvo trvalo na tom, aby si skupina zmenila svoj názov na The Mothers of Invention. Slovko „Mother“ mohlo byť v miestnom žargóne synonymom pre termín „motherfucker“, ktorý na druhej strane môže okrem oplzlého významu v rockovom žargóne označovať aj výnimočne zručného hudobníka.
Debutový album: "Freak Out!".
S Wlsonom ako oficiálnym producentom, Mothers of Invention a štúdiový orchester nahrali inovatívny hudobný projekt, ktorý v roku 1966 vyšiel pod názvom "Freak Out!". Po Dylanovom albume "Blonde on Blonde" bol "Freak Out!" druhým dvojalbumom v histórii rockovej hudby. Žánrovo zahŕňa hudobné vplyvy R&amp;B, doo-wop, musique concrète, a experimentálnu zvukovú koláž, ktorá vystihuje subkultúru „freak“ z Los Angeles svojej doby. Napriek tomu, že s výsledným albumom "Freak Out" nebol úplne spokojný, tento projekt Zappu zaradil medzi radikálne, nové hlasy rockovej hudby, ktoré sú protikladom „zaužívanej konzumnej americkej kultúry“. Zvuk nahrávok na albume je surový, nespracovaný, no jeho aranžmány sú vysoko sofistikované. Počas nahrávania bolo pre štúdiových hudobníkov prekvapením, že sa od nich očakávalo, že budú hrať podľa notových partitúr a pod Zappovou dirigentskou taktovkou. Tento prístup pri zázname skladieb nebol v rockovej hudbe obvyklý. Texty skladieb vyzdvihujú nesúlad, znevažujú autority a majú v sebe dadaistické prvky. Na albume majú svoje miesto aj zdanlivo konvenčné ľúbostné piesne. Väčšina kompozícií pochádza od Zappu. Sú akýmsi precedensom pre jeho ďalšiu hudobnú kariéru. Zappa mal úplnú kontrolu nad aranžmánmi a hudobným výsledkom a nahrával aj väčšinu hudobných stôp. Wilson podporoval prepojenie s hudobným priemyslom a bol skupine, podľa potreby, otvorený poskytnúť aj finančnú podporu. Napriek tomu, že Wilson dokázal podporiť Zappu so skupinou mimoriadnou mierou umeleckej slobody a výrazne ich neobmedzoval ani časovo nahrávanie neprebiehalo úplne podľa plánov. V zachovanom rozhlasovom rozhovore z roku 1967, Zappa hovorí, že posledná jedenásťminútová kompozícia, „Return of the Son of Monster Magnet“, nebola v skutočnosti dokončená. Nahrávka, ktorá je na albume bola podkladom pre omnoho komplexnejšiu skladbu, no v MGM im už odmietli predĺžiť nahrávanie a tak vyšla v nedokončenej podobe.
Počas nahrávania "Freak Out!" sa Zappa presťahoval do domu v štvrti Laurel Canyon, v oblasti Hollywood Hills v pohorí Santa Monica. Býval tam s priateľkou, Pamelou Zrubicou, ktorá sa podieľala aj na nahrávaní v štúdiu. Ich bydlisko sa stalo miestom kde sa stretávalo, či prebývalo mnoho hudobníkov a groupies. Po vydaní albumu "Freak Out!" a podpornom turné sa Zappa stretol s Adelaide Gail Sloatmanovou, s ktorou boli čoskoro vo vzťahu a po krátkej známosti v roku 1967 spolu uzavreli manželstvo. Mali štyri spoločné deti a zostali spolu až do Zappovej smrti v roku 1993.
Wilson sa stal producentom aj druhého albumu Mothers, "Absolutely Free" (1967). Bol nahrávaný v novembri 1966, neskôr prešiel zvukovými úpravami v štúdiách v New Yorku. V tomto prípade mal Frank Zappa, "de facto", pod kontrolou väčšinu výroby tohto projektu. Je nahrávaný skupinou Mothers of Invention a zameraný na piesne, ktoré boli vyjadrením Zappových predstáv o spôsobe kompozície. Predstavujú náhle rytmické premeny v skladbách, ktoré sú zložené z rôznych častí. Príkladmi sú „Plastic People“ (skladba dala inšpiráciu pre meno českej skupiny The Plastic People of the Universe) a „Brown Shoes Don't Make It“. Tieto piesne obsahujú texty kritické voči pokrytectvu a konformite americkej spoločnosti, ale aj postoje voči kontrakultúre 60. rokov. Ako Zappa v albume poznamenal „Sme satirici a sme aj satirikmi všetkého“. Súčasne Zappa nahrával aj materiál pre orchestrálny album, ktorý ako sólový umelec vydal v roku 1967 u vydavateľa Capitol Records pod názvom "Lumpy Gravy". Kvôli zmluvným problémom bol album stiahnutý z trhu. Zappa využil príležitosť, a radikálne reštrukturalizovať jeho obsah tým, že do obsahu pridal nové nahrávky improvizovaných dialógov. Potom, ako boli vyriešené zmluvné problémy, album znovu v roku 1968 publikovalo vydavateľstvo Verve. Je považovaný za „neuveriteľne ambiciózny hudobný projekt“, a „pomník Johnovi Cagemu“. ktorý v radikálnych nahrávacích technikách prelína orchestrálne motívy, hovorené slovo a elektronické zvuky. Pôvodné orchestrálne nahrávky z tohto projektu môžeme nájsť v box sete, ktorý v roku 2009 vyšiel pod názvom "Lumpy Money".
Obdobie v New Yorku (1966–68).
Koncom roka 1966 Mothers of Invention hrali v New Yorku. Po vystúpení dostali kontrakt na koncert v Garrick Theater, ktorý sa mal konať na Veľkú noc v roku 1967.
Ich účinkovanie bolo úspešné a tak Herb Cohen skupinu zazmluvnil na nasledujúci polrok.. Frank Zappa sa nato spolu s manželkou a so skupinou Mothers of Invention presťahovali do New Yorku. Ich šou boli kombináciou improvizovaných častí, v ktorých sa predviedli členovia kapely, ako aj predstavenie pôvodnej Zappovej tvorby. Všetko prebiehalo v priamej réžii Franka Zappu, ktorý svoje pokyny signalizoval rukami. Súčasťou vystúpení šou v Garrick Theater bola účasť hosťujúcich učinkujúcich a aktívna spolupráca s publikom.
Zappa patril k tým, ktorí mali silný avantgardný prístup a bol v opozícii voči hudobnému establishmentu 60. rokov. V nasamplovaných zvukoch vnášal do snímaných rádiových nahrávok svoje vlastné vo vyjadreniach slobodné filozofické názory. Podobnú techniku prístupu k tvorbe mali v 60. rokoch aj skupiny AMM a Faust. Pobyt v New Yorku nakrátko prerušili prvým európskym turné, po ktorom Mothers of Invention nahrali jeden zo svojich najviac uznávaných albumov, ktorý vydali 60. rokoch, "We're Only in It for the Money" (1968). Producentom albumu bol Zappa, Wilson bol označovaný za výkonného producenta. Od tohto albumu bol exkluzívnym producentom hudobných nosičov Mothers of Invention, výhradne už len Frank Zappa. "We're Only in It for the Money" je projekt, ktorý v svojej dobe obsahoval najkreatívnejšie spôsoby práce so zvukmi a v produkcii, aké v tom čase boli v populárnej hudbe. Piesne sú nemilosrdnou satirou hippies a kvetinkových („flower power“), nenásilných hnutí, ktoré sa rozvíjali v 60. rokoch. Vo zvukových vzorkách Zappa na tomto albume nemilosrdne plieni surf music, ako aj pieseň „Tomorrow Never Knows“ od skupiny The Beatles. Paródiou je aj obal albumu, ktorý imituje "Sgt. Pepper's Lonely Hearts Club Band". Obal bol dielom Cala Schenkela, ktorého Zappa stretol v New Yorku. Tento obal bol začiatkom dlhodobejšej spolupráce, počas ktorej Schenkel navrhol aj ďalšie obaly albumov, ktoré vydali Mothers of Invention.
V porovnaní s tým, čo dovtedy vydal je nasledujúci album Mothers of Invention, "Cruising with Ruben &amp; the Jets" (1968), veľmi odlišný. Je sériou doo-wopových songov a kritici sa nevedeli zhodnúť na tom, či sú poctou, alebo satirickým pohľadom na tento hudobný štýl. Zappa to neskôr okorenil vyjadrením, že tento album je koncipovaný tak, ako Stravinského kompozície v neoklasicistickom období: „ak Stravinský mohol prevziať klasicistické klišé a pretvoriť ich do neoklasicizmu, prečo by on nemohol použiť tento postup na doo-wop?“ Tému Stravinského "Svätenia jari" môžeme v jednej z nahrávok začuť.
Koncom 60. rokov sa Zappa zaoberal aj rozvojom obchodnej stránky svojej kariéry. Spolu s Herbom Cohenom v distribúcii vydavateľa Warner Bros. Records založili dve hudobné značky: Bizarre Records a Straight Records. Mali to byť podniky, ktoré podporovali vznik projektov a viesť kreatívny rozvoj. Captain Beefheart vydal u Zappu dvojalbum "Trout Mask Replica", ale publikovali u neho aj ďalší ako napríklad Alice Cooper, The Persuasions, Wild Man Fischer a the GTOs. Vyšlo u nich aj päť posledných albumov, ktoré nahral Lenny Bruce.
V rokoch 1967 a 1968 sa Zappa dvakrát predstavil v programe so skupinou The Monkees. V jednej z častí ich televíznej série, v epizóde „The Monkees Blow Their Minds“, bol Zappa prezlečený za Michaela Nesmitha a robil s rzhovorom s Nesmithom, ktorý bol prezlečený za Zappu. Po interview za zvukov piesne 
„Mother People“ kladivom rozmlátil automobil. Druhýkrát so skupinou účinkoval v cameo postave v americkej komédii "Hlava". Viedol tam kravu a Davymu Jonesovi povedal: „mládež Ameriky čaká na vás, aby ste im ukázali cestu“. Zappa mal rešpekt voči práci skupiny The Monkees a Mickymu Dolenzovi ponúkal miesto v Mothers of Invention. V spolupráci Dolenzovi bránili kontrakty s vydavateľom RCA/Columbia/Colgems.
Druhé európske turné Mothers of Invention prebehlo v septembri až októbri 1968. Vystúpili v nemeckom Essene a dánskom Copenhagene, pre nemecké televízne programy "Beat-Club", hrali vo Francúzsku a Anglicku, potom v Amsterdame a v Royal Festival Halle v Londýne. Turné ukončili v Parížskej Olympii.
Rozchod skupiny.
V polovici roku 1968 sa Zappa a Mothers of Invention vrátili do Los Angeles. Zappovci sa presťahovali do domu na Laurel Canyon Boulevard a hneď nato do ďalšieho naWoodrow Wilson Drive. Bolo to bydlisko, ktoré Zappovi zostalo na celý zvyšok jeho života. Napriek tomu, že sa skupina v Európe tešila priazni fanúšikov, Mothers of Invention sa po finančnej stránke nedarilo. Ich prvé nahrávky boli vokálne, no na koncertoch hrávali viac inštrumentálneho džezu a klasiky, čím dosť miatli svojich fanúšikov. Zappa pociťoval, že diváci nedokázali oceniť jeho „elektrickú komornú hudbu.“
V roku 1969 mali Mothers of Invention deväť členov a Zappa podporoval členov kapely zo svojich licenčných poplatkov be ohľadu, či v dielach účinkovali, alebo nie. Rok 1969 bol tiež rokom, kedy bol Zappa v nezhodách s MGM Records, prešiel k Warner Bros. Records, respektíve k dcérskej spoločnosti Reprise, kde mohol s Mothers použiť značku Bizarre Records.
Koncom roka 1969 Zappa rozpustil kapelu. Ako dôvod často uvádzal finančnú náročnosť, no komentoval aj slabú aktivitu členov kapely. Viacerí hudobníci boli zo Zappovho rozhodnutia sklamaní, niektorí dodávali, že pre sklon k perfekcionizmu stratil ľudskosť. Iní boli iritovaní jeho autokratickými spôsobmi a argumentovali tým, že Zappa nikdy na koncertných turné nebýval v tom istom hoteli ako oni. Niektorí členovia hrali so Zappom aj v nasledujúcich rokoch. Zvyšne nahrávky z tohto obdobia vydali v roku 1970 na albumoch "Weasels Ripped My Flesh" a "Burnt Weeny Sandwich".
Po rozpade Mothers of Invention vyšiel Zappovi uznávaný sólový projekt "Hot Rats" (1969). Je to prvý hudobný album Franka Zappu, ktorý obsahuje viac gitarových sól a je na ňom aj jeho kompozícia „Peaches en Regalia“, ktorá sa v obnovených verziách objavuje aj na ďalších Zappových nahrávkach. Na výrobe albumu so Zappom spolupracovali štúdioví hudobníci hrajúci džez, blues, či R&amp;B, medzi nimi aj huslista Don "Sugarcane" Harris, hráči na bicie John Guerin a Paul Humphrey, multi-inštrumentalista, bývalý člen Mothers of Invention, Ian Underwood, a ďalší multi-inštrumentalista a basový gitarista Shuggie Otis. Medzi hosťami na nahrávaní bol aj Captain Beefheart, ktorý spieval v skladbe bez nástrojov, „Willie the Pimp“. Album sa stal populárnym v Anglicku, a je považovaný za nahrávku ktorá ovplyvnila vývoj žánru, ktorý dnes nazývame jazz-rock fusion.
70. roky 20. storočia.
Obnovenie Mothers a filmovanie.
V roku 1970 sa Zappa stretol so Zubinom Mehtom. Spolu aranžovali koncert, na ktorom Mehta dirigoval losangeleský filharmonický orchester rozšírený o rockovú kapelu. Podľa vyjadrenia Franka Zappu hudbu zväčša skomponoval v moteloch počas turné s Mothers of Invention. Niektoré časti nahrávok boli neskôr použité vo filmovej snímke "200 Motels". Napriek tomu, že koncert bol úspešný, Zappove poznatky zo spolupráce so symfonickým orchestrom nemali u neho priaznivú odozvu. Táto nespokojnosť sa stala opakovanou témou počas celej jeho hudobnej kariéry. Mal pocit, že kvalita výkonu z jeho hudobných diel, ktorú dosahovali orchestre nebola adekvátna peniazom, ktoré minul na orchestre a nahrávania.
Neskôr v roku 1970 Zappa sformoval novú verziu Mothers. Od tejto doby väčšinou vynechával „of Invention“. Členmi novej zostavy boli: hráč na bicie, Aynsley Dunbar, džezový hráči na klávesové nástroje, George Duke, Ian Underwood, hráč na rytmické gitary, Jeff Simmons a traja členovia The Turtles: basový gitarista, Jim Pons a speváci Mark Volman a Howard Kaylan, ktorí pre pretrvávajúce právne problémy so zmluvou vystupovali pod pseudonymami „The Phlorescent Leech and Eddie“, či „Flo &amp; Eddie“.
Nová verzia Mothers debutovala na Zappovom nasledujúcom sólovom albume, "Chunga's Revenge" (1970), po ktorom nasledoval dvojalbum, soundtrack k filmu "200 Motels" (1971). Na nahrávkach účinkujú Mothers, Royal Philharmonic Orchestra, Ringo Starr, Theodore Bikel a Keith Moon. Tento film, ktorý nakrúcali počas jedného týžňa mimo Londýna v Pinewood Studios, spolu režírovali Zappa a Tony Palmer. Medzi Zappom a niektorými účinkujúcimi, či technickým štábom počas výroby vznikali rozpory. Film sa zaoberá tým, ako prežíva cestovanie rockový hudobník. Bol to prvý film, ktorý bol nahrávaný na video a potom prenášaný na 35 mm film. Bol to proces, ktorý umožňoval tvoriť nové vizuálne efekty. Odozvy na toto dielo boli zmiešané. Výsledok bol založený na orchestrálnej hudbe a Zappove sklamanie svetom klasickej hudby vystupňovalo potom, ako koncert, ktorý bol naplánovaný v Royal Albert Hall, zrušili zástupcovia organizácie, lebo v niektorých textoch identifikovali obscénne narážky. V roku 1975 prehral aj súdny spor s Royal Albert Hall za porušenie zmluvy.
Potom ako vyšiel projekt "200 Motels" kapela šla na turné, z ktoré vzišli dva koncertné albumy, "Fillmore East – June 1971" a "Just Another Band from L.A.". Druhý z nich obsahuje dvadsaťminútovú nahrávku, „Billy the Mountain“, ktorá je Zappovým satirickým pohľadom na okolnosti okolo rockovej opery v Južnej Kalifornii. Táto kompozícia reprezentuje teatrálne predstavenie v podaní kapely, ktoré ja založené na piesňach vybudovaných do skečov scén z "200 Motels", ako aj nových situácií vo viacerých prípadoch vyobrazujú sexuálne excesy členov kapely na turné. V júni 1971 na koncertoch vo Fillmore sa na koncertnom pódiu Zappa spojil s Johnom Lennonom a s Yoko Ono. Ich vystúpenie bolo nahraté a Lennon uverejnil ukážky z nahrávok v roku 1972 na svojom albume "Some Time in New York City". V roku 1992 svoje verzie nahrávok z tohto koncertu uverejnil Zappa na albume "Playground Psychotics". Je na ňom aj skladba „Scumbag“ a rozšírená verzia avantgardného vokálneho kúsku od Yoko Ono (pôvodne sa volal „Au“), ktorý Zappa pomenoval „A Small Eternity with Yoko Ono“.
Nehoda, úraz a následky.
Dňa 4. decembra 1971 zažil Zappa prvý zo svojich dvoch vážnych incidentov. Počas koncertu v švajčiarskom kasíne v Montreux niekto z publika vypálil svetlicu a počas následného požiaru spolu s so sálou vyhorela aj aparatúra skupiny. Táto udalosť sa stala nesmrteľnou potom, ako podľa jej motívu skupina Deep Purple zložila pieseň „Smoke on the Water“. Nahrávka z toho, čo sa udialo je aj na bootlegu, albume "Swiss Cheese/Fire", ktorý vyšiel legálne ako súčasť Zappovej kompilácie "Beat the Boots II". Potom, ako prišli o aparatúru za 50 000 tisíc dolárov Mothers po týždňovej pauze s požičanou technikou vystúpili v londýnskom Rainbow Theatre. Počas prídavku na koncerte jeden z divákov, Trevor Howell, strčil do Zappu tak nešťastne, že spadol do orchestriska. Po páde si členovia kapely mysleli, že Zappa zomrel: utrpel vážne zlomeniny, mal poranenia hlavy a zranenia na chrbte, na nohe a na krku. Okrem toho mal roztlačený hrtan, následkom čoho mu po vyliečení hlas poklesol o štyri poltóny.
Tento úraz spôsobil, že Zappa bol viac ako polroka pripútaný na invalidnom vozíku. Po návrate na pódium v septembri 1972 ešte stále musel nosiť dlahu, viditeľne kríval a nevydržal dlhšie stáť na javisku. Zappa hovoril, že jedna noha sa mu liečila dlhšie ako druhá. Odkaz na túto skutočnosť je v piesňach „Zomby Woof“ a „Dancin' Fool“. Zároveň po úraze začal trpieť chronickými bolesťami chrbta. Medzitým sa kapela osamostatnila a príležitostne hrávala ako sprievod dua Flo and Eddie.
V rokoch 1972-72 Zappa vydal dva džezovo prientované sólové albumy: "Waka/Jawaka" a "The Grand Wazoo". Vznikali počas nútenej prestávky v koncertovaní. Ich nahrávania sa zúčastňovali členovia Mothers s variabilnou zostavou ďalších hudobníkov. Hudobné albumy sa podobali na druhý sólový album Franka Zappu, "Hot Rats", obsahovali inštrumentálne party s rozšírenými sólovými partami. Koncom roka 1972 začal Zappa nové koncertné turné. Štartoval v septembri sériou koncertov s dvadsaťčlenným big bandom, ktorý nazval The Grand Wazoo. Počas ďalších piatich týždňov od októbra do decembra, koncertoval v USA s redukovanou verziou kapely, ktorá mala meno The Petit Wazoo.
Top 10 album: "Apostrophe ()".
Neskôr Zappa koncertoval s menšími hudobnými formáciami, v ktorých sa striedali: Ian Underwood (píšťaly, klávesové nástroje), Ruth Underwood (vibrafón, marimba), Sal Marquez (trúbka, vokály), Napoleon Murphy Brock (saxofóny, flauta a vokály), Bruce Fowler (trombón), Tom Fowler (basová gitara), Chester Thompson (bicie nástroje), Ralph Humphrey (bicie nástroje), George Duke (klávesové nástroje, vokály), and Jean-Luc Ponty (husle).
V roku 1973 bola ukončená činnosť firiem Bizarre a Straight. Namiesto nich Zappa a Cohen pod distribúciou Warner Bros založili novú značku DiscReet Records. V prvej polovici 70. rokov Zappa pokračoval vo svojom vysokom tempe hudobnej produkcie, ko ktorej patril aj jeho sólový projekt "Apostrophe (')" (1974), ktorý sa v popovom rebríčku Billboardu vyšplhal na desiatu priečku. Napomohol mu k tomu singel „Don't Eat The Yellow Snow“. K ďalším albumom z tejto doby patrí "Over-Nite Sensation" (1973), na ktrom sú Zappovi koncertní favoriti, ako „Dinah-Moe Humm“, či „Montana“, ale aj albumy "Roxy &amp; Elsewhere" (1974) a "One Size Fits All" (1975), ktoré obsahovali skladby v štýle jazz fusion ako „Inca Roads“, „Echidna's Arf (Of You)“ a „Be-Bop Tango (Of the Old Jazzmen's Church)“. Koncertná nahrávka z roku 1974, ktorá vyšla v roku 1988 pod názvom "You Can't Do That on Stage Anymore, Vol. 2" je snímkou atmosféry koncertu Mothers, prvej polovice 70. rokov. Ďalší koncertný album, "Bongo Fury", bol nahraný a vydaný v roku 1975 a pochádza z vtedajšieho krátkeho spojenia dvojice Frank Zappa a Captain Beefheart. Neskôr sa títo dvaja umelecky na dlhé roky rozlúčili, no boli v spoločnom kontakte po celý Zappov život.
Obchodné spory a turné.
Vzťah medzi Zappom a jeho dlhodobým manažérom, Herbom Cohenom, skončil v roku 1976. Zappa žaloval Cohena za to, že z DiscReet Records vyberal viac prostriedkov ako mal a aj za to, že uzatváral zmluvy, ktoré nemal s ním odsúhlasené. Cohen Zappovi tiež odpovedal žalobou, a tak boli zmrazené finančné prostriedky, ktoré Zappa získal mimosúdnym vyrovnaním s MGM za práva na predošlé nahrávky The Mothers of Invention. Počas súdnych sporov mal Zappa zabránený prístup k svojim predošlým nahrávkam. Zappa preto vynechal DiscReet a v roku 1976 priamo cez Warner Bros. na albume "Zoot Allures" vydal svoje vlastné rockové nahrávky.
V polovici 70. rokov Zappa pripravil materiál pre svoj štvoralbumový projekt, ktorý nazval "Läther". Tieto nahrávky sú spojením pohľadov ako vnímal rock, orchestrálnu kompozíciu, komplexnú inštrumentálnu tvorbu a aj jeho spôsob hry na sólovú gitaru. Variabilita štyroch albumov vydavateľstvo Warner Bros. Records nenadchla natoľko, aby súhlasila s ich vydaním. Zappa preto požiadal o vydanie Phonogram Inc. a na Halloween roku 1977 bola lisovaná ich testovacia edícia. Tento zámer vo Warner Bros. namietli a nárokovali si práva na pripravený hudobný materiál. Zappa preto vystúpil na pasadenskej rozhlasovej stanici KROQ s tým, že odvysielajú album "Läther" a zároveň oslovil poslucháčov aby si na magnetofónové pásky nahrali jeho obsah. Po tejto udalosti nasledoval súdny spor medzi Warner Bros. a Zappom. Počas neho sa mu na rok pozastavilo akékoľvek vydávanie nových hudobných projektov. Časom, v rokoch 1978 a 1979, Warner Bros. vydali väčšinu materiálu z projektu "Läther" vo forme štyroch individuálnych albumov, ktoré mali limitované uvedenie na hudobný trh. Potom, ako sa v roku začali vydávať albumy na CD, sa Zappa rozhodol vydať aj štyri existujúce albumy. Projekt "Läther" vyšiel po jeho smrti v roku 1996. Na túto tému vznikli niektoré diskusie o tom, či sa z neho nestali štyri LP potom, ako ich publikoval cez Phonogram. Vo vydaní z roku 1996, je v knižke pri obale vyjadrenie Zappovej manželky, Gail, že od začiatku bol tento projekt pripravovaný ako box set pozostávajúci zo štyroch hudobných nosičov.
Napriek tomu, že Zappa práva na svoje diela od MGM a Warner Bros. nakoniec získal, vďaka rôznym právnym sporom medzi rokmi 1975-77 získaval finančné prostriedky len z koncertov, na ktorých vystupoval s viacerými menšími viac-menej rockovými hudobnými skupinami. Stabilným členom týchto formácií bol hráč na bicie, Terry Bozzio. Hrávali s ním aj mená ako Napoleon Murphy Brock, či pôvodný basgitarista Mothers of Invention, Roy Estrada, ale aj Patrick O'Hearn, spevák a gitarista, Ray White a hráč na klávesy a husle Eddie Jobson. V decembri 1976 sa Zappa predstavil ako hosť v programe televízie NBC, "Saturday Night Live". Svoju pieseň, „I'm the Slime“, spieval spolu s moderátorom Donom Pardom, ktorý potom ešte uviedol skladbu „Peaches En Regalia“. V roku 1978 Zappa účinkoval ako hudobný umelec, ale aj ako hostiteľ, či herec vo viacerých skečoch. Bola medzi nimi aj hudobná improvizácia v skladbe „The Purple Lagoon“, ktorú mal s hercom Johnom Belushim. Belushi sa v programe predstavil v postave Samurai Futaba, hral na tenor saxofón, kým Zappa bol dirigentom.
Zappova kapela, ktorej členkou bola aj Ruth Underwoodová spolu s dychovou sekciou (hrali v nej Michael a Randy Breckerovci), nahrávali počas Vianoc v New Yorku skladby, ktoré Warner Bros v roku 1978 vydali na albume "Zappa in New York". Boli to nahrávky, ktoré pôvodne vyradili z projektu "Läther". Sú zmesou inštrumentálok ako „The Black Page“ a humorných piesní ako napríklad „Titties and Beer“. Drhá z nich bola pôvodne kompozícia napísaná pre bicie nástroje, no neskôr sa jej tvar rozvinul pre väčšiu hudobnú skupinu. Na albume je aj skladba „The Illinois Enema Bandit“, ktorá je napísaná na motíve sexuálnych zločinov Michaela H. Kenyona. Aj pre viaceré ďalšie sexuálne narážky a pre svoj implicitný obsah, tento album čelil výraznej kritike. Zappa túto kritiku odmietol konštatovaním, že text odovzdával publiku z pozície novinára, ktorý odovzdáva správy o tom, čo vidí. Warner Bros. Records ešte bez Zappovho súhlasu vydali albumy: "Studio Tan" (1978) a "Sleep Dirt" a "Orchestral Favorites" (obidva v roku 1979). Tieto nahrávky vznikli skôr, medzi rokmi 1973-76.
Nezávislý vydavateľ.
Po úspešne vyriešených súdnych sporoch končil Zappa 70. roky silnejší ako kedykoľvek predtým. V roku 1979 vydal dva svoje najúspešnejšie projekty: najpredávanejší albumom jeho kariéry, "Sheik Yerbouti" a rockovú operu na troch albumoch, "Joe's Garage".
Dvojalbum "Sheik Yerbouti" bol prvý hudobný projekt, ktorý vyšiel pod značkou Zappa Records. Pochádzal z neho singel „Dancin' Fool“, ktorý mal nomináciu na cenu Grammy a v rebríčkoch "Billboardu" sa dostal na 45. miesto. Ďalšia pieseň z albumu, „Jewish Princess“ si vyslúžila pozornosť od mimovládnej organizácie ADL, ktorá žiadala zákaz jej publikovania za svoj údajne antisemitský obsah. Zappa dôrazne poprel, žeby mal akékoľvek antisemitské názory. Album mal komerčný úspech aj vďaka skladbe „Bobby Brown“, ktorá mala explicitný text a bolo ju zakázané vysielať v rádiách Spojených štátov, no na vrcholy rebríčkov sa dostala v niektorých neanglofónnych krajinách.
Na trojalbume "Joe's Garage" sa predstavil ako sólový spevák Ike Willis, ktorý svojim hlasom uviedol hlavnú postavu Joea. Témou albumu bola rocková opera o nebezpečenstve politických systémov, potlačení slobody slova a chudobe, ktorá bola inšpirovaná časťou iránskej revolúcie, ktorá v rámci svojej jurisdikcie urobila hudbu nezákonnou. Zamýšľal sa aj nad tým, „aký mala americká spoločnosť vzťah ku sexu a k sexuálnej úprimnosti“. Ako odvetu ku piesni „Jewish Princess“ z predošlého projektu, Zappa nahral na "Joe's Garage" rockový song „Catholic Girls“. Okrem neho môžeme na albumoch nájsť aj skladbu „Lucille Has Messed My Mind Up“, ale aj titulnú pieseň, či rozšírené naživo nahrávané gitarové improvizácie, ktoré boli doplnené štúdiovými dohrávkami, kde dominoval bubeník, Vinnie Colaiuta (s ktorým mal Zappa dobrý profesionálny vzťah). Celé dielo je založené na tvorbe na báze xenochrónie. V projekte sa nachádza aj najslávnejšia Zappova gitarová kompozícia, „Watermelon in Easter Hay“.
Dňa 21. decembra 1979 ma v New Yorku premiéru Zappov film "Baby Snakes". Jeho mottom bolo: „Film o ľuďoch, ktorí robia veci, ktoré nie sú normálne“. Táto dve hodiny a štyridsať minút trvajúca filmová snímka bola zložená zo záberov z koncertov, ktoré sa konali v New Yorku okolo Halloweenu v roku 1977. Hrá v ňom klávesista, Tommy Mars, perkusionista Ed Mann a aj gitarista Adrian Belew. Obsahuje tiež niekoľko zláštnych sekvencií plastických animácií, ktoré vytvoril Bruce Bickford. Tento animátor predtým v roku 1974 spolupracoval so Zappom v jednom televíznom špeciále, ktorý sa neskôr v roku 1982 stal súčasťou videoklipu s názvom "The Dub Room Special". Filmu "Baby Snakes" sa v rámci oficiálnej distribúcie veľmi nedarilo, no v roku 1981 získal Grand Prix na prvom medzinárodnom hudobnom festivale v Paríži.
Zappa sa neskôr predstavil ako televízna postava aj v nehudobnej sfére. Bol hercom, alebo nadaboval postavy. Hral v epizódach rozprávkovej sérii "Faerie Tale Theatre", no hral aj v "Miami Vice" či v "The Ren &amp; Stimpy Show". Mal nahrať aj dialógy v sérii "Simsponovcov", ktoré sa, na sklamanie autora, Matta Groeninga, nakoniec nekonali. Groening bol Zappovým susedom a dlhoročným fanúšikom.
80. a 90. roky.
V roku 1980 Zappa, potom ako odmietli publikovať jeho skladbu „I Don't Wanna Get Drafted“, prerušil kontakty s Mercury Records. Zmluvu potom uzavrel s CBS Records a nahrávku vydal v Severnej Amerike cez značku Zappa, medzinárodne vyšla u CBS.
Väčšinu roka 1980 strávil na cestách a v roku 1981 prvýkrát pod vlastnou značkou Barking Pumpkin Records vydal koncertný dvojalbum "Tinsel Town Rebellion". Táto nahrávka obsahovala songy, ktoré pochádzali z koncertov z roku 1979, jednu štúdiovú nahrávku a materiál z turné v roku 1980. Kompozične ide o zmes komplikovaných inštrumentálok a Zappovho hovoreného prejavu, ktorý sa nazýva „sprechstimme“. Použil pri nich veľmi komplikované kompozičné techniky, ktoré používali skladatelia ako Arnold Schönberg, či Alban Berg. Na bicích nástrojoch ho najčastejšie sprevádzal Vinnie Colaiuta. Zatiaľ čo niektoré texty stále vyvolávajú spory medzi kritikmi v tom zmysle, že niektorí z nich ich považujú za sexistické, politická a sociologická satira v iných nahrávkach, ako je napríklad titulná pieseň, či skladba „The Blue Light“ sú označované „bujará kritika ochoty amerického ľudu veriť všetkému“. Album je výnimočný aj tým, že na ňom účinkuje Steve Vai, ktorý sa so Zappom spojil na turné koncom roka 1980.
V roku 1981 vyšiel aj druhý Zappov dvojalbum, "You Are What You Is". Väčšina jeho materiálu bola nahratá v novom Zappovom nahrávacom štúdiu Utility Muffin Research Kitchen (UMRK), ktoré sa nachádza v jeho dome, čím získal pre svoju prácu úplnú tvorivú slobodu. Na albume je jedna komplexná inštrumentálka, „Theme from the 3rd Movement of Sinister Footwear“, ale sústredil sa hlavne na rockové songy so zappovskými pohŕdavými sociálnymi komentármi, satirickou lyrikou, ktorá si berie za svoj cieľ tínedžerov, médiá a náboženské a aj politické pokrytectvo. Skladba „Dumb All Over“ je tirádou o náboženstve. Podobné je to aj pri ďalšej nahrávke, „Heavenly Bank Account“. V nej Zappa útočí na hlásanie evanjelistov ako sú Jerry Falwell a Pat Robertson, ktorí sa snažia v televíziách priamo vplývať na politikov a využívajú náboženstvo aj na získavanie finančných prostriedkov. Piesne ako „Society Pages“ a „I'm a Beautiful Guy“ ukazujú Zappove zdesenie nad Reaganovou érou a jej „obscénnym prenasledovaním bohatstva a šťastia“.
V roku 1981 Zappa vydal tri inštrumentálne albumy: "Shut Up 'n Play Yer Guitar", "Shut Up 'N Play Yer Guitar Some More" a "The Return of the Son of Shut Up 'N Play Yer Guitar". Tieto hudobné diela sa spočiatku predávali iba cez zásielkový systém, no neskôr keď sa o ne zvýšil záujem, sa o ich distribúciu postaralo vydavateľstvo CBS. Albumy obsahujú živé nahrávky z rokov 1979 až 1980. Zappa sa na nich predstavuje ako sólový gitarista. Vyzdvihuje jeho improvizačné zručnosti, „ako aj vynikajúce výkony jeho sprievodnej skupiny“. V roku 1988 vyšiel ďalší gitarový album od Franka Zappu, "Guitar". Tretí gitarový album, ktorý skompletizoval tesne pred smrťou, vyšiel v roku 2006 pod názvom "Trance-Fusion".
„Valley Girl“ a klasické predstavenia.
V máji 1982 Zappa vydal album "Ship Arriving Too Late to Save a Drowning Witch", z ktorého pochádza jeho najlepšie predávaný hudobný singel (#32 v rebríčku "Billboardu"). Bola to pieseň „Valley Girl“. Naspievala ju jeho dcéra, Moon Unit. Nahrávka bola nominovaná aj na cenu Grammy. Satiricky v nej improvizuje text v slangu dievčat zo San Fernando Valley 70. rokov, známy ako „Valleyspeak“.
V roku 1983 vyšli Zappovi dva rozdielne projekty: "The Man from Utopia," ktorý je rockovo orientovaným dielom. Album je eklektickou zbierkou s vokálnymi skladbami „Dangerous Kitchen“ a „The Jazz Discharge Party Hats“. V štýle sprechstimme nadväzujú na projekt "Tinseltown Rebellion".
Druhý album, "London Symphony Orchestra, Vol. I", je Zappovou orchestrálnou kompozíciou, ktorú pod taktovkou Kenta Nagana nahral Londýnsky Symfonický Orchester (LSO). Druhá časť z tohto nahrávania, "London Symphony Orchestra, Vol. II", vyšla v roku 1987. Celé dielo bolo nahraté pod prísnym dohľadom Franka Zappu a k úspechu mu čiastočne napomohol aj komerčný úspech singlu „Valley Girl“. Zappa nahrávanie s LSO bral s výhradami. Dirigent Nagano bol naproti tomu s výsledkom práce spokojný. Poznamenal na obranu orchestra, že hudba bola pre ľudí veľmi náročná. V niektorých recenziách sa písalo, že nahrávky boli tým najlepším, čo dovtedy reprezentovalo orchestrálne diela Franka Zappu.
V roku 1984 Nagano znovu spolupracoval so Zappom pri koncertnom vystúpení s hudobným telesom The Berkeley Symphony Orchestra. Okrem veľkého orchestra, ktorý hral jeho hudobné dielo "A Zappa Affair" boli na divadelnom pódiu aj pohyblivé kulisy a bábky v životnej veľkosti. Napriek pozitívnej odozve kritiky šlo o finančný prepadák, ktorý sa konal len v dvoch premiérach.
Synclavier.
Po zvyšok svojej umeleckej kariéry sa Zappa vyznačoval tým, že väčšina jeho hudobnej tvorby bola ovplyvnená požívaním jedného z prvých digitálnych syntetizátorových hudobných nástrojov. Pod názvom Synclavier System ho koncom 70. rokov 20. storočia vyvíjala americká spoločnosť New England Digital Corporation. Na vzorkovacom systéme Synclavieru si Zappa cenil hlavne schopnosť realizovať jeho komplexné hudobné predstavy. Synclavier sa dal naprogramovať tak, že mohol hrať do úplnej dokonalosti takmer čokoľvek na čo si pomyslel. Dokázal v milisekundovej presnosti imitovať skupinu imaginárnych nástrojov, a to aj v tých najzložitejších sekvenciách. Keďže týmto u neho čiastočne ustúpila potreba využívať reálnych hudobníkov, Zappa nahrával separátne so Synclavierom a s reálnymi hudobníkmi.
V roku 1984 Zappovi vyšli štyri hudobné albumy. S uznávaným a oslavovaným klaviristom a dirigentom, Pierrom Boulezom a jeho orchestrom Ensemble InterContemporain, nahral dielo "". Pri nahrávaní tohto albumu malo využitie Synclavieru premiéru. Zappa nebol s výsledkom orchestrálnej sekcie celkom spokojný, no v záhlaví textu na obale albumu vyjadril Boulezovi rešpekt jeho precíznosti. Zvuky zo Synclavieru boli oproti orchestrálnej hudbe v kontraste. Bolo to preto, lebo tóny v tomto syntetizátore vznikali elektronicky a nie, ako sa používalo neskôr, z nasamplovaných zvukov.
Po nasledujúcom projekte, "Them or Us", vydal album "Thing-Fish". "Thing-Fish" bol ambicióznou sadou trojice hudobných nosičov v brodwayskom hudobnom štýle. Pohrával sa s distopickou myšlienkou scenáru „čo keby“ a zhŕňal v ňom dokopy feminizmus, homosexualitu, vznik a šírenie vírusu AIDS a eugenický program, ktorý vedie vláda Spojených štátov. Novo produkované vokálne nahrávky boli na tomto projekte kombinované s predošlými stopami, ktoré vznikli na Synclavieri. Výsledok je príkladom zvukového miešania rôznych nápadov a médií (bricolage).
Ďalší projekt z roku 1984, "Francesco Zappa", je Synclavierovou interpretáciou hudobných diel, ktoré v 18. storočí skomponoval hudobný skladateľ Francesco Zappa..
Digitálne médiá a posledné turné.
Niekedy okolo roku 1986 sa Zappa rozhodol vydať reedície svojich vinylových albumov. Osobne pritom dohliadal na remastering všetkých jeho albumov zo 60., 70. a 80. rokov 20. storočia. Výsledné nahrávky vyšli na nových CD nosičoch. Niektoré časti nových verzií skladieb boli fanúšikmi kritizované za to, že stratili na svojej originalite. Takmer dvadsať rokov predtým, ako sa na hudobnom trhu zrealizovala ponuka digitálneho sťahovania hudby, Zappa navrhoval nahradiť predaj pôvodných fonografických nahrávok hudby priamym digitálnym transferom cez telefónnu linku, či káblovú televíziu. Platby sa mali realizovať automaticky cez príslušný softvér. V roku 1989 Zappa svoj nápad označil za „trápny prepadák“.
V roku 1986 vyšiel Zappovi projekt "Jazz from Hell," album, ktorý mu ako prvý priniesol Cenu Grammy za najlepší inštrumentálny rockový výkon. S výnimkou jedného gitarového sóla v koncertnej nahrávke, „St. Etienne“, album obsahoval nahrávky, ktoré Zappa vyprodukoval na Synclavieri. Tento projekt bol kompletne inštrumentálnym dielom a aj napriek tomu sa mu od RIAA po dohode s výborom pre rodičovský dohľad nad hudobnou produkciou (PMRC), ušla nálepka s označením, že obsahuje „explicitne nevhodné texty“.
Zappove posledné koncertné rockovo- džezové turné sa konalo v roku 1988. Sprevádzalo ho dvanásť hudobníkov, ktorí hrali viac ako sto viach menej Zappových hudobných kompozícií. Táto zostava sa v náročných podmienkach účinkovania do konca turné úplne rozpadla. Turné je zdokumentované na koncertných albumoch: "Broadway the Hard Way" (nový hudobný materiál so silným politickým akcentom), "The Best Band You Never Heard in Your Life" (Zappove štandardné hudobné kusy a eklektická zbierka coververzií od Ravelovho „Bolera“ po „Stairway to Heaven“ od kapely Led Zeppelin). Tretím koncertným albumom bol "Make a Jazz Noise Here". Časti z koncertov sa nachádzajú aj v tretej a štvrtej časti kompilácie "You Can't Do That on Stage Anymore". Niektoré časti nahrávok z turné vyšli aj v roku 2006 na albume "Trance-Fusion."
Zhoršenie zdravotného stavu.
V roku 1990 Zappovi znovu diagnostikovali rakovinu prostaty. Táto choroba sa do toho času u neho už desať rokov neprejavila a bola považovaná za nefunkčnú. Od tejto diagnózy sa Zappa venoval modernej orchestrálnej tvorbe a nahrávaniu na Synclavieri. Krátko pred svojou smrťou v roku 1993 vydal svoje najvýznamnejšie diel, ktoré nahral na tomto nástroji, album "Civilization Phaze III", za ktorý v roku 1994po svojej smrti dostal cenu Grammy.
V roku 1991 bol Zappa medzi vybranými hudobnými skladateľmi, určenými pre Frankfurtský hudobný festival v roku 1992 (ďalší boli John Cage, Karlheinz Stockhausen a Alexander Knaifel). Zappove kompozície predniesol Nemecký hudobný komorný orchester, Ensemble Modern. Aj napriek chorobe sa Zappa zúčastnil v Los Angeles na skúške nových kompozícií a nových úprav starších titulov. V nasledujúcom roku sa stretol s hudobníkmi aj na koncertoch v Nemecku a Rakúsku.
V roku 1991 bol Zappa hosťom koncertu skupiny Pražský výběr. Bolo to prvýkrát po troch rokoch, kedy zahral na pódiu na gitare. Koncert bol usporiadaný v rámci osláv odchodu sovietskych okupačných vojsk, ktoré boli v krajine od vpádu v auguste roku 1968. Frank Zappa bol fascinovaný tým, že je v štáte, ktorý začínal svoju novú existenciu a ľudí vtedy vyzval, aby „sa snažili udržať svoju krajinu jedinečnú a nemeniť ju na niečo iné“.
V septembri roku 1992 koncerty prebiehali podľa plánu, no zo zdravotných dôvodov Zappa účinkoval iba na dvoch, ktoré sa konali vo Frankfurte. Na prvom koncerte dirigoval počas otváracej časti „Overture“ a v záverečnej kompozícii „G-Spot Tornado“. Okrem toho sa zúčastnil v programe „Food Gathering in Post-Industrial America, 1992“ a „Welcome to the United States“. Zvyšok programu dirigoval Peter Rundel. Zappa po svojom vystúpení mal dvadsať- minútovú „Standing ovation“. Pri kompozícii „G-Spot Tornado“ vystúpil kanadský tanečník Louise Lecavalier. Bolo to Zappove posledné profesionálne verejné vystúpenie. Rakovina sa v ňom rozšírila do takého štádia, že pre bolesti nebol schopný ďalej účinkovať. Nahrávky z koncertov vyšli v roku na albume "The Yellow Shark". Bol to posledný hudobný nosič, ktorý bol publikovaný počas jeho života. Niektoré posledné Zappove štúdiové nahrávky vyšli po jeho smrti až v roku 1999 albume "Everything Is Healing Nicely".
Smrť.
Zappa zomrel po svojom dlhom zápase s rakovinou prostaty dňa 4. decembra 1993. Bolo to len 18 dní pred jeho 53. narodeninami. V posledné dni bola s ním jeho manželka a deti. Nasledujúci deň bol pochovaný. Mal súkromný pohrebný obrad na cintoríne Westwood Village Memorial Park Cemetery v Los Angeles. Jeho hrob je neoznačený. Dňa 6. decembra jeho rodina verejne oznámila, že „v sobotu, tesne pred šiestou hodinou ráno, skladateľ Frank Zappa odišiel na svoje posledné turné“.
Zappov hudobný štýl a jeho vývoj.
Hudobné žánre.
Celkovo by sme mohli Zappov hudobný štýl zahrnúť k experimentálnemu rocku, džezu, klasike, avantgardnému a experimentálnemu popu, v jeho hudbe má svoje zastúpenie aj comedy rock, doo-wop, jazz fusion, ale aj progresívny rock, elektronická hudba, proto-progresívna hudba, avantgardný džez, a psychedelický rock. Vo všeobecnosti sa nedá povedať, že by prechádzal ohraničenými obdobiami, kedy sa venoval iba jedinému žánru. Často sa stávalo, že ich navzájom spájal, alebo sa znovu vracal k niektorému z tých, ktorým sa venoval predtým. V roku 1986, potom ako vydal album "Jazz from Hell", sa posunul k tomu, že počas niekoľkých posledných rokov života dával vyšší dôraz na produkciu, ktorá mala základ v živej orchestrálnej hudbe.
Hudobné vplyvy.
Zappa vyrastal pod vplyvom avantgardnej hudby, akú komponoval Varèse, Igor Stravinskij, či Anton Webern. Ovplyvnili ho aj bluesoví umelci 50. rokov 20. storočia, napríklad Guitar Slim, Johnny Guitar Watson a B.B. King, R&amp;B a doo-wopové lokálne skupiny, či členovia mexickej subkultúry pachuco, ale aj vplyvy moderného džezu. Žil v etnicky rôznorodom prostredí širšieho okolia Los Angeles, kde bola značná diverzita sociálnych a kultúrnych vplyvov. Tieto podnety boli rozhodujúcimi pre to, že sa etabloval ako undergroundový hudobník, ale aj ako výrazný kritik mainstreamového sociálneho, politického a hudobného vývoja. Často parodoval hudobné výstrelky, ktoré prinášala psychedélia, rockové opery a disco. V neskorších diela Franka Zappu badať aj silný vplyv televízie. Bolo to zjavné hlavne v rôznych citácií, ktoré pochádzali z tém šou, či z reklamných džinglov.
Project/Object.
Zappove albumy vo väčšine obsahujú na seba nadväzujúce nahrávky. Jeho celkové dielo je zjednotené koncepčnou kontinuitou, ktorú nazval „Project/Object“. Charakterizuje ju množstvo hudobných fráz, myšlienok a špecifických znakov, ktoré sa znovu a znovu objavujú v jeho albumoch. Nazýval ich aj konceptuálnou kontinuitou. Myslel tým to, že každý jeho projekt, či album je v podstate časťou jedného veľkého tvorivého celku. Všetko bolo prepojené a hudobné témy, či texty sa v rôznych formách premietali v neskorších albumoch. Znaky koncepčnej kontinuity sa nachádzajú v celej Zappovej tvorivej práci.
Technika.
Hra na gitaru.
Zappa je široko uznávaný ako jeden z najvýznamnejších sólových gitaristov. V roku 1983 v jednom z vydaní časopisu "Guitar World" novinár Jon Swenson poznamenal, že napriek tomu, že Zappa je je jedným z najlepších gitaristov svojej doby, nie je k tomu primerane doceňovaný. Jeho svojrázny štýl sa postupne vyvíjal až kým nedospel v začiatkoch 80. rokov. V tomto čase už na svojich koncertoch hrával rozsiahle improvizované sóla. V novembri roku 2016 článok viacerých autorov v časopise "Guitar Player" prirovnával jeho rozsiahle gitarové sóla ku symfóniám. V nich vo viacerých variáciách predstavil ústredné melodické témy. Zappov bol štýl bol opisovaný ako široká variabilita škál, módov, ktoré oživili neobvyklé rytmické kombinácie. Jeho ľavá ruka dokázala hrať hladké legáto, pričom jeho pravá ruka brnkala v jednom z najrýchlejších temp, aké produkovali gitaristi v tomto období. Podľa spisovateľa Kaspera Slootsa, Zappove gitarové sóla neboli primárne určené na jeho technickú prezentáciu (Zappa ani o sebe netvrdil, že je veľkým gitarovým virtuózom), ale preto lebo mu robilo potešenie pokúsiť sa zostaviť hudobnú kompozíciu priamo pred publikom bez toho, aby vedel, aký s ňou dosiahne výsledok.
Mixovanie zvukových stôp.
Počas svojho pôsobenia v New Yorku Zappa vo veľkej miere využíval zvukové inžinierstvo ako spôsob kompozície hudobných diel. Jedným z primárnych príkladov tohto snaženia je dvojalbum "Uncle Meat" (1969). Na ňom je skladba „King Kong“ editovaná z rôznych štúdiových a koncertných nahrávok. Zappa pravidelne nahrával svoje koncerty a výňatky z týchto nahrávok mixoval s tým, čo produkoval v štúdiu. Neskôr sa venoval kombináciám rôznych kompozícií do nových celkov bez ohľadu na tempo alebo takt pôvodných zdrojov. Tento proces nazval „xenochróniou“ (čudnou synchronizáciou). Pojem pochádzal z gréckych slov: „xeno“ (cudzí alebo podivný) a „chronos“ (čas).
Osobný život.
Medzi rokmi 1960 až 1963 bol Frank Zappa ženatý s J. "Kay" Shermanovou. V roku 1967 sa oženil s Adelaide Gail Sloatmanovou. S druhou manželkou mali štyri deti: Moon (herečka a spisovateľka), Dweezila (rockový gitarista a príležitostný herec), Ahmeta (hudobník, producent a spisovateľ) a Divu (herečka).
Vdova po Zappovi, Gail po jeho smrti založila organizáciu Zappa Family Trust, ktorá v súčasnosti vlastní veľký hudobný a iný kreatívny materiál: počas svojho života Zappa vydal viac, ako 60 hudobných albumov a po jeho smrti vyšlo ďalších 40. Len tento hudobný majetok je odhadovaný na niekoľko miliónov dolárov. Po smrti Gail v roku 2015, dve mladšie deti, Ahmet a Diva, po rodičoch zdedili po 30% a starší, Moon a Dweezil, po 20% majetku združenia.
Viera a politické názory.
Postoj k drogám.
Zappa sa priznal, že asi desťkrat v živote skúsi fajčiť marihuanu. Okrem bolesti v krku a ospalosti na sebe nezbadal nijaký ďalší, tobôž nie priaznivý, účinok. Okrem marihuany Frank Zappa neskúšal LSD, kokaín, či iné drogy. Podľa jeho názoru „drogy nie sú problém, pokiaľ vám človek, ktorý ich užíva niečo nespraví, ako v prípade pilota leteckej spoločnosti, ktorý havaroval, preto lebo bol pod ich vplyvom.“ Zappa bol po väčšinu svojho života silný fajčiar a mal veľké výhrady voči protifajčiarským kampaniam.
Aj keď Zappa neužíval drogy, kritizoval boj proti ich užívaniu. Tento zápas prirovnával k efektu prohibície, ktorú v rokoch 1914-1933 postupne zaviedli v USA. Podľa neho dekriminalizáciou a reguláciou predaja drôg mohlo získať Ministerstvo financií Spojených štátov amerických značný profit.
 Z filozofického hľadiska Zappa zastával názor, „že ľudia sú zodpovední sami za seba a ľudia majú právo rozhodovať o svojich osudoch. Takisto veril, že v demokracii vláda existuje, preto lebo občania jej dávajú „dočasnú licenciu na existenciu“ - výmenou za sľub, že sa bude voči nim dodržiavať svoje sľuby. V demokracii občan vlastní vládu, nie vláda občana“.
Postoj k vládam a náboženstvu.
V interview v roku 1991 Zappa poznamenal, že je stotožnený s demokratickými postojmi, no dodal, že nebude dlho trvať a tento svoj názor poprie. Opisoval svoje politické postoje skôr ako konzervatívne. Bol zástancom obmedzenia vplyvu vlády a zníženia daní. Bol za existenciu národnej obrany Spojených štátov, sociálneho zabezpečenia, či iných federálnych programov, no len pre tých príjemcov, ktorí sú ochotní si za ne priplatiť. Zappa bol za kapitalizmus, slobodné podnikanie a chcel aby hudobníci mali viac zo svojho biznisu, ako len príjmy z honorárov. Bol antikomunista a tento politický systém, ktorý bol proti súkromnému vlastníctvu, považoval za chybný. Dokonca uvažoval aj o tom, že by mohol ako nezávislý kandidovať na post prezidenta Spojených štátov.
Zappu často charakterizovali ako ateistu. Svojich rodičov označoval za silne veriacich ľudí, ktorí ho, aj napriek jeho odporu, nútili navštevovať katolícku školu. Cítil znechutenie voči organizovanému náboženstvu (najmä kresťanstvu), pretože veril, že podporuje nevedomosť a je proti intelektuálnym postojom.
 Na rodnom liste svojho syna Dweezila, Frank zapísal ako vieru otca údaj „hudobník“. V niektorých z jeho piesní, na koncertoch, v interview, a na verejných debatách z 80. rokov kritizuje a robí si posmešky z Republikánov a z ich politiky. Bolo odporcom prezidenta Ronalda Reagana, strategickej obrannej iniciatívy (SDI), fenoméne televangelizmu a podpory republikánov ku kresťanským právam a varoval, že vláda Spojených štátov je v nebezpečnej snahe stať sa „fašistickou teokraciou“.
Začiatkom 90. rokov Zappa na pozvanie prezidenta Václava Havla navštívil Česko-Slovensko. Václav Havel mu pri tejto príležitosti udelil titul „Osobitného veľvyslanca na Západe v oblasti obchodu, kultúry a cestovného ruchu“. Havel bol celoživotným fanúšikom Franka Zappu, ktorý mal veľký vplyv pre avntgardnú a undergroundovú umeleckú scénu strednej Európy 70. rokov 20. storočia. Napríklad aj jedna česká kapela, ktorej členova boli uväznení v roku 1976 si dala meno podľa Zappovej skladby „Plastic People“ (z r. 1968) Pod tlakom ministra zahraničných vecí Jamesa Bakera bolo Havlov titul pre Franka Zappu zrušený. Havel mu preto udelil neoficiálny titul kultúrneho atašé. Zappa mal potom v pláne vybudovať medzinárodný poradenský podnik, ktorý mal zjednodušiť obchod medzi bývalým východným blokom a západnými podnikmi.
Názory voči cenzúre.
Zappa vyjadril svoje názory na cenzúru v roku 1986, v televíznej diskusnej sérii CNN, "Crossfire TV", kde reagovali na otázky komentátora novín "Washington Times", Johna Loftona. Dňa 19. septembra 1985 vypovedal pred Senátom Spojených štátov a jeho Výborom pre obchod, technológiu a dopravu o výhradách voči Centru rodičov pre hudobné zdroje (PMRC). Spoluzakladateľkou tejto inštitúcie bola Tipper Goreová, manželka vtedajšieho senátora Ala Gorea. Členmi PMRC boli viaceré manželky politikov, medzi nimi aj päť manželiek členov výboru. Inštitúcia si dala za cieľ zameriavať sa proti nahrávkam, ktorých texty majú sexistický, či satanický odkaz. Zappa ich aktivity vnímal ako smerovanie k cenzúre a nazval ich návrhy na dobrovoľné označovanie záznamov s explicitným obsahom „vydieraním“ hudobného priemyslu.
Návrh PMRC je nepredstaviteľnou zbierkou nezmyslov, ktorá neposkytuje žiadne skutočné prínosy pre deti, porušuje občianske slobody ľudí, ktorí nie sú deťmi, a je predpoklad, že vďaka nim roky budeme mať zaneprázdnené súdy, zaoberajúcimi sa vynútenými interpretačnými problémami, ktoré vychádzajú z návrhu. Podľa môjho názoru sa v zákone rozhoduje o otázkach prvého plánu a uprednostňuje sa najmenej reštriktívna alternatíva. V tomto kontexte sú požiadavky PMRC ekvivalentom liečby lupín stíňaním hlavy... Vytvorenie hodnotiaceho systému, dobrovoľného alebo iného, otvára dvere nekonečnému sprievodu morálnych programov kontroly kvality založených na tom, čo ohrozuje kresťanstvo. Čo ak ďalšia partia manželiek vo Washingtone zažiada veľké žlté „J“ na všetok materiál napísaný alebo vykonaný Židmi, aby zachránil bezmocné deti pred vystavením skrytej sionistickej doktríny?
Výňatky zo Zappovej výpovede na tému PMRC môžeme počuť v skladbe „Porn Wars“, ktorá sa nachádza na albume "Frank Zappa Meets the Mothers of Prevention" (1985). Všetky nahrávky vyšli v roku 2010 pod názvom "Congress Shall Make No Law...". Zappa komunikuje so senátormi: Fritzom Hollingsom, Sladeom Gortonom a Alom Goreom.
Odkaz po Frankovi Zappovi.
Ocenenia a pocty.
Frank Zappa si získaval už počas svojho života a aj po smrti veľký rešpekt zo strany hudobnej kritiky. V roku 2004 v publikácii "The Rolling Stone Album Guide" editori o ňom poznamenali, že „Frank Zappa sa zahrával prakticky so všetkými druhmi hudby, a či už bol v polohe satirického rockera, jazz-rockového fusionistu, gitarového virtuóza, kúzlil s elektronickou hudbou, alebo sa z neho stal orchestrálny inovátor, jeho výstredný génius zostal nepopierateľný“. Aj keď sa jeho tvorba inšpirovala mnohými rôznymi žánrami, Zappova tvorba je vnímaná vo forme súvislého osobného výrazu.
V roku 1971 životopisec, David Walley, poznamenal, že celá štruktúra hudby Franka Zappu je jednotná, nemá časové ohraničenia a spolu tvorí kompaktný celok. Keď v roku 2004 Barry Miles komentoval Zappovu hudbu, politický postoj, či filozofiu, skonštatoval, že všetky tieto aspekty boli časťami Zappovej konceptuálnej kontinuity.
Spomedzi tých, ktorí prispeli k tejto téme, bol aj skladateľ a muzikológ Nicolas Slonimsky, ktorý v tridsiatych rokoch uskutočnil premiérové predstavenia diel Ivesa a Varèseho. V 80-tych rokoch sa stal Zappovým priateľom. Povedal o ňom: Obdivujem všetko, čo robí Frank, pretože prakticky vytvoril nové hudobné tisícročie. Robí krásnu prácu... mám šťastie, že som žil a videl som vznik tohto úplne nového typu hudby.
Dirigent Kent Nagano k tejto istej téme dodal, že „Franka považuje za génia, že toto slovo nepoužíva často. V prípade Zappu sa mu ale nezdá dostatočne výstižné. Podľa neho má Frank Zappa extrémne vysokú úroveň hudobnej gramotnosti, no nie je si istý, či si to aj verejnosť uvedomuje.“ Pierre Boulez povedal v článku v časopise "Musician" o Zappovi, že bol mimoriadnou postavou, pretože bol súčasťou sveta rockovej aj klasickej hudby a že jeho tvorba v obidvoch žánroch je stále životaschopná.
V roku 1994 bol Zappa hudobnými kritikmi v časopise "Down Beat" uvedený do ich sieni slávy. Do Rock and rollovej siene slávy bol Frank Zappa uvedený v roku 1995. Okrem iného u neho bolo počas uvedenia vyzdvihnuté, že bol najplodnejším skladateľom svojho veku a s ľahkosťou preklenul žánre: rock, džez, klasickú, avantgardnú hudbu s alternatívnymi prístupmi. V roku 1997 Zappovi udelili Cenu Grammy za celoživotný prínos. V roku 2000 dal Zappu televízny kanál VH1 na 36. priečku zoznamu "Stovky najlepších hardrockových hudobníkov".
V roku 2005 americká Národná kancelária na uchovávanie záznamov uložila v Národnom registri nahrávok projekt "We're Only in It for the Money". Označila ho za invenčný a ikonoklastický album, ktorý predstavuje jedinečný politický postoj, a to ako antikonzervatívny, ako aj antikontrakultúrny. Je výstižnou satirou na vtedy prebiehajúce hnutie hippies a na to ako na toto hnutie Amerika zareagovala. V tom istom roku Franka Zappu umiestnil časopis "Rolling Stone" na 71. miesto svojho zoznamu "100 najväčších umelcov všetkých čias". V roku 2011 Zappu tento istý časopis dal na 22. miesto zoznamu "Stovky najlepších gitaristov všetkých čias". V mestskej časti sicílskeho Palerma, Partinicu, je ulica, kde žil Zappov otec. Pôvodne mala názov Via Zammatà, no neskôr bol premenovaná na Via Frank Zappa. V roku 2015 Zappov syn Dweezil vydal album, ktorý nazval "Via Zammata"'.
Umelci, ktorých Frank Zappa ovplyvnil.
Frank Zappa ovplyvnil viacero hudobníkov, ktorí pôsobili v rozličných hudobných žánroch. Z rockových umelcov ho za svoj vzor považuje napríklad Alice Cooper, Larry LaLonde z kapely Primus, či Fee Waybill z kapely The Tubes. Z tých, ktorí hrali progresívny, alternatívny a experimentálny rock Zappovu tvorbu za svoju inšpiráciu označili napríklad Can, Pere Ubu, Henry Cow, Trey Anastasio z kapely Phish, Jeff Buckley, Faust, John Frusciante, Steven Wilson, a The Aristocrats.
Paul McCartney označil album "Sgt. Pepper's Lonely Hearts Club Band" ako odpoveď, či verziu skupiny The Beatles k Zappovmu albumu "Freak Out!". Frank Zappa ovplyvnil aj Jimiho Hendrixa, či hradrockových a heavy metalových hudobníkov ako sú Black Sabbath, Simon Phillips, Mike Portnoy, Warren DeMartini, Steve Vai, Strapping Young Lad, System of a Down, či Clawfinger
Na scéne interpretácie klasickej hudby Zappu za svoju inšpiráciu považujú napríklad: Tomas Ulrich, či hudobné formácie Meridian Arts Ensemble, Ensemble Ambrosius a Fireworks Ensemble. V džezovom žánri Franka Zappu za svoj vzor považuje Bill Frisell, ale aj John Zorn, no k svojim vzorom Zappu priraďuje aj funková legenda George Clinton.
Z experimentálne zameraných umelcov Frank Zappa ovplyvnil napríklad aj Briana Ena, klaviristu hrajúceho v žánri new age, Georgea Winstona, skladateľa elektronickej hudby, Boba Glucka, experimentálneho umelca a parodistu, "Weirda Al" Yankovica, priekopníčku industriálnej hudby, Genesis P-Orridge, a umelca, ktorý je zameraný na tvorbu noise music, Masamiho Akitu, známeho pod umeleckým menom Merzbow.
Ne Česko-Slovenskej hudobnej scéne ovplyvnil Frank Zappa napríklad aj Pražský výběr, či undergroundové hudobné telesá ako The Plastic People of the Universe, The Primitives Group, coververziu jeho skladby, „Harder Than Your Husband“ („Lepší než tvůj manžel“), naspieval Pavel Bobek, zo slovenských umelcov sú to Andrej Šeban a Marek Brezovský.
Odkazy v umení a vo vede.
Zappa bol inšpiráciou nielen pre umelcov. Už v začiatkoch jeho kariéry, v roku 1967 paleontológ, Leo P. Plas, Jr., v Nevade objavil vyhynutého mäkkýša a dal mu meno "Amaurotoma zappa".
V 80. rokoch biológ, Ed Murdy, nazval jeden z rodov býčkovitých rýb z Novej Guiney "Zappa", s druhom "Zappa confluentus". Biológ Ferdinando Boero pomenoval jeden z druhov kalifornskej medúzy "Phialella zappai" (1987). Poznamenal, že „mal potešenie pomenovať tento druh po modernom hudobnom skladateľovi“.
Belgickí biológovia Bosmans a Bosselaers začiatkom 80. rokov objavili v Kamerune pavúka, ktorého v roku 1994 pomenovali "Pachygnatha zappa". Bolo to preto, lebo „im ventrálna strana brucha samice tohto druhu výrazne pripomínala legendárne fúzy Franka Zappu.“
Traja biológovia z Marylandu gén baktérie "Proteus mirabilis" (spôsobuje infekcie močových ciest) pomenovali "zapA". Vo svojom vedeckom článku neskôr „obzvlášť poďakovali Frankovi Zappovi za inšpiráciu a pomoc s genetickou nomenklatúrou“. Opakujúce sa oblasti genómu ľudského nádorového vírusu KSHV v roku 1996 pomenovali jeho objavitelia Moore a Chang na "frnk", "vnct" a "zppa". Tiež sekvencia 143 bázových opakovaní, ktorá sa vyskytla na dvoch pozíciách, bola pomenovaná na "waka/jwka".
Koncom 90. rokov americkí paleontológovia Marc Salak a Halard L. Lescinsky objavili fosílie živočíchov a nazvali ich "Spygori zappania". Chceli Zappovi dať poctu tým poukázať na to, že „aj v ich práci existovala s ním určitá paralela, kedy najstarší paleontológovia spochybňovali konvenčné a tradičné presvedčenia, v prípadoch keď nemali korene v logike a rozumnom uvažovaní.“
V roku 1994 lobbisti povzbudzovaní psychiatrom Johnom Sciallim vynaložili svoje úsilie na to, aby stredisko Minor Planet Center v Medzinárodnej astronomickej únii pomenovalo jeden asteroid: 3834 Zappafrank. V roku 1980 tento asteroid objavil Česko-Slovenský astronóm Ladislav Brožek. Citácia pri pomenovaní hovorí „Zappa bol eklektický samouk, umelec a skladateľ ... Pred rokom 1989 bol v Česko-Slovensku považovaný za symbol demokracie a slobody mnohých ľudí.“
V roku 1995 odhalili vo Vilniuse, hlavnom meste Litvy, bustu Franka Zappu. Jej autorom je sochár Konstantinas Bogdanas. V roku 2010 bola v rodisku Franka Zappu, americkom meste Baltimore, pri príležitosti dvadsiateho piateho výročia Zappovej výpovede pred americkým senátom, odhalená replika tejto sochy.
V roku 2002 bola v nemeckom meste Bad Doberan, kde sa od roku 1990 koná hudobný festival "Zappanale", odhalená ďalšia busta Franka Zappu. Z iniciatívy hudobnej komunity ORWOhaus bola v roku 2007 v berlínskej mestskej lokalite v štvrti Marzahn pomenovaná ulica na „Frank-Zappa-Straße“. V roku 2007 aj starostka Baltimore, Sheila Dixonová, vyhlásila 9. august za „Deň Franka Zappu“.
Diskografia.
Počas svojho života Zappa vydal 62 albumov. Od roku 1994, cez Zappa Family Trust vyšlo 48 albumov. Spolu je to teda 110 albumov. V priebehu svojej kariéry, Zappa predal viac ako 2,3 milióna nosičov. V súčasnosti je distribútorom Zappových nahrávok spoločnosť Universal Music Enterprises.

</doc>
