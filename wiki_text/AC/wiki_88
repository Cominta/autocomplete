<doc id="663278" url="https://sk.wikipedia.org/wiki?curid=663278" title="Robinson &amp; Crusoe (film)">
Robinson &amp; Crusoe (film)

Robinson &amp; Crusoe je experimentálny film Jána Sabola z roku 2012, vytvorený v rámci projektu Košice – Európske hlavné mesto kultúry 2013. Vo filme hrajú Michal Soltész, Sándor Tamás Molnár, Vica Kerekes a Roman Luknár. Film získal hlavnú cenu v kategórii hraný film na filmovom festivale "The Spirits of the Earth" v talianskom Turíne.
Tento celovečerný hraný film spája experimentálnym a originálnym spôsobom divadelnú a filmovú zložku. Jeho téma vychádza zo základného motívu ne-komunikácie medzi ľuďmi, národmi, vzájomných averzií, predsudkov, ktoré sú často motivované neochotou spoznávania iných kultúr a názorov. Pud sebazáchovy, prežitia však prinúti hlavných aktérov k vzájomnej spolupráci, porozumeniu, odhaľujú sa ľudské, vnútorne dimenzie človeka.

</doc>
<doc id="663284" url="https://sk.wikipedia.org/wiki?curid=663284" title="Dejiny Janova">
Dejiny Janova

Tento článok pojednáva o dejinách Janova, od jeho počiatkov po začlenenie do Sardinského kráľovstva v roku 1815.
Oblasť Janova bola osídlená už niekoľko tisíc rokov pred naším letopočtom, žili tu napríklad Féničania, Gréci a Etruskovia. Už v antike sa stalo súčasťou Rímskej ríše. Po páde Západorímskej ríše profitoval z väčšej potreby námornej dopravy. Vládli mu postupne Ostrogóti, Byzantská ríša, Longobardi a Karolovci, až sa v 11. storočí stalo suverénnym mestským štátom. Bolo iba formálne podriadené Svätej ríši rímskej.
V priebehu 11. a 12. storočia upevnila nová republika svoju nadvládu nad Liguriou a získala aj prvé kolónie. Najdôležitejšie boli Korzika a časť Sardínie. Toto obdobie tiež charakterizujú početné vojny medzi Janovom a Pisou. Rozsiahly obchod s východným Stredomorím umožnil mestu výrazne zbohatnúť. Objavili sa však aj prvé interné problémy, ktoré mesto trápili až do 16. storočia a významne prispievali k jeho postupnému úpadku. Tieto konflikty začali hlavne v dôsledku sporov medzi cisárom Svätej ríše rímskej a pápežom, kedy sa Janovčania, podobne ako v iných severotalianskych mestách, rozdelili na dve frakcie, ktoré zápasili o moc. Republika sa výrazne podieľala na krížových výpravách, za čo bola odmenená obchodnými privilégiami vo vzniknutých štátoch. Významne však obchodovala aj s moslimami a Byzantskou ríšou.
V 13. storočí a prvej tretine 14. storočia zažil Janov obdobie svojho najväčšieho rozmachu. Okrem Pisy v tomto období zápasil aj s Benátkami, najmä kvôli kontrole nad východnými trhmi. Veľkou ranou bol pre Janov postupný úpadok križiackych štátov, dokázal sa však preorientovať na obchod s tamojšími moslimskými vládcami a zabezpečiť si rozsiahle obchodné privilégiá v Byzancii. Naproti Konštantínopolu založil svoju obchodnú kolóniu Pera a získal dôležitú kolóniu na Kryme - mesto Kaffa a okolie. Cez všetky úspechy už republika trpela problémami, ktoré priniesli jej úpadok - mohutné dlhy potrebné na financovanie častých vojen a hlavne vnútorné konflikty, ktoré spôsobovali časté vzbury a zmeny vlád. Na začiatku štrnásteho storočia sa občania snažili zaistiť poriadok odovzdaním vlády nad mestom cudzím vládcom. Tento krok bol ale úplne neúspešný a zlaté obdobie skončilo ničivú občianskou vojnou v rokoch 1316 až 1331.
Občianska vojna skončila a konflikty pokračovali najmä medzi urodzenými a neurodzenými občanmi. V roku 1348 zasiahla mesto čierna smrť, z ktorej sa už nikdy celkom nespamätalo. V nasledujúcich storočiach došlo k ďalším experimentom s cudzou vládou, vládnutím ľudu a vládnutím šľachty. Žiadne z nich však nedokázalo zabezpečiť trvajúci mier vnútri mesta. Ďalšie konflikty s Benátkami a Milánom, strata východných kolónií v dôsledku rozširovania Osmanskej ríše a konkurencie zo strany západoeurópskych krajín viedli k pomalému úpadku, až bolo v roku 1522 mesto prvýkrát za niekoľko storočí dobyté a vydrancované vojskami španielskeho kráľa.
V roku 1528 boli zrušené politické práva neurodzených občanov a z republiky sa stala dedičná oligarchia. Mesto sa ocitlo vo sfére vplyvu Španielska, pričom spočiatku profitovalo z jeho koloniálnych úspechov, následne ale upadalo v reakcii na španielsku krízu a bankroty. V roku 1768 musel Janov odpredať Korziku Francúzsku. V roku 1797 ho obsadilo Napoleonské Francúzsko . Podľa rozhodnutia Viedenského kongresu bolo mesto v roku 1815 pripojené k Sardinskému kráľovstvu, v rámci ktorého sa následne v roku 1861 stalo súčasťou zjednoteného Talianska.
Počiatky Janova (do roku 1000).
Oblasť Janova bola osídlená už od dávnych čias, okrem iného Féničanmi, Grékmi a Etruskami. Medzi jej výhody patrila výhodná poloha na spojnici severozápadného Talianska s morom, dobrý prírodný prístav, neskôr rozširovaný a vylepšovaný obyvateľmi mesta, a ľahko obrániteľná poloha. Medzi nevýhody patrilo náročné poľnohospodárstvo z dôvodu nedostatku vody a výnosnej pôdy, nijako zvlášť výnosné rybárčenie a absencia prírodných zdrojov. Už tieto výhody a nevýhody ukazujú, že sa Janovčania museli sústrediť na hľadanie blahobytu na mori, najmä s prihliadnutím na obklopenie Ligúrie mocnejšími susedmi
Pod Rímom bol Janov ešte stále málo dôležitým sídlom a aj v oblasti Ligúrie existovali sídla dôležitejšie, napríklad Ventimiglia, Albenga a Vado. V meste nezostali žiadne impozantné rímske budovy, jadro Janova (vrátane jeho prístavu) sa ale vyvinulo z pôvodného rímskeho mestečka a v meste z tejto doby prežili neskôr dôležité poznatky plavby a stavby lodí. V neskorom období Rímskej ríše vznikla v Janove pevná kresťanská komunita a v meste boli postavené prvé kostoly.
Pád Rímskej ríše znamenal koniec starostlivo udržiavaných ciest, čo spôsobilo väčšie zameranie na námornú dopravu, z čoho mohol Janov vďaka svojej polohe profitovať. Krátko mu vládli Ostrogóti, než boli vytlačení Byzantskú ríšou, ktorá mesto ovládala v rokoch 537 až 642, kedy ho obsadili Longobardi. Ani za vlády Byzancie a Langobardov nebol Janov nijako dôležitý a o jeho histórii v tejto dobe toho príliš nevieme.
Longobardi boli v roku 774 ovládnutí dynastiou Karolovcov, počas ktorého vlády sa ale tiež nedochovalo o meste veľa záznamov. Vieme, že tu mali veľký vplyv duchovní z Milána, ktorého arcibiskupi tu dokonca strávili zhruba sedemdesiat rokov v exile pod ochranou Byzantskej ríše kvôli vpádu Langobardov. V tejto dobe blízko mesta vznikol kláštor v Capodimonte.
Rovnako ako veľká časť kresťanského Stredomoria v tejto dobe ani Janov nebol ušetrený pred moslimskými nájazdmi. Medzi rokmi 934 a 935 bolo mesto vydrancované počas nájazdu moslimov zo severnej Afriky a niekoľko nasledujúcich rokov bolo pravdepodobne opustené. Vtedajšie Arabské zdroje naznačujú, že už v tej dobe bol Janov pomerne veľkým mestečkom obchodujúcim nielen v ľanových tkaninách, ale aj v hodvábe, a bol tak pre útočníkov lákavou korisťou. Po tomto útoku sa mesto stalo iba tieňom seba samého a už sa nedozvieme, ako významné bolo. Všetky existujúce lokálne záznamy boli počas útoku zničené.
Okolo polovice desiateho storočia bol Janov znovu osídlený. Vo svete písomných záznamov sa znovu objavuje chartou, udelenou kráľovi Berengarovi a Adalbertovi v roku 958, ktorá potvrdzuje zvyky a vlastníctvo Janovčanov, od územia až po otrokov - otroctvo prežilo všetky predchádzajúce vlády mesta a zotrvalo najmenej do 17. storočia. Mesto bolo v tomto období opäť nevýznamné a ešte malo aj v Ligúrii vážnych konkurentov. Obchod bol minimálny a iba lokálny, obmedzený na komodity ako je olivový olej a gaštany. Napriek tomu sa Janov do roku 1016 zotavil natoľko, že bol schopný viesť po boku Pisy námornú ofenzívu proti moslimom na Sardínii. Existuje viac teórií ohľadom rýchleho rozvoja mesta v rokoch 950 až 1050. Niektorí historici presadzujú teóriu pomalého vývoja v celom tomto období, iní obhajujú náhly vzostup okolo prelomu tisícročia, ďalší vysvetľujú tento vzostup kapitalizmom, ktorý bol založený na zárobkoch z pirátstva a vojny proti moslimom.
Po roku 950 sa dochovali prevažne cirkevné záznamy, ktoré okrem zakladania kostolov a kláštorov informujú aj o zvykoch a práve používaných v oblasti. Mnohé zmienky hovoria o obzvlášť zložitom práve, keď niektorí žili podľa práva rímskeho, iní podľa práva langobardského a ďalší podľa práva sálského. Rozvoj pozemkov bol náročný z dôvodu nehostinnej krajiny, vlastníci preto vyhľadávali spôsoby ako rozvoj dosiahnuť, napríklad sa viac podielnikov zložilo na stavbu mlyna a následne sa delili o jeho výnosy, alebo boli pozemky lacno prenajaté za prísľub ich rozvoja a nájomník po určitej dobe ich časť získal do svojho vlastníctva. Urodzené rody boli dôležité v okolí Janova. Nad ním samým ale veľkú moc nemali. Niektoré z nich sa postupne sťahovali do mesta a stávali sa z nich prví obchodníci.
Počiatky republiky (10001190).
Janovskí historici začínajú zaznamenávať udalosti počas prvej križiackej výpravy. Prvé informácie o janovských námorníkoch máme teda iba od cudzincov, pričom tieto údaje môžu byť skreslené rivalitou ich štátov s Janovom. Na začiatku 11. storočia Janov a Pisa spolupracujú kvôli nutnosti spoločnej obrany proti moslimom. Roku 1016 zabraňujú obsadení Sardínie, ale obe mesta sa následne na tento ostrov zamerajú a spory ohľadom vplyvu nad ním rozpútajú v 60. rokoch 11. storočia prvú z mnohých vojen medzi nimi. Obe mestá ďalej zápasia s moslimami o kontrolu nad obchodom v západnom Stredomorí, pirátstvom a vojnou, ale zároveň s nimi aj čulo obchodujú - Janov bohatne na obchode s luxusným tovarom z východu, zatiaľ čo lokálnym obchodom si zaisťuje dostatok životne potrebných komodít, napríklad potravín.
Janovskí námorníci sa zúčastňujú prvej krížovej výpravy, kedy pomáhajú so zásobovaním a dobývaním prístavov, ktoré nebolo možné bez lodí obliehať. Dohody s križiakmi zaisťujú následne Janovu lukratívne privilégiá v týchto prístavoch. Podľa janovského príbehu boli títo námorníci dôležitým faktorom aj pri dobývaní Jeruzalema - dve lode boli v prístave rozobraté a dopravené k obliehanému mestu, kde mali poslúžiť na výrobu obliehacích strojov. Vďaka tejto pomoci sa Janov ako prvý z talianskych miest uchytil na východe Stredomoria a presadzoval tu svoje obchodné záujmy až hlboko do 16. storočia.
Od roku 1099 riadi Janov spoločnosť občanov zvaná "compagna", vedená štyrmi až ôsmimi konzulmi. Konzuli mali za úlohu reprezentovať mesto v rámci diplomatických rokovaní, slúžiť ako sudcovia a viesť armády. Tiež mali jurisdikciu nad obchodom. Niektoré z týchto povinností boli ďalej delegované na nižších konzulov. Do roku 1143 siahala ich autorita od Monaka až po Portovenere. V tejto dobe už je Janov naozaj nezávislým mestským štátom, s rozsiahlou námornou mocou a mohutným obchodným vplyvom. Stálym problémom boli verejné financie, potrebné na presadzovanie poriadku a bezpečia republiky. Získavané boli rôznymi spôsobmi, od priamych daní a ciel až po podnikanie štátu. Mnohokrát však museli konzuli pristúpiť aj k požičiavaniu prostriedkov odinakiaľ, čo sa postupom času stávalo vážnym problémom.
Ekonomické spory s Pisou a spory ohľadom vplyvu na Sardínii a Korzike spôsobili v dvanástom storočí ďalšie obdobie vojen medzi týmito talianskymi mocnosťami, ktoré boli ukončené až v dôsledku obojstranného vyčerpania. Pre zaistenie výhody nad svojím rivalom neváhali konzuli ani podplácať pápežskú kúriu. Naďalej pokračovali v zabezpečovaní dominancie v oblasti Ligúria získavaním miestnej šľachty a menších miest. Tiež zabezpečovali sieť spojeneckých dohôd pozdĺž stredomorského pobrežia, pre zaistenie bezpečia ich obchodu. Ku koncu prvej polovice 12. storočia sa Janov v rámci snahy o zaistenie pozície mocnosti v západnom Stredomorí zúčastnil reconquisty na Pyrenejskom polostrove, táto expedícia ale spôsobila iba ekonomické ťažkosti a nemalé dlhy, pretože musel byť v čase expedície významne obmedzený obchod a vydržovanie rozsiahleho vojska bolo veľmi drahé. Tieto problémy museli byť riešené novými daňami, požičiavaním peňazí aj predajom majetkov republiky. Cez to všetko vstupuje Janov do druhej polovice 12. storočia ako významná a prosperujúce stredomorská mocnosť.
Hlavným zdrojom bohatstva Janova bolo v tejto dobe obchodovania s ľahkými a drahými komoditami, ako sú čierne korenie, bavlna, zlato alebo hodváb, najdôležitejšími obchodnými partnermi potom boli križiacke štáty a Egypt, ale dôležitými zostávali aj Sicília a severná Afrika. Risk obchodných výprav sa často rozkladal medzi niekoľko podielnikov, čo umožňovalo nielen minimalizovať prípadné straty, ale aj začať mladým obchodníkom bez veľkého kapitálu. Aj právny systém mesta bol prispôsobený, aby čo najlepšie zodpovedal potrebám rozvíjajúceho sa obchodu, osobitný dôraz bol kladený na poctivosť a podvod sa veľmi tvrdo trestal. Obchodné dohody boli starostlivo preskúmané a uzavreté pod dohľadom svedkov. Väčšina ekonomiky mesta bola podriadená námornému obchodu, od stavby lodí a remesiel s ňou spojených až po rozširujúcu sa textilnú výrobu, závislú od dovážaných surovín. Pre zaistenie priamej vlády nad čo najväčšou časťou Ligúrie využívala republika svoje príjmy na skupovanie hradov, miest a polí od miestnej šľachty.
Zásadným problémom republiky sa v druhej polovici 12. storočia stali spory medzi mocnými rodmi, ktoré v mnohých prípadoch prerástli aj do otvorených bojov v uliciach a museli byť zmierňované za pomoci všetkých zložiek vlády, od konzulov až po cirkev. Tieto spory boli zvyčajne spôsobované rozdielmi v názoroch ohľadom vládnutia mestu. Množili sa vraždy, či už členov súperiacich frakcií alebo priamo mestských hodnostárov, a akokoľvek bolo v skorších obdobiach zakázané byť v meste ozbrojení, náhle boli ozbrojení všetci. Najbohatší občania si dokonca najímali osobné ochranky a opevňovali svoje sídla vo vnútri mesta. V dôsledku týchto bojov o moc došlo k reformám. Najprv bol založený poradný zbor starších zvaný "anziani," následne potom úrad zvaný "podesty," čo bol na rok volený profesionál z cudziny, slúžiaci ako hlavný riadiaci a súdny orgán mesta a vojenský veliteľ. Tento úrad bol založený na konci 12. storočia a s pár výnimkami bol používaný až do konca 13. storočia. Títo dočasní vládcovia konečne zaistili v uliciach mesta mier, spory ktoré boje spôsobili ale pod povrchom tleli naďalej.
Obdobie najväčšej moci (11901331).
Spory s Pisou pokračovali a znovu vyústili do dlhého boja bez jasného víťaza. Janov si zaistil zadlžením miestneho vládcu nepriamu kontrolu nad Korzikou a Sardínia bola po skončení vojny rozdelená na ich zóny vplyvu. K sporom dochádzalo aj kvôli privilégiám ohľadom obchodu s Byzantskú ríšou, viď nižšie. K ďalšej vojne, tentoraz na Sicílii, došlo na začiatku 13. storočia. V tej dobe silneli spory s Benátkami, ktoré vyústili v boj o Krétu. Tie ale v roku 1212 skončili víťazstvom Benátok. V rovnakom roku bolo uzavreté prímerie aj s Pisou. Počas všetkých týchto zahraničných sporov sa musela republika ešte vysporiadať so vzburami menších ligúrskych miest a urodzených rodov, čoho bolo často docieľované využívaním síl lojálnych šľachticov.
Republika musí v 12. a 13. storočí balansovať medzi troma veľkými mocnosťami- Svätú ríšou rímskou, Byzantskou ríšou a Sicílskym kráľovstvom pod vládou Normanov, ktoré bolo ustanovené v južnom Taliansku a na Sicílii. Nemeckým kráľom a cisárom sa formálne podriadilo, ale odmietalo im vyplácať peniaze, pod zámienkou že už vydáva nemalé sumy na obranu pobreží severného Talianska. Kvôli tomu boli vzťahy s nimi napäté a Janov investoval veľa peňazí do obranyschopnosti Ligúria, napríklad vo forme skupovaní a udržiavania hradov chrániacich prístupy k mestu, výstavby a posilňovanie vlastných hradieb a dokonca aj pasovania vlastných rytierov, ktorí mali k obrane prispievať. S Byzantskou ríšou bolo postupne ustanovených niekoľko obchodných dohôd, ktoré zaisťovali mimo iného nízke clo pre janovských obchodníkov na celom území ríše a janovskú obchodnú štvrť v Konštantínopole, ktorá bola ale dvakrát s mohutnými finančnými stratami vydrancovaná. Prvýkrát z iniciatívy Pisy, druhýkrát Benátok . Republika nakoniec dosiahla s ríšou veľmi výhodné dohody roku 1201, roku 1204 ale bol Konštantínopol obsadený a vyplienený Benátčanmi, ktorí tak získali dominantné postavenie v zvyšku Byzantskej ríše na ďalších päťdesiat rokov. S Normanským kráľovstvom boli uzavreté dohody v snahe zabezpečiť medzi oboma štátmi mier. Napriek tomu sa ale Janov neskôr podieľal na dobytí Sicílie zo strany Svätej ríše rímskej.
Po roku 1212 začína mať republika vážne finančné problémy a musí zavádzať nové dane, okrem iného aj kvôli vedeniu nákladných vojen s Benátkami a Pisou. Z dôvodu Saladinovho víťazstva nad Jeruzalemským kráľovstvom bolo vážne narušené odbytište v svätej zemi a Byzantská ríša prestala na niekoľko desiatok rokov existovať. Napriek tomu sa Janovu darilo prosperovať. Obdobie vonkajšieho mieru ale znovu umožnilo vzostup vnútorných problémov. Toto striedanie vonkajších a vnútorných rozporov je príznačné pre celú históriu Janovskej republiky. Aj preto boli v roku 1215 pre zabezpečenie nestrannej justície zamestnaní profesionálni zahraniční sudcovia. V roku 1216 bol navždy zrušený úrad konzulov, pretože boje o tieto úrady často spôsobovali rozbroje a bol ďalej posilnený úrad "podesty." Okrem iného aj pre zaistenie pokoja v Ligúrii sa Janov následne pripája k neúspešnej krížovej výprave do Egypta. Okrem toho sa zaplieta do ďalších vojen s Benátkami a Pisou. V následnej mierovej dohode Benátky okrem iného sľubujú zabezpečiť obnovenie obchodných privilégií Janova v následníckych štátoch Byzantskej ríše.
V roku 1220 potvrdil cisár Frederick II. chartou práva Janova na nadvládu nad Ligúriou a samosprávu. Ďalej ale odmietal uznať priviliégia mesta, čo zhoršilo vzťahy medzi ním a mestom. Počas konfliktu cisára s pápežom vznikli nielen v Janove, ale aj v celom severnom Taliansku dve strany - jedna podporujúca pápeža, druhá cisára. Vďaka ochote pápeža k vydávaniu privilégií Jánovu nakoniec v mocenskom boji zvíťazila frakcia naklonená pápežovi. Toto delenie ale spôsobovalo problémy aj v nasledujúcich storočiach. Po obchodnom embargu, zhabaní majetkov Janovčanov na území Ríše a ďalším sporom kvôli cisárovým bojom s Lombardiou začala v roku 1238 otvorená vojna medzi Janovom a Ríšou. Frakcia podporujúci cisára začala spôsobovať problémy v meste i mimo neho a niektoré podriadené mestá využili túto príležitosť na rebéliu. Kombinácia týchto hrozieb spôsobila, že po prvýkrát za tri storočia bol ohrozený sám Janov, a hoci toto nebezpečenstvo bolo odvrátené, vojna s cisárom trvala až do roku 1251 a bola veľmi vyčerpávajúca. V päťdesiatych rokoch 13. storočia boli rebélie potlačené a uzavretý mier so všetkými protivníkmi. Následne sa mesto vrátilo späť k mieru a prosperite.
Po roku 1255 sa začala zhoršovať ekonomická situácia, pretože po skončení vojny vojnová ekonomika zameraná na budovanie a vybavovanie flotíl stratila odbytiská. V nasledujúcich rokoch sa v meste zrútilo niekoľko bánk. To v kombinácii s faktom, že vládu v republike aj naďalej tvorili hlavne príslušníci urodzených rodov, vyvolalo v roku 1257 vzburu obyčajných ľudí, ktorí boli prekvapivo nenásilní a veľmi rýchlo úspešní. V dôsledku toho bol vytvorený nový úrad "Capitano del popolo" a boli zvolení noví príslušníci "anziani." Prvý nositeľ tohto titulu, Guglielmo Boccanegra, následne vykonal reštrukturalizáciu financií republiky, obnovil dobré vzťahy so Sicíliou a s Byzanciou nepriamo zvýšil podiel bežných ľudí nad vládou nad mestom. Podporoval aj stavebníctvo. Za jeho úradovania bol mimo iného postavený Palazzo San Giorgio a významne vylepšený prístav. V roku 1262 došlo k rebélií urodzených, ktorí sa cítili odrezaní od moci. Vláda Boccanegry bola ukončená a Janov sa vracia k vláde "podesty."
Do druhej polovici 13. storočia vstupuje Janov ako jedno z najväčších, najbohatších a najmocnejších miest Európy, ktoré práve triumfovalo nad svojimi súpermi. Zároveň ale stále trpí množstvom problémov, hlavne vnútornou nejednotou. V Stredomorí mu v podobe Barcelony a Marseille rastú noví rivali. Byzantská ríša bola obnovená roku 1261, čo umožnilo obnovenie obchodu s ňou. Janov aj naďalej mohutne obchodoval s Egyptom aj so Svätou zemou (hoci v tejto dobe došlo k zničeniu posledných križiackych štátov). V 60. rokoch 13. storočia bola získaná kolónia Kaffa na Kryme a dôležitou oblasťou pre janovskou ekonomiku sa stalo Čierne more . Ďalej pokračovalo aj obchodovanie so severnou Afrikou. Z dôvodu problémov s vládnucimi dynastiami bol však vážne narušený obchod so Sicíliou a Sardíniou. O svoju pozíciu na Sardínii Janov úplne prišiel, keď bola pápežom v roku 1297 pridelená Aragónsku. Medzi ďalšie ciele janovského obchodu patril juh Francúzska a Iberský polostrov.
V päťdesiatych a šesťdesiatych rokoch 13. storočia prebieha ďalšia vojna s Benátkami, tá končí v roku 1270 prímerím bez významných následkov. Vojna ale opäť napína finančné zdroje republiky, nehovoriac o fakte, že Janov prehral väčšinu dôležitých bitiek a musel pokutovať svojich admirálov, aby motivoval ostatných.
Ďalšie problémy nastávajú s Karlom I. z Anjou, v tej dobe grófom z Anjou a Provence, ktorý nahradil nadvládu Svätej ríše rímskej v Taliansku a stal sa okrem iného aj sicílskym kráľom. V roku 1270 došlo v Janove k ďalšej revolúcii a moc získali rodiny Doria a Spinola, ktoré boli ku Karolovi nepriateľské. V roku 1273 začína vojna, v ktorej je Janov znovu zo všetkých strán ohrozený, ale darí sa mu ubrániť. S pomocou pápeža je uzavretý mier medzi bojujúcimi stranami v roku 1276. V roku 1282 začína sicílska revolúcia, ktorá z ostrova vyháňa Karola z Anjou a nastoľuje tu vládu aragonského kráľa Petra III. Janov bol v tomto konflikte oficiálne neutrálny, ale zrejme ho prijal pozitívne a pravdepodobne aj rebéliu tajne podporoval.
V dôsledku rebélie na Korzike prepuká v roku 1282 ďalší konflikt s Pisou, pre ktorý Janov vybavil masívnu flotilu- 189 lodí. V roku 1284 došlo k bitke medzi flotilami oboch mestských štátov blízkosti samotnej Pisy, v ktorej bola flotila z Pisy prakticky zničená. Napriek tomu, že sa vojna pretiahla až do roku 1288, táto strata a množstvo zajatcov znamenalo, že Pisa už nebojovala s Janovom ako rovný s rovným ako dovtedy, ale bojovala už iba o svoje prežitie. 
V roku 1290 uzatvára Janov pakt s egyptským sultánom- obchodníci pochopili, že s križiackymi štátmi je koniec a snažili sa zachrániť obchodné príležitosti na východe. Tento pakt zaisťoval republike obchodné práva, zatiaľ čo oni sa zaväzovali nahradiť škody spôsobené svojimi pirátmi a brániť týmto pirátom napádať egyptskej lode. V tomto roku kvôli nevôli ľudu (pravdepodobne v dôsledku dlhých vojen a vysokých daní), skončila vláda rodov Doria a Spinola. Najvyšší úradníci už nemali byť vyberaní z obyvateľov Janova.
V čase mieru, ako už to bolo obvyklé, vznikali vnútorné rozpory. Na prelome rokov 1295 a 1296 prepukol v meste chaos, ktorý bol v februári ukončený a ako vládcovia mesta znovu boli opäť dosadené rody Doria a Spinola, aj napriek rozhodnutiu z roku 1290. Tieto rody opäť nastolili poriadok, ale zároveň sa republika ocitla vo vojne s Benátkami ohľadom plnenia mierovej zmluvy z roku 1288. V bitke pri ostrove Curzola na pobreží Dalmácie porazila v roku 1298 Janovská flotila Benátky. Obe strany utrpeli ťažké straty. O rok neskôr preto Janov s Benátkami a Pisou uzavreli mier. Mierová dohoda s Benátkami potvrdila status quo a mier s Pisou bol pre Janov veľmi výhodný. Vládcovia z rodov Doria a Spinola následne rezignovali a mesto sa vrátilo k vláde "podesty".
Následne však prepukajú ďalšie nepokoje a Janovčania, unavení dekádou vnútorných bojov, odovzdávajú roku 1311 vládu nad mestom Henrichovi VII. Luxemburskému, ktorý sa práve snažil obnoviť imperiálnu nadvládu nad severným Talianskom. Výmenou za obnovenie mieru a poriadku sa Janov na najbližších dvadsať rokov dobrovoľne vzdal samostatnosti. Aj napriek tomu, že skutočná moc stále zostávala rodom Doria a Spinola, prináša imperiálna nadvláda vítanú úľavu od vnútorných bojov. Henrich ale v roku 1313 umiera a Janov je opäť bez vládca. Vracia sa ta do stavu z roku 1311. V roku 1316 v dôsledku sporov medzi rodmi Doria a Spinola prepuká občianska vojna, ktorá sa postupne rozvíja do vojny guelfov proti ghibellinom a zapájajú sa do nej aj zahraničné mocnosti. V roku 1318 bola nadvláda nad mestom v snahe zabezpečiť mier na obmedzenú dobu odovzdaná Robertovi Neapolskému a pápežovi. Tento krok ale nebol úspešný a občianska vojna pokračovala ďalej. Vojna sa skončila až v roku 1331. Bola pre Janov veľmi ničivá (aj samotné mesto bolo nejakú dobu obliehané). Znamenalo to začiatok konca janovskej moci. Okrem iného prišla republika v roku 1324 o svoju časť Sardínie.
V roku 1331, ešte pred ukončením občianskej vojny, vyrastala pred Janovom nová vonkajšia hrozba - Katalánci, ktorí napádali západnú Ligúriu. Táto hrozba trvala dlho a bola bez ráznej odpovede z janovskej strany.
Úpadok (13311522).
V roku 1335 vyháňa povstanie rektora vládnuceho v mene Roberta Neapolského. Mesto si opäť vládne samo v réžii rodov Doria a Spinola. Rozbroje medzi guelfami a ghibellinmi od tejto chvíle slabnú a budúca nestabilita bude spôsobená hlavne konfliktmi medzi urodzenými a neurodzenými občanmi. V roku 1339 dochádza k ďalšej revolúcii, v ktorej neurodzení občania ukončujú vládu urodzených a Simone Boccanegra je menovaný dóžom Janova, po vzore Benátok. Boccanegra sa snaží konsolidovať Ligúriu, zabezpečiť dobré podmienky pre obchod a riešiť problém zadlženosti. Do tejto doby, a aj naďalej, musela byť takmer každá vojna financovaná pôžičkami. Tento štátny dlh vyplácal vysoké úroky (okolo 10% ročne) a bol veľkou záťažou pre štát, pretože úroky samy o sebe vyžadovali väčšinu príjmov štátu a na financovanie tohto dlhu museli byť zavádzané nové dane. Tieto dane boli príčinou pre množstvo nasledujúcich povstaní a veľké náklady na dlh navyše znižovali schopnosť štátu financovať svoju obranu. V roku 1344 prebehla ďalšia revolúcia, tentoraz v rukách nespokojnej, od moci odrezané šľachty. Boccanegra, ochotný začať ďalšiu občiansku vojnu, odstúpil. Revolúcia ale nebola úspešná a po pol roku utíchla.
V roku 1348 zasahuje Janov čierna smrť. O priebehu choroby v Janove toho veľa nevieme, rovnako ako zvyšok Európy ale zrejme prišiel o veľkú časť svojej populácie. Podľa jednej verzie udalostí čierna smrť prišla do Európy cez krymský prístav Kaffa, ktorý bol obliehaný Tatármi . Choroba zasiahla obliehajúcu armádu, ktorá v snahe rozšíriť ju aj v meste, katapultovala svojich mŕtvych cez hradby. Lode odchádzajúce z prístavu potom mor rozšírili do Európy. Mohutné straty spôsobili zvýšenie ceny práce a v konečnom dôsledku aj kvality života. Mor ale zmenil aj náhľad ľudí na svet. Mení sa aj prístup obchodníkov, ktorí sú naďalej opatrnejší a prikladajú väčšiu váhu riziku. Rozširuje sa tiež využitie poistenia a je menej inovácií. Kvôli zabezpečeniu východného obchodu začína krátko po opadnutí epidémie ďalšia vojna s Benátkami. V roku 1353, po ťažkých stratách a mnohých porážkach, odovzdávajú Janovčania nadvládu nad mestom Giovannimu Viscontimu, lordovi a arcibiskupovi Milána pre zabezpečenie ochrany pred nepriateľmi a financovanie ďalšieho priebehu vojny. V roku 1355 bol uzavretý mier a obe strany vyčerpané vojnou pristúpili na kompromisné riešenie arbitráží.
Roku 1356 sa do mesta vracia Simon Boccanegra a po krátkej revolúcii sa znovu ujíma titulu dóžu. Ďaleko menej ako predtým závisí na urodzených a namiesto toho vyzdvihuje k moci neurodzení ľud. Prebieha ďalšia vojna, tentoraz s Aragónskom, ktoré prináša ďalšie zadlženie a Boccanegra sa ju snaží čo najrýchlejšie ukončiť. Roku 1363 Boccanegra umiera, pravdepodobne na otravu. Ako nový dóža je zvolený Gabriele Adorno, ktorý sa tiež opiera hlavne o neurodzený ľud. Ten dojedná v roku 1367 ukončenie zmluvy s Viscontim a ešte v roku 1363 vydáva nový zákonník, ktorý okrem iného kodifikuje spôsob vlády republike, čím sa snaží zabezpečiť vnútorný mier. V priebehu jeho vlády prebieha niekoľko povstaní, až je v roku 1370 po nenásilnom puči odstránený. Novým dóžom je zvolený Domenico Campofregoso.
Okrem obchodu s východným Stredomorím a svojimi kolóniami - najdôležitejšími sú Pera (u Konštantínopola ), Kaffa (na Kryme) a Korzike - môžeme nájsť janovskej lode aj na severe Európy, Afriky, v Španielsku i vo Francúzsku. Objem obchodu ju čierna smrť prakticky nezasiahla. Verejné financie sa naopak stále zhoršovali a s každým ďalším konfliktom upadala republika do väčších dlhov.
Medzi rokmi 1378 až 1381 prebieha ďalšia vojna s Benátkami, tentoraz kvôli janovskému obsadenie Cypru. Vojna opäť skončila bez jasného víťaza vyčerpaním bojujúcich strán. Uzavretý mier bol kompromisom. Na rozdiel od Benátok, ktoré z vojny odišli nepoškodené, Janov sa prepadá do ďalších dlhov a nepokojov. V roku 1383 vypukla kvôli novej dani povstanie, ktoré zvrhlo vtedajšieho dóžu Niccolo Guarca. Po krátkom období chaosu je k moci opäť vyzdvihnutý Gabriele Adorno. Zároveň v meste znovu vzniká mor. V práve vypuknutej pápežskej schizme sa Janov stavia na stranu pápeža Urbana VI., ktorého dokonca zachraňuje a nejakú dobu chráni v Janove.
90. roky 14 storočia prinášajú niekoľko ďalších povstaní. V túžbe po pokoji, sa mesto po dlhých debatách obracia na francúzskeho kráľa Karola VI., ktorý za uznanie svojej suverenity a pomoc vo vojnách sľúbil zabezpečiť v meste poriadok a pomôcť v obrane Janova proti prípadnému útoku. V roku 1396 Adorno rezignuje na pozíciu dóžu a vzápätí je menovaný guvernérom v mene kráľa. Podriadenie ale zatiaľ nerpinieslo svoje ovocie, lebo guvernér bol vo svojej moci obmedzený prakticky rovnako ako dóža.
Počas 15. storočia sa znižuje objem obchodu. Na jednej strane kvôli strate väčšiny východných trhov- čiastočne pôsobením Benátok a sčasti Turkov, ktorí obsadzujú väčšinu východných kolónií - na strane druhej zvyšujúcou sa konkurenciou západoeurópskych mocností na západe. V meste posilňuje textilná výroba, čo umožňuje zabrániť rýchlemu prepadu, ale aj v tomto odvetví má Janov veľkú konkurenciu. Republiku navyše dusí zväčšujúci sa verejný dlh. Dlh je konsolidovaný, inštitúcia ktorá ho spravuje - Casa san Giorgio, riadená najväčšími podielnikmi, sa postupne stáva štátom v štáte - zasahuje do politiky, vyberá väčšinu daní a dokonca priamo spravuje niektoré územia Dovtedy to bola vec nevídaná.
Medzi rokmi 1398 a 1401 prebieha v Janove rada ďalších rebélií. V roku 1401 je ako guvernér dosadený Jean Le Meingre, maršal Francúzska, ktorý poriadok udržuje silou a represívnymi opatreniami. Kvôli násilnosti a nákladnosti nového režimu stráca podporu občanov a v roku 1409, keď sa nachádza vo Francúzsku, je Le Meingre zosadený novú vzburou a jeho zástupcovia vyhnaní z mesta. K rebélii sa rýchlo pripája celá Ligúria a francúzska vláda tu končí. Vláda nad mestom je následne odovzdaná markízovi z Montferratu, ktorý dostáva rovnaké práva ako mával dóža. V roku 1413, po ďalšej vzbure, vzniká vláda vedená dóžom Giorgo Adornom, zložená rovným dielom z urodzených a neurodzených občanov. V rokoch 1414 a 1415 prebieha ďalšia občianska vojna, ktorá končí zvolením Tommasa Campofregosa za dóžu. Ten rýchlo obnovuje poriadok a znižuje niektoré dane pre zabezpečenie popularity medzi chudobnými. Ďalej rozširuje prístav a arzenál.
V roku 1421 ale niektorí z urodzených Janovčanov v exile vyhľadávajú pomoc v Miláne a v dôsledku útoku Milána a Aragónska sa republika opätovne podriaďuje Milánu dohodou podobnej tej s francúzskym kráľom. Miláno tvrdo nastoľuje poriadok. Nakoniec však zaťahuje Janov do svojich bojov s Benátkami, čím vzniká už piata a posledná vojna medzi týmito štátmi. Táto vojna skončila roku 1433. Na konci roka 1435 vzniká proti nadvláde Milána vzbura (poslednou kvapkou bola požiadavka milánskeho vojvodu na zapojenie do vojny proti Francúzsku po boku Kataláncov) a republika sa zbavuje ďalšej cudzie nadvlády.
Nasledujúce roky sa nesú v duchu obvyklých problémov s Aragónskom, Milánom a domácimi rebéliami. V roku 1453 dobýva sultán Mehmed II. Konštantínopol, ktorý obraňovali okrem iných aj janovskí vojaci. Akonáhle je istá porážka, Janov si zachováva svoje obchodné práva v oblasti bývalej Byzantskej ríše. Sama Pera však je už navždy stratená. V roku 1475 dobývajú Turci i Kaffu. Z dôvodov neschopnosti vzdorovať samostatne Aragónsku sa v roku 1454 republika opätovne dáva do područia Francúzska.
Francúzska nadvláda vydržala do roku 1461, kedy nepopularita francúzskeho režimu spôsobuje ďalšiu revolúciu. Po rýchlom vyhnaní Francúzov nasleduje obdobie bojov o moc, po ktorom prepuká vojna proti Francúzsku, ktoré sa snaží Janov znovu obsadiť. S pomocou Milána sa Janov ubráni, zakrátko, v roku 1464, ale podlieha Milánu. Po vražde milánskeho vojvodu sa Janov v roku 1477 znovu búri a, po ďalšom období nepokoja, v roku 1478 vzniká vláda rovno delená medzi ľud a šľachtu. V nasledujúcich rokoch prebehlo niekoľko ďalších revolúcií, ktoré končia roku 1488 ďalším podriadením Milánu. Vo francúzskej invázii do Talianska v roku 1494 podporoval Janov po boku Milána francúzskeho kráľa Karola VIII. Táto invázia začína niekoľko storočí zasahovania cudzích mocností do talianskych záležitostí a postupný úpadok tunajších štátov.
V roku 1499 sa Janov znovu dostáva do područia Francúzska. V roku 1507 prebehlo posledné ľudové povstanie, ktoré však bolo francúzskym kráľom čoskoro potlačené. V roku 1512 boli Francúzi vytlačení španielskou koalíciou, už o rok neskôr sa ale vracajú. Po ďalšej Španielmi podporovanej vláde je mesto od roku 1515 podriadené Francúzsku. V roku 1522 vojsko španielskeho kráľa dobýva a drancuje Janov prvýkrát za stovky rokov.
Oligarchia (15221815).
Od tejto doby sa Janov nachádza vo sfére vplyvu Španielska a už nikdy sa v Stredomorí nestane veľkým hráčom. V roku 1528 boli zrušené politické práva neurodzených a štát od tej chvíle riadi len šľachta. Z Janova sa týmto stáva dedičná oligarchia . V roku 1571 sa zúčastňuje malý janovský kontingent bitky pri Lepante, ktoré je poslednou veľkou janovskou námornou bitkou. Cez svoju alianciu so Španielskom profituje Janov z bohatstva privážaného z Nového sveta- hovorilo sa, že zlato sa rodí v Novom svete, umiera v Španielsku a je pochované v Janove. Táto prosperita ale končí množstvom španielskych bankrotov. V roku 1768 je Janov donútený odpredať Korziku Francúzsku. V roku 1797 sa dostal pod vplyv napoleonskeho Francúzska a v roku 1805 je dokonca anektovaný. V roku 1815 bol Janov Viedenským kongresom prisúdený Sardínskému kráľovstvu a v roku 1861 sa tak stal súčasťou zjednoteného Talianska.

</doc>
<doc id="663287" url="https://sk.wikipedia.org/wiki?curid=663287" title="Yvetta Hlaváčová">
Yvetta Hlaváčová



</doc>
<doc id="663292" url="https://sk.wikipedia.org/wiki?curid=663292" title="Daniil Sergejevič Medvedev">
Daniil Sergejevič Medvedev

Daniil Sergejevič Medvedev (; * 11. február 1996, Moskva, Rusko) je ruský profesionálny tenista. Získal 20 titulov vo dvojhre na okruhu ATP, vrátane titulu na Turnaji majstrov 2020. Víťazstvom na Turnaji majstrov sa stal prvým hráčom od roku 2007, ktorý na ceste za titulom porazil troch najlepších svetových tenistov.

</doc>
<doc id="663293" url="https://sk.wikipedia.org/wiki?curid=663293" title="Nástroje Kristovho utrpenia">
Nástroje Kristovho utrpenia



</doc>
<doc id="663294" url="https://sk.wikipedia.org/wiki?curid=663294" title="Nástroje umučenia Krista">
Nástroje umučenia Krista



</doc>
<doc id="663296" url="https://sk.wikipedia.org/wiki?curid=663296" title="Krajský súd v Košiciach">
Krajský súd v Košiciach

Krajský súd v Košiciach (alebo Krajský súd Košice), je krajský súd so sídlom v meste Košice, sídle Košického kraja a Košického samosprávneho kraja. Budova súdu sa nachádza na Štúrovej ulici 29. Predsedníčkou súdu je JUDr. Frederika Zozuľáková, podpredsedmi JUDr. Jozef Maruščák a JUDr. Ján Slovinský.
Na súde v roku 2019 pôsobilo 66 sudcov, ktorých počet oproti minulým rokom klesol. Vo februári 2021 mal súd 57 aktívnych sudcov. Na súde bolo vo februári 2021, evidovaných 44 431 rozhodnutí. Súd vo väčšine prípadov rieši občianskoprávne a trestnoprávne súdne spory a prípady, ale je mu umožnené rozhodovať aj o správnych veciach v prípadoch, keď sa nejedná o situácie presne vymedzené v osobitnom zákone.
Obvod súdu tvoria obvody Okresného súdu Košice I, Okresného súdu Košice II, Okresného súdu Košice-okolie, Okresného súdu Michalovce, Okresného súdu Rožňava, Okresného súdu Spišská Nová Ves a Okresného súdu Trebišov.
História.
História krajského a okresných súdov v Košiciach začala v roku 1945 v povojnovom období. V tomto roku bol zriadený "Hlavný súd v Košiciach", pod ktorý spadali Krajský súd v Košiciach, Krajský súd v Levoči, Krajský súd v Prešove, Krajský súd v Rimavskej Sobote a Krajský súd v Ružomberku. Neskôr bol prijatím ústavného zákona č. 150/1948 Sb. a prijatím zákona č. 320/1948 Sb. bol Krajský súd v Košiciach, ktorý sa stal jedným zo šiestich krajských súdov na území Slovenska. Následne sa po prijatí zákona č. 36/1960 Zb. o územnom členení štátu uskutočnila redukcia počtu krajov na 3 krajské súdy. Krajský súd v Košiciach zahŕňal Košický kraj a Prešovský kraj.
Budova krajského súdu bola postavená v roku 1982. V roku 1997 sa uskutočnila reorganizácia štátnej správy a sústavy súdov. Od tejto doby je budova sídlom Krajského súdu v Košiciach, Okresného súdu Košice I, Okresného súdu Košice II a Okresného súdu Košice-okolie.
Budova súdu.
Projekt Plánu obnovy s názvom "Reforma justície" zahŕňa modernizáciu existujúcej budovy krajského súdu na Štúrovej ulici tak, aby jej rekonštrukcia zabezpečila úsporu primárnej energie minimálne na úrovni 30%. Rozpočet na rekonštrukciu je stanovený na 27,1 milióna eur s DPH.

</doc>
<doc id="663297" url="https://sk.wikipedia.org/wiki?curid=663297" title="Krajský súd Košice">
Krajský súd Košice



</doc>
<doc id="663299" url="https://sk.wikipedia.org/wiki?curid=663299" title="Daniil Medvedev">
Daniil Medvedev



</doc>
<doc id="663301" url="https://sk.wikipedia.org/wiki?curid=663301" title="Nórska križiacka výprava">
Nórska križiacka výprava

Nórska križiacka výprava alebo nórska krížová výprava bola križiacka výprava či púť, ktorá prebehla medzi rokmi 1107 až 1110 ako dozvuk prvej križiackej výpravy. Nórska križiacka výprava je aj prvá križiacka výprava, na ktorej sa osobne zúčastnil korunovaný panovník. Viedol ju nórsky kráľ Sigurdom I.
Cesta do Jeruzalema.
Z Nórska do Anglicka (11071108).
Sigurd a jeho muži sa z Nórska vydali na plavbu na jeseň v roku 1107. Výprava pozostávala zo šesťdesiat lodí a asi 5 000 mužov. Ešte na jeseň pristála flotila v Anglicku, kde bol v tom čase kráľom Henrich I. Sigurd tu so svojimi mužmi zostal celú zimu až do jari 1108, keď sa výprava po mori vybrala po mori ďalej.
Na Pyrenejskom polostrove (11081109).
Po niekoľkých mesiacoch zakotvila nórska flotila v Galícii v blízkosti významného pútnického miesta Santiago de Compostela. V krajine, ktorú Nóri označovali ako „Jakobsland“, im bolo miestnym pánom dovolené prečkať zimu. Keď však zima prišla, nastal nedostatok jedla, čo miestneho vládcu donútilo prerušiť predaj potravín nórskym bojovníkom. Sigurd preto zhromaždil svoje vojsko a dobyl hrad lokálneho vládcu, kde získal potrebné zásoby ako aj inú korisť.
Na jar výprava pokračovala po mori ďalej pozdĺž pobrežia Portugalska, pričom zajala osem saracénskych galér a dobyla hrad v Sintre (v skutočnosti išlo asi o Colares, ktoré je bližšie pri mori). Potom Nóri pokračovali smerom k Lisabonu, mestu na pomedzí kresťanského a moslimského sveta, kde zvíťazili v ďalšej bitke. Na svojej ceste ďalej vyplienili mesto Alkasse (pravdepodobne ide o Al Kuasr) a pri vstupe do Stredozemného mora porazili v blízkosti Gibraltárskej úžiny eskadru moslimských lodí.
Na Baleárskych ostrovoch (1109).
Po vstupe do Stredozemného mora sa severania plavili pozdĺž pobrežia krajiny Saracénov "(Serkland)" až k Baleárskym ostrovom. Tie boli v tom čase kresťanmi vnímané ako brloh pirátov a otrokárske stredisko. Nájazdy Nórov sú aj prvými zaznamenanými útokmi kresťanov proti týmto moslimským ostrovom (hoci sa Baleáry stali isto už aj skôr cieľom drobnejších útokov).
V Jeruzalemskom kráľovstve (1110).
V lete 1110 Nóri konečne pristáli v Akkone a vydali sa do Jeruzalema, kde bol Sigurd so všetkými poctami privítaný jeruzalemským kráľom Balduinom I. Po vrelom privítaní, ktoré bolo hodné korunovaného panovníka, sprevádzal Balduin Sigurda k rieke Jordán a späť do Jeruzalema.
Nóri boli obdarovaní mnohými cennosťami a relikviami, a to vrátane triesky zo Svätého kríža, na ktorom mal byť údajne ukrižovaný Ježiš Kristus. Táto vzácna relikvia im bola venovaná pod podmienkou, že budú aj naďalej podporovať a presadzovať kresťanstvo a že relikviu prinesú k hrobu svätého Olafa.

</doc>
<doc id="663303" url="https://sk.wikipedia.org/wiki?curid=663303" title="Anna Sámelová">
Anna Sámelová

Doc. PhDr. Anna Sámelová, PhD., rodená Korbová (* 1968, Poprad) je slovenská redaktorka, rozhlasová moderátorka a vysokoškolská pedagogička.
Životopis.
Dňa 16. novembra 1989 podvečer bola účastníčkou nepovolenej protestnej demonštrácie študentov v Bratislave.
V roku 1991 absolvovala magisterské medziodborové štúdium filozofie – histórie na Filozofickej fakulte Univerzity Komenského v Bratislave. Počas štúdia v rokoch 1990 až 1991 pôsobila ako externá redaktorka vnútropolitického oddelenia denníka "Smena". V rokoch 1991 až 1992 bola redaktorkou dvojtýždenníka "Verejná mienka".
Medzi rokmi 1992 a 1995 pôsobila ako redaktorka, parlamentná spravodajkyňa, moderátorka a vedúca vydania "Rádiožurnálu Slovenského rozhlasu". Keď odišla z Rádiožurnálu, chvíľu pôsobila ako tlačová hovorkyňa Incheba, a. s., a v roku 1996 sa stala šéfredaktorkou dvojtýždenníka "Slovensko a reality". V rovnakom roku jej bola udelená Výročná cena Literárneho fondu za najlepší tvorivý novinársky čin v roku 1996, ktorú získala za podiel na sformovaní rozhlasového denníka "Žurnálu Rádia Twist". V Rádiu Twist pôsobila ako redaktorka spravodajstva a moderátorka od roku 1995 až do roku 2000, keď sa stala šéfredaktorkou spravodajstva až do roku 2004.
V rokoch 1996 až 2002 bola lektorkou verbálnej a neverbálnej komunikácie v Centre nezávislej žurnalistiky v Bratislave.
V roku 2006 bola vymenovaná guvernérom Národnej banky Slovenska za členku Pracovného výboru pre komunikáciu zavedenia eura v Slovenskej republike, kde pôsobila tri roky. V rovnakom roku sa stala riaditeľkou Centier spravodajstva Rozhlasu a televízie Slovenska. Túto funkciu zastávala do roku 2012.
V rokoch 2006 až 2011 bola spoluautorkou etických kódexov oblasti žurnalistiky. V roku 2008 spoluzakladala Medzinárodný tlačový inštitút na Slovensku.
V rokoch 2011 až 2013 bola členkou poroty Novinárskej ceny v Česku v kategóriách „Najlepšia reportáž audiovizuálnej žurnalistiky“ (roka 2011 a 2012) a „Najlepšia reportáž“ (roka 2010).
Medzi rokmi 2013 až 2015 študovala doktorandské štúdium systematickej filozofie a v roku 2015 získala titul PhDr. v odbore filozofia. Od júna do septembra 2016 robila dizertačný výskum na Katedre médií, kognície a komunikácie Kodanskej univerzity v Kodani.
V rokoch 2014 až 2017 vyučovala na Katedre filozofie a dejín filozofie Filozofickej fakulty Univerzity Komenského v Bratislave.
Medzi rokmi 2015 až 2016 vyučovala na Katedre žurnalistiky Vysokej školy Danubius a od roku 2017 je odbornou asistentkou na Katedre žurnalistiky Filozofickej fakulty Univerzity Komenského v Bratislave.
Od 1. januára 2023 do 1. januára 2024 vykonávala funkciu riaditeľky sekcie spravodajstva a publicistiky Rozhlasu a televízie Slovenska (dnes STVR). Od januára 2024 bola zastupovaná Máriou Hlucháňovou a po príchode z dlhodobej zahraničnej stáže 5. augusta 2024 ukončila spoluprácu s vedením STVR.

</doc>
<doc id="663304" url="https://sk.wikipedia.org/wiki?curid=663304" title="Glukogénna aminokyselina">
Glukogénna aminokyselina

Glukogénna aminokyselina je aminokyselina, ktorú je možné premeniť na glukózu pomocou glukoneogenézy. Oproti tomu sa ketogénne aminokyseliny na glukózu premeniť nemôžu a tak sú v prípade potreby premieňané na ketolátky.
Produkcia glukózy z glukogénnych aminokyselín pozostáva z premeny týchto aminokyselín na alfa-ketokyseliny a následne cez intermediáty citrátového cyklu až na glukózu. Oba tieto procesy prebiehajú v pečeni. Tento mechanizmus dominuje počas katabolýzy, jeho aktivita narastá podľa vážnosti pôstenia a hladovania (čím dlhšie trvajú, tým silnejšia je katabolýza).
Metabolizmus.
Glukogénne aminokyseliny sa premieňajú na pyruvát, acetylkoenzým A alebo pomocou anaplerotických reakcií na intermediáty citrátového cyklu. Tieto intermediáty sú potom premieňané na oxalacetát a následne pomocou glukoneogenézy na glukózu. 
U ľudí patria medzi glukogénne aminokyseliny:
Aminokyseliny, ktoré sú glukogénne a ketogénne zároveň (mnemotechnická pomôcka „FITTT“):
Len leucín a lyzín nie sú glukogénne aminokyseliny (sú to len ketogénne aminokyseliny).

</doc>
<doc id="663305" url="https://sk.wikipedia.org/wiki?curid=663305" title="Fumarát">
Fumarát



</doc>
<doc id="663306" url="https://sk.wikipedia.org/wiki?curid=663306" title="Ketogénna aminokyselina">
Ketogénna aminokyselina

Ketogénna aminokyselina je aminokyselina, ktorú je možné rozložiť priamo na acetylkoenzým A, ktorý je prekurzorom ketolátok a myelínu, hlavne počas raného detstva, kedy vyvíjajúci sa mozog vyžaduje vysokú aktivity syntézy myelínu. Oproti tomu sa glukogénne aminokyseliny premieňajú na glukózu. Ketogénne aminokyseliny sa nemôžu premeniť na glukózu, pretože oba uhlíky v ketolátke sa počas citrátového cyklu premenia na oxid uhličitý.
U ľudí sú dve aminokyseliny len ketogénne - leucín a lyzín. Ďalších päť je ketogénnych i glukogénnych - fenylalanín, izoleucín, treonín, tryptofán a tyrozín (mnemotechnická pomôcka „FITTT“). Zvyšných trinásť aminokyselín je len glukogénnych.
Štúdie.
Ketogénne aminokyseliny hrajú v ľudskom tele dôležitú úlohu, preto existujú štúdie diét bohatých na ketogénne aminokyseliny ako možnej liečby nealkoholovej tukovej choroby pečene (NAFLD - non-alcoholic fatty liver disease) alebo cukrovky. Štúdie diét tukovej choroby pečene u myší ukázali, že znížený príjem ketogénnych aminokyselín lyzínu a treonínu môže viesť k pečeňovej steatóze (abnormálnemu hromadeniu lipidov), hlavnej príčine nealkoholovej tukovej choroby pečene. Konkrétne u leucínu bola preukázaná jeho dôležitá úloha v metabolickej dráhe inzulínu kvôli aktivácii rapamycínového komplexu 1 (mTORC1) a proteín S6 kinázy 1 (S6K1), ktorých zvýšená aktivácia vedie k rezistencii na inzulín. Ďalšie štúdie ukázali, že diéty bohaté na ketogénne aminokyseliny môžu pomôcť v znížení obezity a rezistencie na inzulín, ale využitie týchto diét však zostáva sporné.

</doc>
<doc id="663308" url="https://sk.wikipedia.org/wiki?curid=663308" title="Nitkovce">
Nitkovce



</doc>
<doc id="663309" url="https://sk.wikipedia.org/wiki?curid=663309" title="Tenkohlavce">
Tenkohlavce



</doc>
<doc id="663310" url="https://sk.wikipedia.org/wiki?curid=663310" title="Trichocefaly">
Trichocefaly



</doc>
<doc id="663311" url="https://sk.wikipedia.org/wiki?curid=663311" title="Nitkovkotvaré">
Nitkovkotvaré



</doc>
<doc id="663312" url="https://sk.wikipedia.org/wiki?curid=663312" title="Háčikovce">
Háčikovce



</doc>
<doc id="663314" url="https://sk.wikipedia.org/wiki?curid=663314" title="Strongyláty">
Strongyláty



</doc>
<doc id="663315" url="https://sk.wikipedia.org/wiki?curid=663315" title="Askarídy">
Askarídy



</doc>
<doc id="663316" url="https://sk.wikipedia.org/wiki?curid=663316" title="Vlasovcotvaré">
Vlasovcotvaré



</doc>
<doc id="663317" url="https://sk.wikipedia.org/wiki?curid=663317" title="Glukogénne aminokyseliny">
Glukogénne aminokyseliny



</doc>
<doc id="663318" url="https://sk.wikipedia.org/wiki?curid=663318" title="Ketogénne aminokyseliny">
Ketogénne aminokyseliny



</doc>
<doc id="663328" url="https://sk.wikipedia.org/wiki?curid=663328" title="Mechovcotvaré">
Mechovcotvaré



</doc>
<doc id="663329" url="https://sk.wikipedia.org/wiki?curid=663329" title="Machovcotvaré">
Machovcotvaré



</doc>
<doc id="663331" url="https://sk.wikipedia.org/wiki?curid=663331" title="Kino Balkan (Plovdiv)">
Kino Balkan (Plovdiv)

Kino „Balkan“ () je budova bývalého kina z prvej polovice 20. storočia, ktorá sa nachádza v centrálnej časti mesta Plovdiv v Plovdivskej oblasti v južnom Bulharsku.&lt;ref name="https://plovdivnow.bg"&gt;https://plovdivnow.bg&lt;/ref&gt;
Lokalita.
Budova leží v centrálnej časti mesta Plovdiv na križovatke ulíc ulici „Kňaz Aleksandăr I“ () a Patriarch Evtimij ().
Dejiny a súčasnosť.
Na mieste súčasnej budovy sa predtým nachádzala budova v ktorej sídlila najskôr reštaurácia "Aleksandăr Batenberg" () a neskôr slávna plovdivská cukráreň "Pčela" (, doslova "„Včela“"). Táto budova zhorela počas požiaru v roku 1937. Budova kina bola na mieste zhorenej budovy následne postavená v rokoch 19391940. Výstavbu vykonala sofijská staviteľská firma „Ciklon“. Kino bolo oficiálne otvorené verejnosti 11. októbra 1941, pričom premietaný bol maďarský film "Lángok" (). Majiteľ budovy bol Pavel BogdanovPavleto a spolumajiteľ Kliment Točkov. Vlastníkmi kina od jeho otvorenia až po znárodnenie po roku 1944 boli skúsení a dlhoroční prevádzkovatelia kín, Kiril Petrov a Luka Todorov. V rokoch 19681970 prešla budova rekonštrukciou v rámci ktorej bolo pristavané tretie poschodie. Kino bolo zatvorené v roku 1994, budova bola po reštitúcii predaná a odvtedy funguje ako priestor kde sídli kasíno a prevádzka siete rýchleho občerstvenia v prízemnej časti budovy.
Charakteristika.
Budova bola postavená podľa projektu architekta Konstantina Panajotova. Budova je zaujímavá predovšetkým svojou oválnou formou, ktorá sa odráža aj na vnútorných priestoroch a to predovšetkým foyeroch, koridoroch s šatňami ale aj samotnej kinosále, ktorá bola postavená v modernom vajcovitom tvare, aby sa zabezpečil rovnaký výhľad na plátno zo všetkých kútov miestnosti. Kinosála mala kapacitu 567 miest. V prízemnej časti sa nachádzali priestory určené pre menšie obchody, ktoré boli dostupné priamo z ulice. Budova bola pôvodne dvojposchodová, pričom na streche sa nachádzala terasa, v rámci rekonštrukcie na konci 60. rokov 20. storočia však bolo pristavané tretie poschodie. Na pôvodnej terase sa nachádzala cukráreň s výhľadom na Rodopy. Fasáda budovy je obložená doskami z vápenca.

</doc>
<doc id="663337" url="https://sk.wikipedia.org/wiki?curid=663337" title="Lazárňa">
Lazárňa



</doc>
<doc id="663338" url="https://sk.wikipedia.org/wiki?curid=663338" title="Nórska krížová výprava">
Nórska krížová výprava



</doc>
<doc id="663339" url="https://sk.wikipedia.org/wiki?curid=663339" title="Jolanda">
Jolanda

Jolanda môže byť:

</doc>
<doc id="663340" url="https://sk.wikipedia.org/wiki?curid=663340" title="Whipplov štít">
Whipplov štít



</doc>
<doc id="663343" url="https://sk.wikipedia.org/wiki?curid=663343" title="Osobák">
Osobák



</doc>
<doc id="663344" url="https://sk.wikipedia.org/wiki?curid=663344" title="Motorový vozeň M152.0">
Motorový vozeň M152.0



</doc>
<doc id="663345" url="https://sk.wikipedia.org/wiki?curid=663345" title="CityElefant">
CityElefant



</doc>
<doc id="663346" url="https://sk.wikipedia.org/wiki?curid=663346" title="City Elefant">
City Elefant



</doc>
<doc id="663351" url="https://sk.wikipedia.org/wiki?curid=663351" title="Bakta">
Bakta

Bakta je mestská časť Rimavskej Soboty. Nachádza sa asi 4 km východne od mesta. Žije tu cca. 280 obyvateľov. Má rozlohu 7 km2. Bakta bola založená v roku 1908. Susedí s katastrami obcí Zacharovce, Semsúrov, Bátka.

</doc>
<doc id="663354" url="https://sk.wikipedia.org/wiki?curid=663354" title="S1 (televízna stanica)">
S1 (televízna stanica)

S1 (Slovenský okruh jeden) bola televízna stanica, ktorá vysielala na Slovensku od 3. septembra 1990 do konca júla 1991, keď bola premenovaná na STV.
Vznik.
V súvislosti s demokratickými zmenami po novembri 1989 došlo aj k zmene vysielacej štruktúry a názvu Česko-slovenskej televízie (ČST). Už 18. apríla 1990 prijala vláda Slovenskej republiky Uznesenie č. 178/1990, ktorým zmenila dovtedajší názov Česko-slovenská televízia v SSR a oficiálne ustanovila názov na Slovenská televízia (ST), stále však ako súčasť Česko-slovenskej televízie. Dňa 3. septembra 1990 bol 1. program ČST premenovaný na F1 (Federálny okruh 1) a 2. program ČST, ktorý bol už predtým koncipovaný ako národný program, bol premenovaný na ČTV (Česká televize) v Česku a na S1 (Slovenský okruh jeden) na Slovensku. Dňa 1. júla 1991 vznikla samostatná (t. j. od ČST nezávislá) Slovenská televízia (STV), a to na základe zákona Slovenskej národnej rady č. 254/1991 Zb. o Slovenskej televízií zo dňa 24. mája 1991. Pri tej príležitosti bola na začiatku augusta 1991 stanica S1 premenovaná na STV. Dňa 1. januára 1992 vznikla aj Česká televízia (ČT), na základe zákona o Českej televízii (zákon č. 483/1991 Sb.).

</doc>
<doc id="663363" url="https://sk.wikipedia.org/wiki?curid=663363" title="Nitrit sodný">
Nitrit sodný



</doc>
<doc id="663368" url="https://sk.wikipedia.org/wiki?curid=663368" title="Jozef Drobný">
Jozef Drobný

Jozef Drobný (* 25. marec 1897, Trstená – † 11. január 1959) bol významný predák slovenských poštárov a politik HSĽS v medzivojnovom Československu a v období Slovenského štátu.
Biografia.
Študoval na piaristickom gymnáziu v Ružomberku. Po štúdiách nastúpil do poštovej služby. Už v roku 1919 sa pokúsil spolu s ďalšími štátnymi zamestnancami založiť Spolok štátnych zamestnancov, avšak v súvislosti s plebiscitom na Spiši bol odvolaný do obce Tribš ako administrátor miestneho poštového úradu a poštový dôverník.
Medzičasom sa utvoril Spolok slovenských poštárov, do ktorého vstúpil. Začal byť činný v jeho bratislavskom výbore a od roku 1924 bol aj v jeho predsedníctve. Po rozdelení bratislavskej odbočky na ústredie a odbočku bol zvolený do čela odbočky a zároveň sa stal úradujúcim podpredsedom ústredia Spolku slovenských poštárov. Okrem odborovej činnosti sa začal venovať aj písaniu odborných prác v oblasti poštových služieb. V roku 1932 vydal knihu "Hospodárska služba poštových úradov" (praktická príručka pre zamestnancov pošty). Taktiež prispieval odbornými článkami do viacerých časopisov. Stal sa aj hlavným poštovým tajomníkom v Bratislave.
V parlamentných voľbách v roku 1935 bol zvolený za poslanca Národného zhromaždenia za HSĽS, resp. Autonomistický blok. Kandidoval v XVI. volebnom kraji (Nové Zámky). V snemovni pôsobil v rozpočtovom a sociálne-politickom výbore.
Vo voľbách do Snemu Slovenskej krajiny v roku 1938 je zvolený za poslanca. V sneme zasadal počas celej doby trvania Slovenského štátu. Bol členom sociálneho výboru snemu. Bol krajovým poslancom pre okres Nová Baňa a zároveň vedúci Odboru poštovej správy pri Združení štátnych a verejných zamestnancov.
Po roku 1945 bol na základe rozhodnutia SNR z pošty pre kolaborantstvo prepustený. Orgánmi Národnej bezpečnosti bol spolu s ďalšími poslancami snemu zaistený a postavený pred súd. V marci 1947 bol za svoju činnosť v rokoch 19381945 odsúdený na trest odňatia slobody 20 mesiacov, ktorý si však stihol odpykať do vynesenia rozsudku. Okrem toho mu bola ako vedľajší trest vymeraná strata občianskych práv na dobu dvoch rokov a konfiškácia jednej štvrtiny majetku.

</doc>
<doc id="663371" url="https://sk.wikipedia.org/wiki?curid=663371" title="Swoosie Kurtzová">
Swoosie Kurtzová

Swoosie Kurtzová (neprechýlene Swoosie Kurtz; * 6. september 1944, Omaha, Nebraska, USA) je americká filmová, televízna a divadelná herečka.
Detstvo a mladosť.
Kurtzová sa narodila v meste Omaha, v Nebraske. Bola jedináčik a jej matkou bola spisovateľka Margaret Kurztová a jej otec bol plukovník vzdušných síl Frank Kurtz Jr. Vyštudovala drámu na University of Southern California.
Kariéra.
Jej prvá herecká rola prišla v roku 1962, v televíznom seriály "The Golden Trap". V roku 1975 debutovala na Broadwayi. O tri roky neskôr získala herecké uznanie za jej herecký výkon v inscenácii "Uncommon Women and Others". V roku 1978 sa pripojila k hereckému obsadeniu televízneho sitcomu "Mary", kde si zahrala po boku Mary Tyler Moore či Michaela Keatona.
V roku 1983 si zahrala v detektívom filme "A Caribbean Mystery", podľa knižnej predlohy od Agathy Christie. Vo filme sa objavila po boku herečky Helen Hayes, ktorá stvárnila slečnu Marple. V roku 1988 si zahrala v Oscarovej dráme "Dangerous Liaisons", po boku Glenn Close, Michelle Pfeiffer a Johna Malkovicha.
V roku 1991 stvárnila bohatú a miestami povrchnú Alex v dramatickom televíznom seriály "Sisters". Objavila sa vo všetkých 128 epizódach seriálu. Seriál bol ukončený v roku 1996. V roku 1997 si po boku Jima Carreyho zahrala v komédii "Liar, liar". Menšiu rolu hrala vo filme "Veľmi nebezpečné známosti" z roku 1999.
V roku 2002 si zahrala menšiu rolu po boku hercov ako Jessica Biel, Kate Bosworth, Faye Dunaway a James Van Der Beek vo filme "The Rules of Attraction". Hosťovala spoločne s Blythe Danner v televíznom seriály "Sister Jackie" v roku 2009. Od roku 2010 do roku 2016 hrala pravidelnú rolu v televíznom seriály "Mike a Molly". Od roku 2018 sa pravidelne objavovala tiež po boku Matta LeBlanca v televíznom seriály "Man with a Plan". Posledná epizóda seriálu bola vysielaná v roku 2020.
V roku 2021 prijala rolu Sheily v televíznom seriály "Call Me Kat", kde stvárni matku Mayim Bialik.
Súkromný život.
V rokoch 1964 až 1970 mala vzťah s hercom Joshuom Whiteom. Kurtzová sa nikdy nevydala a nemá žiadne deti.

</doc>
<doc id="663372" url="https://sk.wikipedia.org/wiki?curid=663372" title="Swoosie Kurtz">
Swoosie Kurtz



</doc>
<doc id="663374" url="https://sk.wikipedia.org/wiki?curid=663374" title="Nick Kyrgios">
Nick Kyrgios

Nicholas Hilmy Kyrgios (* 27. apríl 1995, Canberra, Austrália) je profesionálny austrálsky tenista. Vyhral 6 titulov na okruhu ATP. Ako junior vyhral v roku 2013 juniorský Australian Open vo dvojhre a juniorskú Wimbledonskú štvorhru. Kyrgios má povesť talentovaného, ​​ale aj konfliktného hráča, ktorý sa kvôli svojmu chovaniu na ihrisku často dostáva do problémov.
Finálové účasti na turnajoch ATP (9).
Dvojhra – výhry (6)
Dvojhra – prehry vo finále (3)
Štvorhra – výhry (1)

</doc>
<doc id="663375" url="https://sk.wikipedia.org/wiki?curid=663375" title="Pavol Florek">
Pavol Florek

PhDr. Pavol Florek (* 25. marec 1895, Krušetnica† 11. máj 1963, Martin) bol slovenský historik, múzejník, pedagóg a politik HSĽS v období medzivojnového Československa a v období Slovenského štátu.
Stredoškolské štúdiá absolvoval v Trstenej, Levoči, Podolínci a vo Vacove. V rokoch 1916 – 1918 študoval v Budapešti filozofiu (odbor latinský jazyk, dejepis a zemepis). Neskôr pokračoval v štúdiu na Karlovej univerzite v Prahe, kde získal ako prvý Slovák v Československu profesorskú aprobáciu. Následne študoval na Univerzite Komenského v Bratislave, kde získal titul doktora filozofie.
Od roku 1920 pôsobil ako stredoškolský profesor v Košiciach, Dolnom Kubíne, v Rimavskej Sobote, v Bratislave a nakoniec v Turčianskom Svätom Martine. V rokoch 1926 – 1928 pracoval v Prahe na Ministerstve školstva a národnej osvety.
V Dolnom Kubíne v roku 1925 založil Oravské múzeum a muzeálnu spoločnosť. V čase svojho pôsobenia v Rimavskej Sobote zreorganizoval a poslovenčil Spoločnosť Gemer-malohontianskeho múzea. V roku 1926 obnovil vydávanie predprevratového Zborníka Muzeálnej slovenskej spoločnosti v Turčianskom Svätom Martine. Ako delegát Slovenského národného múzea bol účastníkom medzinárodných slovanských kongresov v Poľsku a v Juhoslávii, kde za svoju činnosť dostal od juhoslovanského kráľa Alexandra I. vyznamenanie Rád sv. Sávu. V Martine redigoval aj Zborník profesorov-Slovákov. Zostavil sprievodcu po Turčianskom Sv. Martine a Turci, napísal dejiny Znievskeho hradu. Uverejňoval zásady slovenského zemepisného názvoslovia, čím bránil počešťovaniu slovenčiny a slovenských názvov. Neskôr stál aj na čele Spolku slovenských profesorov.
Už od študentských čias bol veľkým vlastencom. Po vzniku Československa sa stotožňoval s politickým kurzom Andreja Hlinku a jeho HSĽS. Ľudákov zastupoval aj v martinskom mestskom zastupiteľstve. V parlamentných voľbách v roku 1935 bol zvolený za poslanca Národného zhromaždenia za HSĽS, resp. Autonomistický blok v XVII. volebnom kraji (Turč. Sv. Martin). V snemovni pôsobil v rozpočtovom výbore. Vo voľbách do Snemu Slovenskej krajiny v roku 1938 bol zvolený za poslanca. Poslancom bol počas celej existencie Slovenského štátu. V sneme pôsobil v kultúrnom, rozpočtovom a zahraničnom výbore. Bol krajovým poslancom pre okres Dolný Kubín a zároveň v Združení štátnych a verejných zamestnancov vykonával funkciu vedúceho Odboru školskej a osvetovej správy.
V roku 1945 emigroval do Rakúska a následne do Talianska, odkiaľ sa v roku 1947 vrátil do Československa. Sprvu pracoval ako robotník v Martine. Neskôr v rokoch 1955 – 1956 bol archivárom a knihovníkom v Štátnej mincovni v Kremnici. Odtiaľ nastúpil do knihovníckeho oddelenia Matice slovenskej v Martine.

</doc>
<doc id="663379" url="https://sk.wikipedia.org/wiki?curid=663379" title="Hlístice">
Hlístice



</doc>
<doc id="663380" url="https://sk.wikipedia.org/wiki?curid=663380" title="James Van Der Beek">
James Van Der Beek

James Van Der Beek (* 8. marec 1977, Cheshire, Connecticut, USA) je americký herec známy z televízneho seriálu "Dawsonov svet" (1998 - 2003).
Detstvo a mladosť.
Van Der Beek sa narodil matke Sheile a otcovi Jamesa Van Der Beekovím v meste Cheshire, v štáte Connecticut. Jeho rodičia sú holandského pôvodu.
Ako pätnásť ročný požiadal matku aby ho vzala do New Yorku, kde sa chcel stať hercom. O rok neskôr už debutoval na Broadwayi.
Kariéra.
Od roku 1998 do roku 2003 stvárnil hlavnú postavu televízneho seriálu "Dawsonov svet". Jeho herecký výkon v seriáli bol pozitívne prijatý filmovými kritikmi. O rok neskôr stvárnil hlavnú postavu v komédii "Varsity Blues", kde si zahral po boku Amy Smart, Ali Larter, Paula Walkera a Jona Voighta. Za svoj herecký výkon získal ocenenie MTV Award.
V roku 2005 si zahral v komédii "Standing Still". V roku 2008 hosťoval v troch epizódach televízneho seriálu, "Ako som spoznal vašu mamu", kde stvárnil kamaráta Robin Sherbatsky (Cobie Smulders). V roku 2009 si zahral vo filme "Formosa Betrayed", ktorý je založený na skutočných udalostiach. Za svoj herecký výkon získal ocenenie pre najlepšieho herca na filmovom festivale v San Diegu. Po boku Michelle Trachtenberg a Taylor Schilling si zahral v televíznom seriály "Mercy". Samého seba si zahral v televíznom seriáli Don't "Trust the B---- in Apartment 23" z roku 2012.
V roku 2015 sa objavil po boku Patricie Arquette v televíznom seriály "". V roku 2017 sa mal objaviť v horore "47 Meters Down" ale nakoniec jeho scény boli z filmu vystrihnuté.
Súkromný život.
Od roku 2003 do roku 2009 tvoril manželský pár s herečkou Heather McCombovou. Na jeseň roku 2009 požiadal Van Der Beek o rozvod, ktorý sa uskutočnil v roku 2010.
Dňa 1. augusta 2010 sa oženil s obchodnou konzultantkou Kimberly Brookovou v Tel Aviv, v Izraeli. Majú spolu päť detí. V októbri 2019 pár oznámil, že čakajú svoje šieste dieťa no o mesiac neskôr priznali, že Brooková potratila. Od septembra 2020 nežijú v Los Angeles a presťahovali sa do Texasu.
Van Der Beekovi diagnostikovali v roku 2023 rakovinu hrubého čreva v 3. štádiu, no svoju diagnózu oznámil verejne až v novembri 2024. Uviedol, že ju riešil súkromne s podporou rodiny a upozornil na význam včasného vyšetrenia.

</doc>
<doc id="663382" url="https://sk.wikipedia.org/wiki?curid=663382" title="Svalovec špirálový">
Svalovec špirálový



</doc>
<doc id="663384" url="https://sk.wikipedia.org/wiki?curid=663384" title="Nitkovcotvaré">
Nitkovcotvaré



</doc>
<doc id="663385" url="https://sk.wikipedia.org/wiki?curid=663385" title="Dirofilaria">
Dirofilaria



</doc>
<doc id="663386" url="https://sk.wikipedia.org/wiki?curid=663386" title="Ulica 1. mája (Pezinok)">
Ulica 1. mája (Pezinok)

Ulica 1. mája (v minulosti "Námestie 1. mája") je ulica a bývalé námestie v Pezinku. Je pomenovaná podľa Sviatku práce.
V minulosti sa výstavba spolu so sídliskom Za hradbami nazývala sídlisko Stred II. a v súčasnosti sa niekedy uvádza aj ako sídlisko 1. mája. Bytové domy v juhozápadnej časti ulice sú súčasťou sídliska Juh, ktoré je pokračovaním sídliska Stred II.
Nachádza sa tu talianska reštaurácia s pizzeriou La Taverna di Manu (v minulosti Pizzeria Ristorante Italia) a bývalá predajňa potravín, v ktorej v súčasnosti sídli Detský svet Jašidielka. Pred bývalou predajňou potravín sa nachádza plastika torza ľudskej figúry (prezývaná aj „Túžba“) z roku 1968, ktorú vytvoril akademický sochár Emil Venkov odliatím z hydronália. Na severovýchodnom konci ulice sa nachádza parkovisko, ktoré sa počas veľkonočných sviatkov využíva pre kolotoče.
Na čísle 29/A sa nachádza džudo aréna klubu 1. Judo Club Pezinok. Oproti nej sa nachádzajú radové garáže s opustenou obytnou stavbou a parkoviskom vedľa nich.

</doc>
<doc id="663387" url="https://sk.wikipedia.org/wiki?curid=663387" title="BETA-CAR">
BETA-CAR



</doc>
<doc id="663390" url="https://sk.wikipedia.org/wiki?curid=663390" title="Drevokombinát (Pezinok)">
Drevokombinát (Pezinok)

Drevokombinát (Pezinok) (iné názvy: Drevoindustria (Pezinok), Malokarpatská drevárska fabrika; hovorovo "Drevona") bol priemyselný areál a továreň na spracovanie dreva na Drevárskej ulici číslo 23 v Pezinku. Susedí s, dnes už bývalými, vinárskymi závodmi a v súčasnosti sa tu nachádzajú sklady a kancelárie.
História.
Výstavba Drevokombinátu v Pezinku sa začala 10. júna 1967 s nákladom okolo 600 miliónov korún. Generálnym dodávateľom stavebnej časti bol Hydrostav v Šali a technologické zariadenia dodalo ČKD Dukla Praha, Kráľovopolské strojárne v Brne a niektoré firmy z Francúzska a Švédska. V roku 1968 sa areál napojil na vlečku Západoslovenských tehelní a neskôr sa na ňu napojil aj susedný vinársky závod. Dňa 1. júla 1971 podnik začal svoju prvú etapu výroby a bola aj otvorená pílnica.
Dňa 29. februára 1996 bol rozhodnutím Ministra hospodárstva Slovenskej republiky Jánom Duckým zrušený štátny podnik Drevokombinát Pezinok.
V roku 1997 bola obnovená výroba pod názvom Malokarpatská drevárska fabrika.
Súčasný stav.
V roku 2007 areál odkúpila spoločnosť BETA – CAR, s r. o. Nachádza sa tu administratívna budova BETA-CAR Business Centrum, skladové priestory, parkovacie plochy, opustená budova fabriky s komínom a bývalý drevosklad s betónovými stĺpmi.
Medzi rokmi 2022 a 2023 bola opustená budova fabriky zbúraná, komín sa zachoval.
Kultúra.
V areáli BETA-CAR sa krátky čas konal multižánrový festival Alternatíva v Drevone. Po dvoch ročníkoch zanikol a 3. ročník, plánovaný na rok 2014, musel byť zrušený.

</doc>
<doc id="663391" url="https://sk.wikipedia.org/wiki?curid=663391" title="Drevona (Pezinok)">
Drevona (Pezinok)



</doc>
<doc id="663392" url="https://sk.wikipedia.org/wiki?curid=663392" title="Drevoindustria (Pezinok)">
Drevoindustria (Pezinok)



</doc>
<doc id="663393" url="https://sk.wikipedia.org/wiki?curid=663393" title="Malokarpatská drevárska fabrika">
Malokarpatská drevárska fabrika



</doc>
<doc id="663397" url="https://sk.wikipedia.org/wiki?curid=663397" title="Ivermectin">
Ivermectin

__VYNÚTIŤOBSAH__

</doc>
<doc id="663399" url="https://sk.wikipedia.org/wiki?curid=663399" title="Drezina">
Drezina

Drezina je ľahké koľajové vozidlo, ktoré slúži na dopravu niekoľkých pasažierov väčšinou na služobné účely. Môže byť poháňané mechanicky silou svalov alebo je vybavené motorom.
Názov je odvodený z mena vynálezcu Karla Draisa, konštruktéra cestného jednostopového odrážadla nazvaného "Laufmaschine" alebo draisina, predchodcu dnešných bicyklov.
Dreziny boli robené na princípe bicyklov, motocyklov alebo automobilov. Existovali aj dreziny postavené ako jednoduchý voz s kľukou a dvojzvratnou pákou (pumpovacia drezina – obdoba princípu starých ručných hasičských striekačiek).

</doc>
<doc id="663402" url="https://sk.wikipedia.org/wiki?curid=663402" title="Janíkovské pole">
Janíkovské pole

Janíkovské pole je lokalita v miestnej časti Petržalka-Juh v mestskej časti Petržalka v Bratislave.
Nachádza sa južne od lokalít Južné mesto-Zóna A a Južné mesto-Zóna B.
Nenachádza sa tu žiadna zástavba, celú plochu tvorí orná pôda.

</doc>
<doc id="663405" url="https://sk.wikipedia.org/wiki?curid=663405" title="Dawsonov svet">
Dawsonov svet

Dawsonov svet () je americký dramatický televízny seriál. Bol vysielaný v rokoch 1998 až 2003 na televíznej stanici The WB. Seriál má šesť sérii a 128 epizód. Hlavné postavy stvárnili James Van Der Beek, Katie Holmes, Joshua Jackson a Michelle Williams. 
Scenár k filmu napísal Kevin Williamson, ktorý sa inšpiroval svojim dospievaním. 
Seriál hovorí príbeh o troch kamarátoch, ktorý sa poznajú od detstva (James Van Der Beek, Katie Holmes, Joshua Jackson) vo fiktívnom meste Capeside v štáte Massachusetts. Do ich partie príjmu nového člena, ktorým sa stane vnučka Dawsonových susedov, ktorú stvárnila Michelle Williams.

</doc>
<doc id="663406" url="https://sk.wikipedia.org/wiki?curid=663406" title="Zoznam zaniknutých ulíc Petržalky">
Zoznam zaniknutých ulíc Petržalky

Toto je zoznam, ktorý obsahuje vyše 100 ulíc, ktoré boli zbúrané od roku 1973 do roku 1989 pri výstavbe panelového sídliska v Petržalke.
Názvy pri jednotlivých uliciach sú usporiadané od najnovšieho názvu po najstarší.

</doc>
<doc id="663408" url="https://sk.wikipedia.org/wiki?curid=663408" title="Ondreja Štefanka">
Ondreja Štefanka



</doc>
<doc id="663410" url="https://sk.wikipedia.org/wiki?curid=663410" title="Siker, pénz, nők, csillogás">
Siker, pénz, nők, csillogás

Siker, pénz, nők, csillogás je štvrtý štúdiový album, ktorý v roku 1986 vydalo hudobné vydavateľstvo Hungaroton maďarskej pop rockovej skupine KFT.

</doc>
<doc id="663411" url="https://sk.wikipedia.org/wiki?curid=663411" title="Kosákova ulica">
Kosákova ulica



</doc>
<doc id="663413" url="https://sk.wikipedia.org/wiki?curid=663413" title="Rontgenova ulica">
Rontgenova ulica



</doc>
<doc id="663418" url="https://sk.wikipedia.org/wiki?curid=663418" title="Majstrovstvá sveta v ľadovom hokeji hráčov do 18 rokov 2021">
Majstrovstvá sveta v ľadovom hokeji hráčov do 18 rokov 2021

Majstrovstvá sveta v ľadovom hokeji hráčov do 18 rokov 2021 boli 23. MS v ľadovom hokeji hráčov do 18 rokov. Konali sa od 26. apríla do 6. mája 2021 v amerických mestách Dallas (Frisco a Plano).
Play-off.
Pre semifinále boli tímy znovanasadené podľa nasledovného poradia: 1. Kanada, 2. Fínsko, 3. Rusko, 4. Švédsko, 5. USA, 6. Bielorusko, 7. Česko, 8. Švajčiarsko.
""
Nižšie divízie.
I. A divízia.
Turnaj I. A divízie MS 2021 sa mal konať od 5. do 11. apríla 2021 na Slovensku. Turnaj bol však zrušený Medzinárodnou hokejovou federáciou 18. novembra 2020 (Covid 19).
I. B divízia.
Turnaj I. B divízie MS 2021 sa mal konať od 18. do 25. apríla 2021 v Taliansku. Turnaj bol však zrušený Medzinárodnou hokejovou federáciou 18. novembra 2020 (Covid 19).
II. A divízia.
Turnaj II. A divízie MS 2021 sa mal konať od 4. do 10. apríla 2021 v Estónsku. Turnaj bol však zrušený Medzinárodnou hokejovou federáciou 18. novembra 2020 (Covid 19).
II. B divízia.
Turnaj II. B divízie MS 2021 sa mal konať od 21. do 27. marca 2021 v Bulharsku. Turnaj bol však zrušený Medzinárodnou hokejovou federáciou 18. novembra 2020 (Covid 19).
III. A divízia.
Turnaj III. A divízie MS 2021 sa mal konať od 29. marca do 4. apríla 2021 v Turecku. Turnaj bol však zrušený Medzinárodnou hokejovou federáciou 18. novembra 2020 (Covid 19).
III. B divízia.
Turnaj III. B divízie MS 2021 sa mal konať od 28. marca do 3. apríla 2021 v Luxembursku. Turnaj bol však zrušený Medzinárodnou hokejovou federáciou 18. novembra 2020 (Covid 19).

</doc>
<doc id="663421" url="https://sk.wikipedia.org/wiki?curid=663421" title="Amber Van Day">
Amber Van Day

Amber Van Day (* 1. máj 1996, Brighton and Hove, Spojené kráľovstvo) je britská popová speváčka, skladateľka a herečka, známa hlavne kvôli jej singlom "Kids in the Corner" a "WTF" (spolu s Hugelom).
Osobný život.
Amber van Day je dcérou britského speváka David Van Day, ktorý bol súčasťou populárneho dua Dollar v 80. rokoch. Začala skladať a spievať už ako malé dievča, keď mala 8 rokov. Do pozornosti ľudí sa dostala hlavne vďaka jej spolupráci s Hugelom, a ich spoločným titulom "WTF" ktorý má v súčasnosti viac ako 77 miliónov streamov na Spotify, a taktiež dosiahol niekoľko zlatých ocenení.
Kariéra.
Jej kariéra začala v roku 2015 kedy spolu s George Kwallim nahrala jej prvý titul "Act No Good". Na pár rokov sa odmlčala, no koncom roku 2018 nahrala spolu s Hugelom titul "WTF". V máji 2019 nahrala ďalší titul "Mamma Mia" spolu s Hugelom. V júli 2019 nahrala spolu so skupinou Love Harder titul "Oblivion", ktorý je zároveň jej druhým najúspešnejším titulom, ktorý má momentálne viac ako 30 miliónov streamov na Spotify. V októbri 2019 nahrala titul "I don't wanna talk" opäť s Hugelom. V roku 2019 jej piesne na Spotify počúvalo 7,6 miliónov ľudí zo 79 krajín celkovo 54,6 miliónkrát, dokopy to bolo 2,3 miliónov hodín. Vo februári 2020 získal jej titul "WTF" dve zlaté ocenenia. V apríli 2020 nahrala svoj prvý debutový solo singel "Kids in the Corner" ktorý sa stal populárnym v januári 2021, pretože tvorí soundtrack Netflix seriálu . V júli 2020 nahrala ďalší titul "Papa" spolu s nemeckou skupinou YouNotUs, tento titul dosiahol 20 priečky v najlepších single tituloch v Nemecku.
Kids in the Corner.
Jej debutový singel "Kids in the Corner" je zameraný na tému sebaprijatia a rozmanitosti. Podľa Amber je dôležité a aj silné pripustiť si že sme zraniteľní. Nikto nám nemôže hovoriť čo máme a čo nemáme robiť; nikto nám nemôže prikázať koho máme mať radi a koho nemáme mať radi. Taktiež si myslí že skutoční hrdinovia sú tí, ktorí pomáhajú ostatným žiť bez ohľadu na to, čo je podľa spoločnosti správne a čo nesprávne.

</doc>
<doc id="663435" url="https://sk.wikipedia.org/wiki?curid=663435" title="David O’Keeffe">
David O’Keeffe

David O’Keeffe (* 1953, Ennis, Írsko) je írsky právnik.
Je emeritným profesorom európskeho práva na Londýnskej univerzite (University of London). Pracuje ako Senior Counsel v medzinárodnej právnickej kancelárii Dentons. Od roku 2008 je predsedom tribunálu pre prípady európskej štátnej služby vo Florencii.
Bol „référendaire“ na Európskom súdnom dvore (19851990). V rokoch 19901993 pôsobil ako profesor európskeho práva a dekan Právnickej fakulty Univerzity v Durham (Spojené kráľovstvo). V rokoch 19932004 bol profesorom európskeho práva a prodekanom Právnickej fakulty University College London. Rovnaký predmet vyučoval aj na univerzite College of Europe v Bruggy a európskom centre Natolin vo Varšave (19932007).
Poradil Snemovni lordov s právom Európskej únie. Predtým pracoval ako externý poradca Európskeho parlamentu a Európskeho ombudsmana. Bol členom expertnej skupiny Európskej komisie pre vnútorný trh a voľný pohyb osôb, ktorej predsedala Simone Veilová.
Od roku 1990 až do pristúpenia krajín strednej a východnej Európy k Európskej únii O’Keeffe veľmi často prednášal o práve EÚ na rôznych univerzitách a iných inštitúciách v Poľsku, Rumunsku, Slovinsku a na Slovensku. Jeho práca v tejto oblasti bola uznaná. Spolu s veľvyslancom Nicholas Emiliou zorganizoval na Cyprus veľkú konferenciu s cieľom pripraviť sa na vstup krajiny do Európskej únie.
Bol spoluzakladateľom časopisu "European Foreign Affairs Review" (1996) a členom vedeckého výboru "Common Market Law Review" (19852005).

</doc>
<doc id="663436" url="https://sk.wikipedia.org/wiki?curid=663436" title="Škoviera">
Škoviera

Škoviera je slovenské priezvisko.

</doc>
<doc id="663441" url="https://sk.wikipedia.org/wiki?curid=663441" title="Dejiny Švédska">
Dejiny Švédska

Dejiny Švédska sú dejinami územia, na ktorom sa dnes nachádza Švédske kráľovstvo, ale aj dejiny švédskeho kráľovstva mimo územia súčasného štátu. Dejiny Švédska sa začínajú písať potom, čo z južného Švédska ustúpil ľadovec. Prvé stopy ľudskej činnosti sú zaznamenané z doby 12 000 rokov pred naším letopočtom. Hoci existujú odkazy na kmeňové dejiny minimálne od 1. storočia, až do roku 1000 sú písané pramene len útržkovité a tvorili ho väčšinou cudzinci. V tom, kedy možno hovoriť o plnohodnotnom švédskom štáte, sa historici nezhodujú a hovorí sa o 6. storočí, rovnako ako o šestnástom. Za zakladateľskú osobnosť však možno považovať prvého historicky doloženého kráľa Erika Víťazného, ktorý sa ujal vlády na konci 10. storočia. Vypálenie pohanského chrámu v Uppsale v 11. storočí môžeme považovať za signál plnohodnotného pokrstenia krajiny. Od 11. storočia možno vysledovať jednotné zákonodarstvo, ale trón bol dlho veľmi neistý a nebolo výnimkou, že kráľ končil zavraždený.
Na konci 14. storočia sa Švédsko dostávalo čoraz viac pod vplyv Dánska, ktoré snívalo o veľkej severskej ríši. To sa podarilo na konci 14. storočia, kedy vznikla Kalmarská únia, avšak so sídlom v Kodani. Dánska hegemónia vyvolávala vo Švédsku nespokojnosť a viedla k sérii povstaní. To z roku 1523, ktoré viedol Gustáv Vasa, bolo nakoniec úspešné. Gustáv sa stal kráľom a Švédsko obnovilo svoju samostatnosť. Bol to tiež kráľ Gustáv, kto podnietil ťahanie protestantizmu a vytlačil katolíctvo . Počas 17. storočia, po víťazstve vo vojnách proti Dánsku, Nórsku, Rusku a Poľsko-litovskému štátu, sa Švédsko stalo európskou veľmocou a prevzalo priamu kontrolu nad celou baltskou oblasťou. Švédsko zohralo tiež zásadnú úlohu v tridsaťročnej vojne, počas ktorej švédske vojská križovali celý kontinent. Švédska hegemónia však znervóznela susedov, Nórov a Dánov, ktorí začali proti nemu pracovať za pomoci Ruska. Napokon bolo Rusko aj úspešné, keď ho roku 1721 porazilo v Severnej vojne. Švédi si potom zahojili rany aspoň porážkou Nórska (1814), ktoré bolo prinútené k personálnej únii (tzv. Švédsko-Nórsko), z ktorej však v roku 1905 vystúpilo.
Od polovice 19. storočia Švédi stavili na budovanie svojej demokracie, neutralitu a nezasahovania do európskych konfliktov (vrátane prvej a druhej svetovej vojny a v zásade aj studenej vojny). V dvadsiatom storočí dvadsiatom pridali ešte budovanie sociálneho štátu, pričom kľúčovú úlohu v tom mali sociálni demokrati (vládli 1932-1976). Švédsky sociálny štát býva označovaný za najmohutnejší v celej Európe. Silne sa Švédsko zapojilo aj do európskeho integračného procesu, hoci odmietlo jednotnú menu euro.
Prehistória a Vikingovia.
Švédsko má rovnako ako susedné Nórsko vysokú koncentráciu nástenných malieb, pričom najviac ich nájdeme v provincii Bohuslän. Najstaršie však môžeme nájsť v provincii Jämtland datovaných do rokov okolo 9000 pred Kr.
Počiatky švédskych dejín sú veľmi nejasné. Existenciu silných kmeňov zaznamenáva na území Švédska Tacitus už v roku 98, keď píše o panovníkovi, ktorý vládol nad zemou Svealand. Nasledujú zmienky o kráľovstvách Svea Rike a Göta Rike. Pravdepodobne z čias, kedy si Svea Rike podrobila druhú z ríš, pochádza súčasný názov "Sverige." Prvým panovníkom zjednotenej ríše bol Erik Víťazný (vládol v rokoch 970-995). Priezvisko "Víťazný" si získal výhrou v bitke pri Fýrisvelliru, ktorej odrazil inváziu z juhu. Rozsah Erikoveho kráľovstvo je sporný. Mimo okolí jazera Mälaren mohlo siahať na juh k Baltskému moru u Blekinge. Saský kronikár Adam Brémsky píše, že Erik krátko tiež ovládol Dánsko potom, čo porazil kráľa Svena Vidlího Fúzatého. Podľa "Flateyjarbok" bol úspešný, pretože sa spolčoval so sedliakmi proti aristokratickej triede Jarle . Zrejme založil aj mesto Sigtuna. Erik bol podľa ság švagrom dánskeho kráľa Haralda Modrozuba, jeho manželka bola sestrou poľského kráľa a českého kniežaťa Boleslava Chrabrého.
Začiatkom stredoveku patrili Švédi medzi tzv. Vikingov, bojovné kmene, ktoré v 8.-11. storočí expandovali zo severských krajín (dnešné Nórsko, Dánsko a Švédsko) do mnohých častí Európy a po nejakú dobu ich ovládali. Švédski vikingovia (Varjagovia) tvorili elitnej družiny ozbrojených kupcov, ktorí sa zamerali na východ. Po vodných tokoch a plochách prenikali z Fínskeho alebo Rižského zálivu na Volge alebo Dnepra. Po týchto vodných cestách postupovali ďalej k juhu, po Volge do arabských krajín a po Dnepra do Čierneho mora a Byzancie, kde začali Varjagovia slúžiť ako osobná garda byzantských cisárov. Podľa rozšírenej normanskej teórie vzniku ruského štátu boli Varjagovia zakladateľmi Kyjevskej Rusi a jej pôvodné panovníckej dynastie Rurikovcov, ktorá v cárskom Rusku vládla až do konca 16. storočia. 
Vikingskí miestni šľachtici či náčelníci (tzv. jarlovia) si zo svojho stredu volili kráľa. Jeho moc však bola obmedzená mocou zhromaždenie slobodných mužov zvaného thing . V thing sa rozhodovali dôležité záležitosti, ale takisto sa tu hrali hry. Česť znamenala pre Vikingov všetko, a tak sa veľmi často uchyľovali k súbojom (tzv. "Holmgang"), ktoré boli neoddeliteľnou súčasťou ich životov a kultúry. Postavenie žien bolo pravdepodobne lepšie ako v iných častiach vtedajšej Európy. Je známe, že mohli muža žalovať, ak na ne siahol. Podľa toho, kam siahol, sa určilo, koľko musí zaplatiť. Niektoré ženy boli aj bojovníci. 
Vikingovia boli pohania. Prechod ku kresťanstvu bol zložitý, postupný a občas násilný. Podľa Adama Brémskeho bol v Dánsku pokrstený už Erik Víťazný, zabudol však na kresťanskú vieru po tom, čo sa vrátil do Švédska. Pokrstený bol tiež druhý švédsky kráľ Olof Skötkonung, syn Erika Víťazného, a to okolo roku 1008 v Husaby misionárom Sigfridom. Podľa Adama Brémskeho síce Olof až do svojej smrti zostal kresťanom, ale pretože väčšina Švédov boli stále pohania, jeho kresťanské aktivity sa obmedzili len na už pokrstenú provinciu Götaland. Podľa legendy bol Olof v Štokholme umučený po tom, čo odmietol obetovať pohanským bohom.
Hlavným skorým zdrojom náboženského vplyvu bola Anglicka, vďaka kontaktu medzi Škandinávci a Sasy v Danelaw as írskymi misionári. Nemecký vplyv bol na začiatku slabší, napriek ranému misijného pokusu Ansgar. Náboženský vplyv z Nemecka sa však postupne ukázal ako dominantný, najmä po normanskom dobytí Anglicka. Cez úzke vzťahy medzi švédskou a ruskou aristokraciou neexistuje žiadny priamy dôkaz pravoslávneho vplyvu. Problémom bola zrejme jazyková bariéra.
Pokrstenie v 11. a 12. storočí prispelo k vzniku jednotného švédskeho štátu, násilnú christianizáciu si za svoju politiku zvolil najmä kráľ Stenkil, prvý panovník z rodu Stenkilu, ktorý Švédsku vládol od roku 1060 až do roku 1125. Ešte Anund Gardské (vládol okolo roku 1070) však bol zvrhnutý, keď vydal zákaz ľudských obetí v chráme v Uppsale . Tiež Inge I. Švédsky (1079-1084, 1087-1105) mal byť zvrhnutý kvôli zákazu pohanských obetí. Práve Inge však roka 1087 znovudobyl Uppsale, ktorá bola náboženským centrom starej viery celého Švédska (a možno celej Škandinávie), starý chrám zapálil, zabil pohanského vzdorovitého kráľa Blot-Svena a znovu uzurpoval pre seba trón. To je v christianizačnom procese zrejme zásadný medzník. Inge tiež presunul kráľovské sídlo do Gotland, ktorý bol viac pokrstený, a kde mal väčšiu podporu obyvateľov. Blot-Sven býva označovaný za posledného naozaj pohanského panovníka Švédska.
Ingeho mladší syn Inge II. zomrel bezdetný a jeho smrťou končí vláda Stenkilov. Manželka Ingeho II. Ulvhild Håkansdotter sa neskôr vydala za dánskeho kráľa Nielsa a ešte neskôr za Sverkera I. (podľa niektorých teórií mimochodom vnuka Blot-Svena) a začala vláda dynastie Sverkerov.
Sverkerovci, Erikovci a Folkungovci.
V 11. storočí sa na švédskom tróne striedali zástupcovia dvoch dynastií, a to rod Sverkerovcov a rod Erikov, po ktorých v 12. storočí nastúpila dynastia Folkungov . Folkungovia sú známi svojimi vzájomnými, často krvavými zvykmi.
Podľa ruských letopisov a záznamov podnikli Sverker I. a Karol VII. Švédsky neúspešné krížové výpravy na východ. Niektorými historikmi sú švédske krížovej výpravy na východ považované len za legendu, iní oponujú, že sú kľúčom k rastúcemu napätiu medzi Švédskom a Ruskom, napätie, ktoré malo pokračovať po mnoho rokov.
Erik IX. Svätý dal vzniknúť prvému švédskemu písanému zákonníku. Vnútropolitická situácia bola však v krajne nestabilná - zavraždený bol kráľ Sverker I., jeho nástupca Erik IX. Svätý, ktorého mučenícky kult rozšírili jeho potomkovia, jeho nástupca (a vrah) Magnus II. Švédsky a jeho nástupca Karol VII. Švédsky. Aj potom pokračovali občianske vojny a nekonečné ťahanice o trón.
Počas vlády Karola VII. bolo vo Švédsku založené prvé arcibiskupstva, v roku 1164. Švédske kostoly sa tým pádom mohli úplne odpútať od závislosti na dánskom arcibiskupstvo v Lunde. Išlo o dôležitý krok k suverenite Švédska a ohradzovanie sa voči vplyvu Dánov, najmocnejších Škandinávcov v stredoveku.
Tzv. jarl (náčelník) Birger Magnusson z Bjölbo, ktorý od roku 1250 vládol ako regent za svojho syna, maloletého kráľa Valdemara Birgerssona, sa potom zaslúžil o pripojenie Fínska ku Švédsku. Jarl Birger tiež založil mesto Štokholm.
Za Magnusa IV. (vládol 1319-1364) pôsobila najuctievanejšia švédska svätica Brigita Švédska. Jej mystické vízie silne ovplyvnili stredovekú ikonografii Kristovho narodenia a očistca.
Nástup trojročného Magnusa IV. na trón v roku 1319 tiež znamenal prvé spojenie Švédska a Nórska do jedného štátneho celku, keď Magnus, syn nórskej princeznej Ingeborg, zdedil nórsky trón od svojho dedka Haakona V. Nedospelosť kráľa oslabila vo Švédsku kráľovský vplyv a viedla k vzostupu pozemkovej aristokracie a tiež miest. V roku 1359 kráľ zvolal prvý švédsky parlament, Riksdag, do ktorého boli pozvaní zástupcovia miest, šľachtici i duchovní. To kráľa však neuchránilo pred šľachtickou vzburou. Šľachta si vyhliadla v Meklenbursku nového adepta na trón, Albrechta Meklenburského. Ten potom vykonal do Švédska inváziu, s pomocou nemeckých hanzovných miest, a kráľ bol skutočne zvrhnutý. Nepomohla mu ani pomoc nórskeho kráľa Haakon VI. Albrecht sa stal novým švédskym panovníkom, avšak za cenu toho, že ako prvý švédsky kráľ v histórii musel v roku 1371 zložiť korunovačnú prísahu, v ktorej sa zaviazal previesť rad kráľovských právomocí na šľachtu. Kráľ nebol populárny preto, že do úradov dosadzoval často Nemcov. Avšak snahu dánskeho kráľa Valdemara IV. ho zosadiť ustál a moc si udržal. Väz mu zrazil ešte len pokus vymaniť sa z područia švédskej šľachty. Keď jej zabavil niektoré majetky, šľachtici sa obrátili so žiadosťou o pomoc na dánsku kráľovnú Markétu I. Tým nevedomky zmenili chod švédskych dejín a hodili Švédsko na dlhší čas pod dánsku hegemóniu. Markéta totiž neváhala, Albrechta zosadila, sama si uzurpoval trón a novo spojila Dánsko a Švédsko (teda aj Nórsko) do jedného štátu, ktorému sa začalo hovoriť Kalmarská únia. Švédsky kráľ tak odvtedy sídlil v Dánsku.
Na konferencii na hrade Dalaborg v marci 1388 prijali švédski magnáti všetky Margitine požiadavky a zvolili ju "zvrchovanou vládkyňou" s tým, že prijmú akéhokoľvek následníka, ktorého ona určí. Dňa 24. februára 1389 bola žoldniersku armáda kráľa Albrechta v bitke pri Falköping porazená a Albrecht zajatý. Markéta tak získala úplnú vládu nad všetkými troma krajinami. Markéta sa nikdy netajila svojím cieľom spojiť celú Škandináviu do jedného štátneho celku a vybudovať tak mocnú ríšu. Nemala to však zďaleka jednoduché. Napríklad nemala vôbec pod kontrolou Štokholm, ktorý bol v tom čase prakticky nemeckým mestom. Navyše Albrechtové väzby na hanzové mestá v Nemecku viedli k tomu, že tieto mestá začali proti Markéte viesť pirátsku vojnu. Baltské a Severné more rýchlo zaplnili lode "zásobovacieho bratstva" alebo tzv. Vitaliano, ktorí boli pôvodne najatí, aby zásobovali obkľúčený Štokholm potravinami. Vitaliano čoskoro začali prepadávať dánske, nórske i švédskej lode; neskôr aj mestá na pobreží Fínska a Švédska a nakoniec dobyli a obsadili aj ostrovy Bornholm a Gotland . Markéta musela ustúpiť a na základe dohody z Lindholmu (1395) bol Albrecht prepustený so záväzkom do troch rokov zaplatiť výkupné 60 000 mariek, pričom Štokholm bol daný hanze do zástavy. Albrecht však peniaze nevyplatil, a tak hanza mesto získala. Výmenou za obchodné privilégia ho potom v septembri 1398 odovzdali Markéte.
V roku 1389 vyhlásila Markéta svojho vtedy sedemročného synovca (ktorého adoptovala) Erika Pomoranského nórskym kráľom. V roku 1396 mu bol vzdaný hold aj vo Švédsku, ale aj tu si Markéta uchovala úrad regentky do doby Erikovej dospelosti. Aby spojila tri kráľovstvá ešte tesnejšie, zvolala Markéta v júni 1397 "Riksråd" (ríšsku radu) troch kráľovstiev do mesta Kalmar a na Sviatok najsvätejšej trojice (17. júna) tu bol Erik slávnostne korunovaný kráľom Dánska, Švédska a Nórska (avšam kým žila, vládla fakticky Markéta). Bol tiež oficiálne vyhlásený nový štát - tzv. Večná únia, historikmi označovaná však ako Kalmarská únie. V Kalmare podpísaná zmluva zaručovala švédskym šľachticom ich práva, ale pre Markétu išlo o bolestný kompromis, lebo všetko, čo bránilo zliatiu troch kráľovstvo do jednej entity, jej bolo proti srsti. Moc švédskej šľachty sa jej nakoniec podarilo značne obmedziť (oveľa viac než nórskej).
Markéta snívala o tom, že sa severská ríša rozšíri aj o Anglicku a viedla o tom aj rokovania, ale znamenalo by to pre ňu vstúpiť do storočnej vojny medzi Francúzsko a Anglicko, čoho sa obávala. K čiastočnému prepojeniu kráľovských rodov ale došlo a bola uzavretá obranná aliancia.
Markéta zomrela roku 1412, a to bol tiež začiatok erózie kalmarskej jednoty. Keď sa reálne ujal moci Erik Pomoranský, rýchlo dal najavo, že jediné územie, o ktorého blaho mu naozaj ide, je dánske - zahájil veľkorysú výstavbu v Kodani, zakladal mestá v Dánsku, nie však v Nórsku a Švédsku. To viedlo k nespokojnosti. Ďalším jablkom sváru bolo, že vo Švédsku obsadzoval Erik úrady Dánmi, alebo Nemciami. Problémom bola aj kráľova povaha, lebo bol človekom prudkým, prchkým a so sklonom k autoritárstvu. Napätie vo Švédsku vygradovalo, keď Erik začal vojnu s nemeckými hanzovými mestami. Aby ju ufinancoval, zdvihol dane. Hanzové lode navyše zablokovali obchod v Baltskom mori, čo bola pre Švédsko smrtiaca kombinácia. Výsledkom bolo povstanie, ktoré v roku 1434 viedol švédsky šľachtic a majiteľ bane Engelbrekt Engelbrektsson, ktorého bane utrpeli zdanením najviac. Do rebélie sa široko zapojili baníci z Engelbrektssonových baní a tiež poľnohospodári z Dalarna, ktorí kráľa vinili zo zhoršenia svojej sociálnej situácie. Roku 1435 bol Engelbrektsson zvolený vodcom stavovského snemu "(Riksens Stander)," ktorý sídlil v meste Arboga, čím vzbura dostala charakter stavovského povstania. Snem načas prevzal vládu v krajine a Engelbrektsson sa stal jej regentom. Ostatní šľachtici mali však trochu iné predstavy ako Engelbrektsson a nakoniec uprednostnili ako vodcu snemu Karla Knutssona, zatiaľ čo Engelbrektsson ustúpil do pozadia. Čoskoro potom bol zavraždený šľachticom Mansa Bengtsson, čím sa snemu definitívne otvorila cesta k dohode s kráľom. K tej tiež čoskoro došlo, avšak postava Engelbrektssona sa vo Švédsku stala silným protidánským symbolom.
Snem sa s kráľom dohodol, že Kalmarská únia bude odteraz zväzkom troch suverénnych štátov riadených vlastnými snemami na základe krajinského práva. Kráľ však čoskoro dohodu porušil. Onedlho si znepriatelil aj dánsku šľachtu. Nakoniec bol zosadený z trónu: v Dánsku a Švédsku v roku 1439, v Nórsku v roku 1442. Šľachtici všetkých troch kráľovstiev oslovili Krištofa III. Bavorského z rodu Wittelsbachovcov . Ten urovnal spory, čo umožnilo konsolidovať švédske hospodárstvo. Avšak vytúženú suverenitu Švédsku nový kráľ nepriniesol. V počiatkoch svojho panovania sa síce snažil o zachovanie rovnováhy medzi všetkými troma krajinami únie, neskôr však prešiel na pozíciu dánskej dominancie. Švédske dejiny však ovplyvnil tým, že novo kodifikoval švédske právo "(Kristoffers Landslag)". Kvôli vzrastajúce nespokojnosti vo Švédsku zvolal začiatkom roku 1448 snem do Jönköpingu, než však snem mohol začať konať, kráľ náhle zomrel, a to bez priamych dedičov. Svojím spôsobom to znamenalo zánik Kalmarskej únie, lebo kým v Dánsku si zvolili za kráľa Kristiána I., vo Švédsku bol zvolený Karol Knutsson (bývalý regent).
Dáni si samozrejme nechceli nechať svoj vplyv len tak vziať, zvlášť keď Knutsson mal aj doma rad nepriateľov. Od roku 1451 tak boli Švédsko a Dánsko v stave vojny. Počas nasledujúcich dvadsiatich rokov bol Karol dvakrát zosadený z trónu (na úkor Kristiána), ale vždy sa dokázal na trón znovu vrátiť (vládol 1448-57, 1464-65, 1467-70). Kľúčovú úlohu v týchto ťahaniciach hral vplyvný šľachtic Erik Axelsson, ktorý v priebehu sporov rôzne menil strany.
Karolovým nástupcom Jánom I. (Kristiánovým synom) bola personálna únia s Dánskom a Nórskom obnovená, hoci vo Švédsku sa regent Sten Sture zdržiaval 14 rokov Jánov nástup na trón zeme. Keď však Rusi zaútočili na Fínsko (vtedy súčasť Švédska), Sture ako vojvodca zlyhal, čo proti nemu postavilo švédsku šľachtu, a tá požiadala kráľa Jána o zásah. Jan roku 1497 vstúpil do Švédska s početným žoldnierskym vojskom a 28. septembra porazil Stena Stura u Rotebra v okolí Štokholmu. Do švédskeho hlavného mesta vstúpil 11. októbra 1497 a 26. novembra bol korunovaný švédskym kráľom. Keď však Ján drvivo prehral v nasledujúcom spore s Holštýjnskom, vypukla proti nemu vo Švédsku a Nórsku vzbura. Moc znovu uchopil Sture. Kráľova manželka Kristína bránila proti obliehaniu švédskych rebelov štokholmský hrad. Ten padol ako posledná pevnosť dánskeho kráľa vo Švédsku 9. mája roku 1502. Po svojom odchode zo Švédska Jan začal so Švédmi rokovania, ktoré neviedli k žiadnemu výsledku, takže v roku 1507 začal opäť vojnu. Pritom zrovnal so zemou rad sídiel na švédskom pobreží. Trón už však nevybojoval späť.
Po smrti Jána I. bola Kalmarská únia de facto v troskách, vo Švédsku vládli regenti. Jej posledným záchvevom bolo, keď sa v roku 1520 na švédsky trón dostal Kristián II. Jeho pokus urobiť švédsky kráľovský titul dedičným však vzápätí viedol k ďalšej rebélii. Kristián odpovedal terorom. 7. novembra 1520 nechal uväzniť a popraviť 82 vedúcich švédskych šľachticov. Tento masaker, ktorý vošiel do dejín ako Štokholmská krvavá kúpeľ, priniesol Kristiánovi prídomok Tyran a vyvolal vo Švédsku mohutné povstanie na čele s Gustavom Vasom. Toto povstanie už Kalmarská únia neprežila.
Švédska samostatnosť a tridsaťročná vojna.
Gustav I. Vasa je v tradičnej švédskej historiografii označovaný za zakladateľa moderného švédskeho štátu a za „otca vlasti“. Okrem toho, že vytvoril silnú centrálnu vládu (s pomocou nemeckých úradníkov), ovplyvnil švédsku kultúru tým, že podporoval zavedenie protestantizmu. Dôvodom bola zrejme snaha získať cirkevný majetok na pokrytie dlhov z oslobodzovacej vojny, ktoré mal Vasa najmä voči mestu Lübeck, bez ktorého by jeho revolúcia sotva uspela a ktorému tiež po nástupe na trón udelil monopol na obchod v Baltskom mori. V roku 1527 zvolal Vasa takzvaný reformačný snem do Västerås, prerušil styky s pápežom a na sneme sa postavil do čela švédskej národnej cirkvi. Mnoho zlatých a strieborných cirkevných predmetov, a tiež niekoľko slávnych zvonov, potom bolo odoslaných do Štokholmu, kde boli roztavené a poslúžili švédskemu štátu. Oficiálnym zdôvodnením bolo obrazoborectvo, ale Vasa nebol nábožensky orientovaným človekom a jeho záujem bol skôr utilitárny.
V roku 1530 nová cirkev prevzala Augsburské vyznanie. Najvyšším kňazom novej cirkvi (svojím spôsobom premiérom krajiny) sa stal Olaus Petri . Ten bojoval najmä za kázanie vo švédčine a podporoval tiež švédsky preklad Biblie, ktorý bol dokončený v roku 1540. Prvé švédske kázanie aj preklad boli dôležitým míľnikom na ceste ku kodifikácii spisovnej švédčiny. Vasová reformácia mala však aj tienisté stránky, cirkev prestala plniť humanitárne úlohy a stala sa rýchlo neobľúbenou. Prvá fáza reformácie znamenala tiež izoláciu od zvyšku Európy (okrem Nemecka) a úpadok vzdelanosti (na sto rokov bola zatvorená i Uppsala Universitet). Barbarský vzťah mal kráľ aj ku knihám, ktorými pohŕdal. Tieto tendencie zosilneli, keď sa Vasa s idealistom Petrim dostal do konfliktu a nechal ho odstrániť.
V roku 1542 Vasa nakoniec čelil roľníckemu povstaniu, ktoré viedol Nils Dacke . Roľníci neboli spokojní s novou cirkvou, ani s pádom zahraničného obchodu (okolité krajiny boli nepriateľské, hlavne kľúčové Dánsko). Hoci sa kráľ pokúsil proti povstaniu zasiahnuť s najvyššou rozhodnosťou a nasadil aj nemeckej žoldnierov, povstalcov neporazil a bol nútený podpísať v Linköpingu so vzbúrencami Dack potupnú mierovú zmluvu, v ktorej sa zaviazal, že prestane s konfiškaciami cirkevného majetku, najmä vybavenia kostolov. Na území ovládanom Dackom ( Småland ) sa mohla dokonca vrátiť katolícka cirkev a Dacke sám mohol uzatvárať obchodné zmluvy s Dánmi. Nakoniec však Vasa Småland predsa len porazil, Dackeho zabil, jeho príbuzných popravil a mnoho povstalcov vyhostil do Fínska. Potom Vasa upevnil svoju moc a kráľovský titul urobil dedičným. Švédsku potom vládla dynastia Vasovcov, až do roku 1659.
Jedným zo zvláštnych čŕt Vasovej vlády bol zákon zakazujúci sobáše vekovo príliš vzdialených ľudí. Hoci mnohí upozorňujú, že išlo o osobný rozmar plynúci z nevydareného tretieho manželstva so sedemnásťročným dievčaťom, skutočnosťou je, že zákon zabránil sobášom s deťmi, vtedy nie neobvyklým, čo položilo základy významnej švédskej tradície ochrany detí a ich práv.
Gustávov syn, Erik XIV., dobyl Estónsko, čo zhoršilo vzťahy s Poľskom. Potom sa dostal do vojny s Dánskom a Lübeckom, ku ktorým sa pripojila Poľsko-litovská únia ( Severská sedemročná vojna, 1563-1570). Vojna sa skončila patom, bez jasného víťaza, Švédsko však uhájilo nezávislosť na Dánsku. Vnútornú politiku však neblaho ovplyvnila Erikova psychická choroba, ktorá bola podľa všetkého paranoja. Obeťou podozrievavosti, ktorej obratne využíval zvlášť radca Jöran Persson, sa stala najmä vplyvná rodina Sture, mnoho jej členov kráľ nechal povraždiť. Potom, čo sa osobnosť kráľa Erika úplne rozpadla, jeho mladší brat Ján III. ho nechal uväzniť a sám nastúpil na trón.
Koniec veľmocenského postavenie Švédska.
Hegemónia získala prvé trhliny za panovania Karola XI., ktorý uzavrel nie príliš šťastnú spojeneckú zmluvu s Francúzskom, ktoré ho zatiahlo do bojov v Nemecku, kde švédska armáda utrpela drvivú porážku v bitke pri Fehrbellin, ktorá otriasla jej povesťou, ktorú si vydobyla počas tridsaťročnej vojny a krátko po nej. Nástupu mladého panovníka Karola XII. roku 1697 chcelo využiť vtedy rozmáhajúce sa Rusko na upevnenie svojich pozícií. Cár Peter I. Veľký začal obliehať švédsky prístav Narva, ale švédsky kráľ mu prichystal zdrvujúcu porážku (Bitka pri Narvy). Tak sa začala Veľká severná vojna, ktorá skončila Nystadským mierom z roku 1721 a Švédsko stratilo pobaltské územia aj svoje veľmocenské postavenie na úkor Ruska.
V čase panovania následníčky Karola XII. Ulriky Eleanory a najmä potom jej manžela, švédskeho kráľa Fridricha I., bola kráľovská moc značne zredukovaná v prospech parlamentu Riksdagu, kde sa stretávali najmä frakcie čepcov a klobúkov. Až puč Gustava III. a jeho absolutistická vláda vrátila moc pevne do rúk kráľa.
Strata Fínska a nástup rodu Bernadotte.
Napoleonské vojny a najmä boje s Ruskom viedli až k strate Fínska roka 1809. Švédska šľachta zosadila málo schopného kráľa Gustava IV. Adolfa, ktorý aj s najstarším synom Gustávom a celou rodinou musel odísť do exilu v Nemecku. Kráľom sa v roku 1810 stal jeho bezdetný strýko Karol XIII . Politici hľadali pre neho dostatočne silného nástupcu, ktorý by sa zároveň podriadil Riksdagu. Takého sa stúpencom Francúzska podarilo hneď v roku 1810 nájsť vo francúzskom maršalovi Jeanovi-Baptiste Bernadotta, ktorý bol bezdetným kráľom adoptovaný ako syn a neskôr po smrti Karola XIII. nastúpil v roku 1818 na trón ako Karol XIV. Johann. Tomu sa podarilo pre Švédsko získať Nórsko na úkor Dánska zmluvou z Kielu.
Od skončenia napoleonských vojen sa Švédsko, aj vďaka svojej polohe na severovýchodnom okraji Európy, nezúčastnilo už žiadneho ozbrojeného konfliktu, čo mu umožnilo značnú hospodársku prosperitu a stabilné spoločenské pomery. Rod Bernadotte vládne vo Švédsku doteraz.
Od 19. storočia a zvlášť v 2. polovici 20. storočia sa Švédsko začalo meniť z prevažne poľnohospodárskej spoločnosti v silnú industriálnu krajinu, ktorou je v súčasnosti. Tento vývoj priniesol aj odchod desiatok tisícov ľudí do USA.
Rozchod únie s Nórskom.
Hoci malo Nórsko v únii značnú autonómiu, silneli v Nórsku tendencie k osamostatneniu. Roku 1884 vzniká prvá Nórska vláda. Hlavným bodom rozporu sa stala snaha Nórov mať vlastných konzulov v zahraničí, Tento návrh kráľ Oskar II. trikrát vetoval. Pomaly sa schyľovalo k vojne a obe krajiny uskutočnili niekoľko vojenských cvičení. Nórsko sa chcelo odtrhnúť, čo kráľ podmieňoval okrem iného referendom. To sa v Nórsku uskutočnilo s jednoznačným výsledkom pre rozdelenie únie. Po stretnutiach v Karlstade potom došlo k mierovému rozdeleniu oboch krajín. Nórsku korunu ponúknutú rodu Bernadotte kráľ Oskar II. odmietol.
Moderné dejiny.
Švédsko bolo v prvej svetovej vojne neutrálne, hoci švédska vláda sympatizovala striedavo s oboma stranami konfliktu. Najprv koketovala s možnosťou prikloniť sa na stranu Centrálnych mocností a urobila im ústupky - uzavrela vojnovým lodiam Trojdohody prístup do Baltského mora a dokonca krátko okupovala Alandské ostrovy spoločne s Nemcami. Neskôr však Švédi podpísali dohody umožňujúce obchod s dohodovými mocnosťami, hoci to spôsobilo pád vlády Hjalmara Hammarskjölda.
Počas prvej svetovej vojny si na svoje prišiel švédsky priemysel, ktorý vďaka vojne zažil masívny dopyt po švédskej oceli, guľôčkových ložiskách či buničine . Kým bojujúce veľmoci alebo okupované štáty vyšli z vojny vysilené, Švédsko ako bohatá krajina, plynulo nadviazala ďalším mimoriadnym rastom v 20. rokoch. Tým boli vytvorené predpoklady pre budovanie sociálneho štátu, o dve desaťročia skôr ako inde v Európe. Keď sa sociálnodemokratická strana chopila moci v roku 1932, budovanie sociálneho štátu sa rozbehlo naplno. U kormidla stál Per Albin Hansson, sociálny demokrat, ktorý bol takmer štrnásť rokov premiérom Švédska, čo je druhý najdlhší mandát vo švédskej histórii. Švédski sociálni demokrati novému modelu spoločnosti hovorili "Folkhemmet" (Domov ľudu). Nešlo v ňom len o sociálne podmienky nižších vrstiev, ale o zapojenie čo najširšieho množstva ľudí do rozhodovania - občianska spoločnosť bola vyzývaná, aby nominovala ľudí do osobitných výborov, ktoré dávali odporúčania k vládnym návrhom ešte predtým, než ich vláda prerokovala.
V 30. rokoch sa Švédi pokúsili na sovietsky a nemecký expanzionismus reagovať snahou o severskú obrannú spoluprácu, avšak zostali neúspešní. Hoci tisíce švédskych dobrovoľníkov bojovali v zimnej vojne po boku Fínov proti Sovietom, švédska vláda nakoniec stavila opäť na neutralitu, ako v prvej svetovej vojne. Taktika neutrality aj tentoraz Švédom vyšla, na rozdiel od iných krajín (napr. Belgicko ). Bojom v druhej svetovej vojne sa tak Švédi vyhli. Aj po rokoch však ich správanie vyvoláva diskusiu, keďže Švédi dovolili nemeckým vojskám prejsť cez svoje územie Nemcom pri okupácii Nórska aj počas útoku na Sovietsky zväz. Navyše nacistický režim zásobovali po celú dobu vojny svoju oceľou. Švédske médiá tiež po celú dobu vojny nepísali o holokauste. Vo švédskej historiografii sa tejto politike hovorí niekedy "malý realizmus" a konštatuje sa, že švédska neutralita "bola ohnutá, ale nie zlomená". Štát bol počas vojny riadený vládou národnej jednoty, ktorá zahŕňala všetky hlavné strany v Riksdagu . Medzi hlavných konštruktérov politiky neutrality patril minister zahraničia Christian Günther.
K najčestnejším švédskym vojnovým príbehom patria humanitárne misie švédskeho diplomata Raoula Wallenberga, ktorý ako sekretár švédskej vládnej delegácie koncom roka 1944 pomohol zachrániť desiatky tisíc Židov z nacistami okupovaného Maďarska. Wallenberg zmizol v januári 1945 a pravdepodobne zomrel v sovietskom väzení v roku 1947. 
Po vojne sa Švédsko rozhodlo vo svojej neutralite zotrvať. Zostalo stranou bloku studenej vojny, hoci viac prirodzene prináležalo k Západu. Nikdy nevstúpilo do NATO (a to ani po roku 1989). Neoficiálne však existovali silné väzby na Spojené štáty americké, Nemecko a severských susedov, ktorí členmi NATO boli. Na začiatku šesťdesiatych rokov boli americké jadrové ponorky vyzbrojené jadrovými raketami Polaris A-1 a boli rozmiestnené neďaleko západného pobrežia Švédska. Išlo o súčasť tajnej dohody, v ktorej USA poskytli Švédsku záruku, že vykonajú odvetný jadrový útok v prípade sovietskeho útoku na Švédsko. USA tiež poskytli významnú pomoc pri vývoji švédskych bojových lietadiel (silné švédskej letectvo bolo považované za nevyhnutné na prípadné paralyzovanie sovietskych protiponorkových lietadiel). Na oplátku švédski vedci z Kráľovského technologického inštitútu významne prispeli k zlepšeniu zameriavanie rakiet Polaris. Švédsko v 50. a 60. rokoch 20. storočia investovalo do obrany najviac po USA, Sovietskom zväze a Izraeli a vybudovalo tretie najsilnejšie vojenské letectvo na svete. Odmietlo však vyvíjať jadrové zbrane.
Päťdesiate a šesťdesiate roky 20. storočia boli zároveň zlatým vekom švédskeho sociálneho štátu. Ich symbolom bol sociálny demokrat Tage Erlander, ktorý bol dvadsaťtri rokov nepretržite predsedom švédskej vlády (1946-1969), čo je švédsky rekord a jeden z najdlhších premierských mandátov v histórii moderných demokracií. Erlander odmietol znárodňovanie, avšak trval na budovaní silného verejného sektora, najmä verejného zdravotníctva a dôchodkového zabezpečenia. Pomohlo mu, že tak ako z prvej, aj z druhej svetovej vojny vyšlo Švédsko bohatšie, a navyše sa zviezlo na povojnovom hospodárskom boome, ktorý prežívala celá západná Európa. Švédsko tak prežilo tzv. Éru rekordov ("Rekordåren"), kedy hospodárstvo každým rokom rástlo pozoruhodnými skokmi. Erlanderova autorita bola neotrasiteľná, keď roku 1968 stranu naposledy viedol do volieb, získal nadpolovičnú väčšinu hlasov. Za svojho nástupcu si vyvolil Olofa Palmeho, ktorý nastúpil do čela vlády v roku 1969, avšak mieril do oveľa zložitejších časov ako jeho mentor. Rovnako ako v iných západných krajinách bola zlomovým momentom ropná kríza roku 1973, po ktorej sa aj švédska ekonomika prvýkrát od druhej svetovej vojny zakymácali. Spolu s tým klesla aj popularita sociálnych demokratov.
V roku 1976 stratili sociálni demokrati prvýkrát parlamentnú väčšinu a do čela vlády sa postavil predseda Strany stredu "(Centerpartiet)" Thorbjörn Fälldin. Sociálni demokrati vládu uchopili znovu až v roku 1982. 28. februára 1986 bol však švédsky premiér Olof Palme zavraždený. Okolo prípadu dodnes existuje veľa pochybností a špekulácií. Vražda premiéra silno zasiahla švédsku spoločnosť, ktorá si desiatky rokov zakladala na budovaní atmosféry dôvery a otvorenosti. Naznačila, že švédska spoločnosť vstúpila do úplne inej fázy vývoja, než akou bol erlanderovský sociálny štát 50. a 60. rokov. Silná kohézia spoločnosti bola neudržateľná aj kvôli masívnej imigrácii z neeurópskych krajín, ktorú vlády spustili v 70. rokoch.
Začiatkom 90. rokov došlo navyše k hospodárskej kríze s vysokou nezamestnanosťou a krachom mnohých bánk a firiem. Švédsko začalo prvýkrát hovoriť o odbúravaní prebujneného sociálneho štátu. Premiér Ingvar Carlsson sa pokúsil o daňovú reformu, vďaka čomu sa sociálni demokrati prvýkrát od vojny dostali do ťažkého stretu s odbormi. Reakciou na otrasené istoty bola aj korózia ideí neutrality - v roku 1995 Švédsko vstúpilo do Európskej únie, vstup vyjednal pravicový premiér Carl Bildt . V referende v roku 2003 sa však väčšina Švédov odmietla zriecť vlastnej meny a neprijala euro. Referendum vypísal sociálnodemokratický premiér Göran Persson . Jeho éra však naznačila, že Švédsko má aj rad iných problémov ako ekonomických, predovšetkým nezvládnuté prisťahovalectvo - Persson v úrade čelil vražde svojej ministerky zahraničia Anny Lindhovej Švédom srbského pôvodu Mijailo Mijailovic alebo útokom moslimov po publikovaní karikatúr proroka Mohameda, kvôli ktorým tiež rezignovala nástupnice Lindhovej, ministerka zahraničia Laila Freivalds.
To, že sociálny štát je stále kľúčovou víziou švédskej spoločnosti dokazuje víťazstvo sociálnych demokratov vo voľbách roku 2014, kedy sa do čela krajiny postavil bývalý zvárač a odborár, sociálny demokrat Stefan Löfven. Zároveň však vďaka problémom s migráciou výrazne výrazne posilnili nacionalisti - Švédski demokrati.

</doc>
<doc id="663445" url="https://sk.wikipedia.org/wiki?curid=663445" title="Ludmila Javorová">
Ludmila Javorová

Ludmila Javorová (* 31. január 1932, Brno) je česká katolícka teologička, učiteľka náboženstva, blízka spolupracovníčka tajného biskupa Felixa Mariu Davídka v podzemnej cirkvi v socialistickom Československu. Biskup Davídek ju 28. decembra 1970 vysvätil za diakona a kňaza. Katolícka cirkev jej vysviacku však považuje za neplatnú.
Kňazstvo.
V septembri 1970 biskup Davídek zvolal snem spoločenstva tajných kňazov a biskupov. Na sneme sa okrem iného malo prebrať aj možné svätenie žien. Časť podzemnej cirkvi bola proti, čo viedlo k rozkolu podzemnej cirkvi. Tento rozkol trval až do roku 1989. Biskup Davídek dva dni po sneme (28. decembra 1970) Ludmilu Javorovú vysvätil najprv na diakona a potom na kňaza. Dôvodom bolo, že ženy prenasledované pre vieru nemali v ženských väzniciach prístup ku kňazom, a teda ani k sviatostiam.
Vzhľadom na to, že niektorí mali pochybnosti o platnosti svätenia ženy, Javorová napísala list pápežovi. List osobne odovzdala kardinálovi Františkovi Tomáškovi, ktorý sľúbil, že ho doručí. Odpoveď nedostala. Neskôr bola proti jej vôli zverejnená informácia o jej vysviacke, z ktorej sa dozvedela, že pápež jej exkomunikáciu (keďže za vysvätenie ženy hrozí) veľkoryso anuloval.
V roku 1996 sa však z biskupstva dozvedela, že nesmie vykonávať kňazskú službu, a v roku 2001, že jej vysviacka bola neplatná. V súčasnosti vyučuje náboženstvo vo farnosti pri Kostole sv. Cyrila a Metoda v Brne.
Biskup Davídek vysvätil na diakonky (pravdepodobne aj na kňažky) ešte niekoľko ďalších žien. Platnosť ich vysviacok katolícka cirkev neuznáva.

</doc>
<doc id="663446" url="https://sk.wikipedia.org/wiki?curid=663446" title="Národný park Lagunas de Chacahua">
Národný park Lagunas de Chacahua

Národný park Lagunas del Chacahua, založený 9. júla 1937, je národný park nachádzajúci sa v mexickom štáte Oaxaca. Dostanete sa naňho po diaľnici Federal 200 alebo loďou z mesta Puerto Escondido. Park pokrýva 132,73 štvorcových kilometrov, z čoho asi 30 km² zaberajú rôzne lagúny ako Laguna de Chacahua, Laguna de La Pastoria a Laguna Las Salinas. Existuje niekoľko menších lagún, ktoré sú spojené úzkymi kanálmi. Zvyšok parku tvorí suchá pôda.
Vo februári 2008 boli Lagunas de Chacahua vyhlásené za Ramsarské nálezisko, pretože boli zaradené do Zoznamu mokradí medzinárodného významu.
Poloha.
Národný park Lagunas de Chacahua sa nachádza medzi poludníkom 15° 57' a 16° 03' severnej zemepisnej šírky a medzi poludníkom 97° 31' a 97° 48' západnej zemepisnej dĺžky. Park je na severe ohraničený mestami Charco Redondo, Tlacoache, La Vega a Lagartero a na juhu Tichým oceánom, približne 54 km západne od mesta Puerto Escondido, blízko mesta Zapotalito.
História.
Park bol prvou vyhlásenou chránenou oblasťou (ANP) s tropickými ekosystémami v Mexiku. V roku 1937 mexický prezident Lázaro Cárdenas del Río vyhlásil túto oblasť za "národný park Lagunas de Chacahua".
Geomorfologický útvar.
Geologický útvar tohto parku je zhrnutý ako proces, z ktorého vznikli dve rôzne geologické jednotky počas obdobia jury. V tomto období druhohôr, sa formovali vrchoviny tektonického pôvodu zložené z metamorfovaných horninín. V období kenozoika sa vytvorili veľké metamorfované horniny, ktoré zvýšili reliéf a vďaka veľkej sopečnej činnosti vznikli hory a pohoria.
Reliéf.
Reliéf parku je tvorený siedmimi diferencovanými jednotkami. Sú to:
Ekosystémy.
Park tvoria dva ekosystémy: suchozemský a vodný ekosystém. Suchozemský ekosystém zaberá plochu 11 598 hektárov. Zahŕňa nížiny, ktoré tvoria 81% povrchu, vysočiny, ktoré tvoria 17% a prechodné územia, ktoré zaberajú 2% povrchu. Vodný ekosystém zaberá plochu 3 324 hektárov. Zahŕňa lagúnový komplex Chacahua-Pastoría a štyri menšie lagúny: Poza el Mulato, Palizada, Poza de los Corraleños a Salina Grande.
Podnebie.
Podnebie parku je kvôli svojej blízkosti k Tichému oceánu tropické a mierne vlhké. Táto oblasť má zrážky v rozmedzí od 600 do 1 500 mm s teplotami nad 20°C.
Flóra a fauna.
Park má 10 rôznych druhov vegetácie: tŕňový les, lužný les, listnatý les, subtropický širokolistý les, mangrový porast, savana, galerijný les, tula obyčajná, palmový háj a pobrežné duny. V parku je zatiaľ zdokumentovaných 246 druhov kvetov a 189 druhov zvierat. Nachádzajú sa tu vtáky, ako sú bociany, volavky, divoké kačice, kačice modrokrídle, pelikány, lyžičiare. Park navštevujú aj tri druhy korytnačiek, ktoré tu kladú vajíčka. Lagúny Chacahua sú dôležitým biotopom pre ohrozené druhy, ako sú morské korytnačky, krokodíly a ďalšie endemické druhy, ako sú leguány.
Turistické atrakcie.
Je tu možné podniknúť výlety loďou, pozorovať brehy, mangrové porasty a veľa vtákov, ktoré lovia v týchto vodách. Tieto prehliadky zvyčajne zahŕňajú zastávku na ochutnávku miestnych jedál a na návštevu krokodílej farmy, ktorá chová rôzne krokodíly z tichomorského pobrežia Mexika (Krokodíl dlhohlavý ("Crocodylus acutus")).

</doc>
<doc id="663450" url="https://sk.wikipedia.org/wiki?curid=663450" title="Felix Maria Davídek">
Felix Maria Davídek

PhDr. Felix Maria Davídek (* 12. január 1921, Chrlice - † 16. august 1988, Brno) bol český katolícky kňaz a tajne vysvätený biskup podzemnej cirkvi v socialistickom Československu. 
Životopis.
Vyštudoval teológiu a bol vysvätený za kňaza (1945), obhájil doktorát v odbore filozofia, pedagogika a psychológia na Filozofickej fakulte Masarykovej univerzity (1948), vyštudoval lekárstvo (bez záverečných skúšok), postgraduálne štúdium na VŠE Bratislava (1971). Samoštúdiom sa zaoberal kybernetikou, teóriou riadenia, ekonómiou. Plynule hovoril nemecky, anglicky, španielsky, poľsky.
V roku 1967 ho Jan Blaha tajne vysvätil za biskupa. V rokoch 1950-1964 bol väznený. Po prepustení začal budovať rozsiahle "podzemné" teologicko-vzdelávacie štruktúry. Pod vplyvom skoršieho komunistického teroru aj sovietskej okupácie v roku 1968 a modernej teológie obdobia Druhého vatikánskeho koncilu budoval paralelné cirkevné štruktúry a vysvätil tajných biskupov, desiatky kňazov vrátane ženatých mužov a tiež tri ženy, z ktorých je známa len Ludmila Javorová.

</doc>
<doc id="663452" url="https://sk.wikipedia.org/wiki?curid=663452" title="Francesco Patrizi">
Francesco Patrizi

Francesco Patrizi / Frane Petrić (* 25. apríl 1529, Cres, Chorvátsko† 6. február 1597, Rím, Taliansko) bol chorvátsky filozof pôsobiaci v Taliansku a žijúci v 16. storočí, ktorý sa hlásil k platonizmu. Typickým pre neho bol anti-aristotelovský postoj. Snaží sa rozvinúť systematický výklad fyzikálneho univerza v opozícii k aristotelovskej tradícii. Táto opozícia je kľúčová a zároveň je aj ukotvením, z ktorého vychádza. Snaží sa vytvoriť filozofiu, ktorá by bola v súlade s kresťanskou vieroukou. Počas svojho života sa zaoberal mnohými ďalšími odvetviami ako bola poézia, rétorika, matematika, teória dejín a prekladateľstvu z gréčtiny.
Život.
Francesco Patrizi / Frane Petrić sa narodil v meste Cres na ostrove Cres vo vtedajšej Benátskej republike neďaleko ostrova Krk (blízko pobrežia Istrie a Dalmácie) v roku 1529. Počiatok jeho štúdií je spojený s jeho rodným mestom, ktoré potom vymenil za Benátky a Ingolstadt. V roku 1547 sa zapísal na univerzitu v Padove. Začal študovať medicínu, ale veľmi rýchlo sa jeho záujem obrátil na humanitný smer. Začal sa učiť grécky a s tým je spojené jeho systematickejšie skúmanie filozofických textov. Jednalo sa o kľúčový zlom v jeho živote. Na Padovskej univerzite strávil 7 rokov. Študoval tu aristotelovskú filozofiu ako bolo na vtedajších univerzitách zvykom. Počas rokov 1553 až 1572 bola vydaná väčšina jeho spisov. V tej dobe slúžil ako sekretár u niekoľkých benátskych šľachticov. Neskôr cestoval po Taliansku a jeho úradnícke povinnosti ho priviedli na Cyprus. Zlepšil tu svoju znalosť gréčtiny, ktorú neskôr preslávil. V tejto dobe získal do svojho vlastníctva grécke rukopisy. Nasledovali dve cesty do Španielska, kde predal hlavnú časť svojej zbierky Filipovi II. V roku 1578 mu vojvoda Alfonz II. ponúkol vymenovanie za profesora platónskej filozofie na univerzite vo Ferrare. Tu prednášal hlavne o Ústave od Platóna. Toto miesto si udržal do roku 1592, kedy mu kardinál Ippolito Aldobrandini ponúkol rovnakú pozíciu na univerzite Sapienza v Ríme. Hlavným predmetom jeho prednášok bol Timaios. Tu strávil posledné roky svojho života ako jeden z mála učiteľov, ktorí učili platonizmus v 16. storočí v Taliansku. Zomrel v roku 1597. Na sklonku svojho života sa najviac zaoberal obranou svojej kontroverznej práce „"Nova de Universis philosophia"“ pred Kongregáciou pre šírenie viery. Zomrel pred schválením novej verzie jeho diela.
Teória dejín, poetika, matematika a prekladateľská činnosť.
Jeho prínos na poli teórii dejín môžeme vidieť v diele „"Della Historia"“, kde sa ako jeden z prvých zaoberá metodológiou a filozofiou dejín. Ďalším dôležitým počinom Patriziho bolo vydanie „"Della poetica"“, ktorá pozostávala zo siedmich spisov, z ktorých dva boli vydané a zvyšných päť zostalo v jeho rukopisoch. Je písaná formou dialógu. Snažil sa tu vymaniť z aristotelovskej tradície, ktorá v 16. storočí v tomto odvetví dominovala. Snažil sa o novú koncepciu poetiky, ktorá by bola založená na Platónovi. Hlavným bodom kritiky je Aristotelovo poňatie poézie ako napodobňovanie. Patriziho záujem o matematiku môžeme nájsť v trakte „"Della nuova geometria"“, kde píše o geometrii a „"De rerum natura libri II"“, ktorý sa venuje matematickému a fyzikálnemu priestoru. Jeho prekladateľská činnosť je spojená s dielami a menami ako Filoponov komentár k metafyzike, Proklove Základy teológie a Základy fyziky, Spisy pripisované Hermasovi Trismegistovi a Chaiu.
Filozofia.
Hoci je Patrizi určite originálnym autorom, bolo by neodmysliteľné zabúdať na jeho spojenie s platónskou tradíciou. Patrizi sa snaží presadiť aby sa Platónova filozofia učila na univerzitách miesto tej Aristotelovej, do určitej miery sa mu to podarilo keď na univerzitách vo Ferrare a Ríme vyučoval Platóna. Tendenciu porovnávať Aristotela a Platóna môžeme nájsť u autorov ako Antiocha z Asklepionu, Cicera a Boethiusa. Rozdiel medzi týmito autormi a Patriziom spočíva v rozdielnom prístupe. Predošlá tradícia sa snaží o harmonizáciu týchto velikánov. Patrizimu slúži porovnanie ako útok na Aristotela.
V diele „"Discussiones peripateticea"“ porovnáva dielo Aristotela a Platóna a snaží sa ukázať, že Platón má vo všetkom pravdu. Ďalej mu ide o dôkaz súladu Platóna s učením katolíckej cirkvi. Dôležité v tomto spise je zverejnenie Aristotelových zlomkov, vďaka ktorým sa stáva predchodcom moderného aristotelovského bádania. Snažil sa zostaviť nové poradie Platónových dialógov.
"Nova de Universis philosophia".
Tento spis je rozdelený na štyri časti: Panaugia, Panarchia, Panpsychia a Pancosmia. Je pravdepodobné, že skôr ako boli tieto časti vydané v jeden celok, boli vytvorené ako samostatné diela.
"Panaugia" (všežiara).
Pôvod tohto slova môžeme nájsť u Filóna Alexandrijského. „Panaugia je rozdelená na desať kníh a pojednáva o fyzikálnych a metafyzických vlastnostiach svetla. Svetlo zaberá stredné postavenie medzi božskými netelesnými vecami a telesnými predmetmi.“ Rozlišuje lux, čo je svetlo, ktoré vychádza zo zdroja a lumen ako svetlo rozptýlené. „Tieto dva aspekty sú spojené prostredníctvom lúčov, ktoré vychádzajú zo zdroja a šíria sa do okolitého sveta. Vo fyzikálnom svete je svetlo zdroj pohybu a života“. Svet, kde je svetlo pomiešané s temnotou je konečný a to je náš viditeľný svet. Vedľa neho existuje svet, kde je svetlo čisté. Tento svet nazýva empyreum a je nekonečný. „Toto čisté svetlo je umiestnené mimo nebeský svet ale je telesné a jeho zdroj spočíva vo svetle netelesnom. Netelesné svetlo náleží božským veciam, ako sú Duša, intelekt, anjeli a Boh. Posledný zdroj netelesného svetla je sám Boh. Z neho vychádza rozptýlené svetlo lumen, ktoré najprv môžeme nájsť v jeho synovi Ježišovi Kristovi a potom vo všetkých netelesných stvoreniach. Svetlo je netelesné vo svojom zdroji a telesné v stave vyžarovania.“ Tradícia svetla je v dejinách filozofie prítomná už od čias Platóna, slnko je obrazom dobra. Plótinos používa svetlo ako metaforu šírenia dobra a bytia. Cez svätého Augustína a Areopagita sa dostáva svetlo do kresťanského myslenia.
"Panarchia" (rada všetkých princípov).
Táto časť sa skladá z dvadsiatich dvoch kníh a pojednáva o hierarchii bytí novoplatonským spôsobom. Najvyššia je Jedno, ktoré Patrizi stotožňuje s Bohom. Potom nasleduje jednota, esencia, život, inteligencia duše, prirodzenosť, kvalita, forma a teleso. V tejto hierarchii môžeme nájsť inšpirácie rôznych mysliteľov ako sú Plótinos (jedno, inteligencia duše), Proklos (jednota esencie), Ficino (kvalita). Originálne je pridanie formy ako samostatnej úrovni bytia, ktorá bola pravdepodobne pridaná vďaka Patriziho záľube v geometrii. Vo svojom diele sa skôr zameriava na vyššie stupne bytia. Všetky veci sú v Bohu a tiež od neho pochádzajú. „Boh v sebe plodí jednotu, ktorá zahŕňa mnohosť a druhú osobu Trojice. Mimo seba plodí Boh univerzum, ktoré v sebe zahŕňa čírych duchov, dušu a telo.“ Univerzum je stvorené, na rozdiel od ideí a osôb Trojice, ktoré sú súčasťou Boha a zároveň z neho vychádzajú.
"Panpsychia" (Všeduša).
Skladá sa zo 4 kníh. Duša je prostredníkom medzi telesným a duchovným svetom. Podrobne tu pojednáva o duši animus, ktorú chápe ako oživujúci princíp, ktorý prestupuje celým telesným univerzom.
Individuálna duša anima a jej vzťah k telu je analógiou vzťahu svetovej duše a univerza.
"Pancosmia" (všekozmos).
Skladá sa z 32 kníh, pojednáva o princípoch fyzikálneho sveta, ktorými sú priestor, svetlo, teplo a vlhko. Týmito princípmi nahrádza štyri aristotelovské elementy.
Priestor.
Priestor je prvým princípom všetkých telesných vecí. Skladá sa z konečného priestoru, ktorý je uprostred, čo je miesto, kde je telesný svet. Nazýva sa svetový priestor. Svetový priestor je obklopený priestorom nekonečným. Ten je prázdny. Priestor poníma ako prázdnu schránku.
Ďalej rozlišuje priestor fyzikálny a matematický. Matematický je čistý priestor, ktorý neobsahuje žiadne telesa a jeho minimum je bod. Fyzikálny priestor je odvodený od matematického priestoru a obsahuje telesá.
Na základe toho tvrdí, že matematika a geometria predchádzajú fyzike, rovnako ako číry priestor predchádza telesám. Priestor je telesný aj netelesný. Nie je možné o ňom vypovedať v kategóriách.
Svetlo, teplo a vlhko.
Svetlo je prvá vec, ktorá vypĺňa priestor, od neho je odvodené teplo, ktoré poníma ako aktívny princíp a formu. Vlhko považuje za princíp materiálny a pasívny. „Je schopné nadobúdať rôzne stupne hustoty a je zodpovedné za rezistenciu, ktorá odlišuje fyzikálne telesá od tých geometrických.“
V poslednej časti "Pancosmia", pojednáva o častiach fyzikálneho univerza. Skladá sa z troch časti empyrea, éterový svet a svet elementov. „Empyreus sa stotožňuje s nekonečným priestorom, ktorý obklopuje nebeský svet a je vyplnený iba svetlom.“
Éterový svet vypĺňajú hviezdy až po Mesiac a poníma ho ako konečný. Hviezdy sa v tomto svete pohybujú voľne v éteri. Zavrhuje pevné poňatie sfér. Tento výklad sa podobá výkladu Tycha Brahe. V strede tohto sveta je Zem, ktorá sa točí okolo svojej osi.
Poňatie duše a duší.
Francesco Patrizi nevenuje tomuto problému samostatný spis. Pravdepodobne sa mal tejto téme venovať v diele „"De humana philosophia"“, ktoré mal v pláne spísať po svojom najvýznamnejšom diele „"Nova de Universis philosophia"“. Hlavnou témou mala byť cesta človeka k Bohu a je pravdepodobné, že by sa tejto témy dotkol. V tretej časti „"Nova de Universis philosophia"“ v "Panpsychia" predpokladá, že sa vlastnostiam duše bude venovať v samostatnom diele. Keďže dielo „"De humana philosophia"“ nebolo nikdy spísané ani sa nedochovalo, musíme rekonštruovať jeho koncept z existujúcich spisov a to hlavne z „"Nova de Universis philosophia"“ a „"Discussiones peripateticae"“.
"Discussiones peripateticae".
Nezaujíma tu jasné stanovisko k Aristotelovej náuke o duši. Prehlasuje len, že Aristoteles zanechal rozporuplné a nejednotné myšlienky k tejto téme. „Ďalej tu kritizuje Aristotelových komentátorov, že sa im nepodarilo objasniť podstatu ľudského intelektu, či je božský alebo ľudský, jeden alebo zmnoženie a ako môžeme hovoriť o intelekte vzhľadom k náuke o vzťahu látky a formy, možnosti a uskutočnení.“ Podáva tu iba súhrn stanovísk, ktoré zodpovedajú tradícii averroizmu a alexandrovskej interpretácii. „Komplexne kritizuje Aristotelove výroky, ktoré o duši hovoria ako o forme organického tela a zároveň ako o príčine pohybu.“
"Nova de Universis philosophia".
Patrizi tu nesmrteľnosť duší nedokazuje. Tá je pre neho samozrejmá, pretože duše sú netelesné. V Panpsychii najprv terminologicky delí na anima, ktorá označuje dušu ľudskú a na animus, ktorá označuje ostatné duše. V Panpsychii sa venuje ostatným dušiam, ktoré sú „netelesné telesné“. Týmto stanovuje pozíciu ostatných duší medzi telesnými a netelesnými vecami. Ostatným dušiam teda môžeme prisúdiť telesné vlastnosti. Aby sa nejako odlišovali od vecí telesných, musia byť inak časové, teda nesmrteľné.

</doc>
<doc id="663453" url="https://sk.wikipedia.org/wiki?curid=663453" title="Juraj Kmeť">
Juraj Kmeť

Juraj Kmeť (maďarská podoba mena: Kmety György; * 24. máj 1813, Vyšná Pokoradz, Uhorsko – † 25. apríl 1865, Londýn, Veľká Británia) bol uhorský generál slovenského pôvodu, účastník bojov v revolúcii rokov 1848 – 1849 a tiež Krymskej vojny, ktorej sa zúčastnil v radoch osmanskej armády pod prijatým menom Ismail Paša. 
Biografia.
Juraj Kmeť sa narodil vo Vyšnej Pokoradzi na Gemeri do rodiny chudobného evanjelického kňaza, ktorý zomrel v roku 1818. Po smrti otca ho vychovával starší brat Pavol (Pál Kmety). Študoval na evanjelickom lýceu v Prešove a v roku 1833 vstúpil do radov uhorskej armády. Dňa 1. októbra 1848 sa v meste Győr pripojil k 23. armádnemu zboru v hodnosti kapitána.
Kmeť sa aktívne zúčastnil revolučných bojov revolúcie v rokoch 1848 – 1849, a to na maďarskej strane. Už 30. októbra 1848 sa zúčastnil bitky pri Schwechate. Za túto účasť v bitke mu Lajos Kossuth udelil hodnosť kapitána v 1. armádnom zbore. Od 15. februára 1849 Kmeť viedol vlastnú divíziu. Dňa 28. februára 1849 Kmeť vyhral bitku pri Mezőkövesde proti cisárskym vojskám, ktoré viedol generál Franz Deym. Dňa 14. apríla 1849 bol povýšený na plukovníka. Neskôr sa Kmeť so svojou légiou zúčastnil pokusu o dobytie Budína, pri ktorom bol zranený. 13. júna 1849 Kmeť porazil cisárske vojská vedené Franzom Wyssom v bitke pri Csornej. Za toto víťazstvo získal hodnosť generála. Už 27. júna však rakúsky vojvodca Edler von Warensberg porazil Kmeťa a prinútil ho ustúpiť do Vojvodiny. Kmeť sa v polovici júla už nestihol zúčastniť bitky pri mestečku Hegyes proti vojsku bána Josipa Jelačića. Dňa 9. augusta sa pripojil k hlavnej uhorskej armáde, ktorá sa nachádzala pri Temešvári (teraz Timișoara, Rumunsko). Pod najvyšším velením Józefa Bema tu uhorská revolučná armáda zviedla poslednú bitku revolúcie, ktorú však prehrala (Uhri mali po bitke vyše desaťtisíc mŕtvych a ranených). Generál Kmeť si na ľavom krídle (pri dedine Szakálháza) počínal úspešne, ale keď bol ranený veliteľ Bem a uhorské jednotky sa postupne pod rakúskym tlakom dávali na ústup, aj on so svojimi mužmi začal ustupovať smerom na Lugos. 
Po kapitulácii uhorskej revolučnej armády 13. augusta 1849 pri Világosi, neďaleko od mesta Arad, Kmeť utiekol spolu s mnohými účastníkmi revolúcie na územie Osmanskej ríše a vstúpil do radov jej armády pod prijatým menom Ismail paša. Osmanská ríša nemusela vydať nikoho, kto konvertoval na islam. Kmeť bol jedným z cca 250 osôb, ktoré konvertovali na islam. Spočiatku pôsobil s poľským generálom Józefom Bemom v meste Aleppo, kde pomohol potlačiť pokus o vzburu. Po smrti generála Bema (december 1850) sa Kmeť vrátil do Európy a usadil sa v Londýne, kde publikoval svoje vlastné spomienky na pôsobenie v uhorskej revolučnej armáde. 
Na začiatku Krymskej vojny sa vrátil späť na územie Osmanskej ríše a zúčastnil sa obrany východotureckej pevnosti Kars proti ruským vojskám. V pevnosti mal hlavné velenie anglický generál William Fenwick Williams a v posádke slúžilo niekoľko Uhrov (okrem Kmeťa aj Richard Guyon alias Hurşid paša). Obliehanie pevnosti si vyžiadalo množstvo obetí na tureckej i ruskej strane, ale napokon sa skončilo kapituláciou pevnosti koncom novembra 1855. Časti obrancov, medzi nimi aj Kmeťovi, sa podarilo ešte pred kapituláciou z pevnosti ujsť cez ruské pozície a dostať sa do mesta Erzurum, kde sa nachádzala hlavná časť osmanskej armády. Následne sa Kmeť presunul do Istanbulu. V roku 1856 Kmeť v Londýne publikoval svoje spomienky na obranu pevnosti Kars. 
V osmanských službách ostal Kmeť asi až do roku 1861. V roku 1862 sa vrátil späť do Londýna. Tu aj 25. apríla 1865 zomrel a bol pochovaný na cintoríne Kensal Green. Jeho hrob je označený vysokým pylónom, ktorý dal vztýčil osmanský sultán Abdulaziz ako výraz vďaky za jeho zásluhy. Kmeť sa nikdy neoženil a zomrel bezdetný.

</doc>
<doc id="663456" url="https://sk.wikipedia.org/wiki?curid=663456" title="Mánesova ulica">
Mánesova ulica

Mánesova ulica je:

</doc>
<doc id="663457" url="https://sk.wikipedia.org/wiki?curid=663457" title="Dúhová ulica">
Dúhová ulica

Dúhová ulica môže byť:

</doc>
<doc id="663458" url="https://sk.wikipedia.org/wiki?curid=663458" title="Voľby do Krajinského zastupiteľstva Slovenskej krajiny v roku 1935">
Voľby do Krajinského zastupiteľstva Slovenskej krajiny v roku 1935

Voľby do Krajinského zastupiteľstva Slovenskej krajiny v roku 1935 boli v poradí druhé a zároveň posledné voľby svojho druhu, ktoré sa konali súčasne na území Českej krajiny, Moravsko-sliezskej krajiny, Slovenskej krajiny a Podkarpatoruskej krajiny. Konali sa 26. mája 1935. Konali sa iba týždeň po parlamentných voľbách, čím ich význam značne poklesol. V Českej a Moravsko-sliezskej krajine sa víťazom stala Sudetonemecká strana, na Slovensku HSĽS a na Podkarpatskej Rusi KSČ. Zvolené krajinské zastupiteľstvo pozostávalo predovšetkým z členov HSĽS a RSZMĽ.
Pôvodne sa voľby mali uskutočniť v závere roku 1934. Avšak zákonom č. 270/1934 Zb. bolo prvé volebné obdobie (1928 - 1934) predĺžené do konca roku 1935. Aktívne volebné právo bolo stanovené na 24. rok veku. Okrem krajinského zastupiteľstva sa volili aj okresné zastupiteľstvá vo všetkých okresoch na 6-ročné volebné obdobie. 
Z 36 zvolených poslancov bolo 22 z opozičných strán (HSĽS, KSČ, maď. strany a SNS) a len 14 z koaličných (agrárnici, sociálni demokrati, národní socialisti, živnostníci a ľudovci). Preto pri dopĺňaní krajinského zastupiteľstva o menovaných členov (odborníkov) sa vyberali predovšetkým osoby politicky naklonené agrárnej a sociálnodemokratickej strane. 
Pozri aj.
Zoznam členov Krajinského zastupiteľstva v rokoch 1935 - 1938

</doc>
<doc id="663462" url="https://sk.wikipedia.org/wiki?curid=663462" title="Železničná stanica Strážske">
Železničná stanica Strážske

Železničná stanica Strážske je železničná stanica v Strážskom. Leží na trati 191 Michaľany – Łupków. Ústí do nej trať 193 Prešov – Humenné.
Doprava.
Na stanici sa nachádzajú 7 dopravných, 1 manipulačná a 5 odstavných koľají. Stanica patrí do Oblastného riaditeľstva Košice. Stanica v období od 3.3.2024 do 10.3.2025 prechádzala modernizáciou a elektrifikáciou. 
V rámci modernizácie bol kompletne zrekonštruovaný železničný zvršok a spodok, bolo vybudované ostrovné nástupište s informačným systémom INISS a nainštalované nové staničné zabezpečovacie zariadenie SIMIS W a boli vybudované aj stožiare pre trakčné vedenie.

</doc>
<doc id="663463" url="https://sk.wikipedia.org/wiki?curid=663463" title="Cesta II. triedy 583A (Slovensko)">
Cesta II. triedy 583A (Slovensko)



</doc>
<doc id="663464" url="https://sk.wikipedia.org/wiki?curid=663464" title="Cesta II. triedy 583B (Slovensko)">
Cesta II. triedy 583B (Slovensko)



</doc>
<doc id="663465" url="https://sk.wikipedia.org/wiki?curid=663465" title="Cesta II. triedy 583C (Slovensko)">
Cesta II. triedy 583C (Slovensko)



</doc>
<doc id="663466" url="https://sk.wikipedia.org/wiki?curid=663466" title="Cesta II. triedy 583D (Slovensko)">
Cesta II. triedy 583D (Slovensko)



</doc>
<doc id="663469" url="https://sk.wikipedia.org/wiki?curid=663469" title="Pavol Jarčuška">
Pavol Jarčuška

Dr. h. c. prof. MUDr. Pavol Jarčuška, PhD. (* 25. jún 1963, Košice), je slovenský infektológ, prezident "Slovenskej spoločnosti infektológov", prorektor UPJŠ pre rozvoj a európsku problematiku a člen vládnej pandemickej komisie.
Životopis.
Stredoškolské štúdium na Gymnáziu Kováčska 30, dnešné Gymnázium Trebišovská 12 v Košiciach ukončil v školskom roku 1980/1981. V roku 1987 na Lekárskej fakulte UPJŠ vyštudoval odbor "Všeobecné lekárstvo". V roku 2000 odbor "Vnútorné choroby". Titul profesor získal v roku 2011 na Vysokej škole zdravotníctva a sociálnej práce sv. Alžbety v Bratislave. Od roku 1996 je vedúcim centra "Starostlivosti pre HIV pozitívne osoby" Univerzitnej nemocnice Louisa Pasteura. V rokoch 2007 – 2013 bol prodekanom Lekárskej fakulty UPJŠ. Od roku 2015 bol prorektorom UPJŠ pre rozvoj a európsku problematiku. Od roku 2023 je prorektorom pre strategický rozvoj a investície na Univerzite Pavla Jozefa Šafárika v Košiciach. Je predsedom Ústrednej komisie pre racionálnu antiinfekčnú liečbu a antibiotickú politiku. Od roku 2019 je členom vládnej pandemickej komisie v boji s novým koronavírusom.
V súčasnosti taktiež pôsobí ako prednosta na klinike infektológie a cestovnej medicíny Univerzitnej nemocnice Louisa Pasteura v Košiciach. 

</doc>
<doc id="663481" url="https://sk.wikipedia.org/wiki?curid=663481" title="Nikotínamidadeníndinukleotid">
Nikotínamidadeníndinukleotid

Nikotínamidadeníndinukleotid (NAD) je ústredný kofaktor v metabolizme. Nachádza sa vo všetkých bunkách. NAD je dinukleotid, pretože obsahuje dva nukleotidy spojené fosfátovými skupinami. Jeden nukleotid obsahuje bázu adenín a druhý obsahuje nikotínamid. NAD existuje v dvoch podobách: ako oxidovaná a redukovaná forma, skrátene NAD+ a NADH (H ako vodík). V podobe NAD+ poukazuje „+“ na formálny náboj jedného z dusíkových atómov, ale molekula samotná je v skutočnosti jednomocný anión – s jednotkovým záporným nábojom – pri fyziologickom pH. Naopak NADH je dvojvalentný anión, kvôli dvom mostíkovým fosfátovým skupinám.
V metabolizme je nikotínamidadeníndinukleotid súčasťou redoxných reakcií a prenáša elektróny z jednej reakcie do druhej. Ako kofaktor sa teda v bunkách nachádza v dvoch formách: NAD+ je oxidačné činidlo – prijíma elektróny od iných molekúl, čím sa redukuje. V tejto reakcii sa tvorí NADH, ktorý potom vystupuje ako redukčné činidlo a odovzdáva elektróny. Tieto reakcie, pri ktorých sa presúvajú elektróny, sú hlavnou funkciou NAD. NAD však vystupuje i v iných bunkových procesoch predovšetkým ako substrát enzýmov, ktoré pridávajú alebo odštepujú funkčné skupiny na alebo z bielkovín v posttranslačných úpravách. Kvôli dôležitosti týchto reakcii sú enzýmy vystupujúce v metabolizme NAD cieľom pre nové liečivá.
V organizmoch je možné syntetizovať NAD z jednoduchých základných molekúl ("de novo"), a to z aminokyselín tryptofánu alebo aspartátu. Alternatívne sú zložitejšie časti koenzýmov prijímané z potravy, napríklad v podobe niacínu. Podobné molekuly sú takisto produkované reakciami, ktoré rozkladajú štruktúru NAD, takže je z nich možné recyklovať a znovu získať aktívnu formu NAD.
NAD sa sčasti konvertuje na koenzým nikotínamidadeníndinukleotidfosfát (NADP). Chemické reakcie NADP sú veľmi podobné NAD, ale NADP vystupuje hlavne ako kofaktor v anabolickom metabolizme.
Fyzikálne a chemické vlastnosti.
Nikotínamidadeníndinukleotid pozostáva z dvoch nukleozidov spojených mostíkovými fosfátovými skupinami. Každý nukleozid obsahuje ribózový kruh, jeden s adenínom naviazaným na prvý uhlík (pozíciu 1') cukru (adenozíndifosfátribóza) a druhý s nikotínamidom na danej pozícii. Nikotínamidová skupina môže byť na tento anomérny uhlík pripojená v dvoch rôznych orientáciách. Kvôli týmto dvom možným štruktúram existuje NAD ako dva diastereoméry. V organizmoch sa nachádza β-nikotínamidový diastereomér NAD+. Tieto nukleotidy sú spojené fosfátovými skupinami na uhlíku 5'.
V metabolizme táto zlúčenina prijíma a odovzdáva elektróny v redoxných reakciách. Tieto reakcie spočívajú v odobraní dvoch vodíkových atómov z reaktantu (R) v podobe hydridového aniónu (H-) a protónu (H+). Protón sa rozpustí v roztoku, zatiaľ čo reduktant RH2 sa oxiduje a NAD+ sa redukuje na NADH presunom hydridu na nikotínamidový kruh:
 RH2 + NAD+ → NADH + H+ + R
Z elektrónového páru hydridu je jeden elektrón presunutý na kladne nabitý dusík nikotínamidového kruhu NAD+ a druhý vo vodíkovom atóme je presunutý na C4 uhlík oproti dusíku. Elektrodový potenciál redoxného páru NAD+/NADH je -0,32 V, čo z NADH robí silné redukčné činidlo. Táto reakcia je jednoducho reverzibilná, keď NADH redukuje inú molekulu a znovu sa oxiduje na NAD+. Vďaka tomu môže koenzým opakovane prechádzať medzi formami NAD+ a NADH bez spotrebovania.
Všetky podoby tohto koenzýmu sú biele amorfné prášky, ktoré sú hygroskopické a veľmi dobre rozpustné vo vode. Ako pevné látky sú stabilné, ak sú uchovávané v suchu a v tme. Roztoky NAD+ sú bezfarebné a stabilné asi 1 týždeň pri 4 °C a neutrálnom pH, ale rýchlo sa rozkladajú v kyselinách alebo zásadách. Po rozklade tvoria produkty, ktoré inhibujú enzýmy.
NAD+ i NADH silne absorbujú ultrafialové žiarenie kvôli prítomnosti adenínu. Ako príklad, maximum absorpcie NAD+ je pri vlnovej dĺžke 259 nanometrov (nm) s absorpčným koeficientom 16,900 M−1 cm−1. NADH absorbuje aj pri vyšších vlnových dĺžkach s druhým maximom v UV oblasti pri 339 nm a s absorpčným koeficientom 6,220 M−1 cm−1. Tento rozdiel v absorpčných spektrách medzi oxidovanou a redukovanou formou koenzýmu pri vyšších vlnových dĺžkach umožňuje jednoduché meranie premeny jednej formy na druhú pri stanoveniach enzýmov – meraním množstva absorbovaného UV žiarenia pri 340 nm pomocou spektrofotometra možno stanoviť zmenu koncentrácie NADH v roztoku počas reakcie.
NAD+ a NADH sa líšia aj vo svojej fluorescencii. NADH v roztoku má maximum v emisnom spektre pri 340 nm a polčas fluorescencie 0,4 nanosekundy, zatiaľ čo oxidovaná forma koenzýmu nefluoreskuje. Vlastnosti fluorescenčného signálu sa menia pri naviazaní NADH na bielkoviny, takže tieto zmeny je možné využiť na stanovenie disociačných konštánt, ktoré sú užitočné v enzýmovej kinetike. Tieto zmeny vo fluorescencii je možné využiť na stanovenie zmien redoxných stavov v živých bunkách pomocou fluorescenčnej mikroskopie.
Koncentrácia a stav v bunkách.
V pečeni potkanov je celková koncentrácia NAD+ a NADH asi 1 μmol/g hmotnosti (vrátane vody), asi desaťnásobok koncentrácie NADP+ a NADPH v tých istých bunkách. Skutočnú koncentráciu NAD+ v bunkovom cytosóle je zložitejšie zmerať, nedávne odhady v zvieracích bunkách sú približne 0,3 mM a približne 1,0 až 2,0 mM v kvasinkách. Až 80 % fluorescencie NADH v mitochodnriách je však vo viazanej podobe, takže jeho koncentrácia v roztoku je omnoho nižšia.
Koncentrácia NAD+ je najvyššia v mitochondriách a tvorí 40 – 70 % celkového bunkového NAD+. NAD+ v cytosóle je presunutý do mitochondrie špecifickým membránovým transportným proteínom, keďže tento koenzým nemôže difundovať skrz membrány. Vnútrobunkový polčas života NAD+ je podľa jednej review odhadovaný na 1-2 hodiny, zatiaľ čo iná review dáva rôzne odhady podľa rôznych kompartmentov (oddelených častí buniek): vnútrobunkový polčas 1-4 hodiny, cytoplazmový 2 hodiny a mitochondriový 4-6 hodín.
Rovnováha medzi oxidovanou a redukovanou formou nikotínamidadeníndinukleotidu sa nazýva pomer NAD+/NADH. Tento pomer je dôležitou súčasťou redoxného stavu bunky, miery poukazujúcej na metabolické aktivity a zdravie buniek. Následky pomeru NAD+/NADH sú komplexné, riadia aktivitu niekoľkých kľúčových enzýmov, zahŕňajúc glyceraldehyd-3-fosfátdehydrogenázu a pyruvátdehydrogenázu. V zdravom cicavčom tkanive je pomer voľného NAD+ a NADH v cytoplazme typicky odhadovaný okolo 700:1, pomer je teda výrazne v prospech oxidačných reakcií. Pomer celkového NAD+/NADH je omnoho nižší, s odhadmi u cicavcov okolo 3-10. Naproti tomu pomer NADP+/NADPH je bežne okolo 0,005, takže prevažuje podoba NADPH. Tento rozdiel pomerov je kľúčový pre rôzne metabolické úlohy NADH a NADPH.
Biosyntéza.
NAD+ je syntetizovaný dvomi metabolickými dráhami. Produkuje sa buď v "de novo" dráhe z aminokyselín alebo recyklačnej dráhe pomocou recyklácie komponent ako je nikotínamid naspäť na NAD+. Aj keď väčšina tkaniva u cicavcov syntetizuje NAD+ pomocou recyklačnej dráhy, "de novo" syntéza prebieha vo väčšej miere v pečeni z tryptofánu a v obličkách a makrofágock z kyseliny nikotínovej.
Produkcia "de novo".
Väčšina organizmov syntetizuje NAD+ z jednoduchých zložiek. Konkrétny súbor reakcií sa medzi organizmami líši, ale spoločným znakom je tvorba kyseliny chinolínovej (QA, z anglického quinolinic acid) z aminokyseliny - buď tryptofánu (Trp) u zvierat a niektorých baktérií, alebo aspartátu (Asp) u niektorých baktérií a rastlín. Kyselina chinolínová sa mení na mononukleotid kyseliny nikotínovej (NaMN, z anglického nicotinic acid mononucleotide) pomocou transferu fosforibózového zvyšku. Následne je naňho pripojený adenylát za tvorby kyselina nikotínová adeníndinukleotidu (NaAD). Nakoniec sa kyseliny nikotínová amiduje na nikotínamid, čím vzniká nikotínamidadeníndinukleotid (NAD).
V ďalšom kroku sa časť NAD+ konvertuje na NADP+ pomocou enzýmu NAD+ kináza, ktorý fosforyluje NAD+. U väčšiny organizmov tento enzým využíva ATP ako zdroj fosfátu, ale niektoré baktérie, ako napríklad "Mycobacterium tuberculosis" a hypertermofilný archeón "Pyrococcus horikoshii", využívajú polyfosfát ako alternatívny zdroj fosfátu.
Obnovovacie dráhy.
Napriek prítomnosti dráhy na syntézu "de novo" existujú recyklačné reakcie, ktoré sú u človeka dôležité. Nedostatok niacínu v potrave spôsobuje vitamínovú deficienciu (nedostatok) zvanú pelagra. Tento vysoký nárok na NAD+ vychádza z konštantnej spotreby koenzýmu v reakciách ako sú posttranslačne úpravy, keďže cyklovanie NAD+ medzi oxidovanou a redukovanou formou v redoxných reakciách nemení celkové množstvo koenzýmu. Hlavným zdrojom NAD+ u cicavcov sú obnovovacie dráhy, ktoré recykluju nikotínamid produkovaný enzýmami využívajúcimi NAD+. V prvom kroku tejto dráhy, ktorý je zároveň rýchlosť určujúcim krokom, vystupuje enzým nikotínamidfosforibozyltransferáza (NAMPT), ktorá produkuje nikotínamidmononukleotid (NMN). NMN je priamym prekurzorom NAD+ v tejto dráhe.
Okrem skladania NAD+ "de novo" z jednoduchých aminokyselinových prekurzorov využívajú bunky aj zlúčeniny obsahujúce pyridínový základ. Tri vitamínové prekurzory využívané v recyklačných metabolických dráhach sú kyselina nikotínová (NA), nikotínamid (Nam) a nikotínamidribozid (NR). Tieto zlúčeniny je možné prijať priamo z potreby a sú označované ako vitamín B3 alebo niacín. Tieto zlúčeniny sú však produkované aj priamo v bunke a spotrebou bunkového NAD+. Niektoré enzýmy vystupujúce v týchto obnovovacích dráhach sa zrejme združujú u bunkového jadra, čo môže kompenzovať vysokú spotrebu NAD+ v tejto organele. Podľa niektorých poznatkov môžu bunky cicavcov prijímať extracelulárny NAD+ zo svojho okolia a rovnako môžu byť nikotínamid a nikotínamidribozid prijímané v črevách.
Obnovovacie reakcie prebiehajúce u mikroorganizmov sa líšia od cicavčích. Niektoré patogény, ako kvasinky "Candida glabrata" a baktéria "Haemophilus influenzae", sú NAD+ auxotrofy - nevedia syntetizovať NAD+ - ale majú recyklačné dráhy a teda sú závislé na zdrojoch NAD+ alebo jeho prekurzoroch zo svojho okolia. Ešte prekvapujúcejší je vnútrobunkový patogén "Chlamydia trachomatis", ktorému chýbajú rozpoznateľní kandidáti na akékoľvek gény vystupujúce v biosyntéze či obnove NAD+ i NADP+, takže musí tieto koenzýmy získavať od svojho hostiteľa.
Funkcie.
Nikotínamidadeníndinukleotid má niekoľko dôležitých úloh v metabolizme. Funguje ako koenzým v redoxných reakciích, ako donor ADP-ribózy v ADP-ribozylačných reakciách, ako prekurzor druhého posla cyklickej ADP-ribózy, zároveň vystupuje ako substrát pre bakteriálne DNA ligázy a skupinu enzýmov zvaných sirtuíny, ktoré využívajú NAD+ na odstránenie acetylových skupín z bielkovín. Okrem týchto metabolických funkcií vystupuje NAD+ ako adenínový nukleotid, ktorý môže opustiť bunku spontánnymi a regulovanými mechanizmami, takže môže mať dôležité mimobunkové úlohy.
Oxidoreduktázová väzba NAD.
Hlavná úloha NAD+ v metabolizme je presun elektrónov z jednej molekuly na druhú. Reakcie tohto typu sú katalyzované veľkou skupinou enzýmov zvaných oxidoreduktázy. Správne názvy týchto enzýmov obsahujú názov oboch ich substrátov: napríklad NADH-ubichinón oxidoreduktáza katalyuje oxidáciu NADH koenzýmom Q. Tieto enzýmy sú však často označované ako dehydrogenázy a reduktázy, napríklad NADH-ubichinón oxidoreduktáza sa bežne nazýva "NADH dehydrogenáza" alebo "koenzým Q reduktáza".
Mnoho rôznych superrodín enzýmov viaže NAD+/NADH. Jedna z najbežnejších superrodín obsahuje štruktúrny motív známy ako Rossmannov fold. Tento motív je pomenovaný po Michaelovi Rossmannovi, ktorý si ako prvý vedec všimol ako často sa táto štruktúra nachádza v bielkovinách, ktoré viažu nukleotidy. Príklad bakteriálneho enzýmu vystupujúceho v metabolizme aminokyselín, ktorý viaže NAD a nemá Rossmannov fold, je možné nájsť u "Pseudomonas syringae" pv. tomato (PDB: 2CWH, InterPro: "IPR003767)."
Keď sa nikotínamidadeníndinukleotid viaže na aktívne miesto oxidoreduktáz, nikotinamidový kruh koenzýmu je natočený tak, aby mohol prijať hydridový vodík od druhého substrátu. Hydridový donor môže byť u rôznych enzýmov umiestnený „nad“ alebo „pod“ rovinou planárneho C4 uhlíku, ukázaného na obrázku. Oxidoreduktázy triedy A presúvajú hydridový vodík zhora, oxidoreduktázy triedy B ho presúvajú zospodu. Keďže tento C4 uhlík je prochirálny, možno toho využiť u enzýmovej kinetiky a tým zistiť, akým mechanizmom reakcia prebieha. Pri tomto procese sa zmieša enzým so substrátom, ktorý má vodíky substituované za deutérium, takže enzým redukuje NAD+ presunom deutéria namiesto vodíku. Takto môže enzým vytvoriť jeden z dvoch stereomérov NADH. Podľa toho, ktorý stereomér vzniká, sú enzýmy riadené na dve triedy: trieda A (donor je nad rovinou) a trieda B (donor je pod rovinou).
Enzýmy takmer vždy vykazujú vysoký level špecificity buď pre NAD+, alebo NADP+, napriek podobnosti ich väzby na proteín. Táto špecificita sa odráža na rôznych metabolických úlohách týchto koenzýmov a je výsledkom rôznych skupín aminokyselinových reziduí v dvoch druhoch vreciek viažucich koenzýmy. V aktívnom mieste NADP-dependentných enzýmov vzniká iónová väzba medzi bazickým aminokyselinovým postranným reťazcom a kyslou fosfátovou skupinou NADP+. Naopak u NAD-dependentných enzýmov je náboj vo vrecku opačný, čo zabraňuje väzbe NADP+. Exisuje však niekoľko výnimiek, ako sú enzýmy aldózareduktáza, glukóza-6-fosfátdehydrogenáza a metyléntetrahydrofolátreduktáza, ktoré môžu u niektorých druhov využiť oba koenzýmy.
Úloha v redoxnom metabolizme.
Redoxné reakcie katalyzované oxidoreduktázami sú životne dôležité pre všetky časti metabolzmu, ale obzvlášť dôležitou funkciou týchto reakcií je umožniť živinám získať energiu uloženú v relatívne slabej dvojitej väzbe v molekule kyslíku. Redukované zlúčeniny, ako sú glukóza a mastné kyseliny, sú oxidované, čím sa uvoľňuje chemická energia z O2. Pri tomto procese sa NAD+ redukuje na NADH v procesoch glykolýzy, beta-oxidácie a citrátového cyklu. U eukaryotov sú elektróny prenášané na NADH, ktorý sa tvorí v cytoplazme a následne sa presúva do mitochondrie (na redukciu mitochondriálneho NAD+) pomocou mitochondriálnych člnkov, ako je glycerolfosfátový člnok alebo malát-aspartátový člnok. Mitochondriálny NADH je potom oxidovaný v dýchacom reťazci, ktorý prenáša protóny cez membránu a vytvára ATP pomocou oxidačnej fosforylácie. Tieto člnkové systémy majú rovnakú transportnú funkciu aj v chloroplastoch.
Keďže oxidovaná i redukovaná forma nikotínamidadeníndinukleotidu je využívaná u týcho spojených skupín reakcií, bunka udržiava vysokú koncentráciu NAD+ i NADH. Vysoký pomer NAD+/NADH umožňuje tomuto koenzýmu vystupovať ako oxidačné i redukčné činidlo. Naproti tomu NADPH vystupuje hlavne ako redukčné činidlo v anabolizme, a to v dráhach ako je syntéza mastných kyselín alebo fotosyntéza. Keďže NADPH je nutné ako silné redukčné činidlo, aby mohli prebiehať redoxné reakcie, je udržiavaný veľmi nízky pomer NADP+/NADPH.
Aj keď je NADH dôležité v katabolizme, objavuje sa i v anabolických reakciách, ako napríklad glukoneogenéze. Potreba NADH v anabolizme vytvára problém pre prokaryoty rastúce zo živín, ktoré poskytujú len malé množstvo energie. Nitrifikačné baktérie, ako napríklad rod "Nitrobacter", oxidujú dusitany na dusičnany, čím sa uvoľňuje dostatočné množstvo energie na presun protónov a tvorbu ATP, ale nie na priamu produkciu NADH. Keďže NADH je i tak vyžadované u anabolických reakcií, tieto baktére využívajú nitritoxidoreduktázu na tvorbu dostatočnej protónmotívnej sily (protónového gradientu), aby mohla časť dýchacieho reťazca bežať v opačnom smere a mohlo sa tvoriť NADH.
Neredoxné reakcie.
Koenzým NAD+ je takisto spotrebovaný v reakciách, kde dochádza k presunu ADP-ribózy. Enzýmy zvané ADP-ribozyltransferázy presúvajú ADP-ribózovú skupinu z tejto molekuly na bielkoviny v posttranslačnej úprave nazývanej ADP-ribozylácia. ADP-ribozylácia pozostáva buď z presunu jednej ADP-ribózovej jednotky, teda sa jedná o "mono-ADP-ribozyláciu", alebo presunu ADP-ribózy na bielkoviny v podobe dlhých vetvených reťazcov, čo sa nazýva "poly(ADP-ribozyl)ácia". Mono-ADP-ribozylácia bola prvýkrát identifikovaná ako mechanizmus pôsobenia skupiny bakteriálnych toxínov, hlavne toxínu cholery, ale prebieha i u bežnej bunkovej signalizácie. Poly(ADP-ribozyl)áciu vykonávajú poly(ADP-ribóza)polymerázy. Štruktúra poly(ADP-ribózy) je využívaná v regulácii niekoľkých bunkových dejov a je najdôležitejšia v bunkovom jadre, v procesoch ako sú oprava DNA a údržba telomér. Okrem týchto funkcií v bunke bola nedávno objavená skupina extracelulárnych ADP-ribozyltransferáz, ale ich úloha ostáva nejasná. NAD+ môže byť pridané i na bunkovú RNA ako 5'-terminálna modifikácia.
Ďalšia funkcia tohto koenzýmu v bunkovej signalizácii je, že slúži ako prekurzor cyklickej ADP-ribózy, ktorá sa produkuje z NAD+ pomocou ADP-ribozylcykláz ako šúčasť systému druhých poslov. Táto molekula pôsobí vo vápnikovej signalizácii uvoľnením vápniku z intracelulárnych zásob. Viaže sa na takzvané ryanodínové receptory, umiestnené na membránach organel, ako je napríklad endoplazmatické retikulum, čím dochádza k otvoreniu týchto vápnikových kanálov.
NAD+ spotrebovávajú i sirtuíny, čo sú NAD-dependentné deacetylázy, ako je Sir2. Tieto enzýmy presúvajú acetylovú skupinu zo substrátového proteínu na ADP-ribózovú zložku NAD+, čo rozštiepi tento koenzým a uvoľní nikotínamid a O-acetyl-ADP-ribózu. Sirtuíny zjavne vystupujú hlavne v regulácii transkripcie pomocou deacetylácie histónov a zmeny štruktúry nukleozómu. Sirtuíny však môžu deacetylovať i nehistónové bielkoviny. Táto aktivita sirtuínov je zaujímavá predovšetkým kvôli jej dôležitosti v regulácii procesu starnutia.
Ďalšie NAD-dependentné enzýmy zahŕňajú bakteriálne DNA ligázy, ktoré spájajú dva konce DNA s využitím NAD+ ako substrátu, ktorý dodáva adenozínmonofosfát (AMP) na 5' fosfátovú skupinu jedného konca DNA. Na tento intermediát sa potom viaže 3' hydroxylová skupina druhého konca DNA, čím vzniká fosfodiesterová väzba. Naproti tomu eukaryotické DNA ligázy využívajú ATP na tvorbu DNA-AMP intermediátu.
Li et al. zistili, že NAD+ priamo reguluje proteín-proteínové interakcie. Takisto ukázali, že jeden z dôvodov poklesu opráv DNA spojených so starobou by mohla byť zvýšená väzba proteínu DBC1 (Deleted in Breast Cancer 1, „vymazaný pri rakovine prsníka 1“) na PARP1 (poly(ADP-ribóza)polymeráza 1), keďže pri starnutí sa znižuje hladina NAD+. Úprava hladiny NAD+ by teda mohla ochrániť pred rakovinou, radiáciou a starnutím.
Extracelulárne pôsobenie NAD+.
V posledných rokoch bol NAD+ odhalený ako extracelulárna signalizačná molekula, ktorá vystupuje v medzibunkovej komunikácii. NAD+ sa uvoľňuje z neurónov v cievach, močovom mechúre, hrubom čreve, z neurosekrečných buniek a mozgových synaptozómov a bol navrhnutý ako nový neurotransmiter, ktorý prenáša informáciu z nervov na efektorové bunky v orgánoch s hladkou svalovinou. U rastlín indukuje extracelulárny nikotínamidadeníndinukleotid rezistenciu voči patogénnej infekcii a bol identifikovaný prvý extracelulárny receptor NAD. Ďalšie výskumy sú nutné na určenie základných mechanizmov jeho extracelulárneho pôsobenia a ich dôležitosti pre zdravie človeka a životné procesy u ostatných organizmov.
Klinický význam.
Enzýmy, ktoré tvoria a využívajú NAD+ a NADH, sú dôležité pre farmakológiu i pre výskum novej liečby chorôb. Dizajn liekov a vývoj liekov využíva NAD+ tromi spôsobmi: ako priamy cieľ pôsobenia liekov, dizajnovaním enzýmových inhibítorov alebo aktivátorov založených na jeho štruktúre, ktoré menia aktivitu NAD-dependentných enzýmov, a snahou inhibovať biosyntézu NAD+.
Keďže rakovinové bunky využívajú glykolýzu v zvýšenej miere a keďže NAD podporuje glykolýzu, nikotínamidfosforibozyltransferáza (obnovovacia dráha NAD) je často zvýšená v rakovinových bunkách.
NAD bol študovaný pre potenciálne použitie v terapii neurodegeneratívnych porúch, ako je napríklad Alzheimerova alebo Parkinsonova choroba. Klinické skúšky (bez prekurzorov NAD) s kontrolnou skupinou s placebom, ktoré testovali efekt NADH, nepreukázali žiadny efekt u ľudí s Parkinsonovou chorobou.
NAD+ je takisto cieľom liekčiva izoniazid, ktorý sa používa pri liečbe tuberkulózy, infekcie spôsobenej baktériou "Mycobacterium tuberculosis". Izoniazid je „prodrug“ (liek, ktorého aktívna forma vzniká ako metabolit v tele) a keď sa dostane do baktérie, je aktivovaný peroxidázovým enzýmom, ktorý túto zlúčeninu oxiduje do podoby voľného radikálu. Tento radikál potom reaguje s NADH, čím vznikajú adukty, ktoré pôsobia ako veľmi silné inhibítory enzýmu enoyl-acyl carrier protein reduktázy a dihydrofolátreduktázy.
Keďže mnoho oxidoreduktáz využíva NAD+ a NADH ako substráty a viažu ich pomocou vysoko konzervovaných štruktúrnych motívov, je prekvapivá predstava, že by inhibítory založené na NAD+ mohli byť špecifické pre konkrétny enzým. Napriek tomu je to však možné - napríklad inhibítory založené na zlúčeninách ako kyselina mykofenolová a tiazofurín inhibujú IMP dehydrogenázu na väzbovom mieste pre NAD+. Tento enzým je dôležity v metabolizme purínov, takže sa tieto molekuly dajú využiť ako lieky proti rakovine, vírusom, alebo ako imunosupresíva. Iné lieky nie sú enzýmové inhibítory, ale namiesto toho aktivujú enzýmy vystupujúce v metabolizme NAD+. Sirtuíny sú obzvlášť zaujímavým cieľom týchto liekov, keďže aktivácia týchto NAD-dependentných acetyláz v niektorých zvieracích modeloch predlžuje život. Zlúčeniny ako resveratrol zvyšujú aktivitu týchto enzýmov, čo môže hrať dôležitú úlohu v ich schopnosti oddialiť starnutie v modelových organizmoch ako u stavovcoch, tak i u bezstavovcov. V jednom experimente sa u myší, ktorým bol podávaný NAD po dobu jedného týždňa, zlepšila komunikácia medzi jadrom a mitochondriami.
Vďaka rozdielom v metabolických dráhach biosyntézy NAD+ u rôznych organizmov, napríklad baktérií a človeka, je táto oblasť metabolizmu veľmi sľubnou oblasťou pre vývoj nových antibiotík. Napríklad enzým nikotínamidáza, ktorá premieňa nikotínamid na kyselinu nikotínovú, je cieľom pre dizajn liečiv, keďže tento enzým sa nachádza u kvasiniek a baktérií, ale nie je prítomný u človeka.
V bakteriológii sa občas NAD označuje ako faktor V a využíva sa ako doplnok pre kultivačné média pre niektoré baktérie so špecifickými rastovými nárokmi.
História.
Koenzým NAD+ prví objavili birtskí biochemici Arthur Harden a William John Young v roku 1906. Všimli si, že prídavok povareného a filtrovaného extraktu kvasiniek zrýchlil priebeh alkoholového kvasenia v nepovarenom extraktu kvasiniek. Neidentifikovaný faktor zodpovedný za tento efekt pomenovali "koferment". Po dlhej a náročnej purifikácii extraktu kvasiniek bol tento teplu odolný faktor identifikovaný Hansom von Euler-Chelpinom ako nukleotid-cukor-fosfát. V roku 1936 ukázal nemecký vedec Otto Heinrich Warburg úlohu tohto nukleotidového koenzýmu v prenose hydridu a identifikoval nikotínamidovú zložku ako miesto priebehu redoxných reakcií.
Vitamínové prekurzory NAD+ boli prvýkrát identifikované v roku 1938, keď Conrad Elvehjem ukázal, že pečeň má účinok „proti čiernemu jazyku“ („anti-black tongue“) v podobe nikotínamidu. Následne v roku 1939 predniesol prvý dôkaz, že niacín sa využíva pri syntéze NAD+. Začiatkom 40. rokov 20. storočia bol Arthur Kornberg prvý, kto detegoval enzým v biosyntetickej dráhe. V roku 1949 potom americkí biochemici Morris Friedkin a Albert L. Lehninger dokázali, že NADH prepája metabolické dráhy ako sú citrátový cyklus so syntézou ATP v oxidačnej fosforylácii. V roku 1958 objavili Jack Preiss and Philip Handler intermediáty a enzýmy vystupujúce v biosyntéze NAD+ - obnovovacia dráha z kyseliny nikotínovej sa označuje ako Preiss-Handlerova dráha.V roku 2004 odhalili Charles Brenner a jeho spolupracovníci nikotínamidribozidkinázovú dráhu syntézy NAD+.
Neredoxné úlohy NAD(P) boli objavené neskôr. Ako prvá bola identifikovaná úloha NAD+ ako ADP-ribózového donoru v ADP-ribozylačných reakciách pozorovaných na začiatku 60. rokov 20. storočia. Štúdie v priebehu 80. a 90. rokov odhalili aktivitu metabolitov NAD+ a NADP+ v bunkovej signalizácii - ako je aktivita cyklickej ADP-ribózy, ktorá bola objavená v roku 1987.
Metabolizmus NAD+ ostal oblasťou intenzívneho výskumu i v 21. storočí a záujem sa ešte zvýšil po objave NAD-dependentných proteínových deacetyláz nazývaných sirtuíny v roku 2000, ktoré objavil Shin-ichiro Imai a jeho spolupracovníci v laboratóriu Leonarda P. Guarenteho. V roku 2009 Imai predložil „NAD Svet“ („NAD World“) hypotézu, podľa ktorej sú kľúčovými regulátormi starnutia a dlhovekosti cicavcov sirtuín 1 a primárny enzým syntézy NAD+, nikotínamidfosforibozyltransferáza (NAMPT). V roku 2016 potom Imai hypotézu rozšíril na „NAD Svet 2.0“, ktorý postuluje to, že extracelulárna NAMPT z adipózneho tkaniva udržiava NAD+ v hypotalame (kontrolnom centre) v spojení s myokínmi z buniek kostrových svalov.

</doc>
<doc id="663482" url="https://sk.wikipedia.org/wiki?curid=663482" title="NADH">
NADH



</doc>
<doc id="663483" url="https://sk.wikipedia.org/wiki?curid=663483" title="Cesta I. triedy 64b (Slovensko)">
Cesta I. triedy 64b (Slovensko)



</doc>
<doc id="663484" url="https://sk.wikipedia.org/wiki?curid=663484" title="Cesta I. triedy 64c (Slovensko)">
Cesta I. triedy 64c (Slovensko)



</doc>
<doc id="663485" url="https://sk.wikipedia.org/wiki?curid=663485" title="Cesta I. triedy 11B (Slovensko)">
Cesta I. triedy 11B (Slovensko)



</doc>
<doc id="663488" url="https://sk.wikipedia.org/wiki?curid=663488" title="Svidník (rozlišovacia stránka)">
Svidník (rozlišovacia stránka)

Svidník môže byť:

</doc>
<doc id="663489" url="https://sk.wikipedia.org/wiki?curid=663489" title="Malinovského ulica">
Malinovského ulica

Malinovského ulica môže byť:

</doc>
<doc id="663490" url="https://sk.wikipedia.org/wiki?curid=663490" title="Izrael Hiebner">
Izrael Hiebner

Izrael Hiebner alebo Israel Hiebner (* 20. február 1619, Schneeberg, Nemecko† 22. júl 1668, Sibiu, Rumunsko) bol nemecký astrológ, zostavovateľ kalendárov.
Biografia.
V roku 1635 študoval právo a medicínu v Lipsku. V roku 1640 bol menovaný za mestského úradníka v Pirne neďaleko Drážďan. V roku 1643 chcel ísť študovať astronómiu na univerzitu v Lipsku, ale v Drážďanoch ho priviedol lekár a zostavovateľ kalendára Rudolph Buchbach k astrológii. V rokoch 1644-45 bol vo Freibergu, kde vydal svoju prvú knihu o vplyve Mesiaca a Saturnu, a tu napísal aj svoj prvý kalendár na rok 1646.
V roku 1645 odišiel do Norimbergu, kde si čoskoro získal veľkú reputáciu vďaka svojim predpovediam. Potom mu vydavateľ kníh Wolfgang Endter (15931659) zaplatil za jeho kalendáre až 300 guldenov, pričom za iné kalendáre zvykol platiť 50 guldenov.
V roku 1648 prešiel cez Bamberg a Würzburg do Hesenska. Publikoval "Practica Reformata" vo Frankfurte nad Mohanom. V máji 1649 bol v Kasseli, kde ho zamestnala kňažná von Eisenach, ale o pol roka neskôr bol prepustený s nie veľmi lichotivým odporúčaním. Od roku 1650 učil matematiku v Erfurte. Práve tu vydal svoje majstrovské dielo "Mysterium Sigillorum, Herbarum &amp; Lapidum". Pre svoje predpovede sa dostával do dišpút s ostatnými učencami. K ich najostrejšiemu stretu došlo s profesorom matematiky v Altdorfe Abdiasom Treuom (15971669), ktorého Hiebner nazval „lenivým altdorfským počítadlom“. V roku 1653 sa nachádzal v Lipsku, kde predpovedal zatmenie Slnka v nasledujúcom roku 1654. Keďže sa tak nestalo, musel z Nemecka odísť. Potom sa spomína v Linzi, kde vydal kalendár na rok 1657.
Od roku 1661 pôsobil ako lekár a astronóm v Prešove, kde v roku 1662 spolu s Johannom Patersonom Hainom (16151675) založil prvé observatórium. Veľmi si ho tu vážili, pretože skonštruoval prvý astronomický ďalekohľad a jeho budova pravdepodobne slúžila ako verejná hvezdáreň, ako uvádza medirytina z roku 1662. Pôsobil tu do roku 1665. Observatórium v Prešove fungovalo pravdepodobne až do roku 1672.
Potom sa objavil v Sibiu, kde opäť urobil astrologické predpovede, kde aj zomrel v júli 1668. Poznal prácu Galilea a Keplera, ale učil systém zameraný na Zem. Neskôr vyvinul geo-heliocentrický model planetárneho systému.
Vo svojom diele "Mysterium Sigillorum, Herbarum &amp; Lapidum" kombinoval sigillá (symboly), ochranné medaily planét s bylinami a drahými kameňmi v duchu magického prístupu (napr. Kráľovská koruna, vavrínový strom, citrón atď.). Jeho účelom bolo vyliečiť všetky choroby bez liekov. Toto dielo bolo pravdepodobne inšpirované stredovekou prácou 15 hviezd, drahokamov a bylín stredovekým Pseudo-Hermesom. Jeho práca je príručkou magického liečenia založenou na vplyve planét a interakcii bylín. Verí, že rôzne kovy, drahokamy a prívesky (sigillum) majú vplyv na pohodu a choroby. Obrázky alegoricky vyjadrujú liečivú silu planét, známe symboly a štvorce magických čísel. Použil tiež "Heveliusovu mapu Selenographia". Vyzval na presné planetárne pozorovania na výrobu ochranných amuletov. Preklad jeho diela mal tiež veľký vplyv na vývoj anglickej astrológie a astronómie.

</doc>
<doc id="663491" url="https://sk.wikipedia.org/wiki?curid=663491" title="Cyrano z predmestia">
Cyrano z predmestia

Cyrano z predmestia je pôvodný slovenský rockový muzikál v dvoch dejstvách. Napísaný bol v roku 1977 na libreto Alty Vášovej. Hudbu zložili Marián Varga a Pavol Hammel, texty piesní napísali Kamil Peteraj a Ján Štrasser. Hudbu nahrala štúdiová skupina Vivat v zložení Marián Varga - klávesy, František Griglák - sólová gitara, Pavol Hammel - akustická gitara, Ivan Belák - basová gitara, Laco Lučenič - basová gitara, Peter Szapu - bicie, Karol Oláh - bicie. Autorka libreta preniesla dej Rostandovho "Cyrana z Bergeracu" do prostredia vtedajších hudobných klubov.
Dej muzikálu.
Dej sa odohráva na periférii veľkomesta v mládežníckom klube. Hlavnými hrdinami sú Cyrano, skladateľ a vedúci rockovej kapely Kadeti, a speváčka Roxana. Roxana sa zamiluje do pohľadného Jána, ktorý ju zaujme piesňou, ktorú pre neho však zložil Cyrano. Roxana, bez toho aby to tušila, miluje dvoch mužov. Ján si neskôr uvedomí, že Roxana nemiluje jeho, ale piesne, o ktorých sa domnieva, že ich skladá pre ňu. Ján psychicky nezvládne odchod Roxany na turné, ktoré jej ponúkne manažér Derma. Začne holdovať alkoholu a drogám a neskôr dobrovoľne ukončí svoj život. Roxana chce po jeho smrti spievať "Pieseň pre Roxanu", ktorú jej kedysi skomponoval Ján. Poprosí Cyrana, aby si ju zaspieval s ňou. Vzápätí zistí, že autorom piesne je Cyrano, ten ktorého vlastne ľúbila.
Uvedenie v roku 2019.
Opätovné uvedenie muzikálu malo premiéru 16. a 17. mája 2019 v Divadle Nová scéna.

</doc>
<doc id="663496" url="https://sk.wikipedia.org/wiki?curid=663496" title="Plné vrecká peňazí">
Plné vrecká peňazí

Plné vrecká peňazí je slovenský muzikál z roku 1975. Vznikol prepracovaním tragikomédie "Žobrácke dobrodružstvo" Jána Soloviča z roku 1970. Autorom hudby je Igor Bázlik, scénára Milan Lasica a Július Satinský. Piesňové texty napísali Milan Lasica a Tomáš Janovic. V roku 1978 vyšla aj nahrávka muzikálu na LP platni.
Dej muzikálu.
Dvaja holiči snívajú o rýchlom zbohatnutí. Dopočuli sa totiž, že ich zákazník, starý žobrák, nosí vrecúško plné peňazí. Obaja holiči najprv medzi známymi rozhlásia, že vyhrali prvé miesta v športke a neskôr si pripravia plán ako získať žobrákove peniaze. Vyjde však najavo, že žobrákov mešec je plný bezcenných papierov...

</doc>
<doc id="663499" url="https://sk.wikipedia.org/wiki?curid=663499" title="Hybešova ulica">
Hybešova ulica

Hybešova ulica môže byť:

</doc>
<doc id="663500" url="https://sk.wikipedia.org/wiki?curid=663500" title="Peter Salner">
Peter Salner

PhDr. Peter Salner, DrSc. (* 1. marec 1951, Bratislava) je významný slovenský etnológ, judaista, vedúci vedecký pracovník Ústavu etnológie a sociálnej antropológie Slovenskej akadémie vied v Bratislave, externý pedagóg na Filozofickej fakulte Univerzity Komenského v Bratislave, Fakulte humanitních studií a Institute základů vzdělanosti Karlovej univerzity v Prahe. V rokoch 19962013 pôsobil zároveň ako predseda Židovskej náboženskej obce v Bratislave, v rokoch 20112019 bol podpredsedom Ústredného zväzu židovských náboženských obcí v SR. Hlavnými oblasťami jeho vedeckého záujmu je život v mestskom prostredí, s dôrazom na Bratislavu a sociálna kultúra židovskej komunity v 20. a 21. storočí.
Život.
Peter Salner v roku 1974 získal vysokoškolský diplom na Filozofickej fakulte Univerzity Komenského v odbore národopis na tému súčasnej bratislavskej svadby. Po skončení školy sa zamestnal v Mestskom dome kultúry a osvety (1.9.197428.2.1975). Napriek kádrovým problémom (emigrácia brata, otec bývalý predseda židovskej náboženskej obce a matka vedená ŠtB ako sionistka) bol prijatý na internú ašpirantúru v Národopisnom ústave SAV (NÚ SAV) v Bratislave. V roku 1980 úspešne obhájil dizertačnú prácu "Etnografické aspekty výskumu súčasnej mestskej rodiny" (na základe materiálu z Bratislavy I) a bol mu udelený titul CSc. Jeho školiteľom bol slovenský etnológ Adam Pranda. V tom istom roku získal aj titul PhDr. Od roku 1984 nastúpil v NÚ SAV na vedecké miesto. Za vynikajúcu vedecko-výskumnú a pedagogickú činnosť mu bola udelená v roku 2003 vedecká hodnosť DrSc.
Výskum a dielo.
Peter Salner je zakladateľom urbánnej etnológie na Slovensku. Od svojich počiatočných výskumov súčasnej bratislavskej mestskej rodiny prešiel k téme medzivojnového spôsobu života bratislavského meštianstva a ďalších spoločenských skupín mesta Bratislavy. V rokoch 1985 a 1987 editoval na túto tému dve monotematické čísla "Slovenského národopisu", ktoré sa stali bázou pre výskum formujúcej sa antropológie mesta na Slovensku. V postupne sa meniacej spoločensko-politickej atmosfére prišiel Peter Salner s myšlienkou vydať knihu o medzivojnovej Bratislave. Dielo "Taká bola Bratislava" (1991), na ktorom spolupracoval s ďalšími etnológmi a historikmi pochádzajúcimi z bratislavského prostredia, bolo prelomovým v odbore výskumu mesta (aj použitím metódy „oral history“) a dodnes je inšpiratívnym zdrojom urbánnych etnológov na Slovensku. Za túto knihu získal Cenu E. E. Kischa (1992).
Zmenená politická atmosféra po roku 1989 otvorila možnosť štúdia množstva výskumných tém, ktoré dovtedy režim komunistickej strany zakazoval. Výskum sociálnych vzťahov v meste a diverzifikácie mestského spoločenstva priviedli Petra Salnera k štúdiu tolerancie a intolerancie, etnických menšín a konfliktov v spoločnosti. Výskumy publikoval aj v popularizačných monografiách "Premeny Bratislavy 1939-1993" (1998), "Bratislavské kaviarne a viechy" (2006) a mnohých ďalších.
Peter Salner zároveň uchopil nové výskumné témy, vychádzajúce z jeho pôvodných výskumov prostredia mesta, zamerané na sociálnu kultúru židovskej komunity a židovských identít v 20. storočí. V ďalšej prelomovej publikácii "Prežili holokaust" (1997) spracoval autentické spomienky preživších na obdobie šoa. Po nej nasledovala ďalšia zásadná práca "Židia na Slovensku medzi tradíciou a asimiláciou" (2000), zaoberajúca sa procesmi transformácie židovských komunít a identít v 20. storočí v slovenskom prostredí. Nasledovali publikácie "Mozaika židovskej Bratislavy" (2007), "Premeny židovskej Bratislavy" (2008), a tiež publikácie "Židia na Slovensku po roku 1945 (Komunita medzi vierou a realitou)" (2016) a "Židia na Slovensku po roku 1989 (Komunita medzi budúcnosťou a minulosťou)" (2018), ktoré voľne nadväzujú na publikáciu "Židia na Slovensku medzi tradíciou a asimiláciou" (2000) a i.
Do roku 2021 Peter Salner publikoval 18 autorských monografií a editorsky sa podieľal na ďalších 14 tituloch. Je autorom vyše dvoch stoviek vedeckých štúdií.
Pedagogická činnosť.
Výberové prednášky:
Práca pre židovskú komunitu.
V roku 1996 sa stal predsedom Židovskej náboženskej obce v Bratislave. V tejto funkcii zotrval štyri volebné obdobia (2013). Počas jeho pôsobenia vybudovali na obci novú židovskú kuchyňu, zrekonštruovali Memoriál Chatama Sofera (zo spomienok na rekonštrukciu vyšla monografia Petra Salnera a architekta Martina Kvasnicu "Chatam Sofer memoriál" (2002, ²2012), začali rekonštruovať priestory Komunitného centra ŽNO, aj Domov pre seniorov Ohel David a rozbehli ďalšie projekty.

</doc>
<doc id="663507" url="https://sk.wikipedia.org/wiki?curid=663507" title="Olaf V.">
Olaf V.

Olaf V. (Alexander Edward Christian Frederik; * 2. júl 1903, Sandringham, Norfolk, Spojené kráľovstvo† 17. január 1991, Oslo, Nórsko) bol nórskym kráľom v rokoch 1957 - 1991. Po nástupe jeho otca na nórsky trón bol premenovaný z Alexandra na Olafa. Bol iba druhým nórskym kráľom od osamostatnenia Nórska v roku 1905.
Detstvo.
Olaf sa narodil 2. júla 1903 ako Alexander Edward Christian Frederik v Appleton House v Sandringhame. Jeho matkou bola britská princezná Maud z Walesu, dcéra britského korunného princa Alberta Eduarda, ktorý nastúpil na britský trón po smrti svojej matky kráľovnej Viktórie v roku 1910 ako Eduard VII. Olafov otec bol pôvodne dánsky princ Karol. V roku 1905 sa princ Karol stal nórskym kráľom, zmenil si meno na Haakon VII. a z princa Alexandra sa stal nórsky korunný princ Olaf. Olaf študoval na nórskej Vojenskej akadémii a potom na Balliol College v Oxforde; po jej skončení sa stal dôstojníkom nórskeho námorníctva a pomáhal otcovi vo vládnych záležitosťiach. V tridsiatich-dvoch rokoch prvýkrát zastupoval otca, keď kráľ vycestoval do zahraničia. Princ se zaujímal o umenie, kultúru a literatúru, bol však i veľmi športovo nadaný, venoval sa plachteniu, skokom i behu na lyžiach; najväčší úspech dosiahol, keď s plachetnicou Norna získal zlatú medailu v kategórii šesťmetrových plachetníc na olympijských hrách v Amsterdame v roku 1928.
Manželstvo a deti.
21. marca 1929 sa Olaf v Osle oženil so svojou sesternicou, princeznou Martou Švédskou. Marta sa narodila 29. marca 1901 ako dcéra švédskeho princa Karola Švédskeho, vojvodu z Västergötlandu (18611951), a jeho manželky, dánskej princeznej Ingeborg (18781958). Korunná princezná Marta zomrela na rakovinu 5. apríla 1954, tri roky pred nastúpením svojho manžela na nórsky trón. Z manželstva vzišli traja potomci: dve dcéry – Ragnhild (* 9. júl 1930† 16. september 2012) a Astrid (nar. 12. februára 1932) a jeden syn, následník trónu princ Harald (nar. 21. februára 1937). Staršia dcéra Ragnhild sa vydala za priemyselníka Erlinga Lorentzena, s ním mala tri deti; rodina žila v brazílskom Rio de Janeiro. Mladšia dcéra Astrid si vzala rozvedeného námorníka a olympionika Johana Martina Fernera, s ktorým žije v Osle a majú päť detí.
Druhá svetová vojna.
V druhej svetovej vojne bolo Nórsko napadnuté Nemeckom a Olaf spoločne so svojím otcom odplával v júni 1940 na palube ťažkého krížnika HMS Devonshire z Tromsø do londýnskeho exilu, kde organizoval „slobodné“ jednotky. Celá rodina sa vrátila späť do Nórska po skončení vojny v roku 1945. Olaf priplával do Osla v rámci operácie Kingdom 13. mája 1945 na palube rýchlej mínonosky HMS Apollo.
Vláda.
Olaf nastúpil na trón 21. septembra 1957 po smrti svojho otca Haakona VII. pod menom Olaf V., ale na rozdiel od svojho otca nebol korunovaný, iba požehnaný v katedrále v Trondheime. Nový kráľ bol vdovcom a v priebehu prvých rokov jeho vlády ho pri oficiálnych príležitostiach doprevádzala jeho mladšia dcéra, princezná Astrid. Kráľ, veľmi populárny už od svojho príjazdu do Nórska, bol nazývaný kráľom ľudu ("Folkekongen"); choval sa prosto a skôr ako mešťan než ako monarcha, šoféroval sám svoje auto, často sa prechádzal po Osle bez doprovodu ochrankárov. V roku 1985 založil "Nórsky rád za zásluhy". V júli 1990 dostal mozgovú mŕtvicu a princ Harald prevzal vládu ako regent. Aj keď jeho rekonvalescencia úspešne pokračovala, zomrel pol roka nato 17. januára 1991; príčinou smrti bol srdcový infarkt (podľa niektorých prameňov ho mali urýchliť neblahé správy o udalostiach v Perzskom zálive). Bol posledným žijúcim vnukom anglického kráľa Eduarda VII. a kráľovnej Alexandry.

</doc>
<doc id="663508" url="https://sk.wikipedia.org/wiki?curid=663508" title="Mánesova ulica (Bratislava)">
Mánesova ulica (Bratislava)

Mánesova ulica bola ulica v mestskej časti Petržalka v meste Bratislava v rokoch 1950-1975.
Pomenovaná bola podľa Josefa Mánesa (1820-1871), českého maliara a ilustrátora.
Zanikla v súvislosti s výstavbou sídliska Dvory. V súčasnosti sa v lokalite bývalej ulice nachádza približne Belinského ulica.

</doc>
<doc id="663509" url="https://sk.wikipedia.org/wiki?curid=663509" title="ATP Finals">
ATP Finals

ATP Finals (slov. Turnaj majstrov) so sponzorským názvom Nitto ATP Finals, je záverečný tenisový turnaj mužskej profesionálnej sezóny pre osem najvyššie postavených mužov vo dvojhre a osem najlepších párov vo štvorhre v rebríčku ATP. Udalosť, ktorú organizuje Asociácia tenisových profesionálov (ATP), patrí ako jediná po grandslame do druhej najvyššej kategórie ATP Tour Finals.
Formát.
Súťaže dvojhry sa zúčastňuje osem tenistov, z ktorých každý odohrá tri vzájomné zápasy v jednej z dvoch štvorčlenných základných skupín A a B. Prvý dvaja tenisti z každej skupiny postupujú do semifinále, ktoré je hrané vyraďovacím systémom pavúka. Prvý zo skupiny A sa stretáva s druhým zo skupiny B a naopak. Víťazi semifinále potom postupujú do finále. Súťaž štvorhry kopíruje formát dvojhry. Za každé víťazné stretnutie v základnej skupine dostane singlista či deblista 200 bodov, neporazený šampión potom celkom 1 500 bodov.
Ženská záverečná udalosť sezóny je Turnaj majsteriek - WTA Finals.

</doc>
<doc id="663510" url="https://sk.wikipedia.org/wiki?curid=663510" title="Vec Makropulos (opera)">
Vec Makropulos (opera)

Vec Makropulos je opera českého skladateľa Leoša Janáčka v troch dejstvách. Jedná sa o hudobné spracovanie rovnomennej divadelnej hry Karla Čapka (prvýkrát bola uvedená 21. novembra 1922 vo Vinohradskom divadle). Leoš Janáček prevzal od Karla Čapka základné dejové situácie a postavy. Janáček samotný vložil do diela aj erotickú atmosféru príbehu, čo je pre neho typické. Snažil sa vcítiť do povahy ústrednej roly, slávnej speváčky Emilie Marty. Tá aj napriek svojmu cynizmu, ktorý získala zo skúseností so svojím dlhým životom (žije už 300 rokov) túži po láske a naplnení.
História vzniku.
Opera vznikala v rokoch 19231925, teda v čase, keď mal Janáček okolo sedemdesiatky. Karel Čapek bol o tridsaťšesť rokov mladší ako Leoš Janáček a vzhliadali k nemu s generačnou úctou. Čapek Janáčkovi v liste z 10. septembra 1923 udelil povolenie na adaptáciu diela. Čapek rovno rezignoval na schvaľovanie textu zo svojej strany a dal skladateľovi voľnú ruku. Neznamenalo to však, že by Čapek ku vznikajúcej opere nemal žiadne pochybnosti. Očakával, že Janáček zmení vyznenie jeho diela, čo sa aj stalo. Kým Čapkova dráma je koncipovaná ako komédia, Janáčkovo stvárnenie je príkladom tragického opusu. V Čapkovej hre Emilia neumiera, zatiaľ čo Janáček necháva hlavnú hrdinku na konci zomrieť. Janáček tiež hru výrazne preškrtal (napríklad úplne vyškrtol diskusiu o zmysle dlhovekosti, ktorá bola v 3. dejstve) a ponechal len najdôležitejšie dejové linky príbehu.
Dej opery.
Prvé dejstvo.
"Advokátska kancelária dr. Kolenatého"
Spor o dedičstvo medzi rodinami Prusa a Gregora, ktorý trvá takmer sto rokov, sa opäť vedie pred súdom. V advokátskej kancelárii sa Albert Gregor spýta solicitátora Vítka, ako proces postupuje. Jeho právnik prichádza v sprievode opernej speváčky Emílie Marty, ktorá má o proces záujem a môže tiež prispieť detailami, ktoré boli predtým neznáme. Opisuje Gregora ako potomka zosnulého baróna Prusa a speváčky Elliany MacGregor a podáva presné informácie o tom, kde sa testament nachádza. Advokát má príkaz vyšetrovať dôkazy. Emilia Marty Gregora požiada o konkrétny grécky rukopis.
Advokát sa vracia s testamentom a ďalšími listinami, ktoré našiel, v sprievode Jaroslava Prusa. Ten je odporcom sporu, ale odmieta dokumenty odovzdať, kým sa nepreukáže, že dedičom je Gregor.
Druhé dejstvo.
"Javisko divadla po predstavení"
Upratovačka a strojník sa rozprávajú o súkromnom živote speváčky Marty. Kristina, mladá speváčka, stojí pred volbou – vybrať si medzi Jankom Prusom a umeleckou kariérou. Emilia Marty odmieta dary a komplimenty svojich obdivovateľov, uráža Janka a Kristu. Starý muž, Hauk-Schendorf, v Emílii spoznáva speváčku Eugenii Montez, s ktorou mal vzťah pred päťdesiatimi rokmi – Emília sa mu odhalí, potom všetkých pošle preč okrem Jaroslava Prusa.
V rozhovore s Prusom Emilia prezradí ďalšie podrobnosti o Josefovi Prusovi aj o jeho záhadnej milenke Eline. Tu je tiež prvýkrát spomenuté meno Elina Makropulos, ktoré je uvedené v matričnom zápise u matky Ferdinanda Gregora. Prus preto tvrdí, že nie Gregor, ale práve Makropulos by mohol byť jediným dedičom.
Emilia Marty prinúti mladého Janka Prusa, aby sa pokúsil ukradnúť dokumenty, ale nepodarí sa mu to, pretože jeho otec rozhovor vypočul. Emilia mu výmenou za doklady ponúkne spoločnú noc. Jaroslav Prus prijíma.
Tretí dejstvo.
"Hotelová izba nasledujúceho rána"
Prus prekvapený podivnou chladnosťou svojej milenky, podáva speváčke grécky rukopis. Následne sa dozvie, že jeho syn Janek sa zabil po tom, čo sa dozvedel o otcovej návšteve u Emílie. Hauk vyzýva Emiliu, aby s ním utiekla do Španielska. Vchádza advokát Kolenatý, Vítek, Gregor a Kristina. Advokát prehlasuje dokument, ktorý dostal od Emilie za falzifikát, pretože je na ňom podpis písaný rovnakým rukopisom ako na fotografii, ktorú Emilia dala Kristine. Všetci sa nakoniec vrhajú na Emiliin kufrík, kde objavia listiny s podpismi rôznych mien, vždy toho istého rukopisu a iniciály E. M. Emilia konečne prezradí tajomstvo. Je dcérou lekára Makropula, ktorý vynašiel pre cisára Rudolfa II. elixír mladosti – odvar predlžujúci ľudský život o 300 rokov a musel ho vyskúšať na nej, svojej dcére Eline Makropulos. Prežila za tie roky niekoľko životov a stratila schopnosť citu, lásky, ale aj zmysel pre dobro či zlo. Život ju omrzel, ale napriek tomu keď sa blížil koniec tristoročnej lehoty, prišla sem – nie kvôli umeleckému úspechu, ale aby vytiahla z pozostalosti svojho niekdajšieho milenca Jozefa Ferdinanda Prusa to, čo mu kedysi zapožičala. A bol to práve otcov recept, ona „Vec Makropulos“, vďaka ktorej by si znovu predĺžila mladosť. Po prezradení svojho tajomstva si uvedomí ničotu svojho života a listinu ponúkne komukoľvek z prítomných. Všetci ju odmietnu. Kristina potom rukopis spáli. Emilia vykríkne „Pater hemon“ a padá k zemi.

</doc>
<doc id="663514" url="https://sk.wikipedia.org/wiki?curid=663514" title="Depurinácia">
Depurinácia

Depurinácia je chemická reakcia purínových deoxyribonukleozidov, deoxyadenozínu a deoxyguanozínu, a ribonukleozidov, adenozínu a guanozínu, v ktorej sa hydrolyticky štiepi β-N-glykozidová väzba a uvoľňuje sa nukleová báza, adenín alebo guanín. Druhým produktom depurinácie deoxyribonukleozidov a ribonukleozidov je cukor, 2'-deoxyribóza alebo ribóza. Komplexnejšie zlúčeniny obsahujúce nukleozidové reziduá, ako sú nukleotidy a nukleové kyseliny, môžu takisto podliehať depurinácii. Deoxyribonukleozidy a ich deriváty sú omnoho náchylnejšie než ich ribonukleozidové ekvivalenty. Strata pyrimidínovej báze (cytozín a tymín) prebieha podobným mechanizmom, ale omnoho pomalšie.
Depurinácia v DNA vedie k apurínovej polohe, čo následne vedie k zmene štruktúry. Štúdie odhadhujú, že každý deň sa týmto spôsobom stratí asi 5 000 purínov v bežnej ľudskej bunke. Jedným z hlavných dôvodov depurinácie v bunkách je prítomnosť endogénnych metabolitov podstupujúcich chemické reakcie. Apurínové polohy v dvojzávitovej DNA sú po kúskoch účinne opravované vďaka base excision repair (BER) dráhe. Depurinácia báz v jednozávitovej DNA podstupujúcej replikáciu môže viesť k mutáciám, pretože bez prítomnosti informácie o komplementárnom vlákne môže BER doplniť nesprávnu bázu do apurínovej polohy, čím vzniká tranzičná alebo tranzverzná mutácia.
Depurinácia hrá dôležitú úlohu v rozvine rakoviny.
Hydrolytická depurinácia je jedna z hlavných foriem poškodenia starobylej DNA u fosílií a subfosílneho materiálu, keďže báza ostane neopravená. Toto vedie k strate genetickej informácie (sekvencie báz) a problémom s obnovou a "in vitro" repikláciou poškodenej molekuly v polymerázovej reťazovej reakcii (PCR).
Chémia reakcie.
Depurinácia nie je neobvyklá, pretože puríny sú dobré odstupujúce skupiny kvôli 9N-dusíku (pozri štruktúru purínu). Anomérny uhlík je navyše veľmi reaktívny voči nukleofilnej substitúcii (väzba uhlík-kyslík je kratšia, silnejšia a polárnejšia, zatiaľ čo väzba uhlík-purín je dlhšia a slabšia). Na základe tohto je táto väzba veľmi náchylná k hydrolýze.
V chemickej syntéze oligonukleotidov je depurinácia jedným z hlavných limitných faktorov obmedzujúcich dĺžku syntetických oligonukleotidov.

</doc>
<doc id="663516" url="https://sk.wikipedia.org/wiki?curid=663516" title="Tripeptid">
Tripeptid

Tripeptid je peptid, ktorý sa skladá z troch aminokyselín spojených dvoma alebo občas troma peptidovými väzbami. Podobne, ako u bielkovín, je ich funkcia závislá na aminokyselinách, z ktorých sa skladajú, a ich poradí. Najjednoduchším tripeptidom je glycylglycylglycín. V rámci vedeckých výskumoch je dominantných tripeptidom glutatión (γ--glutamyl--cysteinylglycín), ktorý má rôzne úlohy u mnohých organizmov. 

</doc>
<doc id="663517" url="https://sk.wikipedia.org/wiki?curid=663517" title="Medička">
Medička



</doc>
<doc id="663518" url="https://sk.wikipedia.org/wiki?curid=663518" title="Farského ulica (zaniknutá)">
Farského ulica (zaniknutá)

"O súčasnej ulici pozri Farského ulica"
Farského ulica bola ulica v Petržalke v rokoch 19501987. Nachádzala sa približne v lokalite od dnešnej Andrusovovej ulice po Belinského ulicu.
Pomenovaná bola po Josefovi Farskom (18261889), českom litografovi a majiteľovi kameňotlačiarskej dielne v Prahe.
Pôvodne tu boli nivy, polia, lúky a háje. Asanovaná bola v súvislosti s výstavbou sídliska Dvory.

</doc>
<doc id="663520" url="https://sk.wikipedia.org/wiki?curid=663520" title="Macharova ulica (zaniknutá)">
Macharova ulica (zaniknutá)

"O súčasnej ulici pozri Macharova ulica"
Macharova ulica bola ulica v Petržalke približne v rokoch 19501987, ktorá zanikla v pri výstavbe panelového sídliska Dvory.
Nachádzala sa približne v oblasti od dnešnej Prokofievovej ulice po Hálovu ulicu.
Pomenovaná bola podľa českého básnika a publicistu Josefa Svatopluka Machara (18641942). Nachádzala sa tu nová administratívna zástavba s radovou domovou zástavbou.

</doc>
<doc id="663522" url="https://sk.wikipedia.org/wiki?curid=663522" title="Arménska ulica (zaniknutá)">
Arménska ulica (zaniknutá)

"O súčasnej ulici pozri Arménska ulica (Bratislava)"
Arménska ulica (pred rokom 1950 Slovenská ulica, v roku 1931 Štefanská ulica) bola ulica v Petržalke v rokoch 19501987. Nachádzala sa približne na mieste súčasnej predajne automobilov Renault Kestler na Panónskej ceste.
Premenovaná bola v dôsledku duplicity pomenovania po pripojení obce k Bratislave.
Pôvodne tu bola radová domová zástavba obce. Zanikla v súvislosti s novou sídliskovou výstavbou Dvory.

</doc>
<doc id="663523" url="https://sk.wikipedia.org/wiki?curid=663523" title="Justice (album Justina Biebera)">
Justice (album Justina Biebera)

Justice [čítaj: Džastys] je šiesty štúdiový album kanadského speváka a skladateľa Justina Biebera. Vyšiel 19. marca 2021 vydavateľstvom Def Jam Recordings. Nasleduje po jeho predchádzajúcom albume "Changes" z roku 2020. V piesňach sa zúčastňujú Khalid, Chance the Rapper, the Kid Laroi, Dominic Fike, Daniel Caesar, Giveon, Beam, Burna Boy, Benny Blanco a TroyBoi, zatiaľ čo v deluxe edícii, ktorá vyšla o týždeň neskôr, sa zúčastňujú Quavo, Tori Kellyová, DaBaby, Jaden Smith a Lil Uzi Vert. O produkciu sa starajú Andrew Watt, Skrillex, Finneas, Jon Bellion, Benny Blanco, the Monsters &amp; Strangerz, Bieber a ďalší.
Pozadie.
15. februára 2020, deň po vydaní jeho piateho albumu "Changes", mal Bieber interview v Apple Music s DJ Zane Lowem. Počas rozhovoru Bieber povedal, že sa teší na vytváranie hudby, ktorá by reflektovala veci, ktoré sa naučil o záväzku a budovaní dôvery.„Pri vytváraní tohto albumu je mojím cieľom vytvárať piesne, s ktorými sa ľudia môžu stotožniť, a pripojiť sa k nim, aby sa cítili menej osamotení. Utrpenie, nespravodlivosť a bolesť môžu u ľudí spôsobiť pocit bezmocnosti. Hudba je skvelý spôsob, ako si navzájom pripomínať, že nie sme sami.“ —  Bieber opisuje inšpiráciu pre "Justice", "Rolling Stone"
Nahrávanie.
Na začiatku pandémie COVID-19, keď bol v karanténe vo svojom dome v Toronte, dostal Bieber nepreberné množstvo ukážok, ktoré jeho riadiacemu tímu predložili autori piesní, manažéri, vydavatelia a producenti. Nahral skladby, ktoré sa mu páčili, vo svojom domácom štúdiu a poslal ich späť do svojho vnútorného kruhu. Bieber 10. apríla 2020 počas Instagram Live prezradil, že nahral pieseň s názvom „Anyone“, ktorá neskôr vyšla ako tretí singel k albumu. 18. apríla 2020 na Instagram Stories poznamenal, že jeho nový album znie podľa jeho názoru „šialene dobre“.
Nahrávanie albumu "Justice" sa zintenzívnilo, akonáhle sa Bieber o pár mesiacov dostal späť do Los Angeles. 
Bieberov tím pôvodne neplánoval vydanie albumu tak skoro a Bieber si uvedomil, že v decembri 2020 má toľko materiálu na to, aby mohol album vydať. 22. januára 2021 zdieľal update nového albumu v Instagram Stories. Napísal: „Dokončenie tohto albumu. Zostaňte naladení.“ V štúdiu sa tiež podelil o fotografiu, ako spieva.
26. januára 2021 Bieber na Twitteri napísal, že si prezerá zoznam skladieb albumu.
Piesne.
Po tom, čo sa Bieber pustil do žánru R&amp;B v albume "Changes" z roku 2020, v "Justice" sa vrátil opäť k popu. Ôsma skladba „Die for You“, v ktorej účinkuje Dominic Fike, je „new wave“, funková a tanečno-popová pieseň. „Hold On“ je synthpopová skladba, ktorá sa porovnávala s piesňou „Bette Davis Eyes“ od Kim Carnesovej. „Unstable“ je „očarujúca kombinácia klavírnej balady a country skladby zo začiatku 20. storočia“. Zvuk piesne „Somebody“, ktorý produkoval Skrillex, bol označený ako „hyperpopový experiment“, ktorý je „ukotvený v elegantnej základnej línii“. „Ghost“, jedenásta skladba, je pop-rocková skladba s „trblietavými EDM synthmi“ a grime prvkami. Dvanásta skladba „Peaches“, v ktorej účinkujú Daniel Caesar a Giveon, je pop-R&amp;B skladbou, ktorá bola porovnaná s piesňami Bruna Marsa. 
Propagovanie.
Single.
Skladba „Holy“, v ktorej účinkuje Chance the Rapper, vyšla 18. septembra 2020 ako hlavný singel pre "Justice". Debutoval na treťom mieste v US "Billboard" Hot 100. Druhý singel „Lonely“, v ktorom spolupracoval s Bennym Blancom, vyšiel 15. októbra 2020 a dosiahol najvyššiu priečku na dvanástom mieste. Tretí singel „Anyone“, ktorý vyšiel 1. januára 2021, debutoval a dosiahol vrchol na šiestom mieste. 1. marca Bieber oznámil cez Twitter, že singel „Hold On“ vyjde 5. marca 2021.
Živé vystúpenia.
17. októbra 2020 Bieber po prvýkrát vystúpil so skladbami „Holy“ a „Lonely“ počas svojho vystúpenia ako hudobného hosťa v tretej epizóde 46. sezóny "Saturday Night Live". Predviedol ich tiež 15. novembra 2020 na 46. ročníku ceny People's Choice Awards. 22. novembra 2020 Bieber predniesol svoje tretie vystúpenie so skladbami na odovzdávaní cien American Music Awards roku 2020.
S piesňou „Anyone“ prvýkrát vystúpil počas svojho silvestrovského koncertu 31. decembra 2020.
22. februára 2021 vystúpil Bieber so všetkými tromi skladbami na úvodnej udalosti "Spotify On".
Justin Bieber: Next Chapter.
Dokument "Next Chapter" v réžii Michaela D. Ratnera mal premiéru na YouTube 30. októbra 2020. Poskytoval intímny pohľad na Bieberov život v karanténe a počas nahrávania albumu "Justice".
Hodnotenie kritikov.
"Justice" dostal všeobecne priaznivé recenzie od hudobných kritikov. V Metacritic, ktoré hodnotením z bežných publikácií prideľuje normalizované hodnotenie od 0 do 100, získalo album priemerné skóre 64 na základe deviatich recenzií označujúcich „všeobecne priaznivé recenzie“.
Louise Bruton z "The Irish Times" označila "Justice" za „nepopierateľne dobrý“ a Bieberov „zatiaľ najlepší album“. Roisin O'Connor, ktorý písal pre "The Independent", nazval "Justice" najlepším albumom Bieberovej kariéry a ocenil vývoj jeho piateho štúdiového albumu "Changes". Will Lavin z "NME" súhlasil, že album je vylepšení oproti "Changes". Tvrdil, že "Justice" nie je protestným albumom, ale napriek tomu obsahuje „správy o nádeji, morálke a hľadaní pravdy“. 
Ostatné recenzie boli zmiešanejšie. David Smyth z "Evening Standard" pochválil hudobné smerovanie albumu, no poznamenal, že Bieber „stále nemá čo povedať“ lyricky. 
Kontroverzie.
Podľa Pedra Wintera, zakladateľa a majiteľa francúzskej nahrávacej spoločnosti Ed Banger Records, je logo albumu, ktoré vytvoril sám Bieber, podobné logu francúzskej skupiny Justice, ktorá je pod značkou podpísaná. 1. marca 2021 reagoval na Instagrame tak, že urobil snímku obrazovky s logom nakresleným Bieberom a ironicky povedal: „Ed Banger records vymenoval pána Justina Drewa Biebera za umeleckého riaditeľa. Chceli by sme poďakovať pánovi So Me (súčasný umelecký šéf Ed Bangeru) za všetku jeho prácu od roku 2003 “.
18. marca "Rolling Stone" informoval, že francúzska skupina Justice zaslala Bieberovi list o prerušení platnosti albumu, ktorý citoval úmyselné porušenie ochrannej známky nad Cross logom.
Zoznam skladieb.
Zoznam skladieb albumu "Justice"
Justice – Justice (Triple Chucks Deluxe) (ďalšie skladby) 

</doc>
<doc id="663525" url="https://sk.wikipedia.org/wiki?curid=663525" title="Maliarska ulica">
Maliarska ulica

Maliarska ulica (do roku 1950 Ulica 1. mája) bola ulica v Petržalke v rokoch približne 1950-1975.
Premenovaná bola z dôvodu duplicity pomenovania po pripojení obce k Bratislave. Nachádzala sa približne medzi súčasnou predajňou Renault Kestler na Panónskej ceste a železničnou traťou.
Pôvodne sa tu nachádzala radová domová zástavba, ulica zanikla v súvislosti s novou sídliskovou zástavbou Dvory.

</doc>
<doc id="663526" url="https://sk.wikipedia.org/wiki?curid=663526" title="Gipsy">
Gipsy

Gipsy môže byť:

</doc>
<doc id="663527" url="https://sk.wikipedia.org/wiki?curid=663527" title="Tokárska ulica">
Tokárska ulica

Tokárska ulica bola ulica v Petržalke v rokoch 1957-1987.
Pomenovaná bola podľa tokárskeho remesla (sústružník).
Asanovaná bola v súvislosti novej sídliskovej zástavby Dvory. Dnes sa približne na mieste bývalej ulice nachádzajú nové administratívne budovy na Panónskej ceste južne od nadjazdu Rusovská cesta.

</doc>
<doc id="663529" url="https://sk.wikipedia.org/wiki?curid=663529" title="Lastúrová ulica">
Lastúrová ulica

Lastúrová ulica (do roku 1950 Nerudova ulica, ešte predtým v roku 1931 Tyršova ulica) bola ulica v Petržalke v rokoch 1950-1975.
Premenovaná bola v roku 1950 z dôvodu duplicity pomenovania po pripojení obce k Bratislave. Pomenovaná bola do roku 1950 po Janovi Nerudovi (1834-1894), českom básnikovi a prozaikovi.
Pôvodne tu bola radová domová zástavba, ulica zanikla v súvislosti s novou sídliskovou zástavbou Dvory. Viedla južne od dnešnej predajne automobilov Renault Kestler, pričom by križovala dnešnú Panónsku cestu.

</doc>
<doc id="663530" url="https://sk.wikipedia.org/wiki?curid=663530" title="Štefanská ulica">
Štefanská ulica



</doc>
<doc id="663531" url="https://sk.wikipedia.org/wiki?curid=663531" title="Tenis na Letných olympijských hrách">
Tenis na Letných olympijských hrách

Tenis na Letných olympijských hrách je súčasťou letných olympijských hier od roku 1896 do roku 1924, keď došlo k jeho vyradeniu. Neskôr sa opäť objavil na olympiáde v rokoch 1968 a 1984 ako ukážkový šport, od roku 1988 je tenis na olympiáde pravidelnou súčasťou.
Na olympijských hrách konaných v rokoch 1896, 1900, 1904, 1988 a 1992 obdržali porazení semifinalisti automaticky bronzové medaily. Na všetkých ostatných olympijských hrách, kde sa tenis hral, sa medzi porazenými semifinalistami konal zápas o bronzovú medailu. Od Letných olympijských hier 2004 sa výsledky z olympijského turnaja započítavali do rebríčku ATP a WTA. Na londýnskom turnaji 2012 boli body pripísané iba singlistom. V Riu de Janeiru 2016 už neboli žiadne body započítané.

</doc>
<doc id="663532" url="https://sk.wikipedia.org/wiki?curid=663532" title="Jazmínová ulica (zaniknutá)">
Jazmínová ulica (zaniknutá)

Jazmínová ulica (do roku 1950 Jánošíkova ulica, v roku 1931 Mojzesova ulica) bola ulica v Petržalke v rokoch 1950-1975. Nachádzala sa približne v lokalite severnej časti súčasnej Belinského ulice.
Premenovaná bola v roku 1950 z dôvodu duplicity pomenovania po pripojení obce k Bratislave.
Nachádzala sa tu pôvodná radová domová zástavba obce a základná škola, ktorú presťahovali v roku 1979 na súčasnú ZŠ Lachova 1. Zanikla v súvislosti s novou sídliskovou zástavbou Dvory.

</doc>
<doc id="663533" url="https://sk.wikipedia.org/wiki?curid=663533" title="Mojzesova ulica">
Mojzesova ulica



</doc>
<doc id="663534" url="https://sk.wikipedia.org/wiki?curid=663534" title="Voronežská ulica">
Voronežská ulica

Voronežská ulica (do roku 1950 Ulica 28. októbra, v roku 1931 Přemyslová ulica) bola ulica v Petržalke v rokoch 1950-1975.
Viedla od železničnej trate k dnešnej Hálovej ulici, pričom by križovala dnešnú Panónsku cestu a Belinského ulicu.
V roku 1950 bola premenovaná z dôvodu odstránenia duplicity pomenovania po pripojení obce k Bratislave. Zanikla v súvislosti s novou sídliskovou výstavbou Dvory.

</doc>
<doc id="663535" url="https://sk.wikipedia.org/wiki?curid=663535" title="Přemyslová ulica">
Přemyslová ulica



</doc>
<doc id="663537" url="https://sk.wikipedia.org/wiki?curid=663537" title="Třebízskeho ulica">
Třebízskeho ulica

Třebízskeho ulica bola ulica v Petržalke približne v rokoch 1950-1987. Pomenovaná bola podľa Václava Beneša Třebízskeho (1849-1884), českého prozaika, autora historických poviedok a románov.
Pôvodne tu bola raová domová zástavba, ulica zanikla v súvislosti s novou sídliskovou zástavbou Dvory. V súčasnosti by križovala dnešnú Belinského ulicu.

</doc>
<doc id="663539" url="https://sk.wikipedia.org/wiki?curid=663539" title="Kaspická ulica">
Kaspická ulica

Kaspická ulica (do roku 1950 Wilsonova ulica) bola ulica v Petržalke v rokoch 1950-1975. 
Pred rokom 1950 bola pomenovaná po Thomasovi Woodrowovi Wilsonovi (1856-1924), americkom prezidentovi.
Pôvodne tu bola radová domová zástavba, ulica zanikla v súvislosti s novou sídliskovou zástavbou Lúky. Nachádzala sa južne od dnešnej Belinského ulice, v západnej časti Ševčenkovej ulice a na severnej časti dnešnej Švabinského ulice.

</doc>
<doc id="663540" url="https://sk.wikipedia.org/wiki?curid=663540" title="Dvořákova ulica">
Dvořákova ulica



</doc>
<doc id="663541" url="https://sk.wikipedia.org/wiki?curid=663541" title="Tyršova ulica">
Tyršova ulica



</doc>
<doc id="663542" url="https://sk.wikipedia.org/wiki?curid=663542" title="Titova ulica">
Titova ulica



</doc>
<doc id="663543" url="https://sk.wikipedia.org/wiki?curid=663543" title="Nádražná ulica">
Nádražná ulica

Nádražná ulica bola ulica v Petržalke približne v rokoch 1950-1975.
Nachádzala sa približne v oblasti dnešnej Panónskej cesty a administratívnych budov na jej východnej strane, južne od Belinského ulice.
Pôvodne tu bola individuálna domová zástavba a radová domová zástavba. Ulica zanikla v súvislosti s novou sídliskovou zástavbou Lúky.

</doc>
<doc id="663544" url="https://sk.wikipedia.org/wiki?curid=663544" title="Leninova ulica">
Leninova ulica



</doc>
<doc id="663545" url="https://sk.wikipedia.org/wiki?curid=663545" title="Matejská ulica">
Matejská ulica

Matejská ulica (do roku 1950 Mikulášska ulica) bola ulica v Petržalke v rokoch 1950-1975.
V roku 1950 bola premenovaná z dôvodu duplicity pomenovania po pripojení obce k Bratislave.
Pôvodne tu bola radová domová zástavba. Ulica zanikla v súvislosti s novou sídliskovou výstavbou Dvory.
Ulica sa nachádzala približne v predĺžení dnešnej Úderníckej ulice na opačnej strane železničnej trate, oproti budove železničnej stanice.

</doc>
<doc id="663546" url="https://sk.wikipedia.org/wiki?curid=663546" title="Jarovská ulica">
Jarovská ulica

Jarovská ulica (do roku 1972 Pražcová ulica, do roku 1950 Štúrova ulica) bola ulica v Petržalke približne v rokoch 1950-1975.
Premenovaná bola v roku 1950 z dôvodu duplicity pomenovania po pripojení obce k Bratislave.
Bola tu pôvodná radová domová zástavba obce. Zanikla v súvislosti s novou sídliskovou zástavbou Dvory.
Dnes by viedla zhruba od Panónskej cesty po úroveň severnej časti Fedinovej ulice.

</doc>
<doc id="663547" url="https://sk.wikipedia.org/wiki?curid=663547" title="Pražcová ulica">
Pražcová ulica



</doc>
<doc id="663548" url="https://sk.wikipedia.org/wiki?curid=663548" title="Široká ulica (zaniknutá)">
Široká ulica (zaniknutá)

Široká ulica (do roku 1950 Mariánska ulica) bola ulica v Petržalke v rokoch 1950-1987.
Premenovaná bola v roku 1950 z dôvodu duplicity pomenovania po pripojení obce k Bratislave.
Pôvodne tu bola radová domová zástavba, ulica zanikla v súvislosti s novou sídliskovou zástavbou Lúky a totožné bolo aj pomenovanie novej ulice (od roku 1975) približne v priestore pôvodnej ulice.
Pôvodná ulica sa nachádzala zhruba medzi dnešnými ulicami Švabinského a Prokofievova.

</doc>
<doc id="663549" url="https://sk.wikipedia.org/wiki?curid=663549" title="Lampertheim (Bas-Rhin)">
Lampertheim (Bas-Rhin)

Lampertheim je francúzska obec, ktorá sa nachádza v departemente Bas-Rhin, v regióne Alsasko.
Poloha.
Obec má rozlohu . Najvyšší bod je položený a najnižší bod 
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.

</doc>
<doc id="663560" url="https://sk.wikipedia.org/wiki?curid=663560" title="Slowly We Rot">
Slowly We Rot

Slowly We Rot je prvý štúdiový album od americkej death metalovej skupiny Obituary. Bol vydaný cez vydavateľstvo Roadrunner Records, 14. júna 1989.

</doc>
<doc id="663566" url="https://sk.wikipedia.org/wiki?curid=663566" title="Lavabo">
Lavabo

Lavabo (slovenská výslovnosť: [lavábo]; ) je liturgické umývadlo v sakristii kostola alebo v refektári kláštora. Hornú časť tvorí obvykle kamenná alebo kovová nádrž na vodu, často s ozdobným kohútikom zasadená do steny či niky. Dolnú časť tvorí kamenná alebo kovová misa na vodu vyčnievajúca zo steny. Lavabo slúži pre obradné potreby, v ktorom si kňaz umýva ruky pred bohoslužbou, po príprave darov, pred premenením Eucharistie a v kláštore pred spoločným jedlom. V 16. a 17. storočí sa objavuje aj v svetskom interiéri.
Terminológia.
Termín lavabo všeobecne označuje liturgické umývadlo. Ak má ale odtok odpadovej vody vedený hrúbkou muriva na vonkajšiu stranu sakristie používa sa termín piscina. Väčšie lavabo sa tiež označuje termínom lavatórium, ktoré bolo umiestňované v refektári kláštora, kde si mnísi umývali ruky pred spoločným jedlom. 
Etymológia.
Termín lavabo sa všeobecne používa, ako zastrešujúci výraz pre viac príbuzných typov liturgických umývadiel. Pochádza z latinského slova "lavo = umývať" alebo "lavatorium" = miesto na umývanie, ktoré označuje symbolicky kresťanský obrad (lavabo) umývania si rúk sprevádzaný prednesom žalmu ("V nevinnosti si ruky umývam..." Žalm 26, 6).
Opis.
Lavabo ako liturgické umývadlo sa úzko spája so symbolickým obradom umývania rúk (lavabo) sprevádzaný prednesom žalmu, v ktorom si kňaz umýva ruky pred bohoslužbou, po príprave darov, pred premenením Eucharistie a v kláštore pred spoločným jedlom. V latinskom obrade bolo zavedené v 16. storočí po Tridentskom koncile. Bol však používaný už v 4. storočí v v sýrskom, koptskom obrade neskôr aj byzantskom obrade. Využívanie lavaba sa rozšírilo hlavne v sakrálnej barokovej architektúre. V 16. a 17. storočí sa rovnako objavuje v svetskom interiéri a od polovice 18. storočia sa jeho používanie rozšírilo. Jeho dôležitosť vzrástla v 19. storočí s nástupom ideálu osobnej čistoty. Bolo priamym predchodcom dnešného umývadla. Použitie v interiéri mizne po zavedení vodovodného systému.
Lavabo je liturgické umývadlo umiestnené v sakristii kostola alebo v refektári kláštora, pozostávajúce spravidla zo samostatného zásobníka na vodu a neprenosnej misovitej nádoby z kameňa, mramoru alebo z medi. Často malo vlastný prívod (kohútik) a výpust vody na vonkajšiu stranu (východnú alebo severnú) sakristie. Nádrž lavaba je zvyčajne zasadená do múru alebo niky a misa na vodu vyčnieva zo steny. V svetskom interiéri je to menšie umývadlo, ktoré sa skladá z terakotovej nádrže s kohútikom a z kovovej misy.

</doc>
<doc id="663568" url="https://sk.wikipedia.org/wiki?curid=663568" title="Taron Egerton">
Taron Egerton

Taron Egerton (* 10. november 1989, Birkenhead, Cheshire, Anglicko) je waleský herec a spevák.
Detstvo a mladosť.
Egerton sa narodil 10. novembra 1989 v meste Birkenhead v grófstve Cheshire, v Anglicku. Jeho matka je z polovice anglického a waleského pôvodu a otec je anglického pôvodu, pochádzajúci z Liverpoolu. Má dve mladšie sestry - Mari a Rosie.
Egerton hovorí plynule anglicky aj walesky. Jeho rodičia sa rozviedli, keď mal dva roky a s matkou žil na waleskom ostrove Anglesey, kde chodil aj do základnej školy. Ako dvanásťročný sa presťahoval s matkou do mesta Aberystwyth.
Kariéra.
Debutoval v roku 2013 v dvoch epizódach televízneho seriálu "Lewis". V roku 2014 sa dostal do širšieho podvedomia vďaka filmu "Kingsman: The Secret Service". Daboval hlavnú postavu v animovanom filme "Sing", kde naspieval aj niekoľko piesní k filmu.
V roku 2018 si zahral po boku Jamieho Foxxa, Eve Hewson a Jamieho Dornana v dobrodružnom filme "Robin Hood". O rok neskôr stvárnil Eltona Johna v životopisnom filme "Rocketman". Za svoj herecký výkon získal ocenenie Zlatý glóbus a Satellite. V júni 2019 naspieval duet s Eltonom Johnom, „Your Song“.
Súkromný život.
Egerton žije v západnom Londýne. Podporuje práva LGBT komunity a je veľvyslancom asociácie MND. Časopisom British GO bol umiestnený medzi 50 najlepšie obliekaných mužov roku 2015 a 2016.

</doc>
<doc id="663570" url="https://sk.wikipedia.org/wiki?curid=663570" title="Top (softvér)">
Top (softvér)

top (skrátene z angl. "table of processes", doslova slov. "tabuľka procesov") je správca procesov, ktorý sa nachádza v mnohých operačných systémoch Unixového typu a ktorý zobrazuje informácie o využití procesora a pamäte v systéme.
Charakteristika.
Program pravidelné zobrazuje a aktualizuje usporiadaný výpis spustených procesov zoradených podľa používateľom určených kritérií. Predvolené zobrazenie je zoradené podľa využitia CPU a zobrazený sú iba najväčší spotrebitelia CPU. Program okrem názvu procesu zobrazuje aj koľko výpočtového výkonu a pamäte proces používa, plus ďalšie informácie. Niektoré verzie umožňujú rozsiahle nastavenia zobrazenia (napríklad výber stĺpcov alebo spôsob zoradenia). Program je užitočný pre správcov systémov, pretože ukazuje, ktorí používatelia a procesy vyťažujú najviac systém.
Implementácie.
Existuje niekoľko rôznych implementácií programu top.
Tradičnú unixovú verziu napísal originálne William LeFebvre v roku 1984. Aktuálna verzia je hosťovaná na serveroch SourceForge a v roku 2008 bolo oznámené vydanie verzie 3.7.
Linuxová verzia top je z programového balíka procps-ng. Pôvodne bol napísaný Roger Binns, ale krátko nato to prevzali iní.
V systéme Solaris je viac-menej ekvivalentnou náhradou program prstat. V Microsoft Windows má príkaz tasklist a grafickú utilitu Správca úloh. Na IBM AIX je zobrazenie spustených procesov súčasťou príkazov topas a topas_nmon.
V systémoch Linux "číslo priemernej záťaže" udáva súčet počet procesov, ktoré čakajú vo fronte na spustenia, plus počet aktuálne vykonávaných. Kedže hodnota nie relatívne, ale absolútna, môže hodnota nadobúdať neobmedzenú veľkosť; na rozdiel od "hodnoty využívania". Okamžitá zmena hodnoty "počet procesov" je tlmená vzorcom exponenciálneho rozpadu, ktorý sa počíta pomocou matematiky s pevným bodom.
Program ps je podobný top, ale narozdiel od neho vypíše iba zoznám aktuálne vykonávaných procesov a následné potom skončí. Parameter n (angl. n"umber of iterationsp", slov."počet iterácií") zmení správanie na viac podobné programu htop, tj. n-krát vypíše zoznám aktuálne vykonávaných procesov v systéme a potom skončí.

</doc>
<doc id="663575" url="https://sk.wikipedia.org/wiki?curid=663575" title="Acetát">
Acetát



</doc>
<doc id="663579" url="https://sk.wikipedia.org/wiki?curid=663579" title="Rožná ulica">
Rožná ulica

Rožná ulica (do roku 1950 Dostojevského ulica) bola ulica v Petržalke v rokoch 1950-1983. 
Premenovaná bola v roku 1950 z dôvodu duplicity pomenovania po pripojení obce k Bratislave.
Pôvodne bola pomenovaná podľa Fiodora Michajloviča Dostojevského (1821-1881), ruského spisovateľa.
Pôvodne tu bola individuálna domová zástavba a radová domová zástavba. Zanikla v súvislosti s novou sídliskovou zástavbou Dvory.
Nachádzala sa medzi dnešnou Fedinovou a Ševčenkovou ulicou.

</doc>
<doc id="663580" url="https://sk.wikipedia.org/wiki?curid=663580" title="Dostojevského ulica">
Dostojevského ulica



</doc>
<doc id="663581" url="https://sk.wikipedia.org/wiki?curid=663581" title="Podbeľová ulica (zaniknutá)">
Podbeľová ulica (zaniknutá)

"O súčasnej ulici pozri Podbeľová ulica"
Podbeľová ulica (do roku 1950 Podjavorinskej ulica) bola ulica v Petržalke v rokoch 1950-1975.
Premenovaná bola v roku 1950 z dôvodu duplicity pomenovania po pripojení obce k Bratislave.
Pôvodne bola pomenovaná podľa Ľudmily Podjavorinskej (1872-1951), slovenskej spisovateľky.
Pôvodne tu bola radová domová zástavba, ulica zanikla v súvislosti s novou sídliskovou zástavbou Dvory.
Nachádzala sa medzi dnešnou Fedinovou a Ševčenkovou ulicou.

</doc>
<doc id="663583" url="https://sk.wikipedia.org/wiki?curid=663583" title="Južná ulica (Bratislava)">
Južná ulica (Bratislava)

Južná ulica (do roku 1950 Jozefská ulica) bola ulica v Petržalke v rokoch 19501975.
Premenovaná bola v roku 1950 z dôvodu duplicity pomenovania po pripojení obce k Bratislave.
Pôvodne tu bola radová domová zástavba, ulica zanikla v súvislosti s novou sídliskovou zástavbou Dvory.
Nachádzala sa severne od vtedajšej aj dnešnej Kolmej ulice.

</doc>
<doc id="663584" url="https://sk.wikipedia.org/wiki?curid=663584" title="Pokojná ulica">
Pokojná ulica

Pokojná ulica (do roku 1950 Mierová ulica) bola ulica v Petržalke v rokoch 1950-1980.
Premenovaná bola v roku 1950 z dôvodu duplicity pomenovania po pripojení obce k Bratislave.
Pôvodne sa tu nachádzala radová domová zástavba, ulica zanikla v súvislosti s novou sídliskovou zástavbou Lúky.
Nachádzala sa na východnej časti dnešnej Kolmej ulice.

</doc>
<doc id="663585" url="https://sk.wikipedia.org/wiki?curid=663585" title="Krivánska ulica (Bratislava)">
Krivánska ulica (Bratislava)

Krivánska ulica (do roku 1950 Krížová ulica) bola ulica v Petržalke v rokoch 1950-1975.
Premenovaná bola v roku 1950 z dôvodu duplicity pomenovania po pripojení obce k Bratislave.
Pôvodne tu bola radová domová zástavba obce, ulica zanikla v súvislosti s novou sídliskovou zástavbou Dvory.
Nachádala sa približne v južnej časti dnešnej Andrusovovej ulice.

</doc>
<doc id="663586" url="https://sk.wikipedia.org/wiki?curid=663586" title="Krížová ulica">
Krížová ulica

Krížová ulica je ulica:

</doc>
<doc id="663588" url="https://sk.wikipedia.org/wiki?curid=663588" title="Karol Beneš">
Karol Beneš

MUDr. Karol Beneš (* 12. október 1911, Stanislav, dnes Ivano-Frankivsk – † ?) bol (pravdepodobne židovský) lekár balenológ, účastník Slovenského národného povstania (SNP).
V roku 1937 úspešne zavŕšil štúdium medicíny na Lekárskej fakulte Karlovej univerzity v Prahe. Začiatkom septembra 1939 prišiel s vysťahovaleckou skupinou Židov zo Sliezska. Tá mala pokračovať v ceste do Palestíny, no pre zmenu v politickom vývoji zostal pôsobiť ako lekár vo Vyhniach, od apríla 1943 už vo funkcii zastupujúceho obvodného lekára. Počas SNP pomáhal ako lekár partizánskej nemocnice vo Zvolene a v Lovinobani. Po vojne pôsobil ako obvodný lekár v Hliníku nad Hronom a neskôr ako kúpeľný lekár v Tepliciach.

</doc>
<doc id="663589" url="https://sk.wikipedia.org/wiki?curid=663589" title="Radová domová zástavba">
Radová domová zástavba



</doc>
<doc id="663591" url="https://sk.wikipedia.org/wiki?curid=663591" title="Ždanovova ulica">
Ždanovova ulica

Ždanovova ulica (do roku 1950 Poľná ulica) bola ulica v Petržalke v rokoch 1950-1975.
Premenovaná bola v roku 1950 v dôsledku duplicity pomenovania po pripojení obce k Bratislave.
Pomenovaná bola podľa Andreja Alexandroviča Ždanova (1896-1948), sovietskeho štátneho pracovníka.
Pôvodne tu bola radová domová zástavba. Pôvodná ulica zanikla v novej sídliskovej zástavbe Dvory, nachádzala sa v priestore dnešných ulíc Rusovská cesta a Wolkrova.

</doc>
<doc id="663595" url="https://sk.wikipedia.org/wiki?curid=663595" title="Jozef Czauczik">
Jozef Czauczik

Jozef Czauczik (* 16. apríl 1780, Levoča† 30. jún 1857, Levoča) bol slovenský maliar.
Životopis.
Narodil sa v Levoči v rodine podnikateľa s tabakom Krištofa Czauczika a jeho manželky Alžbety. Mal šiestich súrodencov. Jeho prvým učiteľom bol Jozef Lerch, portrétista lokálneho klasicizmu, autor freskovej výmaľby viacerých spišských kostolov. Od jesene 1803 študoval na viedenskej akadémii. Pred rokom 1810 sa vrátil späť do Levoče. V Levoči sa Czauczik venoval portrétnej tvorbe pre súkromných objednávateľov z radov šľachty, mešťanov a remeselníkov a tiež tvorbe sakrálneho umenia pre kostoly najmä spišskej a gemerskej oblasti. Jeho tvorba prechádza vývojom od klasicistického cítenia po realistické stvárnenie. Na jar 1857 sa ako maliar zúčastnil prvej hornouhorskej poľnohospodárskej a priemyselnej výstavy v Košiciach.

</doc>
<doc id="663616" url="https://sk.wikipedia.org/wiki?curid=663616" title="Honorárny konzul">
Honorárny konzul

Honorárny konzul je v diplomacii a medzinárodnom práve čestná funkcia zahraničného zástupcu štátu. Ním vykonávaný úrad sa nazýva honorárny konzulárny úrad. Honorárny konzul však nie je štátnym úradníkom ani zamestnancom ministerstva zahraničia. Honorárni konzuli zastupujú štát v mieste svojho pôsobenia a na rozdiel od riadnych (kariérny) konzulárnych úradov tak činia bez nároku na plat. Majú však právo na honorár z poplatkov za nimi vykonané úkony. Ide tak o úspornejší variant konzulárneho styku. Obvykle ide o obyvateľov prijímajúcej krajiny, ktorí sa zaoberajú obchodom a ktorí sú občanmi krajiny, ktorá ich nominuje, alebo krajiny, v ktorej majú bydlisko. Vzťahujú sa na nich iba obmedzené výsady a imunity podľa Viedenského dohovoru o konzulárnych stykoch z roku 1963.
Pôsobenie.
Štát zriaďuje honorárne konzulárne úrady (ďalej len konzuláty) v štátoch alebo na územiach, kde nemá dostatočné vlastné riadne konzulárne zastúpenie. Konzulom sa stávajú zvyčajne dobre postavené osoby, ktoré sa samy ponúknu, majú dostatočné priestory a sú schopné hradiť chod konzulátu z vlastných zdrojov. "Honorárni konzuli väčšinou pochádzajú z podnikateľských kruhov, sú to významné osobnosti v rámci spoločenského a kultúrneho života." Napríklad honorárny konzul Slovenskej republiky pre územie Palestíny má v Betleheme obchod s pútnickými predmetmi, do ktorého smerujú zájazdy cestovných kancelárií zo Slovenska. 
Pre výkon funkcie honorárneho konzula je potrebné mať poverovaciu listinu vysielajúceho štátu, tzv. konzulský patent a súhlas prijímajúcej krajiny, tzv. exequatur. V zmysle medzinárodného práva nie sú diplomatmi, ktorých chráni absolútnu imunita. Honorárny konzul, na rozdiel od bežného konzula nemá konzulárne výsady. Nie sú tiež chránení konzulárnou imunitou, ktorú upravuje Viedenský dohovor. Požívajú len obmedzené imunity, nie sú napríklad na základe medzinárodného práva oslobodení od daní a poplatkov či od prehliadok. Činnosť konzulov sa končí ich odvolaním, odňatím exequaturu alebo úmrtím.
Honorárny konzul je riadený priamo veľvyslancom. Na Slovensku existuje tradícia stretnutí našich honorárnych konzulov a vždy ich prijme aj prezident a minister zahraničných vecí. Na ministerstve existuje odbor Oddelenia konzulárnej asistencie MZV a EZ SR. Podľa vedúcej tohto odboru Anny Juríkovej, koncom roku 2018 ".. máme na celom svete momentálne 188 konzulárnych úradov..""" (V súčasnosti (2023) je v zozname MZV 174 konzulátov v cudzine). "Na Slovensku podľa nej pôsobí 77 honorárnych konzulátov cudzích štátov, väčšina z nich je v Bratislave." (V roku 2003 ich bolo len 26 a v roku 2013 len 55, teda za každých 10 rokov ich pribudlo asi 20.)
Martin Turček píše, že "za posledné roky pribudlo pätnásť nových honorárnych konzulov". Jozef Dolinský sa stal honorárnym konzulom afrického štátu Eswatini (Svazijsko). Ján Jenča, šéf firmy ColosseoEAS honorárnym konzulom Kazachstanu. Bývalý dvojnásobný poslanec Smeru Tibor Lebocký je tiež honorárnym konzulom Kazachstanu pre časť regiónu Slovenska. Bývalý politik KDH Ján Hudacký, sa ešte v roku 2020 stal honorárnym konzulom Poľska (ale len pre Prešovský kraj). Od roku 2021 je honorárnym konzulom Dominikánskej republiky podnikateľ Dušan Dvorecký. Honorárnym konzulom San Marina sa stal Šamorínsky notár Rudolf Durdík. Biochemik Pavol Čekan, zakladateľ biotechnologického startupu MultiplexDX sa stal honorárnym konzulom Islandu, kde predtým desať rokov žil. Podľa Čekana druhá konzulka Erika Halašová má viac na starosti komunikáciu so študentmi, on zasa s podnikateľmi. 
Šéfom združenia honorárnych konzulov (klub založený 28.12.1998) je Igor Junas, honorárny konzul Malajzie. Počet honorárnych konzulov pôsobiacich na Slovensku je premenlivý a ich zoznam nie je tak jednoducho dostupný ako zoznam honorárnych konzulov Slovenska v zahraničí, ktorý udržiava na internete MZV. "Od októbra 2021 ukončilo činnosť deväť honorárnych konzulárnych úradníkov v SR na základe oznámenia vysielajúceho štátu,“ uviedol komunikačný odbor MZV. Zoznam konzulov na Slovensku je k dispozícii iba v "diplomatickej listine", 300-stranovom pdf súbore vydanom naposledy vo februári 2023 MZV.
Výhody.
Okrem slávy mala táto čestná funkcia na Slovensku aj určité výhody. V roku 2018 konštatoval Tomáš Kyseľ, že čoraz viac slovenských multimilionárov a veľkopodnikateľov sa vozí na autách s modrými nálepkami CC a špeciálnymi poznávacími značkami začínajúcimi sa písmenami ZZ, vďaka ktorým sa vo väčšine prípadov vyhli pokutám za dopravné priestupky. Za ministra zahraničia Mikuláša Dzurindu honorárni konzuli prišli o špeciálne modré značky. Minister Miroslav Lajčák im však privilégium vrátil späť. Ministerstvo zahraničných vecí upozorňovalo, že honorárni konzuli nemajú taký rozsah imunity ako diplomati, a preto napríklad nepožívajú imunitu pri stíhaní za dopravné priestupky. Médiá však už v minulosti upozornili, že v praxi sa k nim slovenskí policajti aj tak správajú ako k diplomatom a pokuty od nich nevyberajú.„Aktuálne (v roku 2019) je v premávke 62 vozidiel, ktorých držiteľmi sú honorárni konzuli iných štátov,“ informovala hovorkyňa policajného prezídia Denisa Baloghová.

</doc>
<doc id="663617" url="https://sk.wikipedia.org/wiki?curid=663617" title="Gabriela Koukalová">
Gabriela Koukalová



</doc>
<doc id="663619" url="https://sk.wikipedia.org/wiki?curid=663619" title="Glyoxylátový cyklus">
Glyoxylátový cyklus

Glyoxylátový cyklus, variant cyklu trikarboxylových kyselín, je anabolická dráha, ktorá sa vyskytuje u rastlín, baktérií, protistov a húb. Glyoxylátový cyklus je založený na premene acetylkoenzýmu A na sukcinát pre syntézu sacharidov. U mikroorganizmov umožňuje glyoxylátový cyklus bunkám využiť dvojuhlíkaté (C2) zlúčeniny, ako je acetát, aby splnili svoje nároky na uhlík, keď nie sú dostupné jednoduché cukry ako glukóza alebo fruktóza. Tento cyklus je všeobecne pokladaný za neprítomný u živočíchov, s výnimkou hlístovcov v raných štádiach embryogenézy. V posledných rokoch však boli objavené enzýmy malátsyntáza (MS) a izocitrátlyáza (ICL), kľúčové enzýmy glyoxylátového cyklu, v tkanive niektorých živočíchov, čo vedie k otázkam ohľadne evolučného vzťahu enzýmov v baktériách a živočíchoch a naznačuje, že živočíchy majú v genetickom kóde alternatívne enzýmy tohto cyklu, ktoré sa líšia svojou funkciou od známych MS a ICL u neživočíšnych druhov.&lt;ref name="doi=10.1007/s10893-006-0004-3"&gt;&lt;/ref&gt;
Rastliny a niektoré riasy a baktérie vedia využiť acetát ako zdroj uhlíka pre tvorbu uhlíkových zlúčenín. Rastliny a baktérie môžu využiť túto modifikáciu citrátového cyklu na tvorbu štvoruhlíkatej dikarboxylovej kyseliny z dvojuhlíkatých acetátových jednotiek. Glyoxylátový cyklus obchádza obe oxidatívne dekarboxylácie citrátového cyklu a priamo premieňa izocitrát pomocou izocitrátlyázy a malátsyntázy na malát a sukcinát. 
Podobnosť s citrátovým cyklom.
Glyoxylátový cyklus využíva päť z ôsmych enzýmov spoločných s citrátovým cyklom: citrátsyntázu, akonitázu, sukcinátdehydrogenázu, fumarázu a malátdehydrogenázu. Tieto dva cykly sa líšia v tom, že počas glyoxylátového cyklu sa izocitrát premieňa na sukcinát a glyoxylát vďaka izocitrátlyáze (ICL) namiesto jeho premeny na α-ketoglutarát. Týmto sa obídu oba dekarboxylačné kroky, ktoré prebiehajú u citrátového cyklu, čo umožňuje využitie jednoduchých uhlíkových zlúčenín na neskoršiu syntézu makromolekúl vrátane glukózy. Glyoxylát je potom skombinovaný s acetylkoenzýmom A, čím vzniká malát. Túto reakciu katalyzuje malátsyntáza. Malát sa zároveň tvorí i zo sukcinátu vďaka sukcinátdehydrogenáze a fumaráze.
Úloha v glukoneogenéze.
Mastné kyseliny z lipidov sú bežne využívané stavovcami ako zdroj energie. Mastné kyseliny sú rozkladané v beta-oxidácii na acetátové molekuly. Tento acetát, viazaný na tiolovú skupinu koenzýmu A, vstupuje do citrátového cyklu, kde sa kompletne oxiduje na oxid uhličitý. Táto dráha teda umožňuje bunkám získať z tuku energiu. Aby mohol byť acetát z tuku využitý pre biosyntézu sacharidov, je nutné využiť glyoxylátový cyklus, ktorého prvé reakcie sú zhodné s citrátovým cyklom.
Organizmy, ktoré majú bunkovú stenu, ako sú rastliny, huby a baktérie, potrebujú veľké množstvo sacharidov počas svojho rastu, aby mohli vytvoriť komplexné štruktúrne polysacharidy, ako sú celulóza, glukány a chitín. U týchto organizmov umožňuje glyoxylátový cyklus syntézu glukózy z lipidov vďaka acetátu vytvorenému z mastných kyselín v beta oxidácii aj v prípade, že nie sú dostupné sacharidy (napríklad v niektorých mikrobiálnych prostrediach alebo počas klíčenia semien).
Glyoxylátový cyklus obchádza kroky Krebsovho cyklu, v ktorých sa uhlík stráca v podobe CO2. Počiatočné dva kroky glyoxylátového cyklu sú zhodné s krokmi Krebsovho cyklu: "acetát → citrát → isocitrát." V ďalšom kroku, ktorý katalyzuje prvý enzým glyoxylátového cyklu, izocitrátlyáza, sa izocitrát štiepi na sukcinát a glyoxylát (podľa ktorého je cyklus pomenovaný). Sukcinát môže vstúpit do Krebsovho cyklu a postupne sa premeniť na oxaloacetát. Glyoxylát kondenzuje s acetylkoenzýmom A, čím vzniká malát (krok katalyzuje malátsyntáza). Malát i oxalacetát môžu byť premenené na fosfoenolpyruvát, ktorý je produktom fosfoenolpyruvátkarboxykinázy, prvého enzýmu glukoneogenézy. Celkový výsledok glyoxylátového cyklu je teda produkcia glukózy z mastných kyselín. 
Funkcia v organizmoch.
Rastliny.
U rastlín prebieha glyoxylátový cyklus v špeciálnych peroxizómoch, ktoré sa nazývajú glyoxyzómy. Tento cyklus umožňuje semenám využiť lipidy ako zdroj energie na tvorbu výhonku počas klíčenia. Semeno nemôže produkovať biomasu pomocou fotosyntézy, pretože nemá orgány s touto funkciou. Lipidy uložené v klíčiacich semenách sú využité na tvorbu sacharidov, ktoré poháňajú rast a vývoj organizmu.
Glyoxylátový cyklus poskytuje rastlinám aj ďalší aspekt metabolickej diverzity. Tento cyklus umožňuje rastlinám prijať acetát ako zdroj uhlíku aj ako zdroj energie. Acetát sa konvertuje na acetylkoenzým A (podobne ako v TCA cykle). Tento acetylkoenzým A môže vstúpiť do glyoxylátového cyklu a počas cyklu sa uvoľní sukcinát. Štvoruhlikáty sukcinát sa môže premeniť na mnoho sacharidov pomocou iných metabolických procesov - rastliny teda môžu syntetizovať molekuly s použitím acetátu ako zdroja uhlíka. Acetylkoenzým A môže reagovať aj s glyoxylátom a produkovať NADPH a NADP+, ktoré sa využívajú ako pohon syntézy energie v podobe ATP pomocou dýchacieho reťazca.
Patogénne huby.
Glyoxylátový cyklus môže hrať úplne inú úlohu u niektorých patogénnych húb. Po kontakte s ľudským hostiteľom sa výrazne zvýši množstvo hlavných enzýmov glyoxylátového cyklu, ICL a MS. Mutantné kmene konkrétnych druhov húb, ktorým chýbala ICL, boli výrazne menej virulentné v štúdiach s myšami v porovnaní s divokým typom. Presné spojenie týchto dvoch pozorovaní je naďalej skúmané, ale dá sa usudzovať, že glyoxylátový cyklus je významným faktorom v patogenéze týchto mikróbov.
Stavovce.
Kedysi sa predpokladalo, že u stavovcov tento cyklus neprebieha, pretože neboli nájdené žiadne náznaky jeho kľúčových enzýmov, izocitrátlyázy ani malátsyntázy. Niektoré štúdie však naznačujú, že tento cyklus by mohol existovať u niektorých, možno dokonca u všetkých, stavovcov. Konkrétne niektoré štúdie poukazujú na dôkazy existencie komponent glyoxylátového cyklu vo významných množstvách v tkanive pečene v kuratách. Dáta, ako sú tieto, podporujú teóriu, že tento cyklus by mohol teoreticky prebiehať aj u najkomplexnejších stavovcov. Iné experimenty predložili dôkazy toho, že tento cyklus je prítomný u niektorých druhov hmyzu a morských bezstavovcov, a zároveň predložili presvedčivé dôkazy o tom, že je cyklus prítomný u hlístovcov. Iné dôkazy však toto tvrdenie vyvracajú. Niektoré publikácie rozporujú prítomnosť cyklu v cicavcoch: napríklad jeden článok tvrdí, že glyoxylátový cyklus je aktívny u hibernujúcich medveďov, ale táto správa bola neskôr spochybnená v ďalšom článku. Existujú dôkazy o aktivite malátsyntázy u ľudí kvôli dvojitej funkcii malát/B-metylmalátsyntáze mitochondriálneho pôvodu nazývanej CLYBL exprimovanej hnedým tukom a obličkami. Vitamín D by mohol regulovať túto dráhu u stavovcov.
Inhibícia glyoxylátového cyklu.
Kvôli ústrednej úlohe glyoxylátového cyklu v metabolizme patogénnych druhov húb a baktérii sú enzýmy glyoxylátového cyklu aktuálnymi inhibičnými cieľmi pre liečbu chorôb. Väčšina popísaných inhibítorov glyoxylátového cyklu je cielená na prvý enzým cyklu (ICL). Inhibítory boli popísané pre "Candida albicans" pre potenciálne použitie ako antifungálne látky. Mykobakteriálny glyoxylátový cyklus je takisto cieľom pre potenciálnu liečbu tuberkulózy.
Inžinierske koncepty.
Prospekt prenosu rôznych metabolických dráh do cicavcov, u ktorých nie sú prítomné, je aktuálne pre bioinžinierov veľmi lákavý. Glyoxylátový cyklus je aktuálne jedna z tých dráh, ktoré sa inžinieri pokúsili vpraviť do cicavčích buniek. Inžinieri o to majú záujem hlavne preto, aby zvýšili produkciu vlny u oviec, ktorá je obmedzená prístupom k zásobám glukózy. Vpravením tohto cyklu do oviec by sa mohli využiť veľké zásoby acetátu v bunkách priamo na syntézu glukózy vďaka tomuto cyklu, čo by umožňilo zvýšiť produkciu vlny. Cicavce nie sú schopné túto dráhu využiť, pretože im chýbajú dva enzýmy, izocitrátlyáza a malátsyntáza, ktoré sú nutné na to, aby tento cyklus mohol prebiehať. Niektorí predpokladajú, že gény produkujúce tieto enzýmy sú však u cicavcov pseudogénne, čo znamená, že nemusia úplne chýbať, ale sú skôr „vypnuté“.
Aby tento cyklus bolo možné vpraviť do bunky, museli byť izolované a osekvenované gény zodpovedné za kódovanie enzýmov, čoho sa dosiahlo pomocou baktérie "E. coli", z ktorej boli osekvenované gény AceA, zodpovedný za kódovanie izocitrátlyázy, a AceB, zodpovedný za kódovanie malátsyntázy. Inžinierom sa podarilo úspešne začleniť gény AceA a AceB do kultúr cicavčích buniek a tieto bunky boli úspešné v transkripcii a translácii týchto génov na príslušné enzýmy, čo dokazuje, že tieto gény môžu byť úspešne začlenené do bunkovej DNA bez poškodenia funkčnosti alebo zdravia buniek. Vpravenie dráhy do transgénnych myší sa však ukázalo byť obtiažne. Zatiaľ čo DNA sa exprimuje v niektorých tkanivách, vrátane pečene a tenkého čreva u testovaných zvierat, úroveň expresie nie je vysoká a nebola štatisticky významná. Aby bolo možné úspešne upraviť a vpraviť tento cyklus do bunky, bolo by nutné spojiť gény s promótormi, ktoré by bolo možné regulovať za účelom zvýšenia úrovne expresie, a podnietiť expresiu v správnych bunkách, ako sú napríklad bunky epitelu.
Snahy vpraviť tento cyklus do zložitejších živočíchov, ako sú ovce, zatiaľ neboli úspešné. Toto ukazuje, že v tejto oblasti je nutný ďalší výskum a naznačuje to, že vyššia úroveň expresie tohto cyklu by u zvierat nemusela byť tolerovaná chemickým zložením buniek. Začlenenie cyklu do cicavcov zúžitkuje pokrok v technológii prenosu jadra, ktorá inžinierom umožní skúmať a dosiahnuť funkčnú integráciu dráhy do genómu pred jeho transferom do zvierat.
Existujú však i možné benefity neprítomnosti tohto cyklu v bunkách cicavcov. Cyklus je prítomný u mikroorganizmov, ktoré spôsobujú choroby, ale chýba u cicavcov, napríklad u človeka. Existuje tu možnosť vývoja antibiotík, ktoré by boli zamerané na glyoxylátový cyklus, čo by zabilo patogénne mikroorganizmy, ktorých prežitie závisí na tomto cykle, ale neublížili by človeku, keďže uňho nie jetento cyklus prítomný a teda nie sú prítomné ani enzýmy, na ktoré by antibiotikum pôsobilo.

</doc>
<doc id="663621" url="https://sk.wikipedia.org/wiki?curid=663621" title="Srna (priezvisko)">
Srna (priezvisko)

Srna je priezvisko. Na Slovensku je najrozšírenejšie v meste Svätý Jur, tiež v Opatovciach nad Nitrou, Leviciach, Vajnoroch a Kalinčiakove.

</doc>
<doc id="663622" url="https://sk.wikipedia.org/wiki?curid=663622" title="Honorárny konzulárny úrad">
Honorárny konzulárny úrad



</doc>
<doc id="663626" url="https://sk.wikipedia.org/wiki?curid=663626" title="Domáca">
Domáca

Domáca môže byť:

</doc>
<doc id="663632" url="https://sk.wikipedia.org/wiki?curid=663632" title="Domáca úloha">
Domáca úloha

Domáca úloha (v žiackom/školskom slangu skrátene "domáca") je samostatná učebná činnosť žiaka uložená učiteľom v súlade s úlohami vyučovania. Domáce úlohy plnia dôležitú výchovno-vzdelávaciu funkciu, keďže upevňujú, prehlbujú a rozširujú žiakom nadobudnuté poznatky, utvárajú pracovné návyky a osobnostné predpoklady nevyhnutné pre každú prácu, napr. zručnosť samoučenia, individuálneho štúdia, v kontraste ku kolektívnym formám učenia v školskej triede.
Pri plnení domácich úloh stúpa výchovná funkcia rodiny, pričom jej socioekonomické podmienky majú vplyv na množstvo času a úsilia, ktoré môže žiak vynaložiť na individuálne štúdium. Z tohto dôvodu sa v slovenskom, resp. česko-slovenskom školstve od roku 1976 kladie požiadavka nepresúvať povinnosti školy na rodinu, ale zadeľovať domáce úlohy žiakom rovnomerne, s ohľadom na ich psychohygienické potreby. V súlade s týmto na základných a stredných školách žiaci venovali (resp. stále venujú) domácim úlohám približne jednu až štyri hodiny denne.

</doc>
<doc id="663633" url="https://sk.wikipedia.org/wiki?curid=663633" title="Karboxyl">
Karboxyl



</doc>
<doc id="663634" url="https://sk.wikipedia.org/wiki?curid=663634" title="Koloman Leššo">
Koloman Leššo

Koloman Leššo (* 3. november 1942, Sabinov – † 27. september 2013, Bratislava) bol slovenský výtvarník (ilustrátor, grafik, karikaturista, maliar, keramikár, kresliar), animátor, scénograf, scenárista, spisovateľ, fotograf a (vzdelaním) architekt. Bol jedným zo zakladateľov slovenského animovaného filmu.
Život.
V roku 1968 absolvoval štúdium v odbore architektúra a urbanizmus na Fakulte architektúry Slovenskej vysokej školy technickej v Bratislave. V rokoch 1968 – 1972 pracoval v Československej televízii v Bratislave a od roku 1971 sa ako slobodný umelec venoval maľbe, keramike, ilustrácii, fotografii a animovanému filmu. Svoje výtvarné diela vystavoval doma i v zahraničí a získal viacero ocenení.
Patril k zakladateľským osobnostiam slovenského animovaného filmu, ku ktorému prispel ako priekopník netradičných výtvarných techník v animácii, keďže v animácii uplatňoval aj keramiku, plastelína či drevo. Vytvoril výtvarné návrhy k filmom "Huncút králik" (réžia Helena Slavíková-Rabarová, 1974), "Fúkaj, Silák, Jeleniar" (réžia Jaroslav Pogran, 1975) a "Čierny hrad" (réžia Barbara Eckhold, 1987). Úzko spolupracoval s režisérom Františkom Jurišičom, s ktorým sa podieľal na tvorbe animovaných filmov "Múdre prasiatko" (1982), "Nočná rozprávka" (1983), "Figúrky a figuríny" (1983), "Ki-ki-ri-kí" (1985), "Objekty" (1990) a na animovaných seriáloch "Rozprávky z hliny" (1975 – 1980), "Najmenší hrdinovia" (1985 – 1991) a "Hlinené rozprávky" (1995 – 2002).
Zomrel po ťažkej chorobe a bol pochovaný na Cintoríne Slávičie údolie 3. októbra 2013.

</doc>
<doc id="663635" url="https://sk.wikipedia.org/wiki?curid=663635" title="Bmon">
Bmon

bmon je free a open source monitorovací a debugovací nástroj na monitorovanie využitia sieti (bandwidth), zaznamenávanie štatistík týkajúcich sa sietí a na ich vizuálne prezentovanie. Obsahuje rôzne výstupné metódy vrátane interaktívneho užívateľského rozhrania curses a programovateľného textového výstupu pre skriptovacie.
bmon umožňuje zobraziť používateľovi:

</doc>
<doc id="663636" url="https://sk.wikipedia.org/wiki?curid=663636" title="Csaba Török">
Csaba Török

Csaba Török môže byť:

</doc>
<doc id="663637" url="https://sk.wikipedia.org/wiki?curid=663637" title="Purimšpíl">
Purimšpíl

Purimšpil () je jidiš výraz pre purimovú hru, komickú adaptáciu Knihy Ester. Herci v nich hrajú, tancujú a spievajú a vysmievajú sa spoločnosti.
So židovským sviatkom purim sa viažu počiatky dramatickej tvorby v jidiš. Pri oslavách sa hrávali purimové hry. Prvý známy purimšpil na námety Knihy Ester sa dochoval z roku 1697. Jeho autorom je Moše Kahan a má názov "Achašveroš-Špil" čiže "Hra o Achašverošovi". Prvé zmienky sa dochovali z Európy 14. storočia, ale je možné, že purimová zábava založená na paródii pochádza už z 12. storočia.
Purimšpil nemusel byť len adaptáciou Knihy Ester. V kresťanskom kontexte boli podobné fašiangové hry. Obe boli považované za burleskné predstavenia, mohli otvárať a zosmiešňovať veci, ktoré by inak boli tabu. Pod názvom purimšpil sa mohli myslieť aj krátke satirické skeče rabínskych študentov zo 16. storočia.

</doc>
<doc id="663639" url="https://sk.wikipedia.org/wiki?curid=663639" title="Csaba Török (zvukový technik)">
Csaba Török (zvukový technik)

Csaba Török (* 9. marec 1942, Tešedíkovo – † 30. december 2012, Bratislava) bol slovenský zvukový technik zrejme maďarskej národnosti. Podieľal sa na tvorbe mnohých hraných, animovaných a dokumentárnych filmov pre kinodistribúciu aj televíznu produkciu.

</doc>
<doc id="663640" url="https://sk.wikipedia.org/wiki?curid=663640" title="Zvukový technik">
Zvukový technik

Zvukový technik alebo hovorovo zvukár je odborný spolupracovník režiséra a kameramana pri nakrúcaní zvukových filmov, resp. spolupracovník režiséra pri produkcii v rozhlase alebo v divadle. Dbá o správnu akustiku v nahrávacom priestore, sníma a kontroluje zvukový záznam nakrúcanej scény. V rámci postprodukcie sleduje mixáž zvukových záznamov nakrútených v rôznom čase, na rozličných miestach a kvalitu zaznamenaného zvuku.

</doc>
<doc id="663641" url="https://sk.wikipedia.org/wiki?curid=663641" title="Vianoce Adama Boronču">
Vianoce Adama Boronču

Vianoce Adama Boronču môže byť:

</doc>
<doc id="663642" url="https://sk.wikipedia.org/wiki?curid=663642" title="Colleen Dewhurstová">
Colleen Dewhurstová

Colleen Dewhurstová (* 3. jún 1924, Montreal, Quebec, Kanada† 22. august 1991, South Salem, New York, USA) bola kanadsko-americká herečka, známa predovšetkým vďaka divadelným úlohám.
Detstvo a mladosť.
Narodila v Montreale v Quebecu matke Frances Marie a otcovi Ferdinandovi Augustovi. Bola ich jediným dieťaťom. Matka Dewhurstovej bola katolícky založená a dodržiavala všetky katolícke zvyky. Tie si zachovala aj Dewhurstová. V roku 1928 sa presťahovala s rodinou do Spojených štátov - Boston, Dorchester, Auburndale a West Newton.
Strednú školu navštevovala vo Shorewoode v štáte Winsconsin a maturovala na štátnej škole Riverside University High School v Milwaukee, v štáte Wisonsin. Počas štúdia na škole sa jej rodičia rozišli a časom sa Dewhurstová presťahovala do New Yorku, aby sa mohla venovať hereckej kariére.
Kariéra.
Bola uznávanou divadelnou herečkou. Stvárnila niekoľko divadelných rolí no najväčší úspech zožala v roku 1974 v divadelnej hre Eugena O'Neilla, "Mesiac pre zabitých", za ktorú získala divadelné ocenenie Tony. Za jej divadelné zásluhy získala niekoľko ocenení, napríklad ceny Obie, Gemini a v roku 1981 bola uvedené do Siene slávy Amerického divadla.
V roku 1959 sa objavila v jednej z vedľajších úloh po boku Audrey Hepburn vo filme "Príbeh mníšky". Objavila sa tiež v epizóde televízneho seriálu "Alfred Hitchcock Presents" v roku 1965. Po boku Brucea Derna a John Waynea si zahrala vo filme "Malí kovbojovia", z roku 1972. V roku 1976 si zahrala v divadelnej inscenácii "Kto sa bojí Virginie Woolfovej?". O rok neskôr, ju obsadil Woody Allen do filmu "Annie Hall", kde stvárnila matku hlavnej postavy.
V roku 1985 bola obsadená do televízneho filmu "Anna zo Zeleného domu", podľa knižnej predlohy od Lucy Maud Montgomery. Úlohu si zopakovala aj v roku 1987. O rok neskôr stvárnila jednu z vedľajších postáv vo filme "Obssesed", za ktorú získala kanadské ocenenie Genie Awards. V rovnakom roku sa pripojila tiež k natáčaniu televízneho seriálu "Murphy Brownová", kde hrala výstrednú matku hlavnej postavy, ktorú stvárnila Candice Bergen. Za svoj herecký výkon získala dve ocenenia Emmy, z čoho jej bola jedna udelená posmrtne. V roku 1991 si zahrala v menšej úlohe po boku jej syna, Campbella Scotta vo filme "Zomrieť mladý."
Súkromný život.
V rokoch 1947 až 1960 bola vydatá za Jamesa Vickeryho. Jej druhým manželom bol hercec a režisér George C. Scott s ktorým má dvoch synov. Vydatá za Scotta bola v rokoch 1960 až 1965, no o dva roky (1967) sa znovu zosobášili a rozviedli sa v roku 1972. Od roku 1975 bol jej partnerom režisér Ken Marsoalis, s ktorým žila do svojej smrti v roku 1991 na farme v South Saleme v štáte New York.
Úmrtie.
Zomrela doma, vo veku 67 rokov v auguste 1991. Príčinou jej úmrtia rakovina krčka maternice. Jej telo bolo spopolnené a odovzdané blízkej rodine.

</doc>
<doc id="663643" url="https://sk.wikipedia.org/wiki?curid=663643" title="Štek">
Štek

Štek môže byť:

</doc>
<doc id="663644" url="https://sk.wikipedia.org/wiki?curid=663644" title="Colleen Dewhurst">
Colleen Dewhurst



</doc>
<doc id="663647" url="https://sk.wikipedia.org/wiki?curid=663647" title="Mastné kyseliny">
Mastné kyseliny



</doc>
<doc id="663648" url="https://sk.wikipedia.org/wiki?curid=663648" title="Csaba Török (matematik)">
Csaba Török (matematik)

Doc. RNDr. Csaba Török, CSc. (* 27. február 1958, Rožňava) je slovenský matematik, informatik a vysokoškolský pedagóg.
V roku 1982 úspešne zavŕšil štúdium aplikovanej matematiky a kybernetiky na Moskovskej štátnej univerzite M. V. Lomonosova a v roku 1995 získal titul kandidáta vied v odbore pravdepodobnosť a matematická štatistika na Fakulte matematiky, fyziky a informatiky Univerzity Komenského v Bratislave. V roku 2000 sa habilitoval v odbore aplikovaná matematika na Slovenskej technickej univerzite v Bratislave.
Pôsobí na Ústave informatiky Prírodovedeckej fakulty Univerzity Pavla Jozefa Šafárika v Košiciach. Vo svojej vedecko-výskumnej činnosti sa zameriava na teóriu aproximácie s cieľom navrhnúť nové reprezentácie aproximačných modelov a na ich základe zrýchliť výpočtové algoritmy.
Je členom Slovenskej informatickej spoločnosti a Jednoty slovenských matematikov a fyzikov.

</doc>
<doc id="663650" url="https://sk.wikipedia.org/wiki?curid=663650" title="Bludička (svetlo)">
Bludička (svetlo)

Bludička alebo svetlonos (latinsky ignis fatuus, bláznivý plameň, množné číslo ignes fatui), je záhadné svetlo, ktoré vídavajú ľudia v noci, a to najmä nad rašeliniskami a močiarmi. Tento jav je opísaný aj v ľudovej slovesnosti viacerých národov. Hovorí sa, že mýli pocestných tým, že pripomína blikajúcu lampu alebo lampáš. V literatúre sa bludička metaforicky vzťahuje na nádej alebo cieľ, ktorý by chcel človek dosiahnuť, ale sa mu to nedarí, alebo niečo, čo mu pripadá zlovestné a mätúce.
Bludička sa objavuje v ľudových rozprávkach a tradičných legendách mnohých krajín a kultúr. Zatiaľ čo povesti, folklór a povery obyčajne pripisujú toto svetlo duchom, vílam alebo magickým silám prírody, moderná veda ich vysvetľuje ako prírodné javy, ako je bioluminiscencia alebo chemiluminiscencia, spôsobené oxidáciou fosfínu (PH3), difosfánu (P2H4) a metánu (CH4) ktoré vznikli organickým rozkladom.
Povery a legendy.
V írskych, škótskych a anglických legendách je muž menom Will alebo Jack za nejaký čin odsúdený na strašenie so svetlom pri močiaroch. Jedna verzia legendy zo Shropshire je opísaná Briggsom v časopise "A Dictionary of Fairies" a odkazuje na Willa Smitha. Will je zlý kováč, ktorému Svätý Peter dal pred nebeskými bránami druhú šancu. Will však vedie taký hriešny život, že je nakoniec odsúdený na potulovanie sa po Zemi. Diabol mu dá jediný uhlík, aby sa zahrial, a ním potom láka pobláznených pocestných do močiarov.
Prirodzené vysvetlenia.
Panuje vedecký konsenzus, že svetlo „bludičky“ je spôsobené oxidáciou fosfínu (PH3), difosfánu (P2H4) a metánu (CH4). Tieto zlúčeniny vznikajú organickým rozpadom a môžu spôsobiť emisie fotónov. Keďže sa zmes fosfínu a difosfánu môže spontánne vznietiť pri kontakte s kyslíkom vo vzduchu, stačí len malé množstvo týchto látok, aby sa vznietil metán, ktorého pri rozklade vzniká omnoho viac, a tak sa vytvorí prchavý plameň. Fosfín ďalej produkuje oxid fosforečný ako vedľajší produkt, ktorý pri kontakte s vodnou parou vytvára kyselinu fosforečnú. To by vysvetľovalo „viskóznu vlhkosť“, ktorú ľudia pri bludičkách občas cítia.
Myšlienka, že fenomén „bludičky“ je spôsobený prírodnými plynmi, sa objavila už v roku 1596, ako sa uvádza v knihe "" od Ludwiga Lavatera v kapitole s názvom „Toľko prírodných javov sa považuje za strašidilá“:
Mnohokrát sa v noci objavia sviečky a malé ohne a zdá sa, že utekajú a padajú... Niekedy sa tieto plamene v noci pohybujú samy a ľudia ich vidia, ako prejdú veľkú vzdialenosť. Ale tieto veci a veľa im podobných má prirodzené príčiny... Prírodopisci píšu, že zo zeme vyrážajú husté plyny a tieto sa zapália. Bane sú plné síry, ak do nich vojde vzduch, pomedzi diery a pukliny v zemi, zapáli sa a bude sa snažiť dostať von.
V roku 1776 Alessandro Volta prvýkrát navrhol, že prírodné elektrické javy (napríklad blesk) interagujúce s metánovým bahenným plynom môžu byť príčinou "ignis fatuus". S tým súhlasil aj britský polyhistor Joseph Priestley v sérii prác "Experimenty a pozorovania rôznych druhov vzduchu" (1772–1790); a francúzsky fyzik Pierre Bertholon de Saint-Lazare v "De l'électricité des météores" (1787). Prvotní kritici hypotézy močiarneho plynu ju často odmietali z rôznych dôvodov vrátane nepravdepodobnosti spontánneho zapálenia, absencie tepla v niektorých pozorovaných "ignis fatuus", zvláštneho správania, keď svetlo akoby ustupovalo, keď sa k nemu pozorovateľ približuje, a rôzniacich sa svedectvách o guľových bleskoch (ktoré bol tiež niekedy klasifikovaný ako druh "ignis fatuus"). Príkladom takejto kritiky je americký antropológ John G. Owens vo "Folk-Lore from Buffalo Valley" (1891):
Toto je názov, ktorý sa niekedy používa na jav, ktorý sa možno častejšie nazýva bludička alebo svetlonos. Zdá sa, že ide o ohnivú guľu, ktorá môže byť malá ako plameň sviečky alebo veľká až ako hlava človeka. Spravidla sa pozoruje na vlhkých, močaristých miestach, pri pohybe sem a tam; ale stáva sa aj, že úplne stojí a svetielkuje. Keď sa k tomu priblížite, bude sa posúvať ďalej a bude stále mimo vášho dosahu; ak pôjdete nazad, bude vás nasledovať. To, že sa tieto ohnivé gule vyskytujú, a že budú sledovať váš pohyb, sa zdá byť preukázané, ale zatiaľ som na to nepočul uspokojivé vysvetlenie. Tí menej poverčiví tvrdia, že ide o vznietenie plynov stúpajúcich z močiara. Ale nie je mi jasné, ako môže svetlo vzniknuvšie zo vznetlivého plynu mať takúto formu a pohybovať sa tak, ako je popísané, ustupovať, keď sa približujete, približovať sa, keď ustupujete, a inokedy zostať nehybne, bez viditeľného spojenia so zemou.
Zdanlivé ustupovanie bludičky pri priblížovaní by sa však dalo vysvetliť jednoducho pohybom vzduchu, zapríčineným okolitými pohybujúcimi sa predmetmi — rozptýlia sa tak horľavé plyny. Toto bolo pozorované vo veľmi podrobných správach o stretnutiach s "ignis fatuus", ktoré zverejnil začiatkom roku 1832 major Louis Blesson po sérii experimentov na rôznych lokalitách, o ktorých sa vedelo, že sa tam „bludičky“ vyskytujú. Za zmienku stojí jeho prvé stretnutie s bludičkou v bažine v hlbokom údolí v lese pri mestskej časti Gorbitz (Drážďany). Blesson spozoroval, že voda bola pokrytá dúhovým filmom a počas dňa bolo možné pozorovať, že z určitých oblastí hojne stúpajú bubliny. V noci Blesson pozoroval modrofialové plamene v rovnakých oblastiach a dospel k záveru, že súvisia s bublajúcim plynom. Strávil niekoľko dní vyšetrovaním tohto javu a na svoje sklamanie zistil, že plamene ustúpili zakaždým, keď sa k nim pokúsil priblížiť. Nakoniec sa mu to podarilo a dokázal potvrdiť, že svetlá boli skutočne spôsobené vznieteným plynom. Britský vedec Charles Tomlinson v "publikácii On Certain Low-Lying Meteors" (1893) popisuje Blessonove experimenty takto:
Pri návšteve tohto miesta v noci sa citlivé plamene stiahli, keď major postupoval; ale keď ticho stál, vrátili sa. Pokúsil sa od nich zapáliť kúsok papiera, ale prúd vzduchu vytváraný jeho dychom ich držal v príliš veľkej vzdialenosti. Keď odvrátil hlavu a zatajil dych, podarilo sa mu zapáliť papier. Dokázal uhasiť plameň aj tým, že ho pred sebou odtlačil na časť zeme, kde nevznikal plyn. Ak zapálil plameň na mieste, odkiaľ plyn vychádzal, bolo počuť akýsi výbuch nad močiarom na ploche osem alebo deväť štvorcových stôp; bolo vidno červené svetlo, ktoré postupne slablo na modrý plameň vysoký asi tri stopy a ten pokračoval v horení nestabilným pohybom. Keď svitalo ráno, plamene bledli a vyzeralo to, že sa blížia čoraz bližšie k zemi, až nakoniec pred zrakom zmizli.
Blesson tiež pozoroval rozdiely vo farbe a teple plameňov v rôznych močiaroch. "Ignis fatuus" v Malapane v Hornom Sliezsku (dnes Ozimek, Poľsko) sa dal zapáliť a uhasiť, nedokázal však zapáliť kúsky papiera alebo hobliny. Podobne "ignis fatuus" v inom poľskom lese pokryl kúsky papiera a drevených hoblín olejovou viskóznou tekutinou namiesto toho, aby ich spálil. Blesson tiež náhodne vytvoril "ignis fatuus" v močiaroch v nemeckej Porta Westfalica, keď robil ohňostroj.
Jedným z pokusov o replikáciu "ignis fatuus" za laboratórnych podmienok urobil v roku 1980 britský geológ Alan A. Mills z Leicesterskej univerzity. Aj keď sa mu podarilo vytvoriť chladný žiariaci mrak zmiešaním surového fosfínu a zemného plynu, farba svetla bola zelená a spaľovanie produkovalo veľké množstvo štipľavého dymu. To bolo v rozpore s väčšinou výpovedí očitých svedkov o ignis fatuus. Ďalšiu hypotézu mal Mills v roku 2000, ignis fatuus by mohol byť tzv. studený plameň. Jedná sa o luminiscenčné svetielkovanie pred horením, ktoré vzniká pri zahrievaní rôznych zlúčenín tesne pod bod vznietenia. Studené plamene majú vskutku zvyčajne modrastú farbu a ako už naznačuje ich názov, vytvárajú veľmi málo tepla. Studený plameň sa vyskytuje v najrôznejších zlúčeninách vrátane uhľovodíkov (vrátane metánu), alkoholov, aldehydov, olejov, kyselín a dokonca aj voskov. Nie je však známe, či sa studené plamene vyskytujú prirodzene, aj keď veľa zlúčenín, ktoré produkujú studený plameň, sú prírodnými, vedľajšími produktmi organického rozpadu. 
Súvisiaca hypotéza zahŕňa prirodzenú chemiluminiscenciu fosfínu. V roku 2008 sa talianski chemici Luigi Garlaschelli a Paolo Boschetti pokúsili zopakovať Millsove experimenty. Úspešne vytvorili slabé studené svetlo zmiešaním fosfínu so vzduchom a dusíkom. Aj keď žiara mala stále zelenkastú farbu, Garlaschelli a Boschetti si všimli, že za slabého osvetlenia ľudské oko nedokáže ľahko rozlíšiť medzi farbami. Ďalej, úpravou koncentrácií plynov a podmienok prostredia (teplota, vlhkosť atď.) sa im podarilo odstrániť dym a zápach alebo ich prinajmenšom znížiť na nezistiteľnú úroveň. Garlaschelli a Boschetti tiež súhlasili s Millsom, že studený plameň môže byť prijateľným vysvetlením pre ďalšie prípady ignis fatuus.
V roku 1993 navrhli profesori Derr a Persinger, že niektoré "ignis fatuus" môžu mať geologický pôvod, vďaka piezoelektrine generovanej tektonickým namáhaním. Pohyby, ktoré spôsobujú tektonické poruchy, môžu tiež zohriať skaly a odpariť vodu v nich. Hornina alebo pôda, ktorá obsahuje niečo piezoelektrické, napríklad kremeň, kremík alebo arzén, môže tiež vyrábať elektrinu. Tá je vedená hore na povrch cez pôdu, cez stĺpec odparenej vody, a to sa javí ako pozemské svetlá. To by vysvetľovalo, prečo sa svetlá javia ako elektrické, nepravidelné alebo dokonca inteligentné vo svojom správaní.
Svetlá sa môžu objaviť aj v dôsledku bioluminiscencie rôznych mikroorganizmov a hmyzu žijúcich v lesoch. Tajuplnú žiaru vyžarovanú z určitých druhov húb, ako je napríklad podpňovka, počas chemických reakcií vytvárajúcich bielu hnilobu, môžeme mylne považovať za záhadné svetielka bludičky. Existuje mnoho ďalších bioluminiscenčných organizmov, ktoré by mohli vytvárať ilúzie rozprávkových svetiel, napríklad svetlušky. Svetlo odrážajúce sa od väčších tvorov prebývajúcich v lesoch by mohlo vysvetliť javy pohybovania sa a odozvy na iné svetlá. Biele operenie sovy môže odrážať dostatok svetla z Mesiaca, aby sa javilo ako bludička; z toho vyplýva možnosť, že sa svetlá budú pohybovať, reagovať na iné svetlá atď.
Pozorovania "ignis fatuus" sú dnes zriedkavé. Predpokladá sa, že tento pokles je výsledkom odvodňovania a rekultivácie močiarov v posledných storočiach, ako napríklad predtým rozsiahlych Fenlandov vo východnom Anglicku, ktoré sa dnes zmenili na poľnohospodársku pôdu.
V literatúre.
V literatúre má bludička niekedy metaforický význam, ktorý popisuje nádej alebo cieľ, ktorý chce človeka dosiahnuť, ale nedokáže to, alebo niečo, čo je zlovestné a mätúce. V knihe IX "Strateného raja" od Johna Miltona, riadky 631–642, je satan prirovnaný k bludičke, keď vedie Evu k Stromu poznania dobra a zla. V slovenskom preklade (M. Andričík):
&lt;poem&gt;
... Chochol zjasnila 
mu radosť, dvihla nádej, ako keď
bludička, ktorú v noci vytvorí 
hustota pár a okolitý chlad, 
sa rozfúkaním zmení na plameň, 
ktorý vraj často sprevádza zlý duch, 
mámivým svetlom nad ním plápolá, 
až nočný pútnik blúdi v úžase
v močiarnom bahne, tápe v rybníku, 
zhltnutý, bez pomoci, stratený.
Tak žiaril hrozný had a do pasce 
hnal Evu, našu ľahkovernú mať.
&lt;/poem&gt;
Dve bludičky sa objavia v rozprávke Johanna Wolfganga von Goetheho "Zelený had a krásna ľalia" (1795). Sú opísané ako svetlá, ktoré jedia zlato a sú schopné zo seba opäť vytriasť zlaté kúsky.
V "Jane Eyrovej od "Charlotte Brontëovej, si Jane Eyrová nie je istá, či ide o sviečku alebo bludičku.
„Matka Carey“ napísala populárnu báseň z 19. storočia s názvom „Bludička“.
Bludička sa objaví v druhej kapitole knihy Brama Stokera "Dracula", kde gróf, ktorý sa vydáva za svojho vlastného šoféra, vezme v noci na svoj hrad Jonathana Harkera. Nasledujúcu noc, keď sa Harker pýta Drakulu na svetlá, gróf spomenie rozšírenú ľudovú poveru, že bludička označuje, kde je zakopaný poklad.

</doc>
<doc id="663655" url="https://sk.wikipedia.org/wiki?curid=663655" title="Canavanova choroba">
Canavanova choroba



</doc>
<doc id="663658" url="https://sk.wikipedia.org/wiki?curid=663658" title="Kyselina glyoxalová">
Kyselina glyoxalová

Kyselina glyoxalová, občas kyselina glyoxylová alebo kyseliny oxooctová, je organická zlúčenina a zároveň najmenšia aldehydokyselina. Podobne ako kyseliny octová, glykolová a šťaveľová je kyselina glyoxalová jednou z C2 karboxylových kyselín. Je to biela kryštalická látka, ktorá sa vyskytuje v prírode a má i priemyselné použitie. Jej konjugovaná báza sa nazýva glyoxalát alebo glyoxylát.
Štruktúra a názvoslovie.
Aj keď v štruktúre kyseliny glyoxalovej sa bežne značí aldehydová funkčná skupina, tento aldehyd je v niektorých situáciách len minoritná zložka hlavných prítomných foriem. Namiesto toho glyoxalát často vystupuje ako hydrát alebo cyklický dimér. Napríklad v prítomnosti vody sa karbonyl rýchlo mení na geminálny diol (ktorý sa popisuje ako „monohydrát“). Rovnovážna konštanta (K) pre tvorbu dihydroxyoctovej kyseliny je pri izbovej teplote 300:
V roztoku existuje monohydrát v rovnováhe s hemiacetálovým dimérom:
Osamote má aldehydová štruktúra ako hlavný konformér cyklickú štruktúru s vodíkovou väzbou, pričom aldehydový karbonyl je v blízkosti karboxylového vodíka:
Konštanta Henryho zákona pre kyselinu glyoxalovú je KH = 1,09 × 104 × exp[(40,0 × 103/R) × (1/T − 1/298)].
Príprava.
Kyselina glyoxalová vystupuje pri neutrálnom pH ako jej konjugovaná báza, teda glyoxylát. Gyloxylát je vedľajším produktom amidačných procesov v biosyntéze niekoľkých amidovaných peptidov.
Podľa historických záznamov bola kyselina glyoxalová pripravená z kyseliny šťaveľovej elektrosynteticky: v organickej syntéze boli využité katódy z oxidu olovičitého na prípravu kyseliny glyoxalovej z kyseliny v šťaveľovej v roztoku kyseliny sírovej ako elektrolytu.
Horúca kyselina dusičná je schopná oxidovať glyoxal až na kyselinu glyoxalovú. Táto reakcie ja však silne exotermická a náchylná k prehriatiu. Mimo toho je hlavným vedľajším produktom kyselina šťaveľová.
Účinná je i ozonolýza kyseliny maleínovej.
Biologická úloha.
Glyoxylátový cyklus.
Glyoxylát je medziproduktom glyoxylátového cyklu, ktorý umožňuje rôznym organizmom, napríklad baktériám, hubám a rastlinám, premieňať mastné kyseliny na sacharidy. Glyoxylátový cyklus je takisto dôležitý u rastlín pre spustenie obranných mechanizmov proti hubám. Glyoxylátový cyklus začína aktivitou izocitrátlyázy, ktorá premieňa izocitrát na sukcinát a glyoxylát. Prebiehajú ďalšie výskumy na alternatívne využitia tohto cyklu, napríklad na biosyntézu sukcinátu.
U človeka.
Glyoxylát je produkovaný dvoma dráhami: cez oxidáciu glykolátu v peroxizómoch alebo cez katabolizmus hydroxyprolínu v mitochondriách. V peroxizómoch sa glyoxylát konvertuje na glycín pomocou AGT1 alebo na oxalát pomocou glykolátoxidázy. V mitochondriách sa glyoxylát premieňa na glycín pomocou AGT2 alebo na glykolát pomocou glyoxylátreduktázy. Malé množstvo glyoxylátu sa premieňa na oxalát pomocou cytoplazmatickej laktátdehydrogenázy.
U rastlín.
Okrem toho, že je glyoxylát intermediátom glyoxylátového cyklu, je glyoxylát i dôležitým medziproduktom vo fotorespiračnej dráhe. Fotorespirácia je výsledok vedľajšej reakcie enzýmu RuBisCO s O2 namiesto CO2. Na začiatku bola táto reakcia považovaná za stratu energie a zdrojov, neskôr bolo však ukázané, že fotorespirácia je dôležitou metódou regenerácie uhlíka a CO2, odstraňovania odpadného fosfoglykolátu a spustenia obranných mechanizmov. Počas fotorespirácie sa glyoxylát premieňa na glykolát vďaka aktivite glykolátoxidázy v peroxizómoch. Potom sa premieňa na glycín paralelne pomocou SGAT a GGAT a ten je možné transportovať do mitochondrií. Takisto bolo popísané, že pyruvátdehydrogenázový komplex môže prispievať ku glykolátovému a glyoxylátovému metabolizmu.
Význam u chorôb.
Cukrovka.
Glyoxylát sa pokladá za potenciálny marker počiatku diabetu druhého typu. Jeden z kľúčových patologických stavov cukrovky je produkcia pokročilých glykovaných konečných produktov (AGEs, z anglického "advanced glycation end-products"), spôsobených hyperglykémiou. AGEs môžu viesť k ďalším komplikáciám diabetu, ako je poškodenie tkaniva a kardiovaskulárne ochorenia. Všeobecne sú tvorené z reaktívnych aldehydov, ako sú tie v redukujúcich cukroch a alfa-oxoaldehydoch. V štúdiach bolo zistené, že hladina glyoxylátu bola výrazne zvýšená u pacientov, ktorí boli neskôr diagnostikovaní ako diabetici druhého typu. Zvýšené hladiny glyoxylátu boli niekedy objavené až tri roky pred diagnózou, čo poukazuje na potenciálnu rolu glyoxylátu ako včasného predikčného markera.
Nefrolitiáza.
Glyoxylát vystupuje vo vzniku hyperoxalúrie, kľúčovej príčiny nefrolitázy (bežne známej ako obličkové kamene). Glyoxylát je substrátom i induktorom transportéru sulfátového aniónu-1 (sat-1), génu zodpovedného za transport oxalátu, čo mu umožňuje zvýšiť expresiu mRNA sat-1 a spôsobiť výtok oxalátu z bunky. Zvýšený výdaj oxalátu umožňuje hromadenie oxalátu vápenatého v moči, čo môže viesť k tvorbe obličkových kameňov.
Poškodenie glyoxylátového metabolizmu umožňuje ďalší mechanizmus vývoja hyperoxalúrie. Mutácie, pri ktorých dochádza k strate funkcie génu HOGA1, vedú k strate 4-hydroxy-2-oxoglutarátaldolázy, enzýmu, ktorý sa účastní dráhy premeny hydroxyprolínu na glyoxylát. Glyoxylát, ktorý vzniká touto dráhou, sa bežne ukladá preč, aby nedochádzalo k jeho oxidácii na oxalát v cytosóle. Pri poškodení dráhy však vzniká nadbytok 4-hydroxy-2-oxoglutarátu, ktorý sa tiež môže presunúť do cytosólu a konvertovať na glyoxylát inou aldolázou. Tieto molekuly glyoxylátu môžu byť oxidované na oxalát, čím sa zvýši jeho koncentrácia a vzniká hyperoxalúria.
Reakcie a použitie.
Kyselina glyoxalová je asi desaťkrát silnejšia kyselina než kyselina octová a jej disociačná konštanta je 4.7 × 10−4 (p"K"a = 3.32):
 OCH-COOH ⇌ OCH-COO- + H+
V prítomnosti zásady podlieha kyselina glyoxalová disproporcionácii, čím vzniká kyselina hydroxyoctová a kyselina šťaveľová:
 2 OCH-COOH + H2O → HOCH2-COOH + HOOC-COOH
Kyselina glyoxalová tvorí heterocyklus po kondenzácii s močovinou a 1,2-diaminobenzénom.
Fenolové deriváty.
Kyselina glyoxalová všeobecne podstupuje elektrofilnú aromatickú substitučnú reakciu s fenolmi, čo je verzatilný krok pre syntézu niekoľkých zlúčenín.
Priamy produkt s fenolom je kyselina 4-hydroxymandľová. Táto zlúčenina reaguje s amoniakom za vzniku hydroxyfenylglycínu, ktorý je prekurzorom lieku amoxicilínu. Redukciou kyseliny 4-hydroxymandľovej vzniká kyselina 4-hydroxyfenyloctová, ktorá je prekurzorom lieku atenololu.
Sekvencia reakcií, v ktorých reaguje kyselina glyoxalová s guaiakolom a následne sa oxiduje a dekarboxyluje, umožňuje syntézu vanilínu, pričom sa vlastne jedná o formylačný proces.
Hopkins-Coleova reakcia.
Glyoxylát je súčasťou Hopkins-Coleovej reakcie, ktorou je možné zistiť prítomnosť tryptofánu v proteínoch.
Environmentálna chémia.
Kyselina glyoxalová je jednou z niekoľkých karboxylových kyselín obsahujúcich karbonylovú skupinu (ketón alebo aldehyd), ktoré sú bežné ako sekundárne organické aerosoly. V prítomnosti vody a svetla môže podstúpiť fotochemickú oxidáciu. Môže prebehnúť niekoľko reakčných dráh, čo vedie k rôznym ďalším karboxylovým a aldehydovým produktom.
Bezpečnosť.
Táto zlúčenina nie je veľmi toxická, LD50 pre potkany je 2500 mg/kg.

</doc>
<doc id="663659" url="https://sk.wikipedia.org/wiki?curid=663659" title="Geminálny diol">
Geminálny diol

Geminálny diol (skrátene gem-diol) je akákoľvek organická zlúčenina, ktorá má dve hydroxylové funkčné skupiny (-OH) naviazané na ten istý uhlíkový atóm. Geminálne dioly sú podskupinou diolov, ktoré sú zase špeciálnou skupinou alkoholov. Väčšina geminálnych diolov je považovaná za nestabilné.
Najjednoduchším geminálnym diolom je metándiol, CH4O2 or H2C(OH)2. Ďalšie príklady sú:
Názov geminálny diol pochádza z latinského "geminī", „dvojčatá“. Príbuznou skupinou sú vicinálne dioly.
Reakcie.
Hydratačná rovnováha.
Geminálne dioly je možné vnímať ako hydráty ketónov (alebo aldehydov). Dve hydroxylové skupiny geminálneho diolu je možné ľahko previesť na karbonylovú alebo keto skupinu odňatím jednej molekuly vody. Naopak, keto skupina môže reagovať s vodou za tvorby geminálnych hydroxylových skupín.
Rovnováha vo vode môže byť posunutá oboma smermi. Rovnovážna konštanta pre konverziu acetónu (CH3)2C=O na propán-2,2-diol (CH3)2C(OH)2 je približne 10-3, zatiaľ čo pre konverziu formaldehydu H2C=O na metándiol H2C(OH)2 je to 103.
Konverzia hexafluóracetónu (CF3)2C=O na diol (CF3)2C(OH)2 má rovnovážnu konštantu okolo 106 kvôli trifluórmetylovým skupinám, ktoré odoberajú elektrónovú hustotu. Podobne je to v prípade chloralu (CCl3)2C=O na chloralhydrát (CCl3)2C(OH)2, ktorý je preferovaný vplyvom trichlórmetylovej skupiny.
V niektorých prípadoch, ako je dekahydroxycyklopentán a dodekahydroxycyklohexán, je geminálny diol stabilný, ale odpovedajúci ketón nie je.
Geminálne dioly je možné vnímať i ako špeciálne prípady hemiacetálov, ktoré vznikajú reakciou karbonylových zlúčenín s vodou namiesto alkoholu.

</doc>
<doc id="663660" url="https://sk.wikipedia.org/wiki?curid=663660" title="Mezomérny efekt">
Mezomérny efekt

Mezomérny efekt je v chémii vlastnosť substituentov či funkčných skupín v chemických zlúčeninách. Je definovaný ako polarita vznikajúca v molekule na základe interakcie dvoch pí väzieb alebo medzi pí väzbou a voľným elektrónovým párom na susednom atóme. Na základe mezomérneho efektu dochádza k posunu elektrónovej hustoty v rámci molekuly.
Tento efekt sa používa kvalitatívne a popisuje schopnosť substituentov dodávať alebo odoberať elektróny na základe relevantných rezonančných štruktúr. Značí sa písmenom M.
Mezomérny efekt je kladný (+M), ak substituent dodáva elektróny. Naopak, mezomérny efekt je záporný (-M), ak substituent odčerpáva elektróny.
Poradie substituentov s +M efektom:
–O− &gt; –NH2 &gt; –OR &gt; –NHCOR &gt; –OCOR &gt; –Ph &gt; –CH3 &gt; –F &gt; –Cl &gt; –Br &gt; –I
Poradie substituentov s -M efektom:
–NO2 &gt; –CN &gt; –SO3H &gt; –CHO &gt; –COR &gt; –COOCOR &gt; –COOR &gt; –COOH &gt; –CONH2 &gt; –COO−
Celkový tok elektrónov od alebo k substituentu je takisto závislý na indukčnom efekte. Mezomérny efekt je výsledkom prekryvu p-orbitálov (rezonancie) a nemá žiadny vplyv na indukčný efekt, keďže indukčný efekt je daný čisto elektronegativitou atómov a ich topológiou v molekule (vzájomným prepojením atómov v molekule). Mezomérny efekt je zvyčajne silnejší, než indukčný efekt.
Koncept mezomérneho efektu, mezomérie a mezomérov bol prvýkrát predstavený Ingoldom v roku 1938 ako alternatíva k Paulingovmu synonymnému konceptu rezonancie. „Mezoméria“ je v tomto význame typicky používaná v nemeckej a francúzskej literatúre, ale v angličtine prevažuje termín „rezonancia“. V slovenskej a českej literatúre sa zvyčajne používa takisto „rezonancia“.
Mezoméria v konjugovaných systémoch.
Mezomérny efekt sa môže prenášať pozdĺž akéhokoľvek počtu uhlíkových atómov v konjugovaných systémoch. Toto zahŕňa i rezonančnú stabilizáciu molekuly na základe delokalizácie náboja. Je dôležité poznamenať, že energia skutočnej štruktúry molekuly, teda rezonančného hybrida, môže byť nižšia než energia ktorejkoľvek prispievajúcej rezonančnej štruktúry. Rozdiel v energiách medzi skutočnou indukčnou štruktúrou a najhoršou kinetickou štruktúrou (najstabilnejšou prispievajúcou štruktúrou) sa nazýva rezonančná energia alebo rezonančná stabilizačná energia. Mezomérny efekt je úplne odlišný od indukčného efektu. Pre kvantitatívny odhad sily mezomérneho efektu/rezonancie sa pre rôzne substituenty využívajú rôzne konštanty, ako sú Swain-Luptonova rezonančná konštanta, Tartova rezonančná konštanta alebo Oziminski a Dobrowolského pEDA parameter.
Význam.
Rezonancia vedie k stabilizácii zlúčenín. Vyšší počet prispievajúcich rezonančných štruktúr zvyčajne znamená stabilnejšiu zlúčeninu.
Mezomérny efekt spolu s indukčným efektom hrajú dôležitú úlohu v organickej syntéze. Rozhodujú o tom, na ktoré miesto sa bude viazať ďalší substituent. V elektrofilnej aromatickej substitúcii sa podľa nich rozdeľujú substituenty na dva druhy. Rovnako sa uplatňuje pri nukleofilnej konjugovanej adícii na diénoch.
Na príklade vpravo je anilín a jeho rezonančné štruktúry. Amino skupina dodáva elektrónovú hustotu do aromatického jadra (špeciálny prípad konjugovaného systému troch väzieb), má teda +M efekt. Amino skupina má dva vodíky v rovine benzénového jadra a voľný elektrónový pár kolmo na rovinu jadra, ktorý je konjugovaný s aromatickým jadrom vďaka prekryvu p-orbitálov. Dodaním elektrónov do jadra vznikne kladný náboj na dusíku a záporný na uhlíku v jadre. Tento náboj sa môže vďaka mezomérnemu efektu postupne posúvať celým konjugovaným systémom, až sa nakoniec vráti naspäť na dusík. Každá z týchto prispievajúcich štruktúr zvyšuje stabilitu anilínu. Nejedná sa však o skutočné štruktúry, len o výsledok formálneho posunu náboja v molekule. Na základe týchto štruktúr je potom možné zistiť, kde je náboj v aromatickom jadre kladnejší (dusík a uhlíky 1, 3 a 5) a zápornejší (uhlíky 2, 4 a 6). Podľa tohto je možné určiť jeho reaktivitu vo vyššie zmienených reakciách. 

</doc>
<doc id="663666" url="https://sk.wikipedia.org/wiki?curid=663666" title="1. Súkromné Banskobystrické gymnázium">
1. Súkromné Banskobystrické gymnázium

1. Súkromné Banskobystrické gymnázium je prvé gymnázium na Slovensku, zamerané na odborné štúdium v oblasti virtuálnej grafiky. Ako jediná škola na Slovensku ponúka v rámci gymnaziálneho vzdelania aj odborné. To znamená, že absolventi gymnázia sa môžu uplatniť na trhu práce hneď po maturite. Ako hovorové označenie školy sa používa názov „Súkromný gympel“.
Škola sa nachádza v areáli Univerzity Mateja Bela v Banskej Bystrici, v novo zrekonštruovaných priestoroch budovy bývalého Vojenského gymnázia SNP.
Štúdium.
Škola prvýkrát slávnostne otvorila svoje brány dňa 2. septembra 2018.
V januári 2021 školu navštevuje 157 žiakov, škola má otvorených 6 tried.
Škola ponúka unikátne štvorročné gymnaziálne štúdium so zameraním na virtuálnu grafiku, alebo so zameraním na kybernetickú bezpečnosť, a päťročné štúdium v odboroch slovensko-nemecká, alebo slovensko-anglická bilingválna sekcia. Anglická bilingválna sekcia bola zriadená s podporou Veľvyslanectva Veľkej Británie a Severného Írska na Slovensku a Americkej obchodnej komory na Slovensku, 
Externé odkazy.
zdroj: webová stránka školy

</doc>
<doc id="663668" url="https://sk.wikipedia.org/wiki?curid=663668" title="Dejiny Filipín">
Dejiny Filipín

Dejiny Filipín sú dejinami územia súčasnej Filipínskej republiky. Pred španielskou kolonizáciou v 16. storočí sa na súostroví, na ktorom sa táto republika dnes nachádza, nesformoval žiadny silnejší štát. Kolónia bola riadená zo zámoria a dlho bola značne zaostalá. Úspešné bolo však pokrstenie, ktoré Filipíncov oddelilo od iných národov v oblasti, ktoré sú buď moslimské, hinduistické, alebo budhistické. V druhej polovici 19. storočia však Španieli prišli s radom modernizačných projektov, ktoré z Filipín urobili jeden z najrozvinutejších štátov v oblasti. Na konci 19. storočia vzniklo hnutie za nezávislosť. Roku 1896 vypukla národná revolúcia, ktorej sa zhodou okolností dostalo podpory Spojených štátov (vtedy práve bojujúcich so Španielskom). Nakoniec sa ale Američania rozhodli územia tiež kolonizovať, čo viedlo ku krvavej vojne s Filipíncami, v ktorých dva oslobodenecké boje vytvorili silné národné vedomie.
Krajina získala nezávislosť až v roku 1946. Vplyv USA však zostal silný. Zem bola demokratická, ale roku 1972 ju premenil v diktatúru Ferdinand Marcos. Demokracia bola obnovená v roku 1986, avšak bola často ohrozovaná pokusmi o vojenský puč. Trvalým problémom je tiež separatizmus moslimov na ostrove Mindanao.
Raná história.
Najstaršie stopy po ľudskom osídlení pochádzajú z jaskyne Callao na ostrove Luzon. Tie sú datované do obdobia 65 000 rokov pred Kr. Pôvodní obyvatelia však boli vytlačení dvoma veľkými migračnými vlnami. Najprv sa na Filipíny presunuli negritovia a neskôr Austronézania, ktorí prišli z ostrova Taiwan. Príchod ľudí hovoriacich austronézskými jazykmi sa predpokladá okolo roku 4000 pred Kr. Okolo roku 100 pred Kr. je zrejmá už značná stratifikácia spoločnosti a dosť odlišný spôsob života jednotlivých kmeňov. Niektoré, tie usadené v džungli, zostali na úrovni lovcov a zberačov (Aetovia, Ilongoti, Mangyanovia), iné boli bojovnícke (Isnegovia, Kalingovia), v iných sa rozvinula vláda bohatých členov, kmene pri brehoch sa potom sústredili na námorný obchod medzi jednotlivými filipínskymi ostrovmi. Práve tieto kmene, ktoré používali tradičné loďky balangay, boli najdynamickejšie a sprostredkovávali kultúrne novinky.
Medzi 4.- 8. storočím nadviazali kontakt s Malajským polostrovom a východnou Áziou. Oblasť na Malajskom polostrove bola vtedy pod silným indickým kultúrnym vplyvom a odtiaľ sa tiež na Filipíny rozšíril budhizmus a hinduizmus. Pravdepodobne z Malajského polostrova sa na Filipíny dostalo aj prvé písmo - Kawi (v ňom je napísaný najstarší známy text, datovaný k 21. aprílu 900). Typickým rysom filipínskej prehistórie však bolo, že sa nevytvoril žiadny väčší centralizovaný štát. Doložené sú len menšie štátiky zvané Barangay, ovládané lokálnymi vodcami.
Po 10. storočí sa niektoré štáty predsa len viac rozvinuli. Najvýznamnejšími štátnymi útvarmi pred príchodom Európanov boli kráľovstvá Maynila a Tondo, Suluský sultanát a konfederácie Madyaas. Vodcovia týchto štátov boli ako hinduisti, moslimovia, tak vyznávači animistických kultov. Filipíny boli na prahu európskej kolonizácie v 16. storočí oveľa roztrieštenejším územím než Indonézia alebo Malajzia. Pomerne archaickým rysom, na ktorý prví kolonialisti narazili, bola tiež neexistencia súkromného vlastníctva pôdy.
Španielska nadvláda.
Prvým Európanom, ktorý roku 1521 pristál pri brehoch Filipín, bol španielsky objaviteľ portugalského pôvodu Fernão de Magalhães. Krajinu vyhlásil dŕžavou španielskeho kráľa a dal im názov Ostrovy svätého Lazara "(Islas de san Lázaro)." Nadviazal veľmi dobré vzťahy s jedným z lokálnych vládcov, Humabonom, a ten na jeho počesť konvertoval na kresťanstvo. Humabon potom Magalhaesa sprevádzal na cestách po ostrovoch a sprostredkovával kontakt s inými miestnymi vodcami. Nádejná diplomacia však vzala za svoje, keď bol Magalhães zabitý náčelníkom ostrova Mactan nazývaný Lapu-Lapu.
Španieli potom vyslali ďalšie výpravy, ktoré sa s vyjednávaním už zďaleka toľko nezdržiavali a boli veľmi koristnícke. Dali krajine aj nový názov. V roku 1543 totiž Ruy Lopez de Villalobos pomenoval dva objavené ostrovy (Samar a Leyte) ako Ostrovy Filipové "(Las Islas Filipinas)," na počesť španielskeho kráľa Filipa II. Časom sa tento názov preniesol na celé súostrovie a ten pomenovanie od Magalhãesa poslal do zabudnutia.
Novú stratégiu priniesol v roku 1565 Miguel López de Legazpi, ktorý koristníctvo nahradil kolonizačným úsilím a založil na ostrove Cebu prvú európsku základňu. Tá sa stala oporným bodom španielskeho ťaženia proti Portugalcom, ktorí sa v oblasti začali tiež realizovať. Španieli Portugalcov vytlačili a oblasť Filipín sa tak vyznačuje takmer čisto španielskym kolonizačným vplyvom (do konca 19. storočia). V roku 1571 Španieli ostrovy plne ovládli a založili mesto Manilu. To bolo následne vyhlásené hlavným mestom tzv. Španielske Východnej Indie. Posledný veľký pokus domorodých vládcov striasť španielsku nadvládu sa odohral v rokoch 1587- 1588 a bol neúspešný. Jedinou oblasťou, kde sa Španielom nikdy nepodarilo získať moc, bol moslimami ovládaný ostrov Mindanao.
Španielska kolonizácia sa tiež vyznačovala silným misionárskym úsilím. Pokrstenie nenarazilo na výraznejší odpor, zrejme kvôli náboženskej nejednotnosti pred kolonizáciou. Španieli priviezli na ostrovy aj kukuricu, ananás či kakaovník. Nezriadili však v krajine svoju obvyklú správnu kolonizačnú jednotku - miestokráľovstvo. Od roku 1565 až do 1821 bola krajina spravovaná z mexického Acapulca. Za účelom najmä obchodného spojenia Manily a Acapulca boli stavané na svoju dobu obrovské lode známe ako "manilské galeóny." Španielom slúžila Manila aj ako základňa pre obchod s Čínou a Japonskom. Holanďania sa pokúsili v roku 1646 dobyť Filipíny, ale neúspešne. Britský pokus z roku 1762 však už bol úspešnejší. Manila bola Britmi dva roky okupovaná, ale dohody oboch krajín ju vrátili do španielskych rúk ( za čo zaplatili najmä miestny Číňania, ktorí po znovuovládnutí ostrovov označili Španielov za britských kolaborantov). Avšak sami Španieli kolonizáciu Filipín často hodnotili ako neúspešnú - kolónia bola nezisková a Španieli dokonca uvažovali o odchode. K tomu ale nedošlo.
Problémy s kolóniou viedli k tomu, že sa Španieli museli začať venovať jej rozvoju. V 2. polovici 19. storočia sa odhodlali k niektorým modernizačným pokusom - začala veľkorysá výstavba železnice. V roku 1851 bola založená prvá banka, vzápätí vznikla miestna mena (filipínske peso). V roku 1863 zaviedli Španieli na Filipínach bezplatné školstvo (vyučovanie prebiehalo však len vo španielčine). To na filipínsku spoločnosť malo značný vplyv a prvá generácia filipínskych vzdelancov rozprávalo "illustrados". (Práve španielčina začala formulovať prvé nacionalistické a protikolonialistické idey). Podľa väčšiny historikov, reformy z druhej polovice 19. storočia urobili z Filipín druhú najbohatšiu a najlepšie fungujúcu krajinu regiónu hneď za Japonskom.
Revolúcia a vojna.
Napriek rozvoju Filipín vzniklo protišpanielske hnutie. Za jeho symbolický počiatok je považovaná poprava troch kňazov zvaných Gomburza (skratka ich mien: Gomez, Burgos, Zamora) v roku 1872. Hlavným vodcom hnutia za nezávislosť sa stal José Rizal. Vzniklo tiež tajné odbojové hnutie Katipunan. V roku 1896 sa nacionálne sily odhodlali k otvorenej konfrontácii. José Rizal sa sprisahania nezúčastnil a nevedel o ňom, však španielske úrady ho ako najznámejšieho rebela zatkli a popravili. Tým z neho urobili silný symbol. Dodnes je na Filipínach uctievaný ako najväčší národný hrdina. Do čela reálne prebiehajúcej revolúcie sa postavil generál Francisco Makabulos.
Do priebehu revolúcie zasiahla v roku 1898 španielsko-americká vojna. Američania, filipínsky odboj podporili, pretože sa snažili oslabiť Španielov. Povstalci vzápätí ovládli ostrov Luzon a 12. júna 1898 vyhlásili republiku (vo filipínskej historiografii známu ako Prvá republika). Filipíny sa tak stali, hoci len na chvíľu, prvou demokraciou v Ázii. Nakoniec ale došlo k roztržke medzi filipínskymi nacionalistami a Američanmi. Stalo sa to už v roku 1898, kedy Američania definitívne vytrhli zo španielskych rúk Manilu a neodovzdali ju miestnym. Vzápätí vyvolalo filipínske rozhorčenie, keď ich delegát nebol prizvaný na mierové rokovania v Paríži. Definitívne rozčarovanie potom Filipínci zažili, keď Američania anektovali územia (presnejšie povedané v Paríži dohodli jeho odkúpenie od Španielov za 20 miliónov dolárov). Filipínci pochopili, že namiesto nezávislosti bol jeden kolonializmus vystriedaný druhým, americkým. Známe odôvodnenie amerického prezidenta Williama McKinleyho, že Filipíncov je potrebné pred udelením slobody najprv "civilizovat a pokresťančiť" (hoci išlo už o spoločnosť plne pokresťančenú a jednu z najrozvinutejších v Ázii), vyvolalo silnú kritiku aj v samotných Spojených štátoch.
Filipínci sa však iba s kritikou neuspokojili a zahájili proti Američanom ozbrojený boj. Vojna trvala štrnásť rokov (1899-1913), hoci sa filipínska vláda musela uchýliť do exilu ( v Hongkongu) a po roku 1901 prejsť na partizánsky typ vojny. Na americkej strane prišlo o život 4200 vojakov. Filipíncov najmenej milión (z toho 200 000 pripadlo na epidémiu cholery v závere vojny).
Americká a japonská nadvláda.
Američania ponúkli Filipínam niektoré výhody a vymoženosti, v podstate ako by boli novým štátom únie. Predovšetkým im otvorili svoj trh, a tak už v roku 1920 tvoril vývoz do USA 66 percent všetkého filipínskeho exportu, čím si Američania naklonili obchodnícku vrstvu spoločnosti. Bolo tiež zavedené verejné zdravotníctvo, vďaka čomu prudko poklesla úmrtnosť. Politická elita sa však túžby po nezávislosti nikdy nevzdala. Predovšetkým predseda senátu Manuel Quezon o nej nikdy neprestal hovoriť. Američania pritom tvrdili, že nezávislosť je aj ich cieľ, len je nutné ju odsunúť. Nebola to len taktika. V Spojených štátoch silneli hlasy, ktoré proti postaveniu Filipín protestovali - predovšetkým americkým cukrovarom vadilo, že čelia lacným dovozom svojich filipínskych konkurentov. Rovnako tak americké odbory brojili proti príchode filipínskych pracovníkov. Tieto hlasy zosilneli po vypuknutí veľkej hospodárskej krízy v roku 1929. V roku 1935 preto Američania zmenili status Filipín. Posunuli ich do pozície, ktorá zodpovedala členom britského Commonwealthu a zároveň stanovili pevný dátum, dokedy získajú plnú nezávislosť - 4. júl 1946. Quezon získal post prezidenta.
V roku 1941, desať hodín po útoku na americkú pacifickú základňu Pearl Harbor, Japonci napadli aj Filipíny. Americko- filipínskej jednotky pod velením Douglasa MacArthura sa museli hneď stiahnuť na polostrov Bataan a ostrov Corregidor. V januári 1942 stratili Manilu, v apríli kapitulovali na Bataan a v máji aj na Corregidoru. 80 000 vojakov padlo do zajatia a krátko na to ich čakal smutne preslávený bataanský pochod smrti, počas ktorého z nich 11 500 zahynulo. Quezon odletel do Spojených štátov, kde ustanovil exilovú vládu. McArthur presunul svoj štáb do Austrálie .
Japonci sa na okupovaných územiach snažili vybudiť nacionalizmus namierený proti starým koloniálnym pánom. Na Filipínach nechali vyhlásiť republiku a do jej čela postavili José P. Laurela. Filipínci to ale neakceptovali. Chápali dobre, že republika je iba bábkovým štátom a po celú vojnu viedli tuhý odboj partizánskeho charakteru. Vďaka tomu na konci vojny kontrolovali Japonci len dvanásť zo 42 filipínskych provincií. Niektoré odbojové skupiny si však osvojili komunistickú ideológiu a po vojne sa stali nebezpečné aj pre filipínsku vládu. Medzi nich patrila najmä skupina Hukbalahap, ktorá operovala na ostrove Luzon.
V októbri 1944 sa na Filipínach vylodili Američania. Boje o Filipíny trvali až do úplného konca vojny a Filipínci za ne zaplatili státisícami mŕtvych. Filipíny prišli celkovo za vojny asi o milión ľudí. Navyše hlavné mesto Manila bolo po konci bojov v troskách.
Nezávislosť.
Američania dodržali predvojnový záväzok a 4. júla 1946 získali Filipíny nezávislosť, hoci ekonomická závislosť na Spojených štátoch bola evidentná. A nielen ekonomická - Filipíny sa zaviazali poskytovať Američanom 99 rokov svojej vojenskej základne. To sa nepáčilo komunistickej skupine pod vedením Guerilla Hukbalahapa. Centrálna vláda mala s jej povstaním problémy až do roku 1954, kedy partizáni kapitulovali. Bojom proti partizánom si získal veľkú popularitu minister obrany Ramon Magsaysay. Vyniesla mu v roku 1953 víťazstvo v prezidentských voľbách. Magsaysay potom siahol k razantným reformám, z ktorých najvýznamnejšia bola pozemková reforma. Tá mala primárne prideliť pôdu nemajetným roľníkom, avšak skrýval sa v nej aj náboženský útok - reforma mala presunúť katolíkov zo severu na juh a rozriediť tak tamojšiu moslimskú majoritu. To zvýšilo náboženské napätie v oblasti.
Magsaysayova reforma mu zaistila mimoriadne politické postavenie. Nestihol ho však plne využiť, pretože v roku 1957 zahynul pri leteckej nehode. Jeho nástupca Carlos P. Garcia trochu oslabil väzbu na USA a vymohol si návrat niektorých vojenských základní.
V 60. rokoch začala Indonézia presadzovať zjednotenie Filipín, Indonézie a Malajzie do jedného štátneho celku. Na Filipínach tento projekt podporoval prezident Diosdado Macapagal, ale po sporoch medzi Indonéziou a novovznikajúcou Malajziou projekt padol a s ním aj kredit Macapagala. Vo voľbách roku 1965 ho tak porazil Ferdinand Marcos .
Marcos bol spočiatku veľmi úspešným prezidentom. Započal masívnu výstavbu ciest a škôl a dokázal vybrať oveľa viac daní ako jeho predchodcovia. Vďaka tomu sa v roku 1969 stal prvým filipínskym prezidentom, ktorého Filipínci zvolili na druhé funkčné obdobie. V ňom ale začal čeliť dvom zásadným nebezpečenstvám. Jednak posilňovanie komunistickej strany ( niesla názov Nová ľudová strana) a separatistickému moslimskému hnutiu na ostrove Mindanao. Marcos sa tak rozhodol pre diktatúru. Spúšťačom bol teroristický bombový útok počas zasadnutia senátu v roku 1971. Protesty síce Marcosa donútili nakrátko demokraciu obnoviť, ale od 23. septembra 1972, kedy vyhlásil stanné právo. Diktatúra fungovala nepretržite štrnásť rokov, hoci v roku 1981 bolo stanné právo zrušené. Marcosov politický koniec začal v roku 1983. Vtedy bol po prílete z exilu na letisku v Manile zavraždený opozičný politik Benigno Aquino ml. Následná vlna protestov prinútila Marcosa vyhlásiť nové prezidentské voľby, ktorými chcel upevniť svoju legitimitu. Postavila sa proti nemu vdova po zavraždenom menom Corazon Aquinová. Aj tentoraz Marcosom kontrolovaná volebná strana vyhlásila víťazom volieb jeho. Opozičné orgány výsledok odmietli a vyhlásili za víťaza Aquinovú. Keď víťazstvo Marcosa odmietli uznať aj niektorí z jeho ministrov a ulice filipínskych miest zaplnili tisíce protestujúcich, odišiel Marcos do exilu. Prezidentkou sa roku 1986 stala Aquinova.
Jedným z krokov Aquinovej bolo, že ostrov Mindanao získalo autonómiu. To dráždilo armádu, ktorá sa pokúsila o šesť pučov, ktoré však boli neúspešné. Vyrovnávať sa však musela aj s tým, že na konci 90. rokov moslimovia na juhu, napriek autonómii, obnovili boj za odtrhnutie. 
Od 9. mája 2016 je prezidentom Rodrigo Duterte.

</doc>
<doc id="663670" url="https://sk.wikipedia.org/wiki?curid=663670" title="Dúhová ulica (Bratislava)">
Dúhová ulica (Bratislava)

Dúhová ulica (do roku 1950 Dulová ulica) bola ulica v Petržalke v rokoch 1950-1983.
Premenovaná bola v roku 1950 z dôvodu duplicity pomenovania po pripojení obce k Bratislave. Pôvodne bola pomenovaná po ovocnom strome dula, neskôr po dúhe, prírodnom jave.
Bola to ulica v pôvodnej zástavbe obce Petržalka, zanikla v spojitosti s novou sídliskovou zástavbou Dvory.
Stála približne na mieste súčasného nájazdu na Panónsku cestu smerom z Rusovskej cesty pri súčasnej čerpacej stanici.

</doc>
<doc id="663671" url="https://sk.wikipedia.org/wiki?curid=663671" title="Dulová ulica">
Dulová ulica



</doc>
<doc id="663673" url="https://sk.wikipedia.org/wiki?curid=663673" title="Volynská ulica">
Volynská ulica

Volynská ulica (do roku 1950 Wolkrova/Wolkerova ulica) bola ulica v Petržalke v rokoch 1950-1975.
Premenovaná bola v roku 1950 z dôvodu duplicity pomenovania po pripojení obce k Bratislave, predtým bola pomenovaná podľa Jiřího Wolkera (1900-1924), českého básnika.
Bola tu radová domová zástavba, ulica zanikla v súvislosti s novou sídliskovou zástavbou Dvory.
Nachádzala sa približne na dnešnom mieste výjazdu z Panónskej cesty na Rusovskú cestu.

</doc>
<doc id="663678" url="https://sk.wikipedia.org/wiki?curid=663678" title="Koloman Slušný">
Koloman Slušný

Koloman Slušný (* 3. máj 1884, Liptovský Trnovec† 13. marec 1961, Bratislava) bol slovenský notár, úradník, župan a politik HSĽS v medzivojnovom Československu a v období Slovenského štátu.
Životopis.
Gymnázium absolvoval v Ružomberku a v Spišskej Novej Vsi. Po maturite začal študovať právo na univerzite v Budapešti. Avšak štúdium pre nedostatok finančných prostriedkov nemohol dokončiť, preto sa dal na notársku dráhu. Po absolvovaní vojenskej služby bol zvolený za podnotára v obci Párnica. O pol roka sa stal vedúcim notárom v Nižnej na Orave, kde pôsobil do vzniku Československa v roku 1918. Na začiatku roku 1919 na žiadosť župana Jána Sekáča odišiel pracovať na župný úrad do Košíc, kde pôsobil ako župný notár. Neskôr pôsobil v Podtatranskej župe so sídlom v Liptovskom Svätom Mikuláši. Po zrušení žúp a zavedení krajinského zriadenia prešiel pracovať na krajinský úrad, kde pôsobil ako hlavný komisár.
V parlamentných voľbách v roku 1929 bol zvolený za poslanca Národného zhromaždenia republiky Československej za HSĽS. Kandidoval v XIX. volebnom kraji (Lipt. Sv. Mikuláš). Za poslanca bol zvolený aj v parlamentných voľbách v roku 1935. V snemovni pôsobil v dopravnom a rozpočtovom výbore.

</doc>
<doc id="663679" url="https://sk.wikipedia.org/wiki?curid=663679" title="Smolenská ulica">
Smolenská ulica

Smolenská ulica (pred rokom 1950 Svobodova ulica) bola ulica v Petržalke v rokoch 1950-1975.
Premenovaná bola v roku 1950 z dôvodu duplicity pomenovania po pripojení obce k Bratislave, predtým bola pomenovaná po Ludvíkovi Svobodovi (1895-1979), prezidentovi Česko-Slovenska.
Pôvodne tu bola radová domová zástavba, ulica zanikla v súvislosti s novou sídliskovou výstavbou Dvory.
Ulica sa nachádzala približne na mieste dnešnej Macharovej ulice.

</doc>
<doc id="663680" url="https://sk.wikipedia.org/wiki?curid=663680" title="Svobodova ulica">
Svobodova ulica



</doc>
<doc id="663681" url="https://sk.wikipedia.org/wiki?curid=663681" title="Juraj Guča">
Juraj Guča

Juraj Guča (pseudonym Zubarov; * 29. júl 1876, Petrovac – † 30. apríl 1964, Chicago, Illinois) bol slovenský lekár, spisovateľ (prozaik), publicista a organizátor kultúrneho života, účastník zahraničného prvého česko-slovenského odboja, prvej a druhej svetovej vojny.
Život.
Vyštudoval základnú školu v rodnom Petrovci a absolvoval nižšie triedy nemecko-slovenského evanjelického gymnázia v Novom Sade a vyššie v Sarvaši. Vzápätí študoval medicínu na lekárskej fakulte na univerzite v Budapešti (1898 – ?), kde začal literárne pôsobiť. Zoznámil sa tu s mnohými ďalšími slovanskými študentmi a stal sa panslavistom. Ako člen Slovenského spolku prednášal svoje prozaické prvotiny ("Gófa", "Oplakaný ideál").
Jeho panslavistický svetonázor a rozčarovanie s maďarizácie bolo príčinou jeho emigrácie do USA v roku 1908, kde pôsobil ako lekár v Chicagu (1908 – 1936, 1947 – 1964). Podieľal na organizovaní kultúrneho a spolkového života slovenských krajanov a zapojil sa do prvého česko-slovenského odboja. Prostredníctvom tlače agitoval americkú verejnosť za podporu myšlienky založenia spoločného štátu Čechov a Slovákov. V roku 1914 v New Yorku zorganizoval mobilnú nemocnicu a spoločne s ďalšími štyrmi lekármi, tromi ošetrovateľmi, tromi lekárskymi pomocníkmi a jednou kuchárkou v roku 1916 odišli ako dobrovoľníci pomáhať Srbsku do Solúna. Parník Brindisi, na ktorom cestovali však stroskotal; Guča a zdravotná sestra Mária Lamošová bola medzi zachránenými. Po príchode na solúnsky front začal pôsobiť v nemocnici v Gevgeliji.
Po svojom vojnovom účinkovaní, počas ktorého na následky škvrnitého týfusu zomrela jeho manželka Selma, sa vrátil do Chicaga. V roku 1938 sa rozhodol vrátiť do svojho rodiska, kde „mu však z neznámych dôvodov nebolo dovolené“ pracovať ako lekár a preto sa ako lekár dobrovoľník prihlásil XIV. Vojvodinskej (slovenskej) údernej brigády a zapojil sa do viacerých bojov. Po vojne mu ako „ako ‚Američanovi‘“ odňali rodičovský dom a preto sa v roku 1947 vrátil do USA. Zomrel a bol pochovaný v Chicagu.
Literárna tvorba.
Písal krátku, zväčša humoristickú prózu zobrazujúcu život vidieckeho ľudu v Báčke, ktorú publikoval v "Dolnozemskom Slováku" (1901 – 1903), "Slovenskom denníku" a v slovenskej krajanskej tlači v USA.

</doc>
<doc id="663682" url="https://sk.wikipedia.org/wiki?curid=663682" title="Martin Kráľ">
Martin Kráľ

Martin Kráľ (* 12. marec 1988, Bratislava) je slovenský hudobný skladateľ a klavirista.
Životopis.
Martin Kráľ nepochádza z hudobnej rodiny a nevyštudoval konzervatórium. K hudbe a hre na klavíri sa dostal v útlom detstve. Dnes sa venuje výlučne autorskej tvorbe. Okrem komponovania hudby píše aj texty k svojim pesničkám. Na konte má mnoho spoluprác so známymi osobnosťami slovenského hudobného sveta, medzi ktorých patrí napríklad slovenská rocková legenda Paľo Drapák, speváčky Dominika Jurena Stará, Veronika Strapková, Anabela Mollová, Lenka LeRa Rakar, raperi Vladis, Plexo, Čis T a ďalší. V roku 2017 vydal svoje debutové CD s názvom "Tvárou v tvár životu". V súčasnosti pracuje na svojom druhom štúdiovom albume.

</doc>
<doc id="663683" url="https://sk.wikipedia.org/wiki?curid=663683" title="Hlohová ulica (zaniknutá)">
Hlohová ulica (zaniknutá)

Hlohová ulica (do roku 1950 Zborovská ulica) bola ulica v Petržalke v rokoch 1950 až 1975.
Premenovaná bola v roku 1950. Predtým bola pomenovaná podľa obce Zborov v okrese Bardejov.
Bola tu radová domová zástavba, ulica zanikla v súvislosti s novu sídliskovou zástavbou Dvory.
Nachádzala sa približne v oblasti vnútrobloku dnešnej ulice Wolkrova.

</doc>
<doc id="663684" url="https://sk.wikipedia.org/wiki?curid=663684" title="Vlastenecká ulica">
Vlastenecká ulica

Vlastenecká ulica (do roku 1950 Malinovského ulica) bola ulica v Petržalke v rokoch 1950 až 1983.
Premenovaná bola v roku 1950 z dôvodu duplicity pomenovania po pripojení obce k Bratislave, dovtedy bola pomenovaná po Rodionovi Jakovlevičovi Malinovskom (1898-1967), sovietskom vojvodcovi.
Nachádzala sa tu radová domová zástavba, ulica zanikla v súvislosti s novou sídliskovou zástavbou Dvory.
Ulica sa nachádzala na mieste súčasných ulíc Gercenova a Pifflova, pričom prechádzala aj cez dnešnú Panónsku cestu.

</doc>
<doc id="663685" url="https://sk.wikipedia.org/wiki?curid=663685" title="Tvárou v tvár životu">
Tvárou v tvár životu

Tvárou v tvár životu je názov debutového štúdiového albumu slovenského hudobného skladateľa a klaviristu Martina Kráľa vydaného v roku 2017. Na albume sa nachádzajú inštrumentálne skladby, ktoré sú výlučne vlastnou tvorbou autora; na albume účinkujú tiež viacerí hostia.
Zoznam skladieb.
Zoznam obsahuje následujúcich 12 skladieb:

</doc>
<doc id="663687" url="https://sk.wikipedia.org/wiki?curid=663687" title="Tim Curry">
Tim Curry

Tim Curry (* 19. apríl 1946, Grappenhall, Cheshire, Anglicko) je anglický herec a spevák. Je známy vďaka úlohe doktora Franka N. Furtera v muzikáli "Rocky Horror Picture Show" (1973).
Detstvo a mladosť.
Curry sa narodil v meste Grappenhall v grófstve Cheshire. Jeho otec zomrel keď mal Curry dvanásť rokov. Väčšinu svojho detstva prežil v meste Plymouth, neďaleko Londýna.
Kariéra.
V roku 1968 vystupoval v muzikáli "Hairs!", kde sa spoznal s Richardom O'Brienom, ktorý mu v roku 1973 ponúkol úlohu Dr. Furtera v kontroverznom muzikáli "Rocky Horror Picture Show".
V roku 1981 stvárnil Wolganga Amadeusa Mozarta v divadelnom predstavení "Amadeus". S Bernadette Peters a Carol Burnett hral v muzikáli "Annie", z roku 1982. Stvárnil postavu komorníka Wadswortha v mysterióznom filme "Stopa" z roku 1985.
Jednou z jeho najznámejších úloh bol klaun v horore "To", z roku 1990. Film bol natočený podľa knižnej predlohy Stephena Kinga. V roku 1992 získal vedľajšiu úlohu vo filme "Sám doma 2: Stratený v New Yorku". O rok neskôr účinkoval v divadelnom predstavení "My Favourite Year". V roku 1995 si zahral v dobrodružnom filme "Kongo". Po boku herečky Daryl Hannah, si zahral v hororovej komédii "Addams Family Reunion" z roku 1998.
V roku 2001 získal úlohu v paródii "Scary Movie 2". Po boku Liama Neesona a Laury Linney sa objavil v životopisnej dráme "Kinsey", z roku 2004. V rovnakom roku sa objavil v dvoch epizódach televízneho seriálu "Will a Grace". V roku 2008 sa objavil po boku hercov ako Ioan Gruffudd a Natascha McElhone vo filme "Kliatba mesačného údolia".
Súkromný život.
Od roku 1988 žije v Los Angeles. Nikdy sa neoženil a nemá deti.
V júli 2012 Curry utrpel mozgovú príhodu, kvôli ktorej je odkázaný na invalidný vozík. Jeho herectvo bolo značne obmedzené a preto sa venuje predovšetkým dabingu.
V októbri 2025 Curry vydal memoáre s názvom "Vagabond," vydavateľstvom Grand Central Publishing. 

</doc>
<doc id="663688" url="https://sk.wikipedia.org/wiki?curid=663688" title="Peter z Rousselu">
Peter z Rousselu

Peter z Rousselu (iné zápisy: Peter Roussel, Pierre Roussel, , ; * ? – † 1577) bol burgundský rytier, kráľovský stolník, ktorý slúžil Habsburgovcom ako kapitán hradu Szendrő v Uhorsku. Podľa košického výtvarníka Zbyhneva Nišponského, ktorý o rytierovi Petrovi podnikol laický archívny výskum, bol „vyslancom francúzskeho kráľa, ktorý mal za úlohu zabezpečiť protitureckú obranu“. Bol pochovaný 25. mája 1577 pod veľkým oltárom Dómu sv. Alžbety v Košiciach.
Epitaf.
Na východnej vonkajšej stene Kostola sv. Michala v Košiciach sa nachádza mramorový epitaf s jeho vyobrazením (v brnení tzv. štrasburského okruhu) a nápisom:
V zrekonštruovanej podobe:
V preklade:
Pamiatka.
Zbyhnev Nišponský vyhotovil niekoľko keramických plastík stvárňujúcich rytiera Petra z Rousselu, ktoré s podporou Francúzskej aliancie Košice predstavil 13. mája 2008 v Slovenskom technickom múzeu. Jeho zámerom bolo „v kamenine vytvoriť postavu, ktorá zodpovedá veľkosti epitafu, teda približne 2,3 metra a umiestniť ju pred Slovenské technické múzeum.“

</doc>
<doc id="663689" url="https://sk.wikipedia.org/wiki?curid=663689" title="Frida Karlssonová">
Frida Karlssonová

Frida Elisabeth Karlssonová, (* 10. august 1999, Sollefteå) je švédska bežkyňa na lyžiach. Je dvojnásobná vice-majsterka sveta v pretekoch na 10 km a získala striebro v skiatlone. V pretekoch klasickou technikou na 30 km získala bronz. Bola taktiež aj členka víťaznej zlatej švédskej štafety na 4×5 kilometrov na Majstrovstvách sveta v Seefelde. Na juniorských Majstrovstvách sveta získala tri zlaté a tri bronzové medaile. 
Švédska bežkyňa na lyžiach mala svoj debut vo svetovom pohári 17. februára 2019. Svoje prvé víťazstvo dosiahla v sezóne 2020/2021 v Osle v pretekoch s hromadným štartom. 
Osobný život.
Jej priateľ je Wiliam Poromaa, ktorý je takisto švédsky reprezentant v behu na lyžiach. Fridina matka Mia Karlsson bola taktiež bežkyňou na lyžiach. Má dve mladšie sestry.

</doc>
<doc id="663690" url="https://sk.wikipedia.org/wiki?curid=663690" title="Poupée de cire, poupée de son">
Poupée de cire, poupée de son

Poupée de cire, poupée de son ("Vosková bábika, bábika vypchatá pilinami") je pieseň, s ktorou v roku 1965 francúzska speváčka France Gall vyhrala súťaž Eurovision Song Contest. Jej autorom je Serge Gainsbourg.
Text, ktorým neskúsené dievča oznamuje svoj vzťah k svetu a svojim piesňam, je založený na metaforách a slovných hrách; napríklad názov piesne odkazuje na tradičné bábiky s voskovou hlavičkou a vypchatým telíčkom, ku ktorým je speváčka prirovnávaná.
Českú verziu naspievala Eva Pilarová v roku 1966 s textom Zdeňka Borovca pod názvom „Vosková panenka“. Ďalšiu českú verziu tejto pesničky nahrala Hana Zagorová, s tým istým názvom „Vosková panenka“, avšak odlišným textom. Tento text tiež napísal Zdeněk Borovec.

</doc>
<doc id="663694" url="https://sk.wikipedia.org/wiki?curid=663694" title="Ég és Föld">
Ég és Föld

Ég és Föld (Asztrológia) je piaty štúdiový album, ktorý v roku 1987 vydalo hudobné vydavateľstvo Hungaroton maďarskej pop rockovej skupine KFT.
Zoznam skladieb.
Autorom skladieb je skupina KFT.

</doc>
<doc id="663695" url="https://sk.wikipedia.org/wiki?curid=663695" title="Zbyhnev Nišponský">
Zbyhnev Nišponský

Ing. Zbyhnev Nišponský (iné zápisy: Zbigniew Nišponský, Zbigniew Nišponský-Gut; * 29. jún 1936, Stary Sącz – † 2019, Košice) bol slovenský hutnícky inžinier, výtvarník (keramikár) a spisovateľ literatúry faktu, zrejme poľskej národnosti.
Život.
Od svojich piatich rokov žil v Košiciach, kde študoval na gymnáziu na Kováčskej ulici a po zrušení gymnázia na Vyššej priemyselnej škole hutnícko-lejárskej v Tisovci. Následne – v 60. rokoch – absolvoval štúdium na Hutníckej fakulte Vysokej školy technickej v Košiciach.
Od gymnaziálneho štúdia sa venoval kresleniu, ktorému ho učil aj grafik Ľudovít Feld. Od roku 1990 sa zaoberal keramikárstvom. Vyhotovil viacero keramických plastík umiestnených na verejných priestranstvách a vo verejne prístupných objektoch v Košiciach. Popri svojej výtvarníckej činnosti je autorom dvoch kníh so speleologickou tematikou.
Zomrel v novembri 2019 a 22. novembra bol spopolnený v Krematóriu v Košiciach.

</doc>
<doc id="663697" url="https://sk.wikipedia.org/wiki?curid=663697" title="Domáca (žena v domácnosti)">
Domáca (žena v domácnosti)

Domáca alebo žena v domácnosti je žena, ktorá sa stará o domácnosť a nie je zamestnaná, teda žena pracujúca v domácnosti. Ženu v domácnosti obvykle charakterizuje celodenná starostlivosť o domácnosť, o deti a skutočnosť, že nemá vlastný príjem, teda je úplne závislá na manželovom príjme. Tento pojem sa používa napr. v matričných záznamoch, na označenie povolania pri zbere demografických dát, v sociologických štúdiách týkajúcich sa ekonomickej aktivity a pod.
V tradičnej deľbe práce na Slovensku žena podľa možností a potreby pomáhala mužovi pri zabezpečovaní pravidelnej výrobnej sféry, no primárne sa starala o domácnosť a deti. Pozícia žien v domácnosti v sociálnej stratifikácii bola odvodzovaná od pozície partnera.
V období po druhej svetovej vojne v súvislosti s tým, že rodina graduálne prestala byť výrobnou jednotkou, postupne došlo k deľbe práce v domácnosti na princípe vzájomnej zastupiteľnosti, pričom muži v mestách, ako aj na vidieku sa „stále častejšie zapájajú do domácich prác a výchovných aktivít, ktoré sa predtým považovali za výlučne ženské“. V tomto období došlo v Česko-Slovensku k významným procesom pozmeňujúcim pôvodnú sociálnu diferenciáciu žien. Ženy dosahovali vyššie vzdelanie, začali dynamicky prenikať do povolaní vyžadujúcich stredné či vyššie vzdelanie, pričom štátna sociálna a rodinná politika do istej miery chránila sociálnu a pracovnú pozíciu ženy, ktorá otehotnela a stala sa matkou. Počet žien v domácnosti postupne ubúdal a aj po roku 1989 sa drží nízko. Sociologička Marie Čermáková poukazuje na to, že v súčasnej spoločnosti je žena v domácnosti sociálnym anachronizmom. Na vzorke populácie českých žien z roku 1995 uvádza, že ženy, ktoré ostávajú v domácnosti a mimo pracovný trh tak nečinia zo snahy o návrat k „prvorepublikovému“ modelu vydanej ženy či podobne, ale pretože si z rôznych sociálnych alebo zdravotných dôvodov nemôžu dovoliť pracovať mimo domov (napr. pre starostlivosť o zdravotne postihnuté deti, chorých či nesebestačných rodičov, príbuzných, pre vlastný zdravotný stav a pod.).

</doc>
<doc id="663699" url="https://sk.wikipedia.org/wiki?curid=663699" title="Marie Čermáková">
Marie Čermáková

Marie Čermáková môže byť:

</doc>
<doc id="663700" url="https://sk.wikipedia.org/wiki?curid=663700" title="György Gyimesi">
György Gyimesi

PhDr. György Gyimesi, PhD., do roku 2020 Juraj Gyimesi (* 24. august 1980, Kráľovský Chlmec) je slovenský politik maďarskej národnosti. Vo voľbách v roku 2020 bol na kandidátke hnutia OĽANO-NOVA-KÚ-ZMENA ZDOLA zvolený za poslanca Národnej rady SR. V roku 2023 prestúpil z OĽANO do Aliancie, s ktorou sa v predčasných voľbách nedostal do parlamentu. Táto ho v roku 2025 vylúčila.
Životopis.
Gyimesi absolvoval Osemročné športové gymnázium Košice a následne vyštudoval na Fakulte verejnej správy Univerzity Pavla Jozefa Šafárika v Košiciach, kde 19. januára 2021 získal titul PhD. (jedným z oponentov jeho dizertačnej práce bol bývalý stranícky kolega z OĽaNO Mgr. Peter Pollák, PhD.).
Politická kariéra.
Vo februári 2020 bol Juraj Gyimesi vo voľbách do Národnej rady SR zvolený za poslanca Národnej rady SR, keď kandidoval za hnutie OĽANO-NOVA-KÚ-ZMENA ZDOLA zo 49. miesta kandidátky. V celkovom poradí skončil na 56. mieste s 2 370 prednostnými hlasmi a bol náhradníkom, v marci 2020 si však uplatnil poslanecký mandát ako náhradník za ministra obrany Jaroslava Naďa. V parlamente pôsobil ako podpredseda Výboru NR SR pre financie a rozpočet.
V januári 2021 Gyimesi kritizoval navrhovanú reformu systému o štátnom občianstve. V marci 2021 sa Gyimesi ako poslanec bez mandátu vlády v Komárne stretol na rokovaniach s maďarským ministrom zahraničných vecí Pétrom Szijjártóom o téme dvojakého občianstva. Minister zahraničných vecí a európskych záležitostí Ivan Korčok Gyimesiho obvinil z porušenia programového vyhlásenia vlády a jednania bez akéhokoľvek mandátu, ministerstvo si preto predvolalo maďarského veľvyslanca na Slovensku. Gyimesi následne obvinil Korčoka a štátneho tajomníka MZVEZ, Martina Klusa, zo šovinizmu a prirovnal ich rétoriku k mečiarizmu.
19. apríla 2023 Gyimesi, spolu s predsedom strany OĽaNO Igorom Matovičom, oznámil odchod z hnutia. Dôvodmi jeho odchodu mali byť podľa Gyimesiho odlišné postoje k vojne na Ukrajine a postoj strany k premiérovi Eduardovi Hegerovi, ktorý z hnutia odišiel pár mesiacov predtým. 13. mája sa po rokovaniach s mimoparlamentou maďarskou stranou Aliancia dohodol na spolupráci do predčasných parlamentných volieb 2023. Na kandidátnej listine Aliancie mal byť na 150. mieste, ale pre chybu strany a ich kandidáta Viliama Tankó, ktorý svoju kandidatúru stiahol, bol posunutý na 149. miesto.
Nakoniec sa so ziskom len 4,4 % strana do parlamentu nedostala. V decembri 2023 ho snem zvolil za podpredsedu strany Aliancia. Napriek volebnému neúspechu sa Gyimesi v novembri 2024 stal poradcom ministra živontého prostredia Tomáša Tarabu, najmä pre agendu odkanalizovania obcí a lokalít južného Slovenska.
Osobný život.
Jeho otec Juraj Gyimesi (* 1935) je lekár, v rokoch 19901991 bol poslancom Snemovne ľudu Federálneho zhromaždenia ČSFR za stranu Spolužitie, v 70. rokoch 20. storočia pôsobil ako agent Štátnej bezpečnosti s krycím menom Július. Pochádza zo národnostne zmiešanej rodiny, pričom jeho mama je Rusínka, otec je maďarskej národnosti.

</doc>
<doc id="663701" url="https://sk.wikipedia.org/wiki?curid=663701" title="Marie Čermáková (politička)">
Marie Čermáková (politička)

Marie Čermáková (* 7. september 1925) bola česká a československá politička Komunistickej strany Československa, profesiou robotníčka, ktorá zastávala funkciu poslankyne Snemovne národov Federálneho zhromaždenia (SN FZ) počas normalizácie.
Vo voľbách do SN FZ v roku 1971 reprezentovala volebný obvod č. 73 (Přerov, Severomoravský kraj). Mandátu sa ujala 27. novembra 1971 a v poslaneckej funkcii zotrvala aj po voľbách v roku 1976 až do uplynutia jej funkčného obdobia 5. júna 1981, po voľbách v roku 1981.

</doc>
<doc id="663702" url="https://sk.wikipedia.org/wiki?curid=663702" title="Juraj Gyimesi">
Juraj Gyimesi



</doc>
<doc id="663703" url="https://sk.wikipedia.org/wiki?curid=663703" title="Javor (rozlišovacia stránka)">
Javor (rozlišovacia stránka)

Javor môže byť:

</doc>
<doc id="663705" url="https://sk.wikipedia.org/wiki?curid=663705" title="Marie Čermáková (trénerka)">
Marie Čermáková (trénerka)

PhDr. Marie Čermáková, CSc. (* 31. október 1929, Brno – † 18. jún 2020, Pardubice) bola česká skokanka do vody, trénerka a rozhodkyňa skokov do vody a vysokoškolská pedagogička.
Život.
Narodila sa v rodine Jana a Marie Čermákových. So skokmi do vody začínala vo veku 11 rokov v rodnom Brne, kde v rokoch 1941 – 1949 absolvovala osemročné štúdium na gymnáziu. V rokoch 1946 – 1957 získala jedenásť titulov majsterky Česko-Slovenska. Absolvovala štúdium telesnej výchovy na Pedagogickej fakulte Masarykovej univerzity (MU) v Brne (1949 – 1952). V akademickom roku 1952/1953 vyučovala telesnú výchovu na Lekárskej fakulte MU a v rokoch 1953 – 1975 pôsobila na katedre plávania novozaloženého Inštitútu pre telesnú výchovu a šport Karlovej univerzity v Prahe (od roku 1956 Fakulta telesnej výchovy a športu). Následne od roku 1975 až do odchodu do dôchodku v roku 1990 pracovala ako profesionálna trénerka skokov do vody strediska vrcholového športu, v trénovaní však pokračovala aj na dôchodku.
Trénerstvu sa venovala od skončenia pretekárskej kariéry (1957). Trénovala medzinárodne úspešných skokanov Milenu Duchkovú-Neveklovskú, Tomáša Krčmu, Alenu Niederlovú, Heidemarie Bártovú, Hanu Novotnú, sestry Luciu a Andreu Absolonovú, sestry Kristýnu a Elišku Daňkovú a Jaroslava Makohina.
Pôsobila ako členka technickej komisie skokov do vody Európskej plaveckej federácie (1971 – 2004) a predsedníčka sekcie skokov do vody Českého zväzu plaveckých športov (1982 – 2010).
Zomrela po chorobe 18. júna 2020 a skremovaná bola 3. júla 2020 v Pardubickom krematóriu.
Osobný život.
25. augusta 1951 sa zosobášila s vojenským dôstojníkom Vladimírom Hošpesom. Rozviedli sa v roku 1967.

</doc>
<doc id="663718" url="https://sk.wikipedia.org/wiki?curid=663718" title="Zoznam Slovákov s titulom z TOP5 európskych futbalových líg">
Zoznam Slovákov s titulom z TOP5 európskych futbalových líg

Zoznam Slovákov s titulom z TOP5 európskych futbalových líg sumarizuje všetkých slovenských futbalistov a futbalových trénerov, ktorým sa počas ich kariéry podarilo získať aspoň jeden titul v ktorejkoľvek z TOP5 európskych líg. Za TOP5 európskych futbalových líg sa všeobecne považujú anglická Premier League, francúzska Ligue 1, nemecká Bundesliga, španielska La Liga a talianska Serie A. Do dnešného dňa len 8 slovenských hráčov a 1 tréner takýto úspech dosiahli.
Pozri aj.
Zoznam klubových úspechov slovenských futbalistov v zahraničí

</doc>
<doc id="663719" url="https://sk.wikipedia.org/wiki?curid=663719" title="Jana Kovalčiková">
Jana Kovalčiková

Mgr. art. Jana Graňák Kovalčiková (* 16. marec 1991, Prešov) je slovenská divadelná a filmová herečka.
Životopis.
Po gymnáziu Solivarská v Prešove vyštudovala herectvo na VŠMU v Bratislave. 
Spolupracovala s divadlom Aréna, ASTORKA Korzo '90, GUnaGU. V roku 2016 sa stala členkou súboru Divadla Andreja Bagara v Nitre, o rok nato členkou Slovenského komorného divadla v Martine. Ešte počas štúdia hosťovala v Slovenskom národnom divadle, debutovala v roku 2013 v inscenácii "Bratia Karamazovovci". Od roku 2020 je členkou súboru Slovenského národného divadla.
Jej prvým pôsobením mimo divadelných dosiek bolo účinkovanie v televíznom seriáli "Panelák". V roku 2016 hrala v celovečernom snímku Ondreja Šulaja "Agáva".
V roku 2018 si po boku Anny Jakab Rakovskej v relácii "Kredenc". Kovalčíková prvý raz zahrala rolu východniarky Veroniky. Roly si následne Kovalčíková a Jakab Rakovská zopakovali v internetovom seriáli "Kavej" a v rovnomennom filme z roku 2024. V Česku účinkovala okrem iného v seriáloch "Hraběnky" a "Ulice".
Od roku 2018 účinkovala v postave právničky Emy ako jedna z hlavných postáv v televíznom seriáli Oteckovia.
Osobný život.
Má staršiu sestru Lenku, ktorá je vyštudovaná právnička, ale venuje sa spoločenskému tancu v USA. Jej mama je vysokoškolskou profesorkou na Prešovskej univerzite v Prešove na pedagogickej fakulte. V auguste 2020 sa vydala za Adama Graňáka. V roku 2023 vyhrala televíznu show "Let's Dance" so svojim partnerom Vilémom Šírom.

</doc>
<doc id="663720" url="https://sk.wikipedia.org/wiki?curid=663720" title="Kríková ulica (zaniknutá)">
Kríková ulica (zaniknutá)

Kríková ulica (do roku 1950 Žižkova ulica) bola ulica v Petržalke v rokoch 1950 až 1975.
Premenovaná bola v roku 1950 z dôvodu duplicity pomenovania po pripojení obce k Bratislave, predtým bola pomenovaná po Janovi Žižkovi (1360-1424), husitskom vojvodcovi.
Bola tu pôvodná radová domová zástavba obce, ulica zanikla v súvislosti s novou sídliskovou zástavbou Dvory.
Nachádzala sa približne na mieste a vo vnútrobloku dnešnej Wolkrovej ulice.

</doc>
<doc id="663721" url="https://sk.wikipedia.org/wiki?curid=663721" title="Riegrova ulica">
Riegrova ulica

Riegrova ulica bola ulica v Petržalke v rokoch 1950 až 1975.
Pomenovaná bola podľa Františka Ladislava Riegera (1818-1903), českého politika.
Nachádzala sa tu pôvodne radová domová zástavba. Ulica zanikla v súvislosti s novou sídliskovou zástavbou Dvory.
Ulica sa nachádzala približne na mieste súčasnej Pifflovej ulice.

</doc>
<doc id="663722" url="https://sk.wikipedia.org/wiki?curid=663722" title="Kostolná veža">
Kostolná veža

Kostolná veža je náboženská stavba v kresťanstve. Má aj iné použitia, napríklad ako rozhľadňa. Zvyčajne sú v nej zavesené zvony a slúži teda ako zvonica. Na kostolnej veži môžu byť umiestnené hodiny.
Na Slovensku je najvyššou kostolná veža kostola Nanebovzatia Panny Márie v Spišskej Novej Vsi, ktorá má 87 metrov.

</doc>
<doc id="663723" url="https://sk.wikipedia.org/wiki?curid=663723" title="Anton Pázmán">
Anton Pázmán

Anton Pázmán (* 12. jún 1887, Dúbrava† 16. október 1941, Bratislava) bol slovenský pedagóg, osvetový pracovník a politik HSĽS v medzivojnovom Československu.
Biografia.
Anton Pázmán pochádzal z 11 detí. Po absolvovaní učiteľských štúdií pôsobil ako učiteľ dlhé roky v obciach Podkriváň a Opatová. V Podkriváni sa zaslúžil o výstavbu školy, fary a rekonštrukciu kostola. Po vypuknutí I. svetovej vojny musel narukovať na front. V tomto období bol súdený za buričstvo a panslavizmus. Počas bojov bol zasiahnutý výbuchom granátu, z čoho zdravotné následky si niesol po celý život. Po vzniku Československa patril k zakladajúcim členom SĽS (neskôr HSĽS). Podieľal sa na založení približne 35 miestnych organizácií strany v regióne Novohrad. Bol aktívnym v Zemskom učiteľskom spolku, ako aj v ďalších kultúrnych a osvetových združeniach.
Vo volebnom období 1925 - 1929 bol za HSĽS poslancom Národného zhromaždenia. Kandidoval v XVIII. volebnom kraji (Banská Bystrica). V snemovni pôsobil v brannom a rozpočtovom výbore. Po takmer šesťročnej prestávke sa do parlamentu ešte vrátil. V rokoch 1935 - 1939 bol za Autonomistický blok, resp. HSĽS senátorom Národného zhromaždenia. V senáte bol členom rozpočtového výboru. Zasadal aj v mestskom zastupiteľstve Lučenca.
Po Viedenskej arbitráži sa presídlil do Zvolenskej Slatiny a neskôr do Zvolena. Vo voľbách do Snemu Slovenskej krajiny v decembri 1938 už nekandidoval. V roku 1941 sa presťahoval do Bratislavy, kde 16. októbra zomrel po ťažkej srdcovej chorobe, komplikovanej zápalom pľúc. Pochovaný je na Ondrejskom cintoríne v Bratislave.

</doc>
<doc id="663727" url="https://sk.wikipedia.org/wiki?curid=663727" title="Dušan Viest">
Dušan Viest

Dušan Viest môže byť:

</doc>
<doc id="663728" url="https://sk.wikipedia.org/wiki?curid=663728" title="Flóra (odbojová skupina)">
Flóra (odbojová skupina)

Flóra (v dobových dokumentoch zapisované aj ako Flora, od novembra 1943 Kaviár) bola odbojová skupina občiansko-demokratickej časti domáceho protifašistického odboja na Slovensku, ktorej jadro tvoril brat gen. Rudolfa Viesta Dušan Viest so svojou manželkou Květoslavou (práve od jej krstného mena bol odvodený krycí názov skupiny), ako aj ďalší rodinní príslušníci, príbuzní, priatelia a známi gen. Viesta. Pôsobila v rokoch 1941 – 1943 a ideovo-politicky sa orientovala na Dočasné štátne zriadenie na čele s Edvardom Benešom.
Vznik a činnosť.
Flóra vznikla po eliminácii skupiny Obrana národa (leto 1941) a v období rokov 1941 – 1943 predstavovala najväčšiu, najaktívnejšiu a najvýznamnejšiu skupinu nekomunistického odboja na Slovensku. Z hľadiska bývalej politickej príslušnosti v nej pôsobili predovšetkým agrárnici a sociálni demokrati, pričom s ňou spolupracovali aj niektorí pracovníci orgánov štátnej správy, armády, žandárstva, súdnictva a aj Ústredia štátnej bezpečnosti, nešlo však o pevne organizovanú skupinu a väčšina jej členov pôsobila aj v iných odbojových skupinách.
Prostredníctvom svojej širokej siete kontaktov vykonávala spravodajskú činnosť, ktorej výsledky poskytovala Dočasnému štátnemu zriadeniu. Popri tom skupina pomáhala prenasledovaným a česko-slovenským vlastencom pri prechodoch z protektorátu na Slovensko a pri útekoch do exilu, poskytovala materiálnu a finančnú pomoc represiami postihnutým osobám a ich rodinám, pomoc utečencom zo zajateckých táborov, poskytovala úkryty a zabezpečovala falošné doklady. Finančne prispela k rozvoju partizánskeho hnutia na východnom Slovensku. Centrom jej činnosti bola Bratislava, no svojou pôsobnosťou siahala na územia viacerých okresov.
Začiatkom februára 1943 členovia Flóry sformulovali "Memorandum" (datované 10. februárom 1943), v ktorom sa jednoznačne hlásili k Benešovej koncepcii obnovy Česko-Slovenska v jej predmníchovskej, prvorepublikovej podobe.
Úpadok a zánik.
Viestová sa snažila o zjednotenie domáceho odboja na platforme Flóry, no pre svoju prílišnú orientáciu na benešovskú koncepciu obnovy ČSR a odpor komunistického odboja, ktorý začal roku 1943 spolupracovať s občiansko-demokratickým odbojom, stratila medzi domácim odbojom vplyv. Pre rozdielnosť názorov na zloženie povojnového ústredného národného výboru nedošlo ani k dohode s Vavrom Šrobárom na osobnom rokovaní 6. júna 1944 v Martine. Z popudu ilegálnej Komunistickej strany Slovenska s Flórou prestali spolupracovať odbojové skupiny zastúpené a napojené na Slovenskú národnú radu, čím sa skupina Flóra ešte pred vypuknutím Slovenského národného povstania (SNP) rozpadla a jej členovia sa zapojili do odbojovej činnosti v iných skupinách.

</doc>
<doc id="663729" url="https://sk.wikipedia.org/wiki?curid=663729" title="Ryan Phillippe">
Ryan Phillippe

Ryan Phillippe (* 10. september 1974, New Castle, Delaware, USA) je americký herec. Je známy z filmov ako "Viem, čo ste robili minulé leto" (1997), "Veľmi nebezpečné známosti" (1999), "Gosford Park" (2001), "Právnik Lincoln" (2011). V rokoch 2015 a 2016 účinkoval v televíznom seriáli "Tajnosti a lži" a v rokoch 2016 až 2018 stvárnil hlavnú postavu v televíznom seriáli "Ostreľovač".
Detstvo a mladosť.
Phillippe sa narodil v meste New Castle, v štáte Delaware. Má tri sestry a je sčasti francúzskeho pôvodu.
Kariéra.
Jeho televízny debut bol v roku 1992, keď bol obsadený do televízneho seriálu "Žiť jeden život". Jeho postavou bol homosexuál Billy Douglas a ide o prvú homosexuálnu rolu v Daytime Show. Objavila sa v jednej sérii televízneho seriálu. Objavil sa v niekoľkých televíznych seriáloch v menších úlohách, ale prielom nastal v roku 1997, keď bol obsadený do filmu "Viem, čo ste robili minulé leto". Vďaka účinkovaniu v tomto horore sa jeho meno stalo známejším, čo mu zaistilo viac filmových úloh. V roku 1998 sa objavil vo filme "Klub 54" po boku Mikea Myersa, Neve Campbell a Salmy Hayek. O rok neskôr ho obsadil režisér Roger Kumble do modernej adaptácie francúzskeho románu "Les Liaisons dangereuses", s názvom "Veľmi nebezpečné známosti", kde si zahral po boku Sarah Michelle Gellar, Reese Witherspoon či Selmy Blair.
Menšie úlohy získal aj v oscarových filmoch, ako "Gosford Park" (2001) či "Crash" (2004). V roku 2006 účinkoval vo filme, režírovanom Clintom Eastwoodom, "Vlajky našich otcov", ktorý je založený na skutočnej udalosti. Jeho herecký výkon bol pozitívne prijatý filmovými kritikmi. V roku 2010 stvárnil fotografa vo filme "Bang Bang Club". V rovnakom roku si zahral v komédii "MacGruber", po boku Kristen Wiig, Vala Kilmera, Willa Forteho a Mayi Rudolph.
Od roku 2015 do roku 2016 sa objavil v hlavnej úlohe spolu s Juliette Lewis v televíznom seriáli "Tajomstvá a klamstvá". V roku 2016 tiež prijal hlavnú úlohu v televíznom seriáli "Ostreľovač". Seriál skončil v roku 2018. V roku 2020 prijal jednu z úloh v televíznom seriáli "Big Sky".
Osobný život.
V roku 1997 sa spoznal s herečkou Reese Witherspoon, s ktorou neskôr účinkoval vo filme "Veľmi nebezpečné známosti". V júni 1999 sa zosobášili a majú spolu dve deti. V roku 2006 Witherspoonová požiadala o rozvod, manželstvo bolo rozvedené v roku 2007. Ich dve deti sú v striedavej starostlivosti oboch rodičov.
V roku 2007 sa Phillippe stretával s herečkou Abbie Cornish, ale rozišli sa v roku 2010. V tom roku sa Phillippe spoznal s modelkou a herečkou Alexis Knapp, ktorá mu porodila dieťa. V roku 2011 sa stretával so študentkou práv Pauline Slagter.

</doc>
<doc id="663736" url="https://sk.wikipedia.org/wiki?curid=663736" title="Ján Valach (lekár)">
Ján Valach (lekár)

MUDr. Ján Valach (* 29. september 1899, Vaľkovo, dnes časť Českého Brezova – † 11. september 1980, Rimavská Sobota) bol slovenský lekár chirurg, účastník domáceho druhého česko-slovenského odboja na Slovensku a Slovenského národného povstania (SNP).
Život.
Po absolvovaní štúdia na gymnáziu v Rimavskej Sobote študoval na Lekárskej fakulte Karlovej univerzity v Prahe, ktorú úspešne ukončil v roku 1924. Následne pôsobil ako obvodný lekár v Hnúšti (1924 – 1931), asistent na I. chirurgickej klinike v Prahe (1932 – 1939) pod vedením prof. Arnolda Jiráska a ako lekár a primár v Likieri (1939 – 1945; dnes časť Hnúšte).
Jeho zásluhou bola v Likieri v roku 1939 zriadená provizórna nemocnica. Vykonával chirurgické a gynekologické operácie, kvalitnú brušnú chirurgiu vrátane operácií žalúdka. Prvú cholecystektómiu a mastektómiu učinil už v roku 1939. Po vyhlásení povstania sa v hodnosti kapitána stal riaditeľom tohto zdravotníckeho zariadenia, ktoré plnilo úlohu povstaleckej nemocnice. Pod jeho vedením pracovali lekári MUDr. Zdenek Hrivnák, MUDr. Ján Daniš, MUDr. Artúr Goldberger (Koval), MUDr. Rachel Ledererová-Kleinová, MUDr. Eugen Tochten, ošetrovateľky, pomocný a správny personál. 27. septembra sem bola evakuovaná časť ťažko ranených z Banskej Bystrice, ktorých 19. októbra presunuli do Heľpy a na Letisko Tri Duby. Odbojárov liečili pod krycími menami ako civilov na rôzne choroby a „úrazy doma pri práci“. Počas SNP až do mája 1945 nemocnica ošetrila vyše 500 osôb, väčšinou z Gemera. Okrem iných sa tu liečili Pavol Marcely, ktorý bol ťažko postrelený do ľavého pleca na Kohúte pri Revúcej, sovietsky pilot Vasil Čorný, ktorého postrelili pri bombardovaní Budapešti a musel núdzovo pristáť pri Čerenčanoch, viacerí francúzski aj sovietski partizáni či rumunski vojaci.
Po oslobodení obnovil činnosť Štátnej nemocnice v Rimavskej Sobote a pracoval ako jej riaditeľ. Podľa historičky Anny Falisovej „patril medzi vynikajúcich odborníkov v brušnej chirurgii [...]. Zaslúžil sa o šírenie zdravotníckej osvety.“ Učinil okolo 500 operácií žalúdka, ako aj trepanácie, operácie nádorov miechy, otvorenie srdcového vaku a i. Publikoval odborné práce v časopisoch "Rozhledy v chirurgii", "Časopis lékařů českých", "Slovenský lekár", "Praktický lekár" a i.

</doc>
<doc id="663738" url="https://sk.wikipedia.org/wiki?curid=663738" title="Okres (Slovensko, 1940 – 1945)">
Okres (Slovensko, 1940 – 1945)

Okres bol nižšou administratívnou jednotkou Slovenskej republiky od polovice roku 1939 až do jej zániku v roku 1945. Na základe zákona Snemu Slovenskej republiky č. 190/1939 Sl. z. zo dňa 25. júla 1939 o verejnej správe bolo územie Slovenska, vtedy už značne zmenšené výsledkami prvej viedenskej arbitráže a maďarsko-slovenského ozbrojeného konfliktu, k 1. augustu 1939 rozčlenené na šesť žúp a 59 okresov (z toho jeden mestský).
Na základe zákona č. 50/1941 Sl. z. zo dňa 18. marca 1941 o zjednotení obvodov okresných úradov, okresných súdov, iných úradov a ich sídel sa s účinnosťou od 27. mája 1941 prenieslo sídlo okresu z Holíča do Skalice a uskutočnili sa zmeny vo vymedzení územných obvodov niektorých okresov.
Zákonom č. 107/1941 Sl. z. zo dňa 16. júna 1942 sa s účinnosťou od 1. júla 1942 zriadil okres Vyšný Svidník a vymedzil sa jeho územný obvod, čím sa počet okresov na Slovensku zvýšil na 60.

</doc>
<doc id="663739" url="https://sk.wikipedia.org/wiki?curid=663739" title="Železničiarska (Nitra)">
Železničiarska (Nitra)



</doc>
<doc id="663741" url="https://sk.wikipedia.org/wiki?curid=663741" title="Philippe Etchebest">
Philippe Etchebest

Philippe Etchebest (vyslovuj [filip etš-best] * 2. december 1966, Soissons) je kuchár, držiteľ ocenenia Najlepší remeselník Francúzska, ocenený dvomi Michelinskými hviezdičkami a známa televízna osobnosť vo Francúzsku.
Životopis.
Detstvo a školská dochádzka.
Philippe Etchebest sa narodil 2. decembra 1966 v Soissons (Aisne, Francúzsko). Jeho otec Jean-Pierre Etchebest bol od svojich 16 rokov prevádzkovateľom reštaurácie. V roku, keď sa narodil Philippe, Jean-Pierre Etchebest opustil vedenie hotela Jean-Racine v La Ferté-Milon a presťahoval sa s rodinou do štvrte Kapucínov v Bordeaux (Gironde). Pár prevzal reštauráciu "Le Chipiron", ktorá sa nachádza na Cours de l'Yser a špecializuje sa na baskickú kuchyňu. Prevádzka si rýchlo získala dobrú reputáciu. Keďže Philippovi rodičia nemali dostatok finančných prostriedkov na nábor zamestnancov, zapájali ho do úloh reštaurácie spolu so sestrou Sophie (o rok mladšou) a jeho bratom Bernardom (najmladším z detí).
Nastúpil na "collège" (obdoba druhého stupňa na ZŠ) a našiel v sebe vášeň pre rugby. I keď ho najskôr lákala sekcia športových štúdií, rozhodol sa nakoniec naplno venovať vareniu. Na hotelovom lýceu v Talence získal certifikát vyššieho technika so špecializáciou na hotelierstvo a stravovanie. Koncoročné stáže absolvoval "v Saint-James" (v Bouliac), v "Au Bon Coin du Lac" (v meste Mimiz) a v dvoch reštauráciách s dvomi Michelinskými hviedami.
Ako 17-ročný a ešte ako študent hotelovej školy sa Philippe Etchebest zúčastnil svojej prvej kuchárskej súťaže v roku 1984 a skončil druhý na Francúzskom šampionáte dezertov, ktoré sa konalo v Chamalières. V tom istom roku sa zúčastnil súťaže Exp'Hôtel v kategórii „mimo súťaž“.
Profesionálna kariera.
Začiatky na juhu Francúzska a v Paríži.
V roku 1985 sa Philippe Etchebest pripojil k svojmu otcovi v kuchyni "Chipiron". Snaží sa rozvíjať svoje vlastné kuchárske umenie uskutočňovaním dvojmesačných stáží počas letných období. V roku 1986 nastúpil do hotelovej reštaurácie "Les Pyrénées", ktorá sa nachádza v Saint-Jean-Pied-de-Port (Pyrénées-Atlantiques) pod vedením šéfkuchára Firmina Arrambideho. Philippe Etchebest tam varí po prvýkrát luxusné jedlá. V tom istom roku sa opäť zúčastnil súťaže Exp'Hôtel a vyšiel z nej ako víťaz. V roku 1987 absolvoval stáž v Tours pod vedením kuchára Jeana Bardeta, potom druhú v Cannes pri šéfkuchárovi s dvomi hviezdičkami Jacquesovi Chiboisovi, ktorý ho v roku 1988 nabádal, aby opustil rodinný klan a pripojil sa k nemu v Paríži.
Vo veku 22 rokov sa Philippe Etchebest riadil odporúčaniami Jacquesa Chiboisa a pridal sa ku kuchyniam reštaurácie "Clos Longchamp", reštaurácie hotela Le Méridien Étoile, ako zástupca šéfa zmeny, potom o šesť mesiaov neskôr ako šéfkuchár zmeny. Philippe Etchebest sa vyjadril, že sa od šéfkuchára Jeana-Marie Meuliena naučil nájsť rovnováhu chutí a používať korenia na rozšírenie spektra chutí. Rok po nástupe do tímu "Clos Longchamp" bol povýšený na zástupcu šéfkuchára, ale kvôli veku a nedostatku skúseností mal spočiatku ťažkosti získať si autoritu. V roku 1989 zvíťazil v súťaži Minervois-jeune, ktorej predsedom bol Joël Robuchon.
V roku 1990 sa "Clos Longchamp" stala prvou reštauráciou hotelového reťazca, ktorá v "Michelinskom sprievodcovi" získala dve hviezdičky. V tom istom roku sa Philippe Etchebest prvýkrát predstavil v televízii, keď musel nahradiť šéfkuchára "Clos Longchamp" Jean-Marie Meulien v programe, ktorý predstavila Caroline Tresca v televízii FR3.
V roku 1993 získal Philippe Etchebest na "Jardins de l'Opéra" v Toulouse medzinárodnú cenu Paula-Louis Meissonniera v tíme so svojím kolegom someliérom Patrickom Guiralom.
Účasť v súťaži o Najlepšieho remeselníka Francúzska (MOF).
V septembri 1995, zatiaľ čo sa jeho rodičia pár mesiacov pripravujú na predaj "Le Chipiron", aby mohli odísť do dôchodku, kúpil Philippe Etchebest dom v Saint-Genès-de-Castillon a v Saint-Émilion objavuje svet vína, o ktorom vie doteraz len relatívne málo. Prvýkrát sa ujal povinností šéfkuchára v reštaurácii Château Hôtel Grand Barrail. Jeho charakteristickým jedlom je vyprážané foie gras na hubových lasagnach podávané s hľuzovkovou emulziou v žltom víne. Marie-Thérèse Ordonez ho pozvala v roku 1996 do "La Cuisine des Mousquetaires". V roku 1999 "ho sprievodcovia Gault a Millau" označili ako "„Veľkú budúcnosť“" a sprievodca "Champérard" mu dal titul "„Mladá nádej“".
Vzhľadom na jeho úspech ho jeho priateľ, šéfkuchár Michel Portos vyzval, aby sa zúčastnil súťaže o Najlepšieho remeselníka Francúzska (Meilleur Ouvrier de France - MOF) v kategórii stravovania. (Ide o veľmi prestížne a vysokorešpektované ocenenie vo Francúzsku.) Pár týždňov pred súťažou idú obaja do Paríža, aby sa pripravili na témy semifinále súťaže: na programe bola "sole" „André Moreau“ a krehké hruškové suflé, pričom obe jedlá boli hodnotené ak"o hypertechnické a precízne". Na základe receptov "Sprievodcu kulinárstvom" od Auguate Escoffiera plánuje Philippe Etchebest poltucet nácvikov pred súťažou, aby vytvoril jedlo presne na mieru a v rámci časového limitu (tri a pol hodiny).
V roku 2000, keď niekoľko mesiacov trpel extrasystolou, sa Philippe Etchebest vybral do Toulouse, aby sa zúčastnil semifinále súťaže a spolu so 750 ďalšími kandidátmi čelil porote zloženej z asi dvadsiatich šéfkuchárov, z ktorých už viacerí niesli titul MOF. O štyri týždne neskôr sa dozvedá, že je vybraný spolu s 57 ďalšími kandidátmi do finále. V apríli 2000, medzi semifinále a finále súťaže je podrobený chirurgickému zákroku, aby sa vyriešili jeho poruchy srdcového rytmu. Philippe Etchebest sa dozvedá témy súťaže päť dní pred finále plánovaným v Štrasburgu: skúška (trvajúca 4,5 hodiny) pozostáva z prípravy lisovaného kaviáru, kačice s krvou, foie gras na vodnici, a studeného jahodového dezertu. Počas troch dní a troch nocí, ktoré ho delili od finále, spal len dve hodiny denne, aby sa pripravil na jedlá, ktoré boli veľmi presne a podrobne merané podľa konkrétnych pokynov a zoznamu zadaných prísad. Kým v semifinále musia uchádzači presne reprodukovať požadované recepty, vo finále nechá porota viac priestoru na vlastnú interpretáciu. Takto interpretoval pripravované jedlá Philippe Etchebest: 
Keď boli o pár dní vyhlásené výsledky, Philippe Etchebest bol oficiálne vyhlásený za jedného z víťazov súťaže MOF. Titul mu udelili Paul Bocuse a Joël Robuchon. Posledný menovaný pozval Philippa Etchebesta niekoľkokrát do jeho programu "Dobrú chuť, samozrejme (Bon appétit" "bien sûr)" vysielanej v televízii France 3. 
Prvé hviezdy v "Michelinskom sprievodcovi" ako kuchár.
Po viac ako piatich rokoch v čele kuchýň Château Hôtel Grand Barrail si Philippe Etchebest prial viesť so svojou manželkou Dominique hotelovú reštauráciu z pozície majiteľa. V apríli 2001 sa usadili v Chancelade (Dordogne) a spoločne prevzali správu nad Château des Reynats, podnikom, ktorý chátral. Po problémoch s poskytnutím pôžičky sa začala veľká fáza rekonštrukčných prác a menu vytvorené Philippom Etchebestom v spoločnosti "L'Oison sa" stalo jedným z hlavných príjmov tržieb hotela. O niekoľko mesiacov neskôr získal Philippe Etchebest, prvýkrát ako šéfkuchár, hviezdu v Michelinskom sprievodcovi. "Hotel Olson" sa stal fenoménom, takže sa v ňom konala aj oficiálna večera 21. francúzsko-talianskeho samitu, ktorý sa konal na podnet Jacquesa Chiraca na konci novembra 2001.
V tom istom roku sa Philippe Etchebest a jeho manželka Dominique stretávajú pri jedle v Château des Reynats, ktorí vlastnia Gérard a Chantal Perseoví, vinársky pár. Prezentujú sa ako mladí majitelia "Hostellerie de Plaisance", luxusnej hotelovej reštaurácie pridruženej k združeniu Relais &amp; Châteaux so sídlom v Saint-Émilion (Gironde). Gérard a Chantal Perse potom navrhli Philippe Etchebestovi, aby sa pripojil k tomuto podniku, aby mohli spoločne do piatich rokov získať dve hviezdičky v Michelinskom sprievodcovi. Preto sa sťahujú späť do Bordeaux. Typickým jedlom Philippa Etchebesta sa následne stáva stratené vajíčko pri nízkej teplote, ikry tzv. lietajúcich rýb s wasabi, topinamburom, "crumblom" (dezert pochádzajúci z britských ostrovov) a parmezánovou mliečnou penou. V roku 2008 získal Philippe Etchebest svoju druhú michelinskú hviezdu v "Hostellerie de Plaisance".
Medializácia v televízii a otvorenie podniku "Štvrtá stena".
Po prvom odmietnutí a niekoľkých výmenách s produkčnou spoločnosťou Studio 89 v roku 2010 predstavuje Philippe Etchebest od 18. apríla 2011 program "Áno, šéfe!" ("Cauchemar en cuisine)" na kanále M6. Program je inšpirovaný britskou šou "Ramsay's Kitchen Nightmares", v ktorej šéfkuchár Gordon Ramsay pomáha prevádzkovateľom reštaurácií v ťažkostiach. Relácia nadväzuje na prvý pokus kanálu v roku 2005 "Panique en cuisine" ("Panika v kuchyni"). Rýchly úspech programu a mediálna expozícia Philippa Etchebesta vzbudzujú zvedavosť a spôsobujú nával ľudí v "Hostellerie de Plaisance".
V roku 2013, keď si ho značka Kronenbourg zvolila za svojho veľvyslanca, sa jej konkurencia, holandská spoločnosť Heineken, rozhodla povolať Christiana Etchebesta, iného kuchára, s ktorým Philippe nemá žiadne rodinné väzby.
30. októbra 2013 predstavuje Philippe Etchebest svoj nový koncept : "Nočná mora v hoteli" ("Cauchemar à l'hôtel"), v ktorom pomáha hotelierom, ktorí sú pred krachom.
21. decembra 2013 rezignoval na vlastníkov "Hostellerie de Plaisance", aby sa posunul k novým profesionálnym projektom.
Od novembra 2014 Philippe Etchebest moderuje "Objectif Top Chef" ("Cieľ Top Chef)" na M6, program, v rámci ktorého cestuje po francúzskych cestách s cieľom nájsť kuchára-učňa, ktorý sa zúčastní 6. sezóny kulinárskeho programu "Top Chef".
V "šou Top Chef" na M6 sa objavuje ako porotca-hosť počas kulinárskych skúšok súťaže od roku 2011 (sezóna 2) do roku 2014 (sezóna 5). Od roku 2015 (sezóna 6) je členom hlavnej poroty "Top Chef". Od roku 2015 je tiež účastníkom súťaže s názvom „Kto môže poraziť Philippa Etchebesta?", v ktorej si meria sily so súťažiacimi "Top Chef".
8. septembra 2015 otvára za prítomnosti Alaina Juppého svoju reštauráciu "Le Quatrième Mur" ("Štvrtá stena)", ktorá sa nachádza v areáli Grand Théâtre ("Veľké divadlo)" v Bordeaux. Philippovým snom je "prepísať posadnutosť kvalitou do jednoduchších a príjemnejších jedál, aby potešili čo najväčší počet, v honosnom prostredí."
21. a 22 marca 2017 bol porotcom počas 43. ročníka francúzskeho šampionátu dezertov.
Philippe Etchebest sa trikrát zúčastnil programu "Pevnosť Boyard" na kanáli France 2: 27. júla 2013, 1. júla 2017 a 27. júla 2019.
5. februára 2018 "La Table d'Hôtes", ktorá bola vytvorená v suterénoch pivnice "Le Quatrième Mur", získava svoju prvú hviezdu v Michelinskom sprievodcovi.
Po svojom vyhlásení na jar 2020 sa Philippe Etchebest opätovne vyslovil za oživenie gastronómie, ktorá trpela kvôli jesennému lockdownu uvaleného vládou Jeana Castexa počas pandémie Covid-19 vo Francúzsku. Philippe Etchebest sa opakovane obáva, že písomné a televízne spravodajské siete odsúdia administratívne zatvorenie reštaurácií vo Francúzsku a že hrozia riziká bankrotu tohto celého hospodárskeho odvetvia, čo povedie k strate umenia žiť vo Francúzsku.
Súkromný život.
V októbri 1994 sa stretáva so svojou manželkou Dominique, pôvodom z Toulouse (Haute-Garonne). V roku 2005 si adoptovali dieťa Oscar-Louis Etchebest. Vlastnia dom v Dordogne.
Od školských čias je Philippe Etchebest zapálený pre rugby, ktorý mu podľa jeho slov pomohol v sebe nájsť bojového ducha, hodnoty súdržnosti a tímového ducha, čo je kľúčové v kuchyni. Popri svojej profesionálnej kariére Philippe Etchebest naďalej hrával rugby.
Medzi jeho ďalšie športy patrí box, džudo a plávanie. Rád šoféruje autá a zbožňuje potápanie. Ako fanúšik rocku a hard rocku sa Philippe Etchebest učí ako samouk hrať na bicie. Vystupuje najmä so svojou skupinou Chef and The Gang počas konania "Fête de la musique" v Bordeaux v roku 2019, ako aj na festivale "ODP" v Talence.

</doc>
<doc id="663742" url="https://sk.wikipedia.org/wiki?curid=663742" title="Zuzana Šebová">
Zuzana Šebová

Zuzana Šebová môže byť:

</doc>
<doc id="663744" url="https://sk.wikipedia.org/wiki?curid=663744" title="Drobný">
Drobný

Drobný (ženský tvar Drobná) je slovenské a české priezvisko.

</doc>
<doc id="663748" url="https://sk.wikipedia.org/wiki?curid=663748" title="Branislav Benka">
Branislav Benka

Brigádny generál Bc. Ing. Branislav Benka (* 27. február 1974, Trenčín, Česko-Slovensko) je slovenský generál.
V súčasnosti je od roku 2019 veliteľom Síl pre špeciálne operácie. Od 1. novembra 2023 zastáva funkciu pridelenca obrany SR v Česku.
Život a vzdelanie.
V roku 1992 ukončil Stredné odborné učilište strojárske v Novom Meste nad Váhom, v roku 1993 Školu dôstojníkov v zálohe v Martine. V rokoch 1997 až 2002 študoval odbor Vojenské spravodajstvo a prieskum na Vojenskej akadémiii v Liptovskom Mikuláši. V rokoch 2012 až 2015 študoval právo na Fakulte práva Janka Jesenského Vysokej školy Danubius. V roku 2020 absolvoval kurz generálneho štábu na Univerzite obrany v Brne.
Vojenská kariéra.
Od roku 1995 pôsobil v 5. pluku špeciálneho určenia ako veliteľ skupiny špeciálneho určenia. V tomto roku sa tiež stal výsadkárom 1. triedy v OS SR. Od roku 2001 bol veliteľom roty, od roku 2004 náčelníkom oddelenia výcviku. V rokoch 2005 až 2006 sa zúčastnil operácie Iracká sloboda. Po nej bol opäť náčelníkom oddelenia výcviku. Od roku 2008 bol náčelník riadenia operácií. V tom čase absolvoval aj Spravodajský kurz síl pre špeciálne operácie NATO. V roku 2011 sa stal náčelníkom štábu 5. pluku špeciálneho určenia. Zároveň v rokoch 2008 až 2011 pôsobil na Veliteľstve špeciálnych operácií NATO, SHAPE v belgickom Monse a v rokoch 2009 a 2010 tiež na veliteľstve špeciálnych síl operácie ISAF.
Od roku 2012 bol zástupcom riaditeľa Centra výcviku Lešť. V rokoch 2014 až 2017 pôsobil na Strategicko-operačnom centre riadenia (CCOMC) NATO v Monse. Od roku 2017 bol náčelník osobného odboru náčelníka generálneho štábu. V roku 2018 sa stal náčelníkom Odboru síl špeciálneho určenia na Generálnom štábe.
Je tiež výsadkárom Armády Francúzskej republiky, Armády USA a Armády Belgického kráľovstva.
Veliteľ Síl špeciálneho určenia a prvá generálska hodnosť.
Od roku 2019 je veliteľom Síl pre špeciálne operácie. Do prvej generálskej hodnosti, brigádny generál ho 28. januára 2021 z hodnosti plukovník vymenovala prezidentka Zuzana Čaputová. Stal sa prvým generálom Síl špeciálneho určenia.

</doc>
<doc id="663751" url="https://sk.wikipedia.org/wiki?curid=663751" title="Hold On (pieseň Justina Biebera)">
Hold On (pieseň Justina Biebera)

„Hold On“ je pieseň od kanadského speváka Justina Biebera. Bola vydaná vydavateľstvom Def Jam 5. marca 2021 ako štvrtý singel z jeho šiesteho štúdiového albumu "Justice". Pieseň napísali Bieber po boku Ali Tamposiho, Jona Belliona, Luiza Bonfu, Waltera De Backera a producentov Andrewa Watta a Louisa Bella. Spolu s piesňou vyšlo aj hudobné video v hlavnej úlohe s Bieberom a Christine Ko.

</doc>
<doc id="663754" url="https://sk.wikipedia.org/wiki?curid=663754" title="Drobná">
Drobná



</doc>
<doc id="663757" url="https://sk.wikipedia.org/wiki?curid=663757" title="Ara jamajská">
Ara jamajská

Ara jamajská ("Ara erythrocephala") je vyhynutý papagáj z rodu ara, ktorého existencia je hypotetická.
Druh bol vraj pozorovaný v horských oblastiach farností Trelawny a Saint Ann na Jamajke. Je známy iba zo starých správ. Aru jamajskú opísal v roku 1847 Philip Henry Gosse iba na základe správ Richarda Hilla, ktorý však sám vtáky nepozoroval. Podľa popisu bola hlava vtáka sfarbená do červena. Krk, ramená a spodná strana boli zelené, na krídlach sfarbenie prechádzalo do modrej. Chvost bol na povrchu šarlátový a modrý. Krídla a chvost boli zospodu intenzívne oranžovo-žlté.
Vyhynutie vraj spôsobil lov počas 19. storočia. Druh, opísaný bez fyzických dôkazov a na základe pochybných pozorovaní, však podľa moderných autorov skôr stelesňuje prehnane horlivú vášeň vtedajších ornitológov, často spojenú s vyhynutými vtákmi.

</doc>
<doc id="663761" url="https://sk.wikipedia.org/wiki?curid=663761" title="Ara erythrocephala">
Ara erythrocephala



</doc>
<doc id="663763" url="https://sk.wikipedia.org/wiki?curid=663763" title="Memorandum (Flóra)">
Memorandum (Flóra)

Memorandum (v historiografii uvádzané aj ako Memorandum Flóry) bol programový dokument občiansko-demokratickej odbojovej skupiny Flóra z februára 1943, ktorým sa skupina jednoznačne hlásila k Benešovej koncepcii obnovy Česko-Slovenska v jej predmníchovskej, prvorepublikovej podobe, odmietajúc autonómiu Slovenska dosiahnutú v dôsledku Žilinskej dohody a na základe ústavného zákona č. 299/1938 Zb. z. a n. o autonómii Slovenskej krajiny.
Koncom roku 1942 vzišla iniciatíva na prípravu dokumentu, ktorý by sa postavil na platformu obnovy predmníchovskej ČSR, podporil autoritu Edvarda Beneša a sformuloval požiadavky Slovákov v obnovenej republike. Memorandum sformulovali Jozef Dočkal, Kornel Filo, Juraj Kapinaj, Ján Országh a iní odbojári začiatkom februára 1943 a datovali ho k 10. februáru 1943. Dokument podpísalo vyše 20 odbojárov rôznej politickej orientácie, najmä z okruhu Flóry. Text bol zaslaný Dočasnému štátnemu zriadeniu do Londýna prostredníctvom Viliama Radakoviča.
Edvard Beneš a exilova vláda memorandum privítali s nadšením. Vláda sa memorandom zaoberala 30. júna 1943 a priajla vyhlásenie pomenované ako "Odpoveď československej vlády na memorandum pracovníkov zo Slovenska zo dňa 10. februára 1943", ktoré 11. júla 1943 v československom vysielaní londýnskeho rozhlasu prečítal minister Ján Bečko. Na druhú stranu ľudácka propaganda využila toto vyhlásenie na rozdúchavanie protičeských nálad a na vyvolávanie strachu zo spolužitia s Čechmi po vojne.

</doc>
<doc id="663768" url="https://sk.wikipedia.org/wiki?curid=663768" title="Flóra Bratislava">
Flóra Bratislava

Flóra Bratislava je výstava kvetov a záhradníctva s medzinárodnou účasťou usporadúvaná v Bratislave. Nultý ročník výstavy sa konal v roku 1966 pod záštitou Záhradníckych a rekultivačných služieb mesta Bratislavy v priestoroch Zimného štadióna Ondreja Nepelu. Od roku 1968 podujatie organizovali v spolupráci s Ministerstvom vnútra SSR a Národným výborom hlavného mesta Bratislavy. Konalo sa spravidla v dvojročných intervaloch, neskôr už v Parku kultúry a oddychu až kým sa podujatie nepresunulo späť do priestorov zimného štadióna. V roku 1991 organizáciu výstavy prebrala firma KULLA s.r.o. (od roku 2013 KULLA SK, s.r.o.), ktorá ju usporadúva dodnes. Od roku 2002 sa koná vo výstavisku Incheba.

</doc>
<doc id="663769" url="https://sk.wikipedia.org/wiki?curid=663769" title="Édes élet">
Édes élet

Édes élet je šiesty štúdiový album, ktorý v roku 1988 vydalo hudobné vydavateľstvo Szemtanú Bt. maďarskej pop rockovej skupine KFT.
Zoznam skladieb.
Autormi skladieb je skupina KFT.

</doc>
<doc id="663770" url="https://sk.wikipedia.org/wiki?curid=663770" title="Maxamova-Gilbertova metóda sekvenovania DNA">
Maxamova-Gilbertova metóda sekvenovania DNA

Maxamova-Gilbertova metóda sekvenovania DNA je metóda sekvenovania DNA vyvinutá Allanom Maxamom a Walterom Gilbertom v rokoch 1976-1977. Táto metóda je založen na čiastočnej chemickej modifikácii DNA v závislosti na prítomnej nukleobáze a následnom štiepení DNA reťazca na miestach hneď vedľa modifikovaných nukleotidov.
Maxam-Gilbertovo sekvenovanie bola prvá rozšírená metóda sekvenovania DNA a spolu so Sangerovou dideoxy metódou reprezentuje prvú generáciu metód sekvenovania DNA. Maxam-Gilbertovo sekvenovanie sa už bežne nepoužíva a bolo nahradené metódami sekvenovania novej generácie.
História.
I keď Maxam a Gilbert publikovali ich metódu chemického sekvenovania dva roky po tom, čo Frederick Sanger a Alan Coulson publikovali svoju prácu ohľadne „plus-mínus“ sekvenovania, Maxam-Gilbertovo sekvenovanie sa rýchlo stalo veľmi populárne, keďže purifikovaná DNA mohla byť použitá priamo, zatiaľ čo počiatočná Sangerova metóda vyžadovala klonovanie každého počiatku čítania na produkciu jednoreťazcovej DNA (ssDNA). S vylepšením metód, pri ktorých dochádza k ukončeniu reťazca (pozri nižšie) však použitie Maxam-Gilbertovho sekvenovania upadlo kvôli technickej náročnosti, ktorá bránila jeho použitiu v molekulárne biologických sadách (kitoch), použitiu nebezpečných chemikálií a problémom pri zmene veľkosti (pri dlhších reťazcoch).
Článok „A new method for sequencing DNA“ (Nová metóda sekvenovania DNA), ktorý vydali Allan Maxam a Walter Gilbert v roku 1977, bol ocenený Divíziou histórie chémie Americkej chemickej spoločnosti. Cena bola odovzdaná Katedre molekulárnej a bunkovej biológie Harvardovej univerzity.
Proces.
Maxam-Gilbertovo sekvenovanie vyžaduje rádioaktívne značenie na jednom 5' konci DNA fragmentu, ktorý sa má sekvenovať (typicky sa využíva kinázová reakcia s použitím gamma-32P ATP). DNA je potom rozdelená do 4 reakčných nádob na štyri reakcie. Pôsobenie chemikálií následne vytvorí štepy u jedného alebo dvoch zo štyroch nukleotidov v každej zo štyroch reakcií (A+G, G, C+T, C). Puríny (A+G) sú depurinované pôsobením kyseliny mravčej, guaníny (a do istej miery adeníny) sú metylované dimetylsulfátom a pyrimidíny (C+T) sú hydrolyzované pôsobením hydrazínu. Pridaním soli (chloridu sodného) k hydrazínovej reakcii sa inhibuje reakcis s tymínom, reaguje teda len cytozín. Modifikovaná DNA sa potom môže štiepiť horúcim piperidínom v pozícii modifikovanej bázy. Koncentrácia chemikálií je regulovaná tak, aby vznikla v priemere jedna modifikácia na reťazec. Takto vznikne sada označených fragmentov, od rádioaktívne značeného konca po prvý štep v každej molekule.
Fragmenty vznikajúce v týchto štyroch reakciách sú potom analyzované elektroforézou na denaturujúcom akrylamidovom géli, čím sa určí ich dĺžka. Na ich vizualizáciu sa používa autorádiografia (ktorá zaznamenáva rádioaktívny 32P), čím sa získa sada tmavších pásov, ktoré ukazujú polohu identických rádioznačených DNA molekúl. Sekvenciu je možné určiť podľa prítomnosti či neprítomnosti konkrétnych fragmentov.
Príbuzné metódy.
Táto metóda viedla k vývoju metylačného interferferenčného stanovenia (Methylation Interference Assay), pomocou ktorého sa mapujú DNA-viažuce miesta v DNA-viažucich proteínoch.
Automatizované Maxam-Gilbertovo sekvenovanie bolo vyvinutú v roku 1994.

</doc>
<doc id="663771" url="https://sk.wikipedia.org/wiki?curid=663771" title="Lonely (pieseň Justina Biebera a Bennyho Blanca)">
Lonely (pieseň Justina Biebera a Bennyho Blanca)

„Lonely“ je pieseň od kanadského speváka Justina Biebera a amerického hudobného producenta Bennyho Blanca. Pieseň napísali Bieber, Blanco a Finneas, o produkciu sa postarali poslední dvaja menovaní. Pieseň bola vydaná vydavateľstvami Friends Keep Secrets, Def Jam Recordings and Interscope Records 15. októbra 2020, ako druhý singel k Bieberovmu nadchádzajúcemu šiestemu albumu "Justice" (2021).
Pozadie.
Pieseň „Lonely“ je piatou spoluprácou medzi Bieberom a Blancom, je však prvou, kde je Blanco považovaný za hlavného umelca. Pri predošlých Bieberových piesňach sa objavil ako skladateľ alebo producent v skladbách „Eenie Meenie“ a „Somebody to Love“ v roku 2010, „Love Yourself“ v roku 2015 a „Cold Water“ v roku 2016.
Počas nahrávania piesne sa Bieber v jednej chvíli zlomil a v štúdiu sa rozplakal. "Vošiel som do štúdia a zaspieval som si ju, čo nebolo ľahké, ale začal som skutočne vidieť dôležitosť rozprávania tohto príbehu! Prinútilo ma to uvedomiť si, že sa občas všetci cítime osamelo! Keďže som niekým v mojej pozícii, verím, že je ťažké vyjadrovať zraniteľnosť, a preto si myslím, že táto pieseň je taká silná!“
Blanco prezradil, že Bieber bol „skutočne nervózny“, a uvažoval o tom, či pieseň vôbec vydá.
Vydanie.
Pieseň bola prvýkrát naznačená Blancom 5. októbra 2020, keď zverejnil sériu obrázkov na Instagrame, vrátane toho, na ktorom je jeho hlava photoshopovaná do Bieberovej reklamy na spodné prádlo Calvin Klein. Bol tam aj obrázok Blanca, ktorý stál pred bilbordom z reálneho života s reklamou vo photoshope.
9. októbra zverejnil Bieber na sociálnych sieťach krátky klip, v ktorom účinkujú on, Blanco a americký rapper Lil Dicky. Príspevok znie: „Budúci týždeň ...“ 12. októbra 2020 Bieber a Blanco pieseň a jej vydanie potvrdili spolu s umeleckými dielami a odkazom na predbežné uloženie piesne do služieb digitálneho sťahovania a streamovania. Krátky úryvok piesne zverejnil na svojich Instagram Stories a zdieľal statický záber z hudobného videa.
Kompozícia.
„Lonely“ je emotívna balada s minimalistickým usporiadaním a obsahuje temnú klavírnu melódiu. Má dĺžku dve minúty a dvadsaťdeväť sekúnd. Bieber lyricky odráža účinky peňazí a slávy, ako aj prekážky, ktorým čelil počas svojej ranej kariéry, vrátane niektorých vnemov a kritiky, s ktorými sa musel vyrovnať, keď si v dospievaní získaval slávu, a pocitov izolácie a osamelosť, ktorú zažil, keď sa mu nepodarilo nájsť nikoho, kto by sa vzťahoval k jeho situácii a poskytoval mu emocionálnu podporu. Priznáva tiež priestupky, ktoré počas tejto cesty spáchal.
Hudobné video.
Hudobné video malo premiéru na YouTube o 21:00 PDT spolu s singlom 15. októbra 2020. Režíroval ho americký režisér videoklipov Jake Schreier a hviezdny kanadský herec Jacob Tremblay, ktorý hrá mladšiu verziu Biebera. 
Bieber ocenil Jacoba Tremblayho za jeho talent. V priamom prenose na Bieberovom kanáli YouTube po vydaní piesne Bieber aj Blanco označili Tremblay za jedného z najlepších detských hercov, akých kedy videli. 
27. októbra 2020 bolo vydané akustické video k piesni „Lonely“. Blanco hráa elektronickom klavíri Wurlitzer a vedľa neho spieva Bieber, ktorý sedel pred mikrofónom v nahrávacom štúdiu.

</doc>
<doc id="663772" url="https://sk.wikipedia.org/wiki?curid=663772" title="Glyoxylát">
Glyoxylát



</doc>
<doc id="663774" url="https://sk.wikipedia.org/wiki?curid=663774" title="Šťavelan vápenatý">
Šťavelan vápenatý



</doc>
<doc id="663775" url="https://sk.wikipedia.org/wiki?curid=663775" title="Štaveľan">
Štaveľan



</doc>
<doc id="663778" url="https://sk.wikipedia.org/wiki?curid=663778" title="Ted Lasso">
Ted Lasso

Ted Lasso je americký komediálny seriál vytvorený Billom Lawrencom, Jasonom Sudeikisom, Joeom Kellym a Brendanom Huntom, založený na rovnomennej postave, ktorú Sudeikis prvýkrát stvárnil v sérii promo akcií pre pokrytie Premier League NBC Sports. Seriál mal premiéru 14. augusta 2020 na Apple TV+ a päť dní po premiére prvej série bol obnovený pre druhú sériu. 28. októbra 2020 stanica Apple TV+ predĺžila seriál o tretiu sériu.
Synopsa.
Američan Ted Lasso, tréner univerzitného amerického futbalu, je prijatý ako tréner tímu anglickej Premier League AFC Richmond, hoci nemá žiadne skúsenosti s európskym futbalom.
 Pozri aj "Zoznam častí seriálu Ted Lasso"

</doc>
<doc id="663779" url="https://sk.wikipedia.org/wiki?curid=663779" title="Zoznam častí seriálu Ted Lasso">
Zoznam častí seriálu Ted Lasso

Toto je zoznam častí amerického seriálu Ted Lasso. Seriál mal premiéru 14. augusta 2020 na Apple TV+.

</doc>
<doc id="663780" url="https://sk.wikipedia.org/wiki?curid=663780" title="Natália Puklušová">
Natália Puklušová

Natália Puklušová (* 19. február 1984, Spišská Nová Ves) je slovenská televízna herečka.
Absolvovala štúdium herectva na Vysokej škole múzických umení v Bratislave. V roku 2012 sa zúčastnila na súťaži "Hlas Česko Slovenska", avšak nepostúpila. Do povedomia divákov sa dostala seriálom "Búrlivé víno" a "Oteckovia".

</doc>
<doc id="663782" url="https://sk.wikipedia.org/wiki?curid=663782" title="Roman Poláčik">
Roman Poláčik

Mgr. art. Roman Poláčik (* 20. júl 1988, Trstená) je slovenský filmový, televízny a divadelný herec.
Absolvoval štúdium herectva na VŠMU v Bratislave. Už v tom čase hosťoval v Divadle Aréna, v Štúdiu 12 a v SND. Ďalšou scénou, kde ako študent pôsobil, bolo aj DAB v Nitre, v roku 2012 ako stály člen umeleckého súboru. Od roku 2018 je členom umeleckého súboru Činohry SND. Je i úspešným seriálovým a filmovým hercom. V roku 2025 bol z Činohry prepustený z dôvodu konsolidácie. 
Do povedomia divákov sa dostal hlavne pomocou seriálu "Oteckovia" postavou Ondreja a "Najhorší týždeň môjho života," kde hral postavu ženícha Marcela.
S manželkou Katarínou vychováva syna Filipa.

</doc>
<doc id="663783" url="https://sk.wikipedia.org/wiki?curid=663783" title="Kolonáda (rozlišovacia stránka)">
Kolonáda (rozlišovacia stránka)

Kolonáda môže byť:

</doc>
<doc id="663786" url="https://sk.wikipedia.org/wiki?curid=663786" title="France Gallová">
France Gallová

France Gallová, rodným menom Isabelle Geneviève Marie Anne Gall (* 9. október 1947, Paríž, Francúzsko† 7. január 2018 Neuilly-sur-Seine) bola francúzska popová speváčka.
Svoju spevácku kariéru realizovala spoločne so svojim manželom, ktorým bol spevák-skladateľ Michel Berger.
Životopis.
Narodila sa do rodiny textára Roberta Galla a Cécile Berthierové, dcéry Paula Berthiera, spoluzakladateľa spoločnosti "Petits Chanteurs à la Croix de Bois". 

</doc>
<doc id="663787" url="https://sk.wikipedia.org/wiki?curid=663787" title="Lipopolysacharid">
Lipopolysacharid

Lipopolysacharid (LPS) je veľká molekula skladajúca sa z lipidov (molekúl tukov a podobných látok) a polysacharidov spojených kovalentnou väzbou. Lipopolysacharidy sú hlavnou zložkou vonkajšej membrány gramnegatívnych baktérií a predstavujú významný endotoxín na ktorý organizmus reaguje silnou imunitnou reakciou.

</doc>
<doc id="663788" url="https://sk.wikipedia.org/wiki?curid=663788" title="Erina Akatsuka">
Erina Akatsuka

Erina Akatsuka je japonská baletka, prvá sólistka Baletu Slovenského národného divadla.
Kariéra.
Absolvovala Baletnú školu Hiroko Fukaura Ballet Studio v Japonsku. Potom pokračovala na Austrálskom baletnom konzervatóriu. V roku 2011 absolvovala English National Ballet School.
Od roku 2011 pôsobí v Balete SND. Začala ako demisólistka, od roku 2015 tancuje na poste sólistky Baletu SND. V Balete SND stvárnila hlavné postavy v baletoch "Sylfida", "Bajadéra", "Onegin", "Giselle", "Malý Princ", "Odyseus", "Korzár", "Luskáčik", "Spiaca krásavica" a iných.
Za účinkovanie v balete "Esmeralda" získala takúto recenziu: „So všetkými náležitosťami si bravúrne poradila sólistka Erina Akatsuka, ktorá v balete stvárňuje krásnu cigánku. Jej výkon mal v sebe nádherné frázovanie pohybu, vášeň, temperament, hĺbku a úžasnú kontrolu nad telom. Práve posledný zo spomenutých interpretačných superlatívov, je na našej prvej scéne veľmi zriedkavým úkazom.“

</doc>
<doc id="663798" url="https://sk.wikipedia.org/wiki?curid=663798" title="Zlaté časy">
Zlaté časy

Zlaté časy môže byť:

</doc>
<doc id="663810" url="https://sk.wikipedia.org/wiki?curid=663810" title="Konferenčná liga UEFA">
Konferenčná liga UEFA

Konferenčná liga UEFA (predtým známa ako Európska konferenčná liga UEFA) je klubovou futbalovou súťažou medzi európskymi tímami. Usporadúva ju organizácia UEFA. Jej založenie bolo oficiálne oznámené v roku 2018 a jej prvý ročník sa odohral v sezóne 2021/2022. V poradí európskych klubových súťaží je tretia, za Ligou majstrov a Európskou ligou. Prvým víťazom súťaže sa stal AS Rím.
História.
UEFA hovorila o možnosti ďalšej súťaže od roku 2015, aby rozšírila možnosti ďalších medzinárodných zápasov tým klubom, ktoré sú obvykle vyradené v predkolách LM a EL. 2. decembra 2018 UEFA oficiálne oznámila, že sa súťaž rozbehne na prvý trojročný cyklus v rokoch 2021–2024. Pracovný názov bol "Európska liga 2". Oficiálny názov bol zverejnený 24. septembra 2019 po zasadnutí UEFA v Ľubľane.
Formát.
Predkolá.
Podobne ako v Lige majstrov sa kvalifikácia delí na dve časti – majstrovskú a ligovú (nemajstrovskú). Na rozdiel od LM sa v majstrovskej časti objavia len tímy, ktoré boli vyradené v predkolách LM a potom boli presunuté do predkôl Európskej konferenčnej ligy.
Nasadenie tímov bude záležať na koeficiente krajiny a poradí v rebríčku UEFA:
Žiadna z krajín nebude mať viac miest v európskych pohároch oproti stavu do roku 2021, ale Európska konferenčná liga bude zameraná skôr pre kluby z krajín, ktoré sú v rebríčku UEFA na nižších miestach.
Skupinová fáza a vyraďovacia fáza.
Základných skupín je 8, v každej z nich sú 4 tímy. Vyraďovacia fáza sa skladá z osemfinále, štvrťfinále, semifinále a finále. Do osemfinále postupujú víťazi skupín; tímy na druhých miestach budú hrať jedno "kvalifikačné kolo" proti tímom na tretích miestach v základných skupinách Európskej ligy.
Víťaz súťaže bude mať zaistený postup a právo štartu v nasledujúcom ročníku skupinovej fázy Európskej ligy.

</doc>
<doc id="663816" url="https://sk.wikipedia.org/wiki?curid=663816" title="Pancier">
Pancier

Pancier môže byť:

</doc>
<doc id="663817" url="https://sk.wikipedia.org/wiki?curid=663817" title="Na telo">
Na telo

Na telo môže byť:

</doc>
<doc id="663819" url="https://sk.wikipedia.org/wiki?curid=663819" title="Dejiny ekonomického myslenia">
Dejiny ekonomického myslenia

Dejiny ekonomického myslenia sa zaoberajú vývojom ekonómie ako vednej disciplíny prostredníctvom ekonomických smerov a teórií formovanej po stáročia ekonomickými mysliteľmi, ich nasledovníkmi a ekonomickými školami. Na samom vzniku sa ekonomické otázky prelínali s náboženskými, či boli súčasťou všeobecnejších úvah o spoločnosti. Ako samostatná vedná disciplína sa ekonómia nakoniec vydelila v 17. a 18. storočí sformulovaním klasickej politickej ekonómie. Toto obdobie bolo katalyzátorom pre ďalší rozvoj nových smerov, škôl a teórií, ktoré viedli až k dnešnej, tzv. modernej ekonómii, ktorá však zďaleka nie je homogénnym celkom, a jej vývoj rozhodne nie je uzavretý. To ilustruje nasledujúci prehľad dejín a smerov ekonomického myslenia.
Antika.
Dejiny ekonomického myslenia boli po dlhý čas súčasťou filozofického myslenia. Autor názvu celej vednej disciplíny „"ekonómie"“ bol starogrécky filozof Xenofón, ktorý pre svoj spis použil názov „"Oikonomikos."“ V starej gréčtine znamenalo "oikos" dom, "nomos" pravidlá. Názov spisu teda možno preložiť ako „pravidlá domu,“ voľnejší preklad by bol „pravidlá domáceho hospodárstva.“
Platón sa zaoberal ekonomickými aspektami, predovšetkým vo svojom rozsiahlom dialógu "Ústava". Domnieva sa, že spoločnosť sa má deliť na tri triedy: pracujúci ľud, vojaci a filozofi. Posledná trieda - filozofi by mali vládnuť. Naopak, iba pracujúci ľud môže mať podľa neho súkromné vlastníctvo. Pre vojakov a filozofov nie je súkromné vlastníctvo vhodné. Podľa neho totiž podlamuje morálku a vedie k sebectvu a uprednostňovaniu vlastných záujmov. To podľa Platóna nie sú správne vlastnosti ani pre vládcu a ani obrancov vlasti.
Platónov žiak Aristoteles sa zaoberal ekonomickými problémami najmä vo svojich spisoch "Politika" a "Etika Nikomachova". Aristoteles rozlišuje vlastníctvo "prirodzené" a "neprirodzené". Prirodzené vedie k dobrému hospodáreniu, ale neprirodzené vedie iba k zbytočnému hromadeniu majetku. V svojich dielach tiež veľmi striktne odmieta úžeru.
Aj Rimania sa venovali ekonomickým otázkam. Neprispeli však do dejín ekonomického myslenia žiadnymi novými významnými myšlienkami.
Scholastika.
Pre zárodky ekonomického myslenia v období stredoveku je charakteristický vplyv kánonického práva. Scholastika vychádza z Písma a znovuobjavených spisov antickej filozofie. Túto epochu najlepšie reprezentuje Tomáš Akvinský, dominikánsky mních, katolícky filozof a teológ. Napísal rozsiahly spis "Summa theologiae" (Suma teologická, 1273). Akvinský opäť sprístupnil myšlienky antických filozofov. Čerpal najmä z Aristotela a snažil sa jeho filozofiu interpretovať v súlade s kresťanským učením. Ide o tzv. Tomistickú syntézu. Rovnako ako Aristoteles, aj Akvinský odmieta úrok, pretože predstavuje odmenu za čas, ktorý veriteľ musí čakať na vrátenie zapožičanej čiastky. Čas však patrí Bohu, preto je neprípustné, aby si odmenu prisvojoval človek. Ďalším významným príspevkom kánonistov je koncept "spravodlivej ceny", ktorým opäť nadväzujú na pôvodný výklad Aristotela. Význam tohto konceptu spočíva v tom, že cena je prvýkrát spojená s nákladmi, čo bude neskôr dominantným prístupom klasickej politickej ekonómie. Štruktúru spravodlivej ceny tvoria:
Významné boli aj názory kánonistov na peniaze. Aj tu sú pre Akvinského východiskom názory Aristotela. Výraznou osobou finančnej teórie 14. storočia bol napr. Mikuláš z Oresmi, ktorý prvý raz vyjadruje informácie, neskôr známe ako Greshamov zákon. Ďalšími významnými predstaviteľmi neskorej scholastiky boli John Duns Scotus a Johannes Buridanus.
Merkantilizmus.
Ako súčasť tzv. kameralistiky sa v rannom novoveku začína rozvíjať merkantilizmus, ktorý po celé 17. storočie zostáva oficiálnou ekonomickou doktrínou pre väčšinu európskych štátov. Kladie dôraz na kladnú obchodnú bilanciu a na významnú úlohu štátu. Na zahraničný obchod sa pozerá ako na hru s nulovým súčtom, kde jeden musí stratiť v rovnakej miere ako druhý získa. Ranný merkantilizmus preto odsudzuje odliv peňazí z krajiny a snaží sa tomu zabrániť clami a zákazmi dovozu. Neskorší merkantilizmus už odliv peňazí z krajiny nezakazuje, no stále vidí hlavný zdroj bohatstva štátu v kladnej obchodnej bilancii. Merkantilizmus ovládal európske ekonomické myslenie a oficiálnu štátnu politiku do 18. storočia. Bol odmietnutý klasickou politickou ekonómiou na prelome 18. a 19. storočia.
Kameralizmus.
Názov kameralizmus je odvodený z nemeckého slova "Kammerkollegium", ktoré predstavovalo vysokých úradníkov, ktorí pôsobili v kancelárii na dvore. Činnosť úradu dala vzniknúť celej oblasti vedomostí "Kameralwissenschaften" a na začiatku 18. storočia boli na univerzitách zriadené aj katedry kameralistiky. Prvá katedra kamerálnych vied bola založená na Viedenskej univerzite v roku 1752 Johanom von Justim na želanie Márie Terézie. Neskôr vznikali ďalšie katedry kamerálnych vied na rakúskych a nemeckých univerzitách.
Kameralizmus rástol na základe pomerne zaostalej ekonomickej, sociálnej a politickej štruktúry v Nemecku. Táto ťažká situácia bola výsledok Tridsaťročnej vojny v rokoch 16181648. Odhaduje sa, že v dôsledku nepriateľských akcií klesla populácia o 30-40%, obchodná výmena klesla a poľnohospodárstvo a remeslá sa v menších mestách dostali do hlbokej recesie. Hospodárska kríza tohto obdobia bola aj dôsledkom hlbokého politického rozpadu.
Kameralizmus ovplyvnil ekonomické myslenie v Nemecku a v Rakúsku na prelome 18. a 19. storočia. Je akousi stredoeurópsku odrodou merkantilizmu. Zdieľa s ním ideu silného štátu a princíp pozitívnej obchodnej bilancie. Rovnako ako prívrženci merkantilizmu, tak aj kameralisti sa sústredili na praktické otázky hospodárskej politiky a menej na teoretické otázky.
Od merkantilizmu sa okrem iného odlišujú aj väčším dôrazom na populačný rast, a to z troch dôvodov: mocenský ( viac poddaných, väčšia armáda ), fiškálny ( viac ľudí platiacich dane ) a dopytový ( väčší dopyt → väčší trh a výroba ). Dôraz na populačný rast bol značný v merkantilizme, ale v kameralizme bol ďaleko väčší. Bolo to kvôli tomu, že v Rakúsku ( aj v Českých krajinách ) bol veľmi znateľný úbytok obyvateľstva. Rozdielny bol aj pohľad na obchodnú bilanciu. Pre merkantilistov to bola bilancia peňazí, pre kameralistov bilancia práce ( zamestnanosti ). Kameralisti nekládli tak veľký dôraz na príliv zlata. Za zdroj národného bohatstva považovali hlavne poľnohospodárstvo. Považovali ho za to najdôležitejšie, pretože sa domnievali, že všetok priemysel, remeslá a obchod môže prekvitať iba tam, kde je kvalitné poľnohospodárstvo. Ďalším dôvodom bola snaha zaistenia poľnohospodárstva, ktoré by bolo sebestačné, a teda nezávislé od dovozu z okolitých štátov. Kvôli tomu boli veľmi znepokojení hospodárskou nerovnováhou medzi mestom a vidiekom. Kameralisti navrhovali reformu poľnohospodárstva, ktorá spočívala v parcelovaní veľkostatkárskej pôdy. To by podľa nich zvýšilo počet poľnohospodárskeho obyvateľstva, a tým aj poľnohospodársku výrobu. Motivácia roľníkov by posilnila, pretože by pracovali na svojej vlastnej pôde. Kameralisti rozdeľovali prácu na produktívnu a neproduktívnu. Neproduktívna práca bola pre nich napríklad práca služobníctva.
Kameralizmus bol počas svojho pôsobenia najviac rozšírený nielen v Prusku a Rakúsku, ale aj vo Švédsku. Tu sa začali ekonomické teórie šíriť po tom, čo Švédsko stratilo pobaltské územia v Severnej vojne. Jeho najväčším zástancom bol botanik Carl Linné a jeho žiaci.
Hlavné myšlienky kameralizmu boli spísané práve Johannom Heinrichom von Justim v jeho knihe "Staatswirtschaft" ( v preklade Štátna ekonomika, 1758 ). V nej tvrdí, že samostatný štát by mal smerovať k vzdelávaniu a zvyšovaniu kvalifikácie svojich obyvateľov, k čomu by malo dochádzať cez vedecký a technologický pokrok. Naznačil pozitívnu úlohu štátu v životoch jeho občanov, ktorí by mali zasahovať do ekonomického diania. Bol to pravý opak liberalizmu a jeho neviditeľnej ruky trhu. Ten bol v tom čase aplikovaný napríklad vo Veľkej Británii.
Fyziokratizmus.
Fyziokratizmus, čiže „vláda prírody,“ vznikol v 18. storočí vo Francúzsku a najpopulárnejším sa stal na konci tohto storočia. Podstatou fyziokratizmu je teória, že bohatstvo národov pochádza z poľnohospodárstva. Fyziokratizmus je považovaný za prvú prepracovanú ekonomickú teóriu. Urobil prvé kroky k osamostatneniu ekonómie ako samostatnej vedeckej disciplíny. Na fyziokratizmus nadväzuje Adam Smith a jeho dielo Bohatstvo národov, ktoré je považované za začiatok modernej ekonómie.
Fyziokratizmus predznamenal príchod klasickej ekonómie. Jej prínosom bolo kladenie dôrazu na produktívnu prácu, ideu prirodzeného poriadku a požiadavka voľného trhu. Ich slogan, ktorý sa snažili presadiť znel: "„Laissez faire, laissez passer“" - "„nechajte byť, nechajte plynúť.“" Napriek tomu nie je možné fyziokratov priradiť ku klasickej ekonómii. Hlavným dôvodom je, že za produktívnu prácu považovali iba poľnohospodárstvo. Verili, že bohatstvo možno tvoriť iba v spojení s prírodou ( teda pôdou ), a že spracovanie výrobkov je iba nakladanie s poľnohospodárskym prebytkom. Nikdy sa nepokúsili o vysvetlenie a opísanie výmenných pomerov. Čistý produkt chápali iba ako rozdiel hodnoty poľnohospodárskej produkcie a jej nákladov.
Špecifickým prínosom fyziokratizmu bola Ekonomická tabuľka Francoisa Quesnaya. Tá bola významným metodickým prínosom, pretože prvýkrát ukázala ekonomiku ako neustále sa opakujúci ( kruhový ) tok tovaru a peňazí. Dalo by sa povedať, že bola prvým jednoduchým ekonomickým modelom. Quesnay v "ekonomickej tabuľke" popisoval väzby medzi hlavnými spoločensko - ekonomickými triedami ľudí. Fyziokrati rozdeľovali spoločnosť do 3 tried:
Medzi fyziokratov zaraďujeme okrem Francoisa Quesnaya napríklad: Duponta de Nemour a Victora Riquetii 
Klasická politická ekonómia.
Adam Smith.
Škótsky ekonóm a filozof Adam Smith sa narodil 5. júna 1723 v meste Kirkcaldy v Škótsku. V rokoch 1737- 1740 študoval matematiku, geometriu a fyziku na Glasgowskej univerzite. Od roku 1740 študoval sedem rokov na Oxfordskej univerzite. Od roku 1751 učil logiku ako profesor na v Glasgowe. V roku 1759 vydal knihu „Teória mravných citov.“ V roku 1764 ukončil dráhu profesora, a stal sa učiteľom syna, neskôr významného politika Charlesa Townshelda. V rokoch 17641766 cestoval po Európe ( Paríž, Toulouse, Ženeva ). V roku 1767 bol poradcom Townshelda pri vypracovaní návrhu zdanenia. 9. marca v roku 1776 vydal svoje hlavné dielo "Bohatstvo národov" ( celým názvom "„Pojednanie o podstate a pôvode bohatstva národov“" ). V roku 1778 získal colný mandát pre Škótsko a pre daň zo soli. 17. júla v roku 1790 zomrel v rodnom Škótsku.
"Bohatstvo národov" je významným dielom nie vďaka tomu, že by prinieslo nejaké nové poznatky, ale vďaka tomu, že sa Smithovi podarilo zhrnúť vtedajšie ekonomické poznanie do jedného celistvého diela. Smithovo "Bohatstvo národov" bolo značne ovplyvnené dobou, v ktorej Smith žil, teda osvietenstvom. V období osvietenstva razili filozofi cestu myšlienkam slobody, ale štátnici stále uplatňovali politiku merkantilizmu. Tento konflikt medzi ideológiou liberalizmu a pretrvávajúcou politikou merkantilizmu je aj témou "Bohatstvo národov", kde Smith kritizuje súčasný obchodný systém. Smith venoval súčasnému systému osem kapitol štvrtej knihy. Poslednú kapitolu venoval fyziokratizmu, ktorý považoval za veľký pokrok. V Bohatstve národov Smith opisuje štyri ústredné témy, ktoré sa stali ťažiskovými pre klasickú politickú ekonómiu. Týmito témami sú:
Smith zdôrazňoval, že ekonomika nemôže byť riadená ako jedna veľká firma. Osobne presadzoval ideu prirodzeného poriadku. Tú odvodil od Davida Humea a Françoisa Quesnaya, ale doviedol ju do hĺbky, a to hlavne svojou predstavou neviditeľnej ruky trhu, ktorá ho preslávila najviac. Podstatou teórie neviditeľnej ruky trhu je myšlienka spontánnej harmónie individuálneho a spoločenského záujmu. Smith si bol vedomý konfliktu medzi triedami a medzi záujmami jednotlivcov a záujmami spoločnosti. Neviditeľná ruka stelesňuje určitý súlad medzi záujmami jednotlivca a záujmami spoločnosti. Zároveň tvrdí, že tento súlad je prirodzený a nemal by byť dosahovaný zasahovaním štátu do politiky. Smith zdôrazňuje, že národné bohatstvo nie je ničím iným ako súhrn individuálnych bohatstiev. Z toho vyplýva, že jedinec, ktorý sleduje svoje záujmy a zväčšuje svoje bohatstvo, zväčšuje aj bohatstvo celého svojho národa. Smith nevysvetľoval harmóniu medzi individuálnymi a spoločenskými záujmami jednoduchým sčítaním bohatstva. Pre Smitha bola veľmi dôležitá deľba práce, konkurencie a akumulácia. Smith vo svojej knihe píše: "„Nie je to láskavosť mäsiara, cukrára alebo pekára, ktorej vďačíme za to, že máme svoj obed, ale ich zreteľ na vlastný záujem. Nespoliehame sa na ich ľudskosť, ale na ich sebalásku. Nezdôrazňujeme im naše potreby, ale výhody, ktoré im plynú.“" ( Smith, A, 1910, podľa Holman, R. a kol., Nakladateľstvo CH Beck, Praha 1999, Dejiny ekonomického myslenia, s.47)
Thomas Malthus.
Thomas Malthus ( 17661834 ) sa zapísal do dejín ekonomického myslenia svojou populačnou teóriou. Táto teória síce nebola modernou ekonómiou prijatá, ale nebola úplne zavrhnutá. Ekonómovia tvrdia, že "viac" patrí do iného vedeckého odboru než je ekonómia. Teória vychádzala z toho, že prirodzená tendencia k rozmnožovaniu je tak silná, že vyvoláva rýchlejší rast populácie, než ako rýchlo môžu rásť zdroje obživy. Kým populácia má tendenciu zväčšovať sa geometrickým radom ( 1, 2, 4, 8, 16, 32, 64, 128, ... ), zdroje obživy sa môžu zväčšovať nanajvýš aritmetickou postupnosťou ( 1, 2, 3, 4, 5, 6, 7, 8, ... ). Z toho na prvý pohľad vyplýva nesúlad, ktorý Malthus nazval populačnou teóriou. Jeho teória naznačovala, že hospodársky rast nie je schopný odstrániť chudobu más. Jediným spôsobom by podľa Malthusa bola morálna sebakontrola. Podľa Malthusa k hromadnej smrti hladom nedochádza iba vďaka javom, ktoré zvyšujú úmrtnosť alebo znižujú pôrodnosť. Malthus vidí tento jav v istom zmysle ako pozitívny. Pre tieto názory si ekonómia vyslúžila priezvisko „ponurá veda.“
David Ricardo.
David Ricardo ( 17721823 ) prišiel s novým poňatím existenčného minima. Dovtedy bolo existenčné minimum považované za fyzické minimum ( minimum pre prežitie robotníka ). Podľa Ricarda bolo existenčné minimum ovplyvnené vyspelosťou danej krajiny, historickým vývojom robotníckej triedy, jej zvykmi a životným štýlom. Vďaka tomu mohlo byť existenčné minimum odlišné v rôznych krajinách. Vyššie existenčné minimum anglického robotníka tak bolo niekoľkokrát vyššie ako výška existenčného minima indického robotníka. Ricardo vysvetlil aj to, prečo sa mzda dlhodobo udržuje okolo existenčného minima. Ricardo rozlišoval trhovú mzdu a prirodzenú mzdu. Prirodzená mzda bola podľa neho peňažným vyjadrením existenčného minima. Keď akumulácia kapitálu silnie, rastie dopyt po práci a s ňou aj trhová mzda robotníckej rodiny pociťuje zlepšenie oproti normálnemu stavu v danej krajine. Prirodzenou reakciou je zvyšovanie populácie. Rast populácie po určitom čase zvýši ponuku práce na trhu, a tým stlačí trhovú mzdu späť na úroveň prirodzenej mzdy. Opačná situácia je ochabnutie akumulácie kapitálu a s ňou aj dopyt po práci. To vyvolá pokles trhovej mzdy pod prirodzenú mzdu, a tým zníži populáciu. To sa po dlhšom čase prejaví poklesom ponuky a zvýšením trhovej mzdy späť na úroveň prirodzenej mzdy. Táto teória sa volá Ricardov mzdový zákon.
John Stuart Mill.
John Stuart Mill ( 18061873 ) nadväzoval na Smitha, Malthusa aj Ricarda. Bol v zásade posledným veľkým predstaviteľom klasickej politickej ekonómie ( niekedy býva za posledného klasika označovaný aj Karol Marx ). Jeho dielo "Princípy politickej ekonómie" malo veľký úspech u anglickej ekonomickej verejnosti. Po dve generácie sa v Anglicku učila politická ekonómia práve podľa jeho diela. Až v roku 1890 sa v Anglicku začalo učiť podľa Marshallových "Zásad ekonómie".
Ďalšími klasickými politickými ekonómami boli Jean B. Say a Nassau W. Senior.
Francúzsky socializmus.
Na začiatku 19. storočia sa začínajú objavovať myšlienkové smery, ktoré odmietajú kapitalizmus. Aj keď sú jednotlivé prúdy od seba odlišné, majú niekoľko spoločných znakov. Nový systém, ktorý chceli nastoliť by nebol založený na súkromnom vlastníctve, ale na určitej forme kolektívneho vlastníctva. Socialisti prisudzovali biedu robotníkov hospodárskej kríze a morálny úpadok spoločnosti. Podľa nich bolo súkromné vlastníctvo negatívnym javom, pretože vytvára konkurenciu a preteky za peniazmi. Socializmus sa dá rozdeliť do troch prúdov:
Asocianizmus.
Základnou ideou asociacionizmu bolo vytvorenie hospodárskych komunít ( asociácii ), v rámci ktorých by bolo kolektívne vlastníctvo. Asocionisti boli presvedčení, že nie je potrebné zvrhnúť kapitalizmus násilnou cestou, pretože asociácie sa v hospodárskej súťaži presadia samy. Názor odvodzovali od toho, že pre robotníkov bude príťažlivejšie pracovať pre určitú komunitu, a že robotníci budú v rámci komunity viac motivovaní. Známymi predstaviteľmi sú Charles Fourier a Louis Blanc.
Anarchizmus.
Tento prúd bol viac radikálny než asocionizmus. Anarchisti chceli, na rozdiel od asocionistov, zvrhnúť štát a dať asociáciám väčšie právomoci. Významným predstaviteľom anarchizmu vo Francúzsku bol Pierre J. Proudhon, ktorého hlavnou ideou bolo vytvorenie akýchsi voľných úverov. Vďaka týmto úverom by sa každý mohol stať súkromným vlastníkom a vyrábať.
Saint-Simonizmus.
Saint-Simonizmus je najvýznamnejší prúd francúzskeho socializmu. Jeho zakladateľom bol Henri de Saint-Simon. Jeho predstavy boli značne odlišné od predchádzajúcich dvoch prúdov. On sa na rozdiel od nich domnieval, že celá spoločnosť môže byť riadená inteligenciou osvietenej elity. Veril v rozvoj vedy a priemyslu. Jeho ideálom bolo vytvorenie novej elity vedcov a inžinierov, ktorí by celú hospodársku spoločnosť riadili ako jeden celok. Vďaka organizácii podľa neho zmizne chaos konkurencie a spoločnosť získa nový poriadok. Jeho cieľom bolo pretvorenie politiky vo vedu. Namiesto existujúcej vlády chcel dosadiť vládu matematikov, fyzikov, biológov, podnikateľov, inžinierov a umelcov. Saint-Simon dokázal svojou teóriou nadchnúť veľa významných osobností 19. storočia. Napríklad Napoleon III., Honoré de Balzac, Victor Hugo, bratia Pereiroví, tí všetci boli jeho myšlienkami ovplyvnení.
Cez veľkú rozmanitosť a premyslené systémy bol prínos francúzskeho socializmu nulový. Bolo to spôsobené tým, že všetky tri prúdy sa zameriavali na projektovanie nového poriadku, namiesto toho, aby sa zaoberali skutočnými javy.
Nemecká historická škola.
V 19. storočí, kedy vo Francúzsku a Anglicku prevládali teórie klasickej politickej ekonómie, v Nemecku prevažovala historická škola. Historické školy boli aj v iných krajinách ( napríklad v Anglicku ), ale ich vplyv bol potlačený klasickú ekonomikou. Dôvod, prečo v Nemecku prevažovala historická škola, bol ten, že v Nemecku bola história ako veda veľmi uznávaná a na vysokej úrovni.
Historická škola sa od klasickej politickej ekonómie značne líšila. Klasickí ekonómovia hľadali univerzálne zákony, ktoré by platili pre každý štát v každom čase. Historická škola nepokladala ekonomické javy za konzistentné. Naopak, tvrdila, že ekonómia má evolučný charakter a mení sa s dobou.
Nemecká škola sa delí do troch etáp:
Vo všetkých smeroch môžeme nájsť prvky metódy, ktorá sa nazýva "historizmus". Ten bol metódou, ktorou sa nemecká historická škola odlišovala od ostatných ekonomických smerov. Myšlienku, že história je zdrojom pre ekonomické poznanie síce používali aj iní ekonómovia ( napríklad Adam Smith ), ale pre nemeckú historickú školu to zároveň znamenalo, že odmietali možnosť univerzálnych ekonomických teórií, ktoré by bolo možné aplikovať na rôzne situácie. Od klasickej politickej ekonomiky sa nemecká historická škola výrazne líšila aj v tom, že rolu štátu považovala, na rozdiel od klasických ekonómov, za veľmi dôležitú v rámci národnej ekonomiky.
Historická metóda ( historizmus ) spočíva v tom, že sa ekonómovia obzerali späť do minulosti. Neznamená to však, že by hľadali nejaké všeobecné pravdy, práve naopak. Ekonómovia nemeckej historickej školy 19. storočia tvrdili, že historické javy sú neopakovateľné, pretože závisia od podmienok v danom štáte ( mentalita, zvyky, atď. ) Preto podľa nich nemá zmysel snažiť sa hľadať akékoľvek univerzálne zákony.
Staršia historická škola.
V staršej historickej škole bol historizmus v oveľa slabšej podobe ako neskôr v mladšej historickej škole. Do staršej historickej školy radíme troch významnejších autorov: Bruno Hildebrand, Karl Knies a Wilhelm Roschera.
Najznámejším a zároveň najrešpektovanejším z týchto troch autorov bol Wilhelm Roscher. Vydal päťzväzkové dielo s názvom „"Systém národného hospodárstva".“ Toto dielo malo v Nemecku veľký úspech. Roscher bol ochotný uznať, že existujú určité všeobecné ekonomické zákony, ale je možné ich objaviť iba skúmaním histórie. Roscher používal "historickú metódu" a sám sa nazýval "historizujúcim ekonómom." Nezaujímal sa o opis ekonomického správania jednotlivca, ale iba väčšie ekonomické celky.
Mladšia historická škola.
Najvýznamnejším historizujúcim ekonómom Mladšej historickej školy bol Gustáv von Schmoller. Schmoller na rozdiel od Rochera odmietal uznať existenciu všeobecných ekonomických zákonov. Najviac kritizoval anglických klasikov, o ktorých tvrdil, že ich metódy sú nevedecké. Schmoller sa od Rochera líšil aj tým, že neštudoval národné ekonomiky, ale ekonomiky inštitúcií, ako súčasti národných ekonomík. Z týchto štúdií sa snažil formulovať rôzne politické odporúčania.
Najmladšia historická škola.
Známymi predstaviteľmi najmladšej historickej školy boli Max Weber a Werner Sombart. Obaja boli historizujúcimi ekonómami, no historizmus v poňatí Schmollera už pre pre nich nebol typický.
Max Weber sa preslávil dielom zvaným „"Protestantská etika a duch kapitalizmu",“ v ktorej prišiel s teóriou o vzniku "kapitalizmu". Zistil, že kapitalizmus vznikal medzi protestantmi ( Kalvinistami ) odkiaľ sa šíril ďalej. Podľa jeho hypotézy vedie kalvinistická viera k odriekaniu a túžbe po úspechu. Kalvinisti verili, že úspech je prejavom Božej milosti a spasenia. Táto viera je podľa Maxa Webera duchovnou silou, z ktorej sa zrodil európsky kapitalizmus.
Werner Sombart, podobne ako Weber, hľadal historický pôvod kapitalistického ducha. Nie však v kalvinizme ale v židovstve. Vo svojom diele „"Židia a moderný svet“" uverejnil teóriu, podľa ktorej rozptýlenie Židov po Európe, ktorí mali zmysel pre obchodovanie, umožnilo vznik obchodných vzťahov medzi nimi po celej Európe. Spoločne so sebou prinášali podľa Sombarta aj duch kapitalizmu.
Významnou chybou historizujúcich ekonómov bolo to, že nedokázali ( na rozdiel od klasických politických ekonómov ) spojiť históriu s teóriou. Verili, že všeobecná znalosť sa sama ukáže dôkladnými štúdiami histórie. Nebrali však do úvahy to, že k získaniu všeobecných vedomostí je potrebné spojiť historické poznatky s teoretickou praxou. Veľká väzba na históriu spôsobila aj to, že ekonómia historickej školy sa nebola schopná osamostatniť ako samostatná vedná disciplína. Vďaka detailnému opisovaniu rôznych historických realít mala nemecká historická škola veľmi nezreteľné hranice a dalo by sa povedať, že išlo skôr o historicko-ekonomickú vedu.
Marxizmus.
Karol Marx.
Karol Marx ( 18181883 ) študoval filozofiu a právo na univerzitách v Bonne a Berlíne. Po ukončení štúdia začal kariéru radikalistického žurnalistu. V roku 1843 odišiel kvôli problémom s pruskými úradmi do Paríža. Spolu s priateľom, s ktorým sa tu zoznámil Friedrichom Engelsom napísal „komunistický manifest,“ ktorý v budúcnosti silno ovplyvnil komunistické hnutie vo svete. Motto tohto manifestu "Proletári všetkých krajín, spojte sa!" sa stalo akousi výzvou k spojeniu robotníckych spolkov do medzinárodného robotníckeho hnutia. Marx bol aj spoluzakladateľom medzinárodnej Ligy komunistov. Opäť mal problémy s úradmi a tak odišiel do Belgicka. Odtiaľ však opäť odišiel v roku 1849 do Londýna, kde sa usadil. Tu vďaka Engelsovej finančnej podpore vydal svoje životné dielo „Kapitál.“ Druhý a tretí diel vydal Engels až po Marxovej smrti.
Podľa Marxa spočíval problém spoločnosti v rozdelení do dvoch tried - vykorisťovatelia a vykorisťovaní, a v antagonizmus medzi nimi. Marx videl kľúč k tomuto problému v zrušení súkromného vlastníctva. Trieda vlastníkov výrobných prostriedkov ( pôda, stroje, atď. ) núti triedu robotníkov, aby pracovala, a tým ju vykorisťuje. Podľa Marxa tento systém vždy vrcholí revolúciou a nastolením novej triedy vlastníkov a novej triedy nevlastníkov. Takto rozdelil spoločnosť do 5 etáp:
Komunistická spoločnosť je piatou a podľa Marxa poslednou etapou. Komunistická spoločnosť mala byť ideálna v tom, že budú zrušené jednotlivé triedy. Každý bude pracovať podľa svojich síl a nebudú chudobní ani bohatí, pretože všetko bude všetkých.
Komunizmus sa v istom slova zmysle podobal francúzskemu socializmu. Karol Marx však nazval francúzsky socializmus útopickým a nevedeckým. Dalo by sa povedať, že mal pravdu. Sám síce nedospel k správnym záverom, ale jeho metóda bola vedecká. K tomu prispelo hlavne to, že sa pokúsil o vykonanie dôkladnej anatómie kapitalizmu a formuloval teóriu jeho zániku. Od francúzskych socialistov sa Marx líšil ešte v jednom ohľade. Francúzski socialisti sa nezaoberali štúdiom a rozborom kapitalizmu. Namiesto toho opisovali a premysleli do posledných detailov svoju víziu budúcnosti. Marx na rozdiel od nich opísal kapitalizmus, ale v popise budúceho komunistického poriadku bol opatrný a obmedzil sa iba na tvrdenie, že v ňom nebude existovať súkromné vlastníctvo a trieda kapitalistov. Marx pre svoj program zvolil radšej prívlastok "komunistický", pretože sa domnieval, že slovo "socialistický" bolo francúzskymi socialistami úplne zdiskreditované.
Marx sa však zmýlil, keď predpovedal vývoj kapitalistickej spoločnosti. Marx sa domnieval, že spôsob kapitalistickej výroby bude vyžadovať čoraz menej kvalifikovanú pracovnú silu. Na rozdiel od toho kapitalistická výroba žiada čoraz viac kvalifikovanú prácu. Marx si myslel, že "proletárska" revolúcia nastane v krajine, ktorá je priemyselne najvyspelejšia a robotnícka trieda je preto najviac uvedomelá ( teda v Anglicku ).
Marginalizmus.
V poslednej tretine 19. storočia s nástupom marginalistických teórií ( teória hraničného úžitku, teória medznej produktivity ) prebehla v ekonómii zmena paradigmy. Konkrétne v roku 1871 boli publikované zásadné ekonomické diela, ktoré umožnili vytvoriť nový systém ekonomického myslenia. Z tzv. Marginalistickej revolúcie postupne vyrastala moderná ekonomická veda, najmä moderná mikroekonómia.
Jednalo sa o revolúciu v metodológii, pretože ekonómia začala používať medzné veličiny. Marginalistická metóda umožňovala analyzovať alokáciu ekonomických zdrojov a otvorila priestor pre matematizáciu ekonómie. Táto nová politická ekonómia sa podstatne líšila od vtedy stále dominujúcej klasickej politickej ekonómie. Kým sa klasickí ekonómovia sústredili na ponukovú stranu trhu a ekonomický rast, "marginalizmus" zameral pozornosť na dopytovú stranu trhu a alokáciu obmedzených zdrojov.
Kľúčovými osobnosťami marginalistickej revolúcie boli William Stanley Jevons, Carl Menger a Léon Walras, ktorí v roku 1871 ( Walras až v roku 1874 ) nezávislo od seba vydali diela, v ktorých komplexne formulovali teóriu medznej užitočnosti:
Z marginalistickej revolúcie vzišli tri významné školy ekonomického myslenia: Rakúska škola, Lausannská ekonomická škola a Cambridgeská škola. Posledné dve predstavovali začiatok neoklasickej ekonómie, ktorá dodnes hrá v ekonómii významnú úlohu.

</doc>
<doc id="663825" url="https://sk.wikipedia.org/wiki?curid=663825" title="Prílepy">
Prílepy

Prílepy sú mestská časť Zlatých Moraviec. Sú vzdialené 4 km juhovýchodne od okresného mesta. K 31. decembru 2016 žilo v obci 414 obyvateľov.
Preteká nimi potok Širočina, ležia západne od Pohronského Inovca na severnom okraji Podunajskej pahorkatiny v nadmorskej výške 215 m n. m.
Prílepy (Perlep) sa spomínajú v roku 1354. Obec patrila zemanom z Topoľčianok, neskôr ostrihomskému arcibiskupstvu, Forgáchovcom, panstvu Levice, Berchényovcom a iným. V roku 1634 bola poplatná Turkom. V roku 1536 mala 7 port, v roku 1601 mala 10 domov, v roku 1720 mala 10 daňovníkov, v roku 1828 mala 40 domov a 258 obyvateľov. V 19. storočí tu postavili papiereň. V roku 1960 bola obec pričlenená k mestu Zlaté Moravce.
V Prílepoch sa nachádza kaštieľ rodiny Szentiványi, ktorý je teraz prerobený na kultúrny dom, poštu a škôlku. Keď gróf Szentiványi v prvej polovici 20. storočia odišiel zo svojho kaštieľa obkoleseného nádherným parkom, ktorý využíval na poľovačky a zábavy, akoby s ním odišla i dovtedajšia história tejto lokality. Rod Szentiványi patril k najstarším liptovským rodom. Aj keď kaštieľ má už od svojho pôvodného vzhľadu veľmi ďaleko, bývalú noblesu parku pripomína iba niekoľko veľmi starých borovíc a gaštanov a zašlú slávu pripomína už len kaplnka a pár starých náhrobných kameňov na miestnom cintoríne.
Mestskú časť tvoria štyri ulice, Hlavná, Obecná, Nová a Parková. Prílepy majú dve miestne časti a to Čierna dolina a Horný Majer. Na Čiernej doline sa kedysi chovali kone, teraz sa tam chovajú kozy a predávajú kozie výrobky, taktiež tam pramení vodný tok Širočina. Horný Majer je malá osada tvorená pár domami. 
K chotáru obce patria aj vinice a malý svah na poli smerom do susednej obce Čierne Kľačany nazývaný obyvateľmi "Kozy-chrbty". Vinice sa rozprestierajú na čistinke pred južnými svahmi Pohronského Inovca. 
Prílepy katastrálne hraničia zo severozápadu so Zlatými Moravcami, z juhu s obcou Čierne Kľačany, zo severu s obcou Žitavany a z juhovýchodu s obcou Volkovce. 
Okrajom obce prechádza železničná trať a je tu aj železničná zastávka Zlaté Moravce-Prílepy. 
Nachádza sa tu aj zvonica, ktorá vždy pred začiatkom svätej omše zvoláva ľudí, aby sa prišli pokloniť do miestneho kostolíka.
Rímskokatolícky kostol povýšenia Svätého kríža z 18. storočia bol kedysi len kaplnka, ale v 20. storočí z nej vybudovali kostol. V kostole sa taktiež nachádza krypta, kde sú pochovaní šľachtici Alexander a Anna Kostolányiovci.

</doc>
<doc id="663846" url="https://sk.wikipedia.org/wiki?curid=663846" title="Svetový pohár v alpskom lyžovaní 2008/2009">
Svetový pohár v alpskom lyžovaní 2008/2009

Svetový pohár v alpskom lyžovaní 2008/2009 bol 43. ročník Svetového pohára v alpskom lyžovaní usporiadaný Medzinárodnou lyžiarskou federáciou. Začal sa 26. októbra 2008 v Söldene, Rakúsku a skončil sa 14. marca 2009 v Åre, Švédsku.

</doc>
<doc id="663853" url="https://sk.wikipedia.org/wiki?curid=663853" title="Tour Saint-Gobain">
Tour Saint-Gobain

Tour Saint-Gobain (v rokoch "Tour M2") je mrakodrap nachádzajúci sa na predmestí Paríža Courbevoie v štvrti La Défense.
Je sídlom ústredia francúzskej spoločnosti Saint-Gobain. Meria 177,95 metra od zeme.
Prvý kameň položili 19. apríla 2017 Pierre-André de Chalendar, predseda predstavenstva a generálny riaditeľ spoločnosti Saint-Gobain, Gabriele Galateri di Genola, predseda predstavenstva Generali, a Xavier Huillard, predseda predstavenstva a generálny riaditeľ spoločnosti Vinci.

</doc>
<doc id="663854" url="https://sk.wikipedia.org/wiki?curid=663854" title="A nagy alakítás">
A nagy alakítás

A nagy alakítás je siedmy štúdiový album, ktorý v roku 1990 vydalo hudobné vydavateľstvo Proton maďarskej pop rockovej skupine KFT.

</doc>
<doc id="663855" url="https://sk.wikipedia.org/wiki?curid=663855" title="Veľkomoravsko">
Veľkomoravsko



</doc>
<doc id="663856" url="https://sk.wikipedia.org/wiki?curid=663856" title="Zoznam kultúrnych pamiatok v obci Habovka">
Zoznam kultúrnych pamiatok v obci Habovka

Toto je zoznam kultúrnych pamiatok v obci Habovka v okrese Tvrdošín.

</doc>
<doc id="663857" url="https://sk.wikipedia.org/wiki?curid=663857" title="Svetový pohár v alpskom lyžovaní 2020/2021">
Svetový pohár v alpskom lyžovaní 2020/2021

Svetový pohár v alpskom lyžovaní 2020/2021 bol 55. ročník Svetového pohára v alpskom lyžovaní usporiadaný Medzinárodnou lyžiarskou federáciou. Sezóna svetového pohára sa začala 18. októbra 2020 v Söldene, Rakúsku a skončila sa 21. marca 2021 v Lenzerheide, Švajčiarsku. Kvôli pandémii ochorenia COVID-19 bolo mnoho jednotlivých pretekov presunutých a zrušených, výsledkom čoho bolo, že v Severnej Amerike sa nekonali žiadne preteky svetového pohára prvýkrát od sezóny 1973/74 a iba druhýkrát v histórii svetového pohára.
Peňažné výhry.
Top 5 mužov
Top 5 žien

</doc>
<doc id="663861" url="https://sk.wikipedia.org/wiki?curid=663861" title="Nádejná mladá žena">
Nádejná mladá žena

Nádejná mladá žena je americký komediálny triler z roku 2020, ktorý režírovala Emerald Fennell. Film rozpráva príbeh ženy menom Cassandra (Carey Mulliganová) ktorá sa snaží pomstiť svoju dobrú kamarátku, ktorá bola znásilnená.
Vo filme hrajú Carey Mulliganová, Alison Brieová, Bo Burhnham, Adam Brody, a Jennifer Coolidge. Film produkovala Margot Robbiová, prostredníctvom svojej produkčnej spoločnosti LuckyChap Entertaiment.
V januári 2020 bol film predstavený na Filmovom festivale Sundance, verejnosti bol prístupný v decembri 2020.

</doc>
<doc id="663864" url="https://sk.wikipedia.org/wiki?curid=663864" title="Azura Skye">
Azura Skye

Azura Dawn Storozynski ( * 8. november 1981, Los Angeles, Kalifornia, Spojené štáty) známa ako Azura Skye je americká herečka.
Detstvo a mladosť.
Azura Skye sa narodila v dome svojej babky v Los Angeles, v štáte Kalifornia. Meno Azura, získala odvodením od polodrahomu azurit. Jej starý otec bol Brad Johnson, americký herec, známy z televízneho seriálu "Annie Oakley". 
Kariéra.
Svoju hereckú kariéru začala už v troch rokoch. Do širšieho podvedomia verejnosti sa dostala v roku 1997. V roku 2000 si zahrala po boku Sandry Bullock, vo filme "28 dní". Hrala v dvoch epizódach televízneho seriálu "Buffy, premožiteľka upírov". 
Aktívnejšie sa objavuje v televíznych seriáloch ako napríklad "Kosti", "Mentalista", "Dr. House" či "Riverdale". 

</doc>
<doc id="663865" url="https://sk.wikipedia.org/wiki?curid=663865" title="Majstrovstvá Európy v basketbale žien 2021">
Majstrovstvá Európy v basketbale žien 2021

Majstrovstvá Európy v basketbale žien 2021 je v poradí 38. turnaj majstrovstiev Európy v basketbale žien, ktoré organizuje Európska basketbalová federácia (FIBA Europe). Konal sa spoločne vo Francúzsku a Španielsku v mestách Štrasburg a Valencia v dňoch od 17.27. júna 2021, za účasti 16 tímov. Titul obhajovalo družstvo Španielska. Turnaj zároveň slúžil ako kvalifikácia európskych družstiev na Majstrovstvá sveta 2022, na kvalifikačný turnaj postúpilo šesť najlepších tímov. Finálový zápas sa uskutočnil na štadióne Pabellón Fuente de San Luis vo Valencii. Titul získalo družstvo Srbska, ktoré vo finále porazilo Francúzsko 63:54, bronz po víťazstve nad Bieloruskom získalo Belgicko.

</doc>
<doc id="663872" url="https://sk.wikipedia.org/wiki?curid=663872" title="Maggie Gyllenhaalová">
Maggie Gyllenhaalová

Maggie Gyllenhaalová (; * 16. november 1977, New York, New York, USA) je americká herečka. V roku 2014 obdržala ocenenie Zlatý glóbus za svoj herecký výkon v televíznom seriály "Ctihodná žena".
Detstvo a mladosť.
Gyllenhaalová sa narodila na Manhattane a je dcérou Naomi Gyllenhaalovej a Stephena Gyllenhaala. Má mladšieho brata, Jakea Gyllenhaala, ktorý je tiež herec a nevlastného brata z otcovej strany, Lukea.
Svoje detstvo však prežila v Los Angeles. Navštevovala školu Harvard-Westlake. Vyštudovala angličtinu na Columbia University. V Londýne študovala na Kráľovskej univerzite dramatického umenia.
Kariéra.
V roku 1992 sa objavila vo filme "Waterland", ktorý režíroval jej otec. V roku 2001 stvárnila jednu z vedľajších úloh vo filme "Donnie Darko", kde si zahrala po boku svojho brata Jakea. Účinkovala aj v divadle. Jej divadelný debut bol v Berkeley Repertory Theatre za ktorý získala priaznivé recenze od divadelných kritikov.
V roku 2002 sa objavila v čiernej komédii "Sekretárka". Za svoj herecký výkon získala ocenenie National Board, nomináciu na Zlatý glóbus a Independent Spirit Award. V rovnakom roku získala vedľajšiu úlohu vo filme "Adaptácia". V roku 2003 sa objavila po boku herečiek ako Julia Roberts, Kristen Dunst a Julia Stiles vo filme "Úsmev Mony Lízi".
V roku 2005 sa pridala k hereckému obsadeniu filmu "Trust the Man". O rok neskôr, sa objavila v komediálnej dráme "Šťastné konce", po boku Jasona Rittera, Laury Dern a Toma Arnolda. V rovnakom roku získala hlavnú úlohu vo filme "Sherrybaby", za ktoré získala ocenenie na filmovom festivale v Karlových Varoch.
V roku 2009 nahradila herečku Katie Holmes, vo filme "Temný rytier". V rovnakom roku získala úlohu vo filme "Crazy Heart", za ktorú získala svoju prvú nomináciu na Academy Awards. Po boku Hugha Dancyho si zahrala vo filme "Hystéria" z roku 2011.
V roku 2014 získala hlavnú úlohu v televíznom seriály "Ctihodná žena". Seriál mal len osem častí a získal úspech nielen kvôli deju ale aj vďaka hereckému výkonu Gyllenhaalovej. Ten pozitívne hodnotili viacerí filmoví kritici a dokonca ho označili za najlepší herecký výkon v jej kariére.
V roku 2018 sa pripojila k hereckému obsadeniu televízneho seriálu "The Deuce: Špina Manhattanu". Objavila sa vo všetkých troch sériách. V rovnakom roku sa objavila vo filme "Básnik zo škôlky". 
V roku 2021 režírovala film "The Lost Daughter", v hlavných úlohách s Oliviou Colman a Dakotou Johnson. Film získal tri nominácie na Academy Awards. 
Súkromný život.
V roku 2002 začala chodiť s jej hereckým kolegom Petrom Sarsgaardom. V roku 2009 sa zosobášili a majú spolu dve dcéry, narodené v roku 2006 a 2012.

</doc>
<doc id="663873" url="https://sk.wikipedia.org/wiki?curid=663873" title="Maggie Gyllenhaal">
Maggie Gyllenhaal



</doc>
<doc id="663876" url="https://sk.wikipedia.org/wiki?curid=663876" title="Adolf Ivanovič Dobriansky-Sačurov">
Adolf Ivanovič Dobriansky-Sačurov



</doc>
<doc id="663885" url="https://sk.wikipedia.org/wiki?curid=663885" title="Svetový pohár v alpskom lyžovaní 2021">
Svetový pohár v alpskom lyžovaní 2021



</doc>
<doc id="663890" url="https://sk.wikipedia.org/wiki?curid=663890" title="B-S 4 „Lány“">
B-S 4 „Lány“



</doc>
<doc id="663891" url="https://sk.wikipedia.org/wiki?curid=663891" title="Pádový faktor">
Pádový faktor

Pádový faktor (označovaný ako „"f"“ z a.j. "fall factor") je bezrozmerná veličina, ktorá udáva pomer medzi dĺžkou pádu lezca "H" a dĺžkou lana "L", ktorá je k dispozícii na absorbovanie energie pádu. Hodnota pádového faktoru je dôležitá pre horolezcov a osoby pracujúce vo výškach. 
 formula_1
Pri horolezectve nadobúda pádový faktor hodnoty od 0 do 2. Pri lezení na tzv. zaistených cestách (via ferrata) môže byť jeho veľkosť aj nad hodnotou f = 2, čo predstavuje smrteľné nebezpečenstvo. V takýchto prípadoch je nutné používať tlmiče pádu. 
Podobne ako pri horolezectve, aj pri práci vo výškach môže pádový faktor nadobúdať hodnoty od 0 do 2. Dĺžka pádu ("H") lezca závisí od pozície kotviaceho bodu. Ak sa kotviaci bod nachádza nad lezcom, dĺžka pádu je krátka a hodnota pádového faktoru je približne 0. V prípade, že sa kotviaci bod nachádza na úrovni lezcových ramien, dĺžka pádu môže byť minimálne taká veľká, ako je dĺžka lana od kotviaceho bodu. To znamená, že pádový faktor má hodnotu 1. Ak sa kotviaci bod nachádza na úrovni lezcových nôh, dĺžka pádu je rovná minimálne dvojnásobku dĺžky lana od kotviaceho bodu a pádový faktor má hodnotu 2. 
Z vyššie uvedeného vyplýva, že čím vyššie je kotviaci bod umiestnený vzhľadom k lezcovi, tým menšia je dĺžka pádu a tým menšie je aj riziko vážneho zranenia v prípade pádu. Pri práci vo výškach je dôležité snažiť sa neprekračovať hodnotu pádového faktoru f = 1, takže kotviaci bod by mal byť vo výške lezcových ramien (resp. nad nimi) a nie nižšie.

</doc>
<doc id="663894" url="https://sk.wikipedia.org/wiki?curid=663894" title="Zoznam petržalských bunkrov">
Zoznam petržalských bunkrov

Petržalské bunkre sú súčasťou bývalého česko-slovenského opevnenia, ktoré sa budovalo od roku 1933, ako reakcia na nástup Hitlera a fašizmu k moci.

</doc>
<doc id="663895" url="https://sk.wikipedia.org/wiki?curid=663895" title="Petržalské bunkre">
Petržalské bunkre



</doc>
<doc id="663898" url="https://sk.wikipedia.org/wiki?curid=663898" title="Pečniansky les 3">
Pečniansky les 3

Pečniansky les 3 je lokalita v miestnej časti Pečniansky les v mestskej časti Petržalka v Bratislave.
Nachádza sa západne od diaľnice D2 a východne od štátnej hranice s Rakúskom.
Nachádzajú sa tu bývalé vojenské bunkre B-S 1 Štěrkoviště, B-S 2 Mulda, B-S 3 Paseka a B-S 4 Lány, v ktorom sa nachádza Múzeum petržalského opevnenia.
Takmer celú plochu lokality zaberá chránený areál Pečniansky les.

</doc>
<doc id="663899" url="https://sk.wikipedia.org/wiki?curid=663899" title="Pečniansky les 1">
Pečniansky les 1

Pečniansky les 1 je lokalita v miestnej časti Pečniansky les v mestskej časti Petržalka v Bratislave.
Nachádza sa východne od diaľnice D2 a severne od diaľnice D1.
Nachádza sa tu bývalý veliteľský vojenský bunker B-SV 1, neďaleko diaľnice D2 a diaľničnej križovatky Pečňa.
Takmer celú plochu lokality zaberá chránený areál Pečniansky les.

</doc>
<doc id="663900" url="https://sk.wikipedia.org/wiki?curid=663900" title="Pečniansky les 2">
Pečniansky les 2

Pečniansky les 2 je lokalita v miestnej časti Pečniansky les v mestskej časti Petržalka v Bratislave.
Nachádza sa južne od diaľnice D1 a severne od Viedenskej cesty.
Takmer celú plochu lokality zaberá chránený areál Pečniansky les.
Nenachádza sa tu žiadna zástavba. Na niektorých miestach sa nachádzajú zvyšky bývalého zaniknutého Pečnianskeho ramena.

</doc>
<doc id="663901" url="https://sk.wikipedia.org/wiki?curid=663901" title="Dávid Dobrík">
Dávid Dobrík



</doc>
<doc id="663903" url="https://sk.wikipedia.org/wiki?curid=663903" title="Slovenská florbalová extraliga mužov 2020/21">
Slovenská florbalová extraliga mužov 2020/21

Slovenská florbalová extraliga mužov v sezóne 2020/21 je 20. ročník extraligy florbalistov, najvyššej florbalovej súťaže mužov na Slovensku, ktorú kontroluje Slovenský zväz florbalu (SZFB). V súťaži účinkuje 12 družstiev. Titul obhajuje Florbalový klub AS Trenčín. Sezóna sa v tejto chvíli nehrá (Covid 19).
Systém súťaže.
Systém súťaže sa oproti predchádzajúcim ročníkom nezmenil. Po základnej časti, v ktorej odohral každý s každým zápasy jedenkrát doma a vonku, nasledovalo play-off ôsmich najvyššie umiestnených družstiev. Play-off sa hralo na 3 víťazné zápasy, v ktorých prvé 2 zápasy sa odohrali na ihrisku lepšie umiestneného tímu. Play-off o 3. miesto sa tradične nehralo, o bronzových medailách rozhodovalo lepšie umiestnenie porazených semifinalistov v základnej časti. Posledné družstvo po základnej časti zostúpilo do 1. ligy. Predposledné odohralo baráž s 2. tímom 1. ligy na 3 víťazné zápasy.
Skupina.
"Aktualizované 9.3.2021"
Výsledky.
"Aktualizované 9.3.2021"
Play-off.
Informácie budú doplnené neskôr.
Baráž o extraligu.
Informácie budú doplnené neskôr.

</doc>
<doc id="663904" url="https://sk.wikipedia.org/wiki?curid=663904" title="Vojenský dvor">
Vojenský dvor

Vojenský dvor je lokalita v miestnej časti Petržalka-Západ v mestskej časti Petržalka v Bratislave.
Nachádza sa západne od miestnej časti Kopčany.
Nachádzajú sa tu bývalé vojenské bunkre B-S 7 Cvičiště, B-S 8 Hřbitov a B-S 9 Kittsee.

</doc>
<doc id="663905" url="https://sk.wikipedia.org/wiki?curid=663905" title="Viktor Ravasz">
Viktor Ravasz

JUDr. Viktor Ravasz (* 5. máj 1887, Kunov† 12. september 1957, Petrova Ves) bol slovenský právnik, notár, osvetový pracovník a politik HSĽS v medzivojnovom období a v období Slovenského štátu.
Životopis.
Po absolvovaní ľudovej školy v Borskom Svätom Mikuláši pokračoval štúdiom na gymnáziu v Skalici, Trnave a v Nitre. Štúdium práva začal na Právnickej akadémii v Bratislave a ukončil na právnickej fakulte v Budapešti. Po dosiahnutí vysokoškolského vzdelania začínal ako advokátsky koncipient v Bratislave a neskôr v Pezinku a Šaštíne. Zúčastnil sa bojov I. svetovej vojny. Ako vojak rakúsko-uhorskej armády padol do ruského zajatia a bol väznený v táboroch Astrachán a Volgograd. V roku 1917 bol vymenený ako invalid. Odvtedy pôsobil na ministerstve národnej obrany a neskôr na najvyšší generálny štáb v meste Baden, kde zotrval do konca vojny.
Krátko po vzniku Československa bol v roku 1919 vymenovaný tekovským a nitrianskym županom Martinom Mičurom za vládneho komisára a hlavného slúžneho v meste Levice. Politicky sa krátko angažoval v Slovenskej národnej strane a neskôr v Slovenskej ľudovej strane. Od roku 1923 bol jedným zo štyroch podpredsedov strany a v roku 1926 bol zastúpený v päťčlennom direktóriu, ktoré riadilo stranu po dobu neprítomnosti Andreja Hlinku.
Od roku 1922 bol v Leviciach advokátom a od roku 1927 verejným notárom. Od roku 1938 bol verejným notárom v Trnave. 
V parlamentných voľbách v roku 1925 bol zvolený za poslanca Národného zhromaždenia za HSĽS. Zvolený bol v XVIII. (banskobystrickom) volebnom kraji. V snemovni pôsobil v brannom, imunitnom a inkompatibilnom výbore. Po vstupe HSĽS do koalície bol jedným z kandidátov strany na post ministra unifikácie. Mandát obhájil aj v parlamentných voľbách v roku 1929, pričom v tomto volebnom období pôsobil aj v iniciatívnom výbore.
V parlamentných voľbách v roku 1935 bol tretíkrát zvolený za HSĽS, resp. Autonomistický blok, no tento raz do senátu. V tomto volebnom období zasadal v brannom, imunitnom a zahraničnom výbore senátu. Krátko po voľbách vypukla aféra ohľadom vydania brožúry, ktorá bola kritická k politike HSĽS a jej predsedovi Andrejovi Hlinkovi. Senátor Ravasz sa priznal, že mal veľký podiel na jej vzniku. Preto bol 12. septembra 1935 zo strany vylúčený a strana sa obrátila na volebný súd so žiadosťou o odobratie mandátu. Ten mu bol však ponechaný a dokonca v roku 1937 bol po priznaní si prehrešku voči strane opäť prijatý za jej člena.
V období Slovenského štátu bol v rokoch 1940 – 1943 predsedom Štátnej rady.
Po skončení vojny bol v roku 1945 zbavený notárskeho úradu. V apríli 1945 bol orgánmi štátnej bezpečnosti zaistený a vo väzbe strávil vyše 8 mesiacov. V roku 1948 bolo trestné konanie voči jeho osobe zastavené.

</doc>
<doc id="663906" url="https://sk.wikipedia.org/wiki?curid=663906" title="William H. Macy">
William H. Macy

William H. Macy (; * 13. marec 1950, Miami, Florida, USA) je americký herec a režisér. V roku 1997 bol nominovaný na Academy Awards za jeho herecký výkon vo filme "Fargo".
Detstvo a mladosť.
Macy sa narodil v Miami na Floride a vyrástol v štátoch Georgia a Maryland. Jeho otec William H. Macy starší lietal lietadlom v druhej svetovej vojne. Jeho matka Lois sa za Macyho otca druhý krát vydala, nakoľko pred zoznámením s ním bola vdovou. Macy označil svoju matku ako ženu z lepších sociálno-ekonomických vrstiev.
Macy v roku 1968 absolvoval strednú školu Allegany v meste Cumberland, v Marylande.
Kariéra.
V roku 1972 účinkoval menšou rolou v divadelnej hre "American Buffalo". V roku 1980 účinkoval v niekoľkých divadelných hrách na Broadwayi. Objavil sa tiež v niekoľkých televíznych seriáloch, v menších úlohách.
V roku 1991 sa objavil vo filme "Vražda". Najväčší úspech v jeho hereckej kariére mu zaistil film "Fargo" z roku 1996, kde sa objavil v hlavnej úlohe spolu s herečkou Frances McDormand. Za svoj herecký výkon získal niekoľko nominácii na filmové ceny.
V roku 1998 sa objavil vo filme "Pleasentville" a v remake-u úspešného filmu Alfreda Hitchcocka, "Psycho 1998". Od roku 1994 do roku 1998 pravidelne účinkoval v televíznom seriály "Pohotovosť". V roku 2005 prijal vedľajšiu úlohu vo filme "Sahara", po boku Penélope Cruz a Matthewa McConaugheyho.
Po boku Christiana Slatera a Elishy Cuthbert sa objavil vo filme "Bol to tichý muž" z roku 2007. V rovnakom roku sa objavil aj v komédii "Maiden Heist", po boku herečky Marcie Gay Harden, Morgana Freemana a Christophera Walkena.
V júni 2008 spoločne s jeho manželkou Felicity Huffman získali svoju hviezdu na Hollywoodskom chodníku slávy. V roku 2010 hral jednu z vedľajších úloh vo filme "Dirty Girl", po boku Juno Temple a Milly Jovovich. V lete rovnakého roku potvrdil svoju účasť v televíznom seriály "Shameless" ktorý bol prístupný verejnosti v roku 2011.
Za svoj herecký výkon získal niekoľko nominácii, napríklad dve nominácie na Zlatý glóbus a získal tri ocenenia SAG. Po boku Helen Hunt si zahral vo filme "Sedenie" z roku 2012. Za svoj herecký výkon vo filme, získal ocenenie pre najlepšieho herca na Filmovom festivale Sundance.
V roku 2014 vyšiel jeho režisérky debuty "Bez kormidla", v ktorom sa objavili hviezdy ako Selena Gomez či Anton Yelchin.
Súkromný život.
V rokoch 1980 až 1985 bola jeho ženou filmová producentka Carla Santos Shamberg. V roku 1997 sa oženil za herečku Felicity Huffman, s ktorou má dve dcéry.

</doc>
<doc id="663908" url="https://sk.wikipedia.org/wiki?curid=663908" title="REPUBLIKA">
REPUBLIKA

REPUBLIKA (v rokoch 20182021 HLAS ĽUDU a v období rokov 20022018 ako Hnutie za demokraciu) je krajne pravicové politické hnutie pôsobiace na Slovensku. V aktuálnej podobe existuje od 9. marca 2021, kedy skupina poslancov Národnej rady SR a bývalých členov krajne pravicovej politickej strany ĽSNS opustila poslanecký klub ĽSNS a pretransformovali existujúcu politickú stranu HLAS ĽUDU. Stranu pôvodne založil ešte v roku 2002 bývalý politik HZDS a neskorší slovenský prezident Ivan Gašparovič ako Hnutie za demokraciu (skratka HZD), pričom v rokoch 20062018 strana vykazovala pasivitu, až kým ju v roku 2018 prevzal a premenoval nezaradený poslanec NR SR Peter Marček, ktorý sa dostal do NR SR za stranu SME RODINA – Boris Kollár.
Ideológia.
V čl. 2 ods. 1 Stanov politického hnutia REPUBLIKA sa hnutie "„hlási k Cyrilo-metodskej tradícii a k demokratickému zriadeniu zakotvenému v Ústave Slovenskej republiky“". Zakladateľ a predseda hnutia Milan Uhrík pokladá svoj politický subjekt za "„konzervatívne a národne orientované“" alebo "„konzervatívne hnutie“", ktoré chce "„robiť pronárodnú politiku tak, aby sa za ňu voliči a ľudia a naši členovia nemuseli hanbiť“", pričom zároveň odmieta, že by išlo o "„klon“" Kotlebovcov – Ľudovej strany Naše Slovensko (ĽSNS). Uhrík tiež niekoľkokrát uviedol, že strana sa vyhraňuje voči extrémistickým ideológiám a niektorí jej členovia sú aj členmi Slovenského zväzu protifašistických bojovníkov (SZPB), čo však v SZPB vyvolalo rozkol a nevôľu časti členov.
Podľa vyjadrenia analytika GLOBSEC-u Daniela Mila z apríla 2021 sa hnutie nevyjadruje k Slovenskej republike rokov 19391945 ani sa neangažuje s antisemitskými prúdmi, ktoré boli prítomné v ĽSNS. Časť verejnosti, médií a politikov vyjadrila skepsu nad tvrdeniami, že REPUBLIKA ideologicky nenadväzuje na ĽSNS – ktorá je charakterizovaná ako krajne pravicová, pravicovo-extrémistická až neonacistická strana –, keďže medzi ĽSNS a zakladajúcimi členmi REPUBLIKY existuje personálna kontinuita. Podpredsedami REPUBLIKY sú Milan Mazurek, Miroslav Suja a Ondrej Ďurica, ktorí figurovali vo vedení ĽSNS. Napriek tomu, že sa Mazurek ospravedlnil za svoje vulgárne prejavy proti moslimskej rodine počas antiimigrantského protestu v roku 2015, podľa D. Mila naďalej trvá na svojich názoroch, len si "„dáva "[...]" oveľa väčší pozor na limity dané trestným zákonom“", pričom vo svojich nových vystúpeniach "„opakuje to isté, len iným slovníkom“". M. Suja mal v minulosti väzby na neonacistickú scénu, konkrétne je doložená jeho podpora hudobnej skupiny Krátky Proces. Počas jeho súčasného pôsobenia vo funkcii poslanca Národnej rady SR (NR SR) vyvolal viacero kontroverzií, keď v dôsledku opakovaného narúšania poriadku na schôdzi národnej rady voči nemu Mandátový a imunitný výbor NR SR začal dve disciplinárne konania. Napokon O. Ďurica v minulosti vystupoval v hudobnej skupine Biely odpor, pričom jeho tvorbu možno aj na základe rozhodnutia súdu pokladať za neonacistickú. M. Suja ani O. Ďurica sa od svojej minulosti doposiaľ nedištancovali, rovnako ani M. Uhrík sa nevymedzil voči antisemitským či protirómskym výrokom. Politológ Tomáš Nociar zhodnotil, že i keď sa mnoho členov Republiky snaží od svojej minulosti s ĽSNS dištancovať, strana je stále krajne pravicová. Nociar ďalej stranu označil za ultranacionalistickú, v médiách sa objavuje aj označenie neofašistická. Napriek tomu medzi verejnosťou a inými politickými stranami stratégia dištancovať sa od extrémizmu fungovala a dostala hnutie z politickej izolácie.
Vo svojich zahraničnopolitických postojoch hnutie deklaruje snahu o reformu Európskej únie (jej návrat "„naspäť k čisto hospodárskemu združeniu"", teda zastáva euroskeptickú pozíciu). Rovnako podporuje zorganizovanie referenda o vystúpení Slovenska z Organizácie Severoatlantickej zmluvy a zastáva silný proruský postoj. V otázke ruskej invázie na Ukrajinu REPUBLIKA síce formálne odsúdila útok, ale zároveň odmieta, aby Slovensko podporovalo Ukrajinu dodávkami vojenského materiálu, spochybňuje spravodajstvo mainstreamových médií a v zhode s ruskou propagandou pokladá za vinníka vojny Spojené štáty, ktoré podľa M. Uhríka podporovali ukrajinskú vládu aj keď "„dlhé roky nerešpektovala dohodu z Minska“".
História.
HZD.
Strana bola založená 12. júla 2002, potom ako Ivan Gašparovič vystúpil z HZDS. Bol zakladateľom strany a jej prvým predsedom. Po tom, čo bol v roku 2004 s podporou HZD zvolený v priamej voľbe občanmi za prezidenta Slovenskej republiky, sa predsedom strany stal Jozef Grapa.
Po neúspechu v parlamentných voľbách v roku 2006 bola strana v rokoch 20062018 až na komunálnu úroveň prakticky úplne neaktívna a v celoštátnych voľbách vôbec nekandidovala.
HLAS ĽUDU.
V roku 2018 sa do HZD vrátil jeho niekdajší člen predsedníctva, Peter Marček, ktorý sa stal, ako v tom čase poslanec Národnej rady SR zvolený za stranu SME RODINA, novým predsedom strany. Premenoval ju na HLAS ĽUDU a ohlásil smerovanie formou priamej demokracie. Strana sa aktivizovala pri voľbách do Európskeho parlamentu v roku 2019. Tu však získala len 0,21 % hlasov a žiaden mandát nezískala. HLAS ĽUDU kandidoval v parlamentných voľbách vo februári 2020 na čele s volebnou líderkou, nezaradenou poslankyňou Martinou Šimkovičovou. Vo voľbách získala strana iba 0,06 % hlasov a skončila bez mandátu na 21. mieste z 25 kandidujúcich subjektov.
Republika.
V marci 2021 sa objavili informácie, že Peter Marček poskytol stranu HLAS ĽUDU kolektívu ľudí okolo Milana Uhríka a Milana Mazureka, ktorí opustili ĽSNS kvôli zmene straníckych stanov a posilneniu moci jej predsedu Kotlebu. Vzhľadom k pandemickej situácii sa tak vyhli povinnosti vyzbierať 10 tisíc podpisov pri registrácii novej politickej strany. Ako jedna z tvárí pretransformovanej strany by mala vystupovať aj Martina Šimkovičová. Pri prevzatí strany Uhrík vyhlásil, že REPUBLIKA nebude klonom ĽSNS.
Marček ponúkol stranu uhríkovcom pod podmienkou, že bude na siedmom mieste kandidačnej listiny. "„Presvedčili ma, že žiadne prvky fašizmu alebo nacizmu nebudú používať, že to všetko len Kotleba,“" hovoril Marček ako člen predsedníctva, ktorý mal na starosti zahraničnú politiku. Neskôr ho uhríkovci zo strany vyhodili. Tvrdili, že je až príliš orientovaný na Moskvu.
Okrem Uhríka a Mazureka sú členmi ďalší štyria bývalí poslanci za ĽSNS Ondrej Ďurica, Miroslav Suja, Miroslav Urban a Eduard Kočiš. Podľa prieskumu "Focusu" pre televíziu Markíza v septembri 2021 by Republika získala 6,8 % hlasov, kým ĽSNS 4,8 %. Strany by spolu mali 11,6 %. Podľa tohto prieskumu len polovica voličov Republiky k nej prešla od kotlebovcov a hlasy by získali aj od voličov OĽaNO či Sme rodina (okolo 30 %). Zvyšných zhruba 20 % pochádza z táborov Smeru, SNS, SaS a Za ľudí a aj spomedzi nevoličov.
Kritika a kontroverzie.
Antisemitské prejavy asistenta europoslanca Milana Uhríka.
Asistentom europoslanca a predsedu strany Milana Uhríka je Radovan Fašung. Fašung stál za stránkou AntiSoros, ktorá zverejňovala antisemitské, nenávistné a dezinformačné príspevky. Keď stránku v roku 2019 zablokoval Facebook, vznikla stránka AntiSoros nezastavíš. Tá bola v marci 2021 premenovaná na Denník Republika. Fašung vlastní aj doménu dennik-republika.sk.
Žaloba lekára Petra Sabaku na Milana Uhríka a Milana Mazureka.
V októbri 2021 podal lekár infektológ a univerzitný pedagóg Peter Sabaka občiansku žalobu na Milana Uhríka a Milana Mazureka. Uhrík na sociálnej sieti Facebook Sabaku obvinil z toho, že od predsedu Národnej rady SR Borisa Kollára dostal štátnu cenu Jozefa Miloslava Hurbana spojenú s finančnou odmenou 28 000 eur, ktorá má podľa Uhríka slúžiť ako "„tichá odmena za verejné schvaľovanie nezmyselných covid obmedzení“". Sabaka podľa oficiálneho zdôvodnenia získal túto cenu za svoju prácu na infektologickej klinike starajúcej sa o pacientov s ťažkým priebehom ochorenia COVID-19 Univerzitnej nemocnice Bratislave – Nemocnici akademika Ladislava Dérera. Mazurek vo videu publikovanom na Facebooku nepriamo spojil Sabakovo pôsobenie so smrťou chlapca v rómskej osade v Jarovniciach, ktorého tamojšia pediatrička nevyšetrila z dôvodu, že jeho matka nebola zaočkovaná ani otestovaná na prítomnosť COVIDu-19.
Volebné výsledky.
Volebné výsledky z volieb do Národnej rady SR a Európskeho parlamentu, v ktorých sa zúčastnila strana HZD, HLAS ĽUDU, resp. REPUBLIKA
Volebné preferencie.
Volebné preferencie strany v percentách podľa Štatistického úradu SR do marca 2009. ("Pozn.: Od júla 2006 do apríla 2007 sa skúmali sympatie k politickej strane.") Od apríla 2009 do augusta 2021 preferencie podľa agentúry Focus. Neskôr s rôznych zdrojov. Hrubo vyznačené preferencie znamenajú prekročenie hranice 5 % potrebnej na vstup do parlamentu.
Preferencie podľa agentúry FOCUS:
Preferencie podľa agentúry AKO:
Vedenie strany.
Predsedníctvo strany má podľa stanov deväť členov vrátane predsedu, podpredsedov a generálneho manažéra.
Členská základňa.
Podľa výročnej správy mala strana k 31. decembru 2012 1 502 členov. K 31. decembru 2017 mala strana 350, ku koncu roka 2018 už len 50 členov.

</doc>
<doc id="663919" url="https://sk.wikipedia.org/wiki?curid=663919" title="Higiénikus ember">
Higiénikus ember

Higiénikus ember je deviaty štúdiový album maďarskej pop rockovej skupiny KFT, ktorý v roku 2003 vydalo hudobné vydavateľstvo Szemtanú Bt.

</doc>
<doc id="663920" url="https://sk.wikipedia.org/wiki?curid=663920" title="Sandie Shaw">
Sandie Shaw

Sandie Shaw (* 26. Februára 1947, Dagenham, Essex), vlastným menom Sandra Ann Goodrich, je britská speváčka.
Životopis.
Jej poznávacím znamením bolo, že často vystupovala s bosými nohami. Svoju prvú zmluvu získala v roku 1964. Jej prvá platňa "As Long As You are Happy Baby" jej ešte nepriniesla úspech. Ten sa dostavil v októbri 1964, s piesňou "Always Something There To Remind Me" od Burta Bacharacha a Hala Davida. Ďalšie hity pre ňu písal Chris Andrews a v roku 1967 patrila k najúspešnejším speváčkam Británie.
8. apríla 1967 vyhrala v Eurovision Song Contest s piesňou "Puppet on a string". Jej výstup s bosými nohami bol vtedy malý škandál, keď rakúski usporiadatelia namiesto obvyklých viacúčelových hál zvolili Hofburg, skoršie sídlo rakúskych cisárov.
V roku 1984 natočila s Morrisseym cover verziu piesne "Hand in the Glove" a nadchla fanúšikov The Smiths (radio one's Saturday Live, 14. apríla 1984). V britských hitparádach sa s touto piesňou umiestnila na 27. mieste. Po dokončení štúdia na Oxfordskej univerzite a Londýnskej univerzite je dnes činná ako psychoanalytička. Dodnes vydáva v nepravidelných intervaloch dosky, ktoré so Sandie z šesťdesiatych rokov nemajú veľa spoločného. 26. marca 2007 vydala pieseň "Puppet Got Brand New String", čo je remake jej piesne "Puppet on a string".

</doc>
<doc id="663923" url="https://sk.wikipedia.org/wiki?curid=663923" title="Choleratoxín">
Choleratoxín

Choleratoxín je proteín produkovaný baktériou "Vibrio cholerae", ktorá je extracelulárnym patogénom.
Štruktúra.
Choleratoxín je bielkovina s hmotnosťou 87 kDa. Skladá sa z podjednotiek, A a B. A podjednotka má enzymatickú aktivitu, B podjednotka sa viaže na receptor na cytoplazmatickej membráne. Pomer podjednotiek je AB5. Päť B podjednotiek vytvára pentamérny kruh, ktorý obklopuje jednu A podjednotku, ktorá je umiestnená v strede kruhu. V intestinálnom trakte sú A podjednotky rozštiepené na A1 a A2 reťazce, pričom ale zostávajú kovalentne prepojené jednou disulfidovou väzbou, až kým nedosiahnu endoplazmatické retikulum.
Vstup do buniek.
Po väzbe na lipidový receptor (gangliozid GM1) dôjde k endocytóze komplexu choleratoxín-receptor, čím sa tento proteín ocitne v endocytotickej vezikule, ktorá splynie s endozómom, ktorý splynie s membránou Golgiho aparátu. Z lúmenu Golgiho aparátu sa choleratoxín dostane retrográdne do endoplazmatického retikula. Tam dochádza pomocou enzými PDI (protein disulfide isomerase) ku:
V membráne ER sa nachádzajú proteín-translokačné kanály (napr. SEC61), ktoré umožnia presun reťazca A1 z lúmenu ER do cytoplazmy v nezbalenom stave. Po dosiahnutí cytozolu sa A1 reťazec poskladá na zabránenie okamžitej degradácii v proteazóme.
Mechanizmus pôsobenia.
Podjednotka A cestuje k cytoplazmatickej membráne, kde enzymaticky pôsobí na α-podjednotku stimulačného G proteínu (GS), ktorú kovalentne a ireverzibilne modifikuje ADP-ribozyláciou arginínového zvyšku α-podjednotky. Ide o prenos ADP-ribózovej časti z NAD+ za uvoľnenia nikotínamidu. ADP-ribozyláciou mechanizmom SN1 vzniká "N"-glykozidová väzba.
Dôsledkom tejto kovalentnej modifikácie G-proteínu sa zablokuje GTPázová autokatalytická aktivita G proteínu a tak sa G-proteín nemôže vrátiť do neaktívneho stavu. Aktívny G-proteín potom aktivuje adenylátcyklázu, ktorá začne produkovať cAMP, ktorý alostericky aktivuje cAMP-dependentnú proteinkinázu A (PKA), ktorá fosforyluje CFTR (cystic fibrosis transmembrane conductance regulator), čo je chloridový transportér, ktorý pumpuje chloridové anióny z cytozolu do extracelulárneho priestoru po aktivácii kovalentnou modifikáciou – fosforyláciou, za ktorú je zodpovedná PKA. Na aktivitu CFTR je potrebná ešte väzba ATP na nukleotidovú podjednotku. Spolu so sodnými a draselnými katiónmi a chloridovými a hydrogenuhličitanovými aniónmi prechádza do lúmena čreva voda, čo spôsobí prudké ťažké hnačky vedúce v priebehu niekoľkých hodín k smrti.
Biologické vlastnosti.
Každý proteín v organizme má svoj polčas existencie, podobne aj G-proteíny a aj choleratoxín. Po eradikácii baktérie "V. cholerae" pôsobením antibiotík nedochádza k zaťažovaniu organizmu novými molekulami choleratoxínu. Po uplynutí určitého času dochádza k degradácii choleratoxínu, čo spôsobí, že G-proteíny prestanú byť ADP-ribozylované, postupom času sa degradujú aj takto poškodené G-proteíny a sú nahradené novosyntetizovanými G-proteínmi. Týmto mechanizmom sa človek vylieči z cholery.

</doc>
<doc id="663924" url="https://sk.wikipedia.org/wiki?curid=663924" title="Mošonský Dunaj">
Mošonský Dunaj

Mošonský Dunaj () je rieka a riečne rameno Dunaja na Slovensku a v Maďarsku s dĺžkou približne 121,5 km.
Od hlavného toku sa oddeľuje na pravom brehu z Hrušovskej zdrže Vodného diela Gabčíkovo pri slovenskom Čunove, odvádzajúc vodu z MVE Mošoň. Ďalej pokračuje na maďarskom území cez nížinatú oblasť Malej dunajskej kotliny, kde preteká cez mestá Mosonmagyaróvár a Győr, pričom sa doňho vlievajú pravostranné prítoky Litava, Rábca a Rába. Napokon sa vlieva naspäť do hlavného koryta pri obci Vének.
Územie medzi Mošonským Dunajom a hlavným korytom Dunaja sa nazýva Malý Žitný ostrov ().

</doc>
<doc id="663928" url="https://sk.wikipedia.org/wiki?curid=663928" title="ABC transportéry">
ABC transportéry

ABC transportéry, nazývané aj ATP-viažuce kazetové transportéry, patria do skupiny transportných ATPáz, čiže prenášajú látky proti elektrochemickému gradientu za spotreby energie vo forme ATP. Ich názov ATP-viažuce kazetové transportéry získali vďaka dvom vysoko konzervovaným ATPázovým doménam lokalizovanými na cytozolickej strane, ktoré sa nazývajú ATP-viažuce kazety. ABC transportéry tvoria veľkú rodinu membránových transportných proteínov, pričom majú veľký klinický význam. U baktérie "E. coli" až 78 génov kóduje ABC transportéry (čo je až 5 % všetkých jej génov). Živočíšne genómy obsahujú ešte väčšie percento génov, ktoré kódujú ABC transportéry. Hoci je každý transportér špecifický voči určitej molekule alebo skupine molekúl, rôznorodosť substrátov, ktoré transportuje táto rodina je obrovská a zahŕňa:
Mechanizmus transportu.
ABC transportér pozostáva z dvoch ATPázových domén. Naviazanie ATP na ATPázové domény spôsobí spárovanie (dimerizáciu) dvoch ATPázových domén. Naopak, hydrolýza ATP na ADP spôsobí disociáciu diméru na jednotlivé domény. Tieto pohyby cytozolických domén sa prenesú na transmembránové segmenty, ktoré tiež podstúpia konformačné zmeny. Cyklické naväzovanie ATP, jeho hydrolýza a opätovné naviazanie spôsobujú cyklické zmeny konformácie ABC transportéra, čím sa cyklicky exponujú ióny viažuce domény na obe strany membrány, čo umožní prenos iónov cez membránu. Transport iónov je udržiavaný stále rovnakým smerom.
MDR proteín.
MDR proteín ("multidrug resistance protein") je proteín zodpovedajúci za odolnosť rakovinových buniek voči chemoterapeutikám. Je prítomný vo vysokej koncentrácii v ľudských rakovinových bunkách a má schopnosť pumpovať hydrofóbne liečivá z cytozolu do extracelulárneho priestoru, čím rakovinové bunky získavajú rezistenciu na širokú škálu chemicky nepríbuzných cytotoxických liečiv, ktoré sa používajú v terapii rakoviny. Liečba niektorou z týchto látok potom môže spôsobiť selektívne prežitie a rast tých rakovinových buniek, ktoré exprimujú veľké množstvo MDR proteínov.
Podobný jav sa vyskytuje aj u prvoka "Plasmodium falciparum", ktorý je kauzálnou príčinou malárie. Viac ako 200 miliónov ľudí na svete je infikovaných týmto parazitom a stále zostáva hlavnou príčinou ľudských úmrtí, keďže ročne zabíja takmer milión ľudí. U "P. falciparum" sa vyvinula rezistencia na liečivo chlorochín, čím sa sťažila kontrola nad šírením malárie. Rezistentné kmene plazmódií exprimujú gén kódujúci ABC transportér, ktorý pumpuje chlorochín z buniek tohto parazita do extracelulárneho priestoru. Z toho dôvodu nemôže chlorochín účinkovať.
TAP transportér.
TAP transportér ("transporter associated with antigen processing", teda transportér zodpovedný za spracovanie antigénov) je lokalizovaný v membráne endoplazmatického retikula a za spotreby ATP prenáša širokú škálu peptidov vytvorených degradáciou proteínov v proteazóme z cytozolu do lumena endoplazmatického retikula, odkiaľ sú prenesené na bunkový povrch, kde sú prezentované cytotoxickým T-lymfocytom, ktoré vykonávajú „inventúru“ proteínov v bunke. Pokiaľ sa medzi prezentovanýmmi proteínmi nájdu cudzie proteíny (odvodené od vírusov a iných mikroorganizmov), cytotoxické T-lymfocyty zabijú túto infikovanú bunku mechanizmom apoptózy.
CFTR.
"Cystic fibrosis transmembrane conductance regulator" (skr. "CFTR"), čo sa dá preložiť do slovenčiny ako "regulátor transmembránovej vodivosti u cystickej fibrózy", patrí medzi ABC transportéry, ktoré za spotreby ATP prenášajú anorganické ióny proti elektrochemickému gradientu. CFTR je lokalizovaný v cytoplazmatickej membráne epitelových buniek a odlišuje sa od ostatných ABC transportérov tým, že nevyužíva ATP ako zdroj energie na transport iónov proti elektrochemickému gradientu, ale ATP otvára CFTR kanál pre chloridové anióny, čo spôsobí pasívny tok chloridových aniónov z cytozolu do extracelulárneho priestoru. To znamená, že CFTR funguje ako chloridový kanál, nie ako chloridová pumpa.

</doc>
<doc id="663931" url="https://sk.wikipedia.org/wiki?curid=663931" title="Sarah McBride">
Sarah McBride

Sarah McBride (* 9. august 1990, Wilmington, Delaware) je americká aktivistka a politička, od januára 2021 senátorka Senátu štátu Delaware. Je tiež národnou tlačovou sekretárkou kampane Human Rights Campaign. 15. septembra 2020 vyhrala demokratickú primárku v bezpečne demokratickom 1. obvode Senátu štátu Delaware a v novembri 2020 vyhrala senátne voľby. Je prvá senátorka na úrovni štátu v krajine, čím je najvyššie postavená trans politička v histórii Spojených štátov.
Detstvo a vzdelanie.
Sarah McBride sa narodila vo Wilmingtone, v štáte Delaware. Jej rodičia boli David a Sally McBride. Pred svojím coming outom bola pracovníčkou viacerých politických kampaní vrátane kampane Beau Bidena na generálneho prokurátora v roku 2010 ako aj pre Jacka Markella za guvernéra v roku 2008. V roku 2011 bola McBride zvolená za prezidentku študentov na American University. Počas posledného týždňa v tejto funkcii získala medzinárodnú pozornosť keď svoju trans identitu zverejnila v študentskom časopise svojej univerzity, "The Eagle". 
V roku 2012 stážovala v Bielom dome čím sa stala prvou otvorene transrodovou osobou pracujúcou na akejkoľvek pozícii.
McBride pracovala na LGBT témach v oddelení pre verejnú angažovanosť a medzivládne záležitosti.
Kariéra.
Aktivizmus.
V januári 2013 sa McBride stala členkou rady Equality Delaware a rýchlo sa stala vedúcou proponentkou zákonnej ochrany a legislatívy ohľadne zločinov z nenávisti pre trans obyvateľov Delawaru. McBride spolu s rodinou viedla snahy o zákonnú ochranu proti diskriminácii na základe rodovej identity a prejavu v zamestnaní, bývaní, poistení a verejnom prispôsobení sa. Okrem toho, že bola hlavou proponentkou legislatívy, jej blízky vzťah s guvernérom (Jack Markell) a generálnym prokurátorom (Beau Biden) pomohol inšpirovať oboch politikov, aby návrh zákona slovne podporili. V senáte zákon prešiel o hlas a v dolnej snemovni v pomere 24:17. Doplnený návrh zákona bol znovu schválený senátom a guvernér Jack Markell ho v júni 2013 hneď podpísal, čím sa stal zákonom.
Politika.
28. júla 2016 sa McBride stala prvou otvorene trans osobou, ktorá hovorila na národnom kongrese strany keď prehovorila na národnom kongrese Demokratickej strany v roku 2016. V svojom príhovore, ktorý trval menej ako 4 minúty McBride odkázala na svojho zosnulého manžela (Andrew Cray) a jeho podpore LGBT právam..
9. júla 2019 formálne oznámila kandidatúru do štátneho senátu v Delaware. Za svoje priority označila zdravotnú starostlivosť a platenú rodinnú a zdravotnú dovolenku.
Svoj senátorský sľub zložila v januári 2021. Je prvou transrodovou osobou v štátnom senáte v Spojených štátoch. Jej predchodcom v kresle bol demokrat Harris McDowell III, ktorý odišiel do dôchodku po ukončení svojho mandátu.
Osobný život.
V auguste 2014 sa vydala za Andrewa Craya potom čo mu bola diagnostikovaná smrteľná rakovina. Obrad vykonal episkopálny biskup Gene Robinson. Cray zomrel štyri dni po svadbe.

</doc>
<doc id="663946" url="https://sk.wikipedia.org/wiki?curid=663946" title="Laver Cup 2017">
Laver Cup 2017

Laver Cup 2017 bol premiérový ročník novej tenisovej súťaže dvoch šesťčlenných mužských tímov Sveta a Európy, ktorý sa odohral v pražskej O2 aréne od 22. do 24. septembra 2017.
Základom Federerovho projektu sa stala myšlienka tímového stretnutia najlepších aktívnych hráčov na jednom mieste. Do Prahy pricestoval aj bývalý austrálsky tenista a dvojnásobný víťaz kalendárneho grandslamu Rod Laver, na ktorého počesť bola súťaž pomenovaná. Rolu kapitánov družstiev plnili tenisové legendy a bývalí rivali, Švéd Björn Borg na strane Európy a Američan John McEnroe vo výbere Sveta. Prvýkrát vo svojich kariérach odohrali štvorhru ako spoluhráči svetová jednotka Rafael Nadal a dvojka Roger Federer.
Prvý ročník Laver Cupu vyhral tím Európy po víťazstve 15: 9 nad výberom sveta.
Tímy.
Európa.
Kapitánom tímu Európy sa stal víťaz jedenástich grandslamov Björn Borg zo Švédska a zástupcom kapitána bol menovaný jeho krajan Thomas Enqvist.
Svet.
Kapitánom tímu Sveta sa stal víťaz siedmych singlových a desiatich deblových grandslamov John McEnroe zo Spojených štátov. Zástupcom kapitána bol menovaný jeho mladší brat Patrick McEnroe.

</doc>
<doc id="663947" url="https://sk.wikipedia.org/wiki?curid=663947" title="Laver Cup 2018">
Laver Cup 2018

Laver Cup 2018 bol druhý ročník tenisovej súťaže dvoch šesťčlenných mužských tímov Sveta a Európy. ktorý sa odohral v Chicagskej aréne United Center v USA od 21. do 23. septembra 2018 na kurte s tvrdým povrchom.
Rolu kapitánov družstiev plnili tenisové legendy a bývalí rivali, Švéd Björn Borg na strane Európy a Američan John McEnroe vo výbere sveta. Druhý ročník Laver Cupu vyhral výber Európy nad výberom Sveta pomerom 13:8.
Tímy.
Európa.
Kapitánom tímu Európy sa stal víťaz jedenástich grandslamov Björn Borg zo Švédska a zástupcom kapitána bol menovaný jeho krajan Thomas Enqvist.
Svet.
Kapitánom tímu Sveta sa stal víťaz siedmych singlových a desiatich deblových grandslamov John McEnroe zo Spojených štátov. Zástupcom kapitána bol menovaný jeho mladší brat Patrick McEnroe.

</doc>
<doc id="663949" url="https://sk.wikipedia.org/wiki?curid=663949" title="Wu Lien-teh">
Wu Lien-teh

Wu Lien-teh (čín. 伍連德; rod. Ngoh Lean-Tuck, dosl. „Päť jednotných ctností“, iný zápis: Gnoh Lean-Tuck; * 10. marec 1879 – † 21. január 1960) bol čínsky lekár.
Život.
Narodil sa ako štvrtý syn v rodine zlatníka Ng Khee-Hoka, ktorý bol po príchode do britskej kolónie Úžinové osady ("Straits Settlements") známy ako Ng Chin-Pak (1832 – 1916) a jeho manželky Lam Choy-Fan (1844 – 1908). Po absolvovaní štúdia medicíny na Cambridgeskej univerzite nakrátko pracoval v Inštitúte pre medicínsky výskum v Kuala Lumpur a následne si založil vlastnú lekársku prax v George Towne v Pinangu.
Wu sa významne angažoval v hnutí proti ópiu, ktoré začiatkom 20. storočia sužovalo obyvateľstvo Úžinových osád a západnej Malajzie v Britmi kolonizovanej juhovýchodnej Ázii. Objavil pôvod pľúcneho moru (ochorenie spôsobované baktériou "Yersinia pestis") a prijal preventívne epidemiologické opatrenia na zabránenie šírenia tohto ochorenia počas jeho epidémie v severočínskych provinciách v rokoch 1910 – 1911.

</doc>
<doc id="663950" url="https://sk.wikipedia.org/wiki?curid=663950" title="Nové pole (Bratislava)">
Nové pole (Bratislava)

Nové pole je lokalita v miestnej časti Petržalka-Západ v mestskej časti Petržalka v Bratislave.
Nachádza sa medzi lokalitami Zadné lúky a Janíkovské pole východne od štátnej hranice s Rakúskom.
Nachádza sa tu jediná stavba, bývalý vojenský bunker B-S 10 Tři hranice.

</doc>
<doc id="663951" url="https://sk.wikipedia.org/wiki?curid=663951" title="Zadné lúky">
Zadné lúky

Zadné lúky sú lokalita v miestnej časti Petržalka-Západ v mestskej časti Petržalka v Bratislave.
Nachádzajú sa medzi lokalitami Vojenský dvor a Nové pole severovýchodne od štátnej hranice s Rakúskom.
Prechádza tadiaľto železničná trať do Viedne, jedinú zástavbu v lokalite tvorí záhradkárska osada v okolí tejto trate.

</doc>
<doc id="663953" url="https://sk.wikipedia.org/wiki?curid=663953" title="Katolícke gymnázium Štefana Moysesa, Banská Bystrica">
Katolícke gymnázium Štefana Moysesa, Banská Bystrica

Katolícke gymnázium Štefana Moysesa v Banskej Bystrici je stredná škola (gymnázium) s možnosťou osemročného alebo štvorročného štúdia s maturitou.
Gymnázium Š. Moysesa, katolícke gymnázium s prerušenou tradíciou, mohlo opätovne otvoriť svoje brány po prelomových udalostiach z konca roka 1989. Vtedy sa pádom totalitného komunistického systému odvalil balvan aj z prameňa neslobody a potláčania viery i praktických potrieb a prejavov náboženského života.
Výrazom slobodných túžob i potrieb veriacich celého Slovenska, teda i veriacich banskobystrickej diecézy, bola snaha o založenie a obnovu cirkevného školstva. Vo všetkých regiónoch našej krajiny sa začali obnovovať výchovnovzdelávacie systémy základného a stredného cirkevného školstva.
Zriaďovacia listina gymnázia bola vystavená dňa 6. marca 1992 Rímskokatolíckym biskupským úradom v Banskej Bystrici. Ministerstvo školstva, mládeže a športu SR zaradilo túto školu do siete škôl prípisom č.8487/1992-21. Zriadená škola mala nadväzovať na tradície nášho cirkevného školstva a svoje pôsobenie dala pod ochranu diecézneho biskupa Mons. Rudolfa Baláža.
História.
KGŠM nie je katolícke gymnázium len svojím názvom. V kaplnke na prízemí sa každú stredu, štvrtok a piatok ráno konajú sv. omše. Škola má tiež svojich duchovných správcov. Prvý z nich bol Mgr. Jozef Štrba (1996-1997). V nasledujúcom školskom roku sa ním stal Mgr. Jozef Tkáč. Od roku 1999 bol duchovným správcom Mgr. Martin Ďuračka. V súčasnosti je ním Mgr. Boris Brutovský. Škole sa podarilo získať aj relikvie svätého Jána Pavla II. a aj svätej Marie Gorreti. Fotky relikvií si môžete pozrieť tu: Relikvie KGŠM
KGŠM je škola, ktorá mladých ľudí učí nielen informácie pre život, ale učí ich v duchu kresťanskej viery. V roku 2021 sa škola zapojila do zbierky, kde sa žiaci a ich rodiny mali možnosť povzbudiť deti jednej africkej školy pekným listom, obrázkom, fotkou alebo ich podporiť aj finančne. Táto zbierka mala veľký úspech. Spolu sa do Keni poslalo 40 listov a vyzbieralo 2 600€. Aj naďalej sme s touto africkou školou v spojení a posiela nám fotky šťastných detských tvárí študujúcich na tejto škole. Niekedy aj malá pomoc zlepší život druhých ľudí. Viac sa o tomto projekte môžete dozvedieť tu: Pomoc africkým deťom
Budova.
Budova školy zatiaľ prešla dvoma výraznými rekonštrukciami. Prvá bola v roku 2001, keď sa pristavovala prístavba a telocvičňa. Druhá rekonštrukcia fasády a interiéru školy prebehla v lete 2011.
Známi absolventi.
Medzi absolventov gymnázia patria i mnohí lekári: 
Osobnosti spojené s históriou školy.
Štefan Moyzes, Rudolf Baláž

</doc>
<doc id="663958" url="https://sk.wikipedia.org/wiki?curid=663958" title="Majstrovstvá sveta vo florbale mužov 2020">
Majstrovstvá sveta vo florbale mužov 2020

Majstrovstvá sveta vo florbale mužov 2020 bol v poradí 13. turnaj majstrovstiev sveta vo florbale mužov, ktoré organizovala Medzinárodná florbalová federácia (IFF). Prebiehať mali v decembri 2020, ale kvôli pandémií Covid 19 bol turnaj preložený na 3. – 11. decembra 2021. Turnaj sa konal v Helsinkách, preto aj časy zápasov sú uvádzané v miestnom, východoeurópskom čase.

</doc>
<doc id="663960" url="https://sk.wikipedia.org/wiki?curid=663960" title="Nem csupa angyal">
Nem csupa angyal

Nem csupa angyal je desiaty štúdiový album maďarskej pop rockovej skupiny KFT, ktorý v roku 2006 vydalo hudobné vydavateľstvo Hungaroton.

</doc>
<doc id="663961" url="https://sk.wikipedia.org/wiki?curid=663961" title="Filip Tůma">
Filip Tůma

Mgr. art. Filip Tůma (* 1. február 1978, Bratislava) je slovenský herec, moderátor a operný spevák.
Štúdium a život.
Vyštudoval herectvo na Bratislavskom konzervatóriu a operný spev na VŠMU v Bratislave. Je členom Opery Slovenského národného divadla, kde vystupuje v operách "Predaná nevesta, Tosca, Nabucco, La traviata, Madama Butterfly, Svätopluk" a "Perníková chalúpka".
Okrem toho vystupoval aj v Štátnom divadle v Košiciach, v Moravskom divadle v Olomouci a v Moravskosliezskom Národnom divadle v Ostrave. Jeho hlasovým odborom je barytón. 
Okrem účinkovania v opere poznajú slovenskí diváci Filipa Tůmu aj ako herca Činohry Slovenského národného divadla, bratislavského Divadla Aréna, ale aj z niekoľkých slovenských televíznych seriálov. V neposlednom rade je vyhľadávaným moderátorom a svoj hlas prepožičiava aj zahraničným hercom v dabingu televíznych seriálov a filmov. 
Jeho partnerkou je speváčka Nela Pocisková, s ktorou má syna Hektora (* 2016) a dcéru Lianu (* 2018).

</doc>
<doc id="663963" url="https://sk.wikipedia.org/wiki?curid=663963" title="Filip Tuma">
Filip Tuma



</doc>
<doc id="663964" url="https://sk.wikipedia.org/wiki?curid=663964" title="Laver Cup 2019">
Laver Cup 2019

Laver Cup 2019 bol tretí ročník tenisovej súťaže dvoch šesťčlenných mužských tímov Sveta a Európy. ktorý sa odohral v Ženeve v aréne Palexpo vo Švajčiarsku od 20. do 22. septembra 2019 na kurte s tvrdým povrchom.
Rolu kapitánov družstiev opäť plnili tenisové legendy a bývalí rivali, Švéd Björn Borg na strane Európy a Američan John McEnroe vo výbere sveta. Tretí ročník Laver Cupu vyhral po tretíkrát výber Európy, keď nad výberom Sveta zvíťazil pomerom 13:11.
Tímy.
Európa.
Kapitánom tímu Európy sa stal víťaz jedenástich grandslamov Björn Borg zo Švédska a zástupcom kapitána bol menovaný jeho krajan Thomas Enqvist.
Svet.
Kapitánom tímu Sveta sa stal víťaz siedmych singlových a desiatich deblových grandslamov John McEnroe zo Spojených štátov. Zástupcom kapitána bol menovaný jeho mladší brat Patrick McEnroe.

</doc>
<doc id="663966" url="https://sk.wikipedia.org/wiki?curid=663966" title="Elektronický jazyk">
Elektronický jazyk

Elektronický jazyk je nástroj, ktorý meria a porovnáva chute. Podľa technickej správy IUPAC je elektronický jazyk analytický nástroj, ktorý obsahuje mriežku neselektívnych chemických senzorov s čiastočnou špecificitou na rôzne zložky roztoku a vhodné rozpoznávacie zariadenie, ktoré je schopné vyhodnocovať kvantitatívne a kvalitatívne zloženie jednoduchých i zložitých roztokov.
Chemické zlúčeniny zodpovedné za chuť sú detegované ľudskými chuťovými receptormi. Na podobnom princípe deteguje multielektródový senzor tie isté rozpustené organické a aanorganické zložky. Podobne ako ľudské receptory, každý senzor má spektrum reackií, ktoré sá od seba líšia. Informácie dané jednotlivými senzormi sú komplementárne a ich kombinácia vytvára jedinečný „odtlačok prsta“. Väčšina hraníc detekcie týchto senzorov je podobná alebo lepšia, než u ľudských receptorov.
U biologických systémov sa signál z chuťových receptov prenáša do mozgu pomocou nervov v podobe elektrických signálov. Senzory e-jazyk a prenášajú signál podobne: generujú elektrický signál ako voltametrické alebo potenciometrické zmeny.
Kvalita vnímania a rozpoznávania chutí je závislá na rozpoznávaní signálov prenesených zmyslovými nervami do mozgu a na „odtlačku prsta“ produktu. Túto úlohu má u elektronického jazyka na starosti štatistický softvér, ktorý interpretuje dáta zo senzorov do podoby chute.
Jeden variant bol vyvinutý profesorom Frederikom Winquistom na Linköping University vo Švédsku.
Spôsob fungovania.
Tekuté vzorky je možné analyzovať priamo bez špeciálnej prípravy, zatiaľ čo pevné vzorky musia byť najprv rozpustené, aby ich bolo možné zmerať. Referentná elektróda a senzory sú ponorené vo kadičky s testovaným rozotokom. Medzi senzory a referentnú elektródu sa aplikuje potenciál a ako odpoveď vznikne merateľný prúd, ktorý je konzistentný s Cottrellovou rovnicou. Prúd vzniká na základe oxidačných reakcií, ktoré prebiehajú v roztoku kvôli rozdielu potenciálu a je možné ho amplifikovať pomocou katalytických úprav povrchu. To meria a zaznamenáva softvér elektronického jazyka. Tieto dáta reprezentujú vstup pre matematické spracovanie, ktoré následne vytvorí výstup.
Aplikácie.
Elektronický jazyk má niekoľko aplikácií v rámci rôznych priemyselných oblastí: farmaceutický priemysel, potraviny a nápoje a iné. Je možné ho využiť na:
Umelá chuť.
Elektronický jazyk využíva chuťové senzory na príjem informácií z chemickálii na jazyku a posiela ich do spracovávacieho systému. Výsledkom je detekcia chutí, ktoré je človek schopný rozlíšiť. Chuť, ktorá je takto detegovaná, je rozdelená na päť kategórií, a to kyslosť, slanosť, horkosť, sladkosť a umami (lahodná alebo bielkovinová). Kyslá chuť je tvorená vodíkovými iónmi a zahŕňa napríklad kyselinu chlorovodíkovu, octovú alebo citrónovú. Slaná chuť je zaznamenávaná ako chlorid sodný, sladká ako cukry. Horká, ktorá zahŕňa látky ako chinín a kofeín, je detegovaná pomocou chloridu horečnatého. Umami je tvorená glutamátom sodným (MSG) z morských rias alebo guanylátom disodným u rýb, mäsa či hríbov.

</doc>
<doc id="663972" url="https://sk.wikipedia.org/wiki?curid=663972" title="Power Trio (Danko Jones)">
Power Trio (Danko Jones)

Power Trio je desiaty štúdiový album kanadského rockového tria Danko Jones. Vyšiel 27. augusta 2021.

</doc>
<doc id="663988" url="https://sk.wikipedia.org/wiki?curid=663988" title="Majstrovstvá sveta vo florbale mužov do 19 rokov 2019">
Majstrovstvá sveta vo florbale mužov do 19 rokov 2019

Majstrovstvá sveta vo florbale mužov do 19 rokov 2019 boli v poradí 10. Majstrovstvá sveta vo florbale mužov do 19 rokov, ktoré organizuje Medzinárodná florbalová federácia (IFF). Konali sa od 8. – 12. mája 2019 v meste Halifaxe, v Kanade, za účasti 16 tímov. Nováčikom turnaja bolo družstvo Nový Zéland.
Fínsko dokázalo úspešne vyhrať bronzovú medailu nad Švajčiarskom. Víťazom sa prvýkrát stali florbalisti Česka, ktoré vo finále porazilo Švédsko.
Štatistiky.
Najproduktívnejšie hráči.
A Divízia.
&lt;br&gt;
Zdroj: 
B Divízia.
&lt;br&gt;
Zdroj: 
Externé odkazy.
https://floorball.sport/10th-mens-u19-wfc-2019/ 

</doc>
<doc id="663999" url="https://sk.wikipedia.org/wiki?curid=663999" title="Football Manager 2013">
Football Manager 2013

Football Manager 2013 (skrátene FM 2013) je videohra, ktorá simuluje život futbalového manažéra. Hra bola vydaná na PC &amp; Mac 2. novembra 2012, PlayStation Portable 30. novembra 2012, a iOS &amp; Android 13. decembra 2012.

</doc>
<doc id="664004" url="https://sk.wikipedia.org/wiki?curid=664004" title="Lanosterol-14α-demetyláza">
Lanosterol-14α-demetyláza

Lanosterol-14α-demetyláza (CYP51A1, ) je enzým, ktorý katalyzuje demetylačnú reakciu (odstránenie metylovej skupiny) z lanosterolu za vzniku cholestatriénu: 
 lanosterol + 3 O2 + 3 NADPH → cholestatrién + HCOOH + 3 NADP+ + H+ + 4 H2O 
Enzým sa niekedy nazýva i lanosterol-14α-metyldemetyláza-cytochróm P450, lanosterol-14α-metyldemetyláza alebo 14α-metyldemetyláza.
Katalyzovaná reakcia.
Lanosterol-14α-demetyláza katalyzuje tri následné monooxygenačné reakcie:
Pre poslednú oxidáciu bol navrhnutý mechanizmus zahŕňajúci postupne atak karbonylovej skupiny peroxoskupinou, Bayerova-Villigerova reakcia (prešmyk) a deformylácia. Alternatívnym mechanizmom by bol atak peroxoskupinou, homolytické štiepenie väzby, deformylácia a nakoniec disproporcionácia.
Lanosterol-14α-demetyláza je oxidoreduktáza, ktorá na premenu lanosterolu na cholestatrién vyžaduje tri molekuly NADPH a tri molekuly kyslíka, pričom iba jeden atóm kyslíka molekuly O2 skončí v cieľovej molekule. Druhý atóm kyslíka vytvorí molekulu vody H2O, čiže slúži ako akceptor elektrónov. Keďže redukcia dvoch atómov kyslíka v molekule O2 vyžaduje štyri elektróny, ďalšie dva elektróny na redukciu druhého atómu kyslíka poskytne substrát (zároveň sa tento redukovaný atóm kyslíka naviaže na molekulu substrátu). Z opísaného mechanizmu je jasné, že lanosterol-14α-demetyláza je monooxygenáza.
Substrátová špecifita.
Substrátová špecifita enzýmu lanosterol-14α-demetylázy vyžaduje štruktúrne prvky, ktoré musí substrát obsahovať, aby mohlo dôjsť k jeho 14α-demetylácii:
Okrem lanosterolu je teda tento enzým schopný pôsobiť i na iné 14α-metylsteroidy.
Význam.
14α-metylová skupina je prvá metylová skupina lanosterolu, ktorá sa odstráni pri jeho premene na cholesterol. Jej odstránenie je nutné, aby získané steroly mohli plniť svoju membránovú a regulačnú úlohu.
Inhibítory.
Lanosterol-14α-demetyláza je inhibovaná lipofilnými imidazolmi, ako je mikonazol alebo ketokonazol, ktoré sa koordinujú pomocou dusíka imidazolového heterocyklu na hémové železo cytochrómu P450 lanosterol-14α-demetylázy, čím blokujú prístup molekuly kyslíka k centrálnemu atómu železa. V dôsledku tejto inhibície sa začne hromadiť dihydrolanosterol, čo je produkt redukcie dvojitej väzby na bočnom reťazci lanosterolu, čo je reakcia katalyzovaná sterol-Δ24-reduktázou.

</doc>
<doc id="664008" url="https://sk.wikipedia.org/wiki?curid=664008" title="Múzeum holokaustu v Seredi">
Múzeum holokaustu v Seredi

Múzeum holokaustu v Seredi je špecializované múzejné pracovisko ako súčasť Slovenského národného múzea – Múzea židovskej kultúry v Bratislave. Je dokumentačným, vedeckovýskumným, metodickým a prezentačným pracoviskom s celoštátnou pôsobnosťou v rámci múzejnej špecializácie zameranej na holokaust. Bolo slávnostne otvorené 26. januára 2016 v autentických priestoroch NKP, bývalého pracovného a koncentračného tábora v Seredi. Múzeum zároveň slúži ako pamätník zavraždeným Židom zo Slovenska. Organizačne je zodpovedné aj za údržbu zariadení a priestorov užívaných SNM – MŽK mimo Bratislavy. Súčasťou múzea je od roku 2021 depozitár predmetov SNM – Historického múzea v priestoroch bývalej nemocnice tábora.
Dejiny.
Prvá Sereď.
9. septembra 1941 vydala vláda slovenského štátu nariadenie č. 198/1941 (Židovský kódex), ktoré sa týkalo právneho postavenia Židov. Nariadenie zbavilo židovské obyvateľstvo ľudských a občianskych práv. Okrem iného boli Židia vo veku 1660 rokov povinní vykonávať prácu nariadenú ministerstvom vnútra, ktoré zriadilo a 30. septembra 1941 otvorilo pracovný a koncentračný tábor v Seredi. Ten pozostával z niekoľkých manufaktúr, ktoré vyrábali stolárske výrobky, hračky, betónové výrobky, odevy a iný tovar. V tábore bola židovská nemocnica, ktorej personál pozostával z personálu Židovskej nemocnice v Bratislave a Nitre, ktorí sem boli deportovaní. Židia, ktorí zomreli v tábore pred septembrom 1944, boli pochovaní na židovskom cintoríne v Seredi. Na začiatku plnil funkciu pracovného tábora a koncentračného strediska, z ktorého bolo na jar a v lete roku 1942 vypravených 5 transportov s celkovo 4 463 Židmi na nacistami okupované územie Poľska. Bol strážený príslušníkmi Hlinkovej gardy, od marca 1944 slovenskými žandármi, ktorí po vypuknutí Slovenského národného povstania otvorili brány a nechali uniknúť zvyšných väzňov. Mnoho z nich sa nakoniec zúčastnilo povstania.
Druhá Sereď.
Po vypuknutí SNP sa premenil na hlavný koncentračný tábor pre druhú vlnu deportácií, riadený od septembra 1944 nemeckými jednotkami SS pod velením bratislavských Nemcov Franza Knollmayera a Josefa Häckela. Koncom septembra ich vystriedal Alois Brunner, ktorý mal mandát na „konečné vyriešenie židovskej otázky“ na Slovensku. Nový kontingent vojakov SS pokračoval v páchaní závažných zločinov proti väzňom, vrátane mučenia, znásilňovania a vraždenia. V samostatných častiach tábora boli uväznení vojaci slovenskej povstaleckej armády, partizáni a ľudia obvinení z podpory povstania. Brunner zorganizoval 11 vlakových transportov, ktoré deportovali väzňov do Osvienčimu, Sachsenhausenu, Ravensbrücku a Terezína. Posledný transport opustil Sereď 31. marca 1945 do Terezína, deň pred jeho oslobodením Červenou armádou. V tomto evakuačnom transporte boli odvezené a neskôr spálené aj dokumenty súvisiace s prevádzkou tábora.
Celkovo bolo v tábore internovaných približne 16 000 ľudí, z ktorých bola väčšina vyvraždená počas holokaustu.
1945 – 2016.
Po vojne slúžil objekt bývalého tábora ako kasárne česko-slovenskej, neskôr slovenskej armády.
Komplex piatich barakov bývalého tábora bol 12. mája 2009 vyhlásený za Národnú kultúrnu pamiatku pod evidenčným číslom 11604/16.
Múzeum holokaustu bolo slávnostne otvorené 26. januára 2016 pri príležitosti nadchádzajúceho dňa pamiatky obetí holokaustu, za účasti prezidenta Andreja Kisku, premiéra Roberta Fica, predsedu NR SR Petra Pellegriniho, ministra kultúry Mareka Maďariča, českého premiéra Bohuslava Sobotku a podpredsedu Knesetu Jicchaka Vaknina. Na otvorení podal svedectvo preživší Naftali Fürst, v auditóriu sa nachádzalo viacero bývalých väzňov.
Expozície.
Expozície múzea sú umiestnené v piatich obnovených barakoch. Súčasťou múzea je stála expozícia, v ktorej sú uverejnené dobové dokumenty, fotografie a predmety viažuce sa k tragickému obdobiu riešenia židovskej otázky na Slovensku. Múzeum slúži aj ako vzdelávacie stredisko, ktoré ponúka výchovno‑vzdelávacie podujatia, semináre a školenia zamerané na oboznamovanie verejnosti so židovskou kultúrou. Cieľom týchto programov a podujatí je priblížiť život Židov na Slovensku a pomôcť pri získavaní základných vedomostí o židovskej komunite s prihliadnutím na obdobie holokaustu.
Ukončiť projekt Stálej expozície Múzea holokaustu v Seredi sa zaviazala vláda vo svojom programovom vyhlásení. Hradený bol z rozpočtovej kapitoly Ministerstva kultúry SR a čiastočne Ministerstva financií SR. Rekonštrukcia budov a areálu pracovného tábora v Seredi prebiehala od roku 2009. Celková suma finančných prostriedkov na realizáciu celého projektu bola 7,5 mil. eur.
V januári 2020 sa začala premena budovy bývalej nemocnice v areáli múzea na depozitár SNM – Historického múzea. Bol prevzatý 15. marca 2021 a v priebehu 2. polroka 2021 sa doň začali sťahovať prvé zbierkové predmety, dovedna približne 161 000.

</doc>
<doc id="664010" url="https://sk.wikipedia.org/wiki?curid=664010" title="Rameno rieky">
Rameno rieky



</doc>
<doc id="664011" url="https://sk.wikipedia.org/wiki?curid=664011" title="Darina Abrahámová">
Darina Abrahámová

PhDr. Darina Abrahámová (rod. Benešová; * 16. august 1959, Dunajská Streda) je slovenská dramaturgička, herečka, vysokoškolská pedagogička a režisérka.
Životopis.
Narodila sa v Dunajskej Strede v učiteľskej rodine, vyrastala v Bratislave. Počas detstva sa zapájala do recitácií a účinkovala vo viacerých mládežníckych divadlách ako napríklad Ludus, Slniečko či Takmer Lyrické divadlo.
Divadelná kariéra.
Začínala v amatérskych divadlách. V roku 1979 sa stala členkou Radošinského naivného divadla. Odohrala v ňom niekoľko sezón, najmä v hrách "Jááánošííík", "Ženské oddelenie", "Vygumuj a napíš", "Len tak prišli", ktoré boli aj sfilmované. V roku 2000 začala účinkovať v alternatívnom autorskom divadle GUnaGU. V oboch divadlách pôsobila ako herečka i dramaturgička.
Na Vysokej škole múzických umení vyštudovala divadelnú a filmovú vedu. Od absolvovania štúdií v roku 1984 pôsobila v Slovenskom národnom divadle, kde začínala ako lektorka a neskôr sa stala šéfdramaturgičkou. Dve sezóny pracovala v Mestskom divadle v Žiline. Od sezóny 2012/2013 opäť dramaturgicky pôsobí v Činohre SND. Pracovne bola spojená aj s bratislavským alternatívnym tanečným divadlom Elledanse a divadlom V podpalubí.
Abrahámová spoluzakladala súťaž autorských dramatických textov "Dráma", festival "Nová dráma", pôsobila aj v dramaturgii festivalu Kremnické gagy. Prednášala na Bratislavskej medzinárodnej škole liberálnych štúdií.
Osobný život.
Prvým manželom D. Abrahámovej bol dramaturg Martin Porubjak (19442015). Abrahámovej druhým manželom je politológ Samuel Abrahám (1960), rektor súkromnej vysokej školy BISLA. Dcérou z prvého manželstva je herečka Zuzana Porubjaková. Žije v Bratislave.

</doc>
<doc id="664014" url="https://sk.wikipedia.org/wiki?curid=664014" title="Bema">
Bema

Bema alebo béma (zriedkavo aj: bima; , , ) je architektonický prvok kresťanskej sakrálnej architektúry. Môže ísť o vyvýšený chrámový priestor pre kňaza prevažne v apside v ranokresťanskom, byzantskom, sýrskom či ruskom chráme.
V staroveku to bolo kruhové vyvýšené miesto v divadle alebo tribúna, z ktorej rečníci oslovovali občanov i súdy. Neskôr sa stala štandardnou súčasťou kresťanskej architektúry. V ranokresťanských bazilikách je bema vyvýšené miesto, ku ktorému vedie niekoľko schodov. Zvyčajne šlo o vyhradené miesto pre biskupa a kňazov, najskôr sa nachádzala v presbytériu a neskôr v apside chrámu. V byzantskej architektúre tvorí spoločne s kňazišťom a odsadenou apsidou z dvoch postranných vysunutých pastofóriach (diakonikon a prothesis) uzáver chrámu, ale niekedy zasahuje až do naosu chrámu. Vstup bol povolený výhradne len duchovným. Priestor medzi bemou a naosom bol zvyčajne oddelený templom, neskôr ikonostasom. Na Západe sa v neskorom stredoveku a novoveku bema transformovala na svätyňu. V Pravoslávnej cirkvi sa táto časť chrámu nazýva svätyňa, veľsvätyňa alebo oltárny priestor. Napravo od nej sa nachádza diakonikon a naľavo prothesis. V západnom a východnom sýrskom ríte je bema ohradené miesto uprostred lode, kde sa nachádzajú celebranti a odkiaľ sa predčítavajú texty z Biblie. Bema alebo almemor sa objavuje aj v synagógach, kde sa z nej čítajú texty z Tóry. Nemá ale pevne stanovenú pozíciu.
Terminológia.
Termín bema sa všeobecne používa, ako zastrešujúci výraz pre vyvýšené miesto v chráme. V ranokresťanskej bazilike označuje vyvýšené miesto s vyhradenými miestami pre kňazov a biskupa. Vo východokresťanských chrámoch bema označuje rovnako vyvýšené miesto, ale aj svätyňu oddelenú templom a neskôr ikonostasom, v apside chrámu s dvoma postrannými pastofóriami (diakonikon a prothesis), spoločne tvoria uzáver chrámu. V ruských chrámoch termín bema označuje ruské slovo алтарь"altar" alebo алтарное пространство"altarnoe prostranstvo" (svätyňa, veľsvätyňa či oltárny priestor). V judaizme sa vyvýšené miesto označuje ako bema alebo bima či dokonca charakteristickým termínom almemor.
Etymológia.
Termín bema pochádza z starogréckeho slova βῆμα ("béma"), čo znamená krok, odvodené z gréckeho slova βαίνειν ("bainein")kráčať. V gréckom preklade Biblie sa objavuje hebrejské slovo מִגְדַּל-עֵץ ("migdal-etz"), čo znamená vyvýšená plošina alebo drevená veža. Ďalšia etymológia pochádza z hebrejského slova בימה ("bima") od aškenázských Židov, čo znamená plošina alebo kazateľnica, ktoré je odvodené zo starogréckeho slova βῆμα ("béma)." Priamo odkazuje na starohebrejské slovo בּמה ("bama"), čo znamená vysoké miesto. Ďalšou etymológiou je hebrejské slovo השגחה ("almemor"), čo znamená platforma, ktoré je odvodené z arabského slova منبر ("mimbár"). Ďalšou navrhovanou etymológiu je hebrejské slovo תֵּבָה / תֵּיבָה ("tevah") od sefardských Židov, čo doslovne znamená schránka.
Opis.
Antika.
V starovekom Grécku bema označovala pôvodne podnož Dionýzovho oltára ("thymele"), alebo vyvýšené kruhové miesto v strede antického divadla. Ďalej toto vyvýšené miesto plnilo funkciu tribúny, z ktorej rečníci oslovovali ľudové zhromaždenie (napríklad v Pnyxe), kde obidve strany sporu predložili svoje argumenty. Označovala tiež vyvýšené miesto, na ktorej sedel héliastes (sudca), ktorý predsedal pojednávaniu na héliaie (ľudový súd) v Aténach.
Judaizmus.
Starogrécke slovo bema preberá judaizmus v podobe bimy alebo almemoru, ktoré rovnako označuje vyvýšené plošinu alebo kazateľnicu. Rovnako sa tento termín používa v gréckom preklade Biblie (Septuaginta) na vyjadrenie hebrejského výrazu מִגְדַּל-עֵץ ("migdal-etz"), ktorý znamená vyvýšená plošina alebo drevená veža. Odtiaľ Ezdráš v 5. storočí pred Kr. v Jeruzalemskom chráme, ktorý podľa židovskej tradície zozbieral a upravil knihy Zákona (Tóry). Bima sa stala štandardným vybavením synagógy, z ktorých sa čítajú texty Tóry a Haftary. Spravidla je vyvýšená o dva alebo tri stupne a má zábradlie. V ortodoxných židovských synagógach býva bima umiestená podľa tradičných zvyklostí v geometrickom strede chrámu, oddelená od aron ha-kodeš (svätá schránka). Naopak v neologických (reformovaných) synagógach od druhej polovice 19. storočia je spojená dohromady vo východnej časti chrámu.
Kresťanstvo.
V prenesenom význame bema označovala tiež miestom súdu, ktoré bolo rozšírením tribúnu súdu, ako je to napríklad opísané v Novom zákone (Mt 27, 19 a Jn 19, 13). Ďalej vo význame sídla rímskeho cisára (Sk 25, 10 alebo v Liste Rimanom 14, 10). Termín bema prenesený z judaizmu preberá ranokresťanská sakrálna architektúra. 
V ranokresťanskej bazilike sa jedná o vyvýšené miesto vyhradené miesto pre biskupa a kňazov, najskôr sa nachádzala v presbytériu a neskôr v apside chrámu. Pôvodne to bolo vyvýšené miesto s rečníckym pultom, z ktorého sa čítali texty z Biblie a predniesla sa kázeň. V západokresťanskej sakrálnej architektúre sa bema v neskorom stredoveku a v novoveku transformovala na svätyňu (presbytérium) alebo na kazateľnicu. 
Bema v byzantskej architektúre označuje tiež "presbyterion" alebo "hierateion" (svätyňa). V byzantskom chráme sa nachádza východnom konci naosu, priamo pred apsidou, aj keď v niektorých prípadoch sa rozšírila do bokov. Tvorí spoločne s kňazišťom a odsadenou apsidou z dvoch postranných vysunutých pastofóriach (diakonikon a prothesis) uzáver chrámu, ale niekedy zasahuje až do naosu chrámu. Vstup bol výhradne len pre duchovných. Priestor medzi bemou a naosom bol zvyčajne oddelený templom, neskôr ikonostasom. V Sýrii je bema ohradené miesto uprostred lodi, kde sa nachádzajú celebranti ("synthronon") a odkiaľ sa predčítavajú texty z Biblie. Rané chrámy mali zvyčajne vyvýšené miesto len o jeden stupeň ohradený zábradlím a neskôr templom. Z teologického hľadiska sa bema považovala za kresťanský ekvivalent "santa sactorum" v starovekom židovskom chráme. Slovo bema na druhej strane označovalo miesto "anagnostai", čo bol iný názov pre dnešnú ambónu, z ktorého podľa tradície kázal sediac uprostred veriacich Ján Zlatoústy. V pravoslávnych chrámoch sa jedná o vyvýšené miesto, ktoré tvorí svätyňu. Táto časť chrámu nazýva (svätyňa alebo veľsvätyňa či oltárny priestor), napravo sa nachádza diakonikon a naľavo prothesis. Skladá sa z priestoru za ikonostasom a polkruhového výbežku (ambóna) zo soley v strede pred cárskymi dverami ikonostasu.

</doc>
<doc id="664016" url="https://sk.wikipedia.org/wiki?curid=664016" title="Mélanie Laurentová">
Mélanie Laurentová

Mélanie Laurent (* 21. február 1983, Paríž, Francúzsko) je francúzska herečka, speváčka, režisérka a klaviristka.
Detstvo a mladosť.
Laurentová sa narodila v Paríži vo Francúzsku, ako dcéra baleríny a dabingového herca. Je židovského vierovyznania a má predkov z Poľska. 
Kariéra.
Jej herecká kariéra sa rozbehla krátko po tom, ako ju Gérard Depardieu obsadil do jeho filmu s názvom "Most medzi dvoma brehmi". Prelomová filmová rola prišla až v roku 2006, vo filme "Nerobte si starosti, som v poriadku". Za svoj herecký výkon získala niekoľko filmových ocenení. 
V roku 2009 sa objavila po boku hercov ako Brad Pitt, Christopher Waltz a Diane Kruger vo filme "Nehanební bastardi". Film režíroval Quentin Tarantino a bol prvou skúsenosťou Laurentovej s Hollywoodskym filmom. Jej herecký výkon v Spojených štátoch získal značný úspech o rok neskôr vyšiel film "Začiatky", kde sa tiež objavila po boku amerických hercov ako Ewan McGregor či Christopher Plummer. V rovnakom roku sa predstavila aj v úlohe sestry Červeného kríža za čias druhej svetovej vojny, vo filme "Záťah". 
V roku 2011 sa podieľala aj na réžii filmu "Les Adoptés", ktorý bol zároveň jej režisérskym debutom. V roku 2013 prijala jednu z úloh vo filme "Nočný vlak do Lisabonu". V rovnakom roku sa objavila v americkom filme "Nepriateľ", po boku Jakea Gyllenhaala a Isebelli Rosselini. O rok neskôr stvárnila jednu z úloh vo filme "Aloft", po boku Jennifer Connelly a Cilliana Murphyho. 
V roku 2015 hrala vo francúzskom filme "Boomerang". O rok neskôr sa podieľala na réžii dokumentárneho filmu "Zajtrašok", v ktorom aj stvárnila jednu z hlavných postáv. V roku 2017 si zahrala po boku herca Guillaumea Caneta, vo filme "Môj syn". 
V máji 2021 mal premiéru film "Kyslík", v ktorom stvárnila hlavnú úlohu. V decembri 2021 mal premiéru film "The Nightingale"., v hlavnej úlohe s herečkami Elle a Dakotou Fanning,
Súkromný život.
Jej manželom v rokoch 2005 až 2009 bol francúzsky herec Julien Boisselier. V roku 2013 sa jej narodil syn, Léo, ktorého má so svojim druhým manželom. Jeho meno odmieta prezradiť. 

</doc>
<doc id="664017" url="https://sk.wikipedia.org/wiki?curid=664017" title="Mélanie Laurent">
Mélanie Laurent



</doc>
<doc id="664018" url="https://sk.wikipedia.org/wiki?curid=664018" title="Všešportový areál">
Všešportový areál

Všešportový areál (skrátene VŠA), bol viacúčelový štadión v Košiciach. Štadión mal kapacitu 30 312 osôb a bol postavený v roku 1976. Rozloha areálu bola zhruba 60 hektárov.
História.
Začiatkom 60. rokov sa prvýkrát diskutovalo o výstavbe Všešportového areálu (VŠA). Športový komplex mal vyrásť na mieste, kde sa nachádzalo aj mestské smetisko. S prípravnými prácami sa začalo koncom 60. rokov a s reálnou výstavbou o niekoľko rokov neskôr. Prispieť na výstavbu štadióna mohli aj obyvatelia Košíc a okolia, ktorí si mohli kúpiť tzv. "tehličky" (poukážky), ktoré dokazovali, že ich majiteľ prispel na výstavbu VŠA. Časť predstaviteľov VSS Košice v roku 1970 odletela do Mexika na svetový futbalový šampionát, kde skúmali tamojšie štadióny. Centrálny štadión sa mal spočiatku podobať na olympijský štadión v Mníchove, no nakoniec sa z pôvodných zámerov zrealizovalo veľmi málo.
Všešportový areál bol oficálne otvorený zápasom proti ZVL Žilina 29. februára 1976. Štadión bol primárne používaný na futbalové zápasy. Bol zbúraný v roku 2011. Za svoju existenciu bol šesťkrát domácim štadiónom Česko-slovenského národného mužstva a štyrikrát Slovenského národného mužstva. Klub VSS Košice, neskôr premenovaný na ZŤS Košice a 1. FC Košice, na štadióne hral až do roku 1997. Na štadióne si zahrali aj mužstvá ako: Juventus Turín, Sparta Praha a Celtic Glasgow. Komplex sa skladal aj z niekoľkých futbalových tréningových ihrísk, basketbalových a hádzanárskych ihrísk a miesta pre zápasenie v interiéri. Posledný zápas sa na štadióne odohral v roku 2004. V roku 1994 štadión navštívil aj brazílsky futbalista Pelé. Slovenská liga sa na ňom prestala hrávať najmä kvôli nutnej prestavbe, ale aj kvôli miliónovým dlhom klubu 1. FC Košice. Na demoláciu štadióna dalo povolenie Mesto Košice už v roku 2010, no s búraním sa začalo až o rok neskôr. Na štadióne mala 21. septembra 1991 koncert aj britská hardrocková hudobná skupina Deep Purple.
Nový štadión.
Klub plánoval výstavbu nového štadióna pre 20 000 divákov v susedstve starého nepoužívaného Všešportového areálu. Odhadované náklady na štadión predstavovali 28 miliónov eur. Konštrukcia však spustená nebola a namiesto štadióna v tomto areáli vznikla v roku 2020 Košická futbalová aréna pri Obchodnom centre Cassovia.
Medzištátne stretnutia.
Všešportový areál bol dejiskom desiatich medzištátnych zápasov. Reprezentácia sa v Košiciach predstavila šesťkrát, v dvoch priateľských a štyroch súťažných zápasoch nenašla premožiteľa. Prvý zápas odohrala krátko po otvorení areálu 10. marca 1976 so (2:2) pred rekordnou návštevou 40.000 divákov. V kvalifikácii o postup na ME 1992 vyhrala nad 1:0, v kvalifikácii o postup na MS 1994 odohrali čs. futbalisti už pod hlavičkou RČS (Reprezentácia Česka a Slovenska) tri víťazné stretnutia, nezabudnuteľná bola najmä výhra 5:2 nad silným s hetrikom Petra Dubovského. 
Dubovský skóroval dvakrát aj v prvom zápase v Košiciach 8. marca 1996 proti (2:1). Slovensko odohralo vo Všešportovom areáli tri kvalifikačné stretnutia o postup na ME 1996, to posledné 15. novembra 1995 s (0:2) bolo zároveň jedinou prehrou reprezentácie na tomto štadióne.

</doc>
<doc id="664019" url="https://sk.wikipedia.org/wiki?curid=664019" title="VŠA">
VŠA



</doc>
<doc id="664020" url="https://sk.wikipedia.org/wiki?curid=664020" title="Miriam Kičiňová">
Miriam Kičiňová

Mgr. art. Miriam Kičiňová (* 23. október 1985, Trebišov) je slovenská dramaturgička, herečka, pedagogička a recenzentka.
Od januára 2021 je riaditeľkou Činohry SND.
Životopis.
Absolvovala štúdium dramaturgie a teórie a kritiky divadelného umenia na Vysokej škole múzických umení v Bratislave (2009). V rokoch 2009 – 2010 pôsobila ako pedagogička na Cirkevnom konzervatóriu v Bratislave a Konzervatóriu v Košiciach. Už počas štúdia sa venovala dramaturgickej, ale aj recenzentskej činnosti pre projekt "Monitoring divadiel na Slovensku" či pre časopis KØD. Bola pri založení študentského kritického časopisu "Reflektor". Momentálne pracuje ako lektorka dramaturgie Slovenského národného divadla. Okrem praktickej dramaturgie sa venuje i recenzentskej a pedagogickej činnosti. V Činohre SND vedie vzdelávacie programy i dielňu tvorivého písania. V rámci praktickej dramaturgie realizovala v Činohre SND inscenácie (Rivers of Babylon, Polnočná omša, Prorok Štúr a jeho tiene a ďalšie). Pripravuje a napĺňa koncept hracieho priestoru "Modrý salón", kde vznikajú inscenácie hier písaných na telo herca, realizujú sa diskusné večery i scénické čítania. Ako dramaturgička spolupracovala aj s Divadlom LUDUS, Divadlom Andreja Bagara v Nitre, Divadlom Jonáša Záborského v Prešove a intenzívne ako externá dramaturgička aj so Štátnym divadlom Košice.

</doc>
<doc id="664021" url="https://sk.wikipedia.org/wiki?curid=664021" title="Double Asteroid Redirection Test">
Double Asteroid Redirection Test

Double Asteroid Redirection Test (skratka DART) je prebiehajúca misia NASA, ktorej hlavným cieľom bol dopad sondy na povrch mesiačika Dimorfos potenciálne nebezpečnej blízkozemskej binárnej planétky 65803 Didymos s dôsledkom zmeny jeho obežnej dráhy. Tento experiment má overiť, či je možné týmto spôsobom odkláňať planétky a meteority z kolíznej dráhy so Zemou. Projekt DART je súčasťou overovania stratégii planetárnej obrany.
Sonda bola vynesená 24. novembra 2021 raketou Falcon 9 z Vandenbergovej leteckej základne v USA a 27. septembra 2022 o 01:14 SELČ (resp. 26. septembra 2022 23:14 UTC) s mesiacom úspešne kolidovala. NASA potvrdila úspešné odklonenie objektu. Ide tak o prvú úmyselnú zmenu pohybu nebeského objektu a ukážku technológie vychyľovania asteroidov v plnom rozsahu.
15 dní pred impaktom bol zo sondy uvoľnený sprievodný 6U cubesat LICIACube, zabezpečujúci zber dát a snímkovanie bezprostredne po impakte. V roku 2026 by potom k dvojplanétke mala doraziť európska sonda Hera, ktorá by ju mala ďalej podrobnejšie skúmať.
Pôvodný projekt uvažoval so spoluúčasťou ESA (projekt AIDA), ale ESA od projektu neskôr odstúpila.

</doc>
<doc id="664025" url="https://sk.wikipedia.org/wiki?curid=664025" title="Petkovec (rozlišovacia stránka)">
Petkovec (rozlišovacia stránka)

Petkovec môže byť:

</doc>
<doc id="664029" url="https://sk.wikipedia.org/wiki?curid=664029" title="Anton Kopal">
Anton Kopal

Anton Kopal (* 1911/1912, zrejme Veľké Uherce – † 10. marec 1939, Bratislava) bol slovenský robotník a príslušník Hlinkovej gardy (HG), ktorý zahynul pri pouličnej konfrontácii s četnictvom počas vojenského zásahu ústrednej česko-slovenskej vlády na Slovensku (tzv. Homolov puč). Hlinkova slovenská ľudovej strany (HSĽS) opakovane propagandisticky využívala jeho smrť, situujúc ho do roly martýra boja za slovenskú štátnosť.
Život.
Mladosť.
Podľa nekrológu uverejneného 15. marca 1939 v novinách "Slovák", tlačovom orgáne HSĽS, Anton Kopal pochádzal z Veľkých Uheriec, kde sa teda zrejme aj narodil, a to v rodine Antona Kopala (* 1863/1864 – † ?), ktorý (prinajmenšom v roku 1939) pracoval ako záhradník v kaštieli priemyselníckej rodiny Thonetovcov. Anton Kopal mladší sa vyučil za stolára v Krnsku v okrese Mladá Boleslav a následne pracoval ako tovaryš v Prahe, pričom už ako učeň bol prívržencom Hlinkovej slovenskej ľudovej strany (HSĽS) a predplatiteľom novín "Slovák".
V ľudáckom týždenníku "Slovenská pravda" bol ešte v roku 1931 uverejnený list „Antona Kopála“, čitateľa z Čiech, ktorý okrem iného vyjadril rozhorčenie nad politikou centralistických politických strán a pochvalne sa vyjadril o HSĽS.
Hoci sa to z kontextu samotného novinového príspevku nedá jednoznačne určiť, možno predpokladať, že išlo o Antona Kopala, ktorý je predmetom tohto článku.
Podľa vyššie zmieňovaného nekrológu sa Kopal vrátil na Slovensko 24. januára 1939. Z Prahy bol podľa autora „vyštvaný len preto, že je Slovák“. Redakcii "Slováka" sa zdôveril so svojou situáciou, v dôsledku čoho mu pomohli získať pracovné miesto v bratislavskej „kábelovke“, továrni na výrobu káblov, vodičov a podobného sortimentu, ktorá vznikla ešte v roku 1895 ako prevádzka účastinnej spoločnosti „Továrňa na kábele“ (nem. "Kabelfabrik Aktiengesselschaft", maď. "Kábelgyár Részvénytársaság").
Smrť.
V noci z 9. na 10. marca 1939 bol na príkaz prezidenta ČSR Emila Háchu vykonaný vojenský zásah ústrednej česko-slovenskej vlády na Slovensku, ktorý viedol div. gen. Bedřich Homola, podľa ktorého bola táto akcia ešte dobovou ľudáckou propagandou nesprávne pomenovaná ako „Homolov puč“. Cieľom zásahu bolo spacifikovať separatistické snahy silnejúce na autonómnom Slovensku. Na prekvapenie velenia akcie sa však na viacerých miestach postavili na odpor príslušníci HG, pričom ulice mnohých miest zaplnili tisíce ľudí, organizovaných prevažne príslušníkmi HG a nemeckej menšiny. Prepukli viaceré násilné roztŕžky, na niektorých miestach sprevádzaných aj streľbou do davu, no napriek šíriacim sa chýrom o desiatkach mŕtvych došlo len k dvom stratám na životoch, a to práve v Bratislave.
Anton Kopal bol postrelený pri konfrontácii gardistov s četníkmi pri Živnostenskom dome, sídle oblastného veliteľstva HG a zborového veliteľstva Hlinkovej mládeže. Na následky zranenia o pár hodín zomrel v Štátnej nemocnici v Bratislave. Ďalšou obeťou bola trafikantka Mária Psotová, ktorú nešťastnou náhodou trafila guľka z varovného výstrelu.
Prvú správu o Kopalovom úmrtí priniesol týždenník "Gardista" sobotu 11. marca a 12. marca o tom informovali aj noviny "Slovák".
14. marca opísali zrážky s gardistami aj pensylvánske slovenské noviny "Slovenská obrana", ktoré zverejnili tiež nepravdivú zmienku o vysokom počte obetí.
Odkaz v ľudáckej propagande.
HSĽS opakovane propagandisticky využívala Kopalovu smrť, situujúc ho do roly martýra boja za slovenskú štátnosť. Býval označovaný za „poslednú obeť českej tyranie na Slovensku“ alebo „boja za samostatnosť“.
14. marca sa so zosnulým Kopalom uskutočnila posledná rozlúčka, ktorú HSĽS využila na demonštratívny pochod Bratislavou krátko po tom, čo Snem Slovenskej krajiny prijal zákon o samostatnom slovenskom štáte (príslušná schôdzka snemu sa skončila o 13. hodine).
Básnicky si jeho pamiatku uctili Rudolf Dilong.

</doc>
<doc id="664030" url="https://sk.wikipedia.org/wiki?curid=664030" title="Európska liga vo volejbale mužov 2014">
Európska liga vo volejbale mužov 2014

Európska liga vo volejbale mužov 2014 bol 11. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konal sa v 15 dejiskách všetkých zúčastnených tímov od 5. júna – 27. júla 2014, za účasti 10 tímov rozdelených do 2 skupín. Víťazi skupín a tímy na druhom mieste postúpili do final four, ktoré sa hralo systémom doma&amp;vonku. Víťaz Európskej ligy a finalista mal právo štartovať vo Svetovej lige v 3. skupine. Vo finále zvíťazilo premiérovo družstvo Čiernej hory.
Tento rok sa nehral Final Four, tiež sa nehral turnajový systém štyroch tímov v každej krajine zo skupiny. Namiesto toho bolo desať tímov rozdelených do dvoch skupín a hralo sa jedno kolo s každým, keď sa hrali dva zápasy doma a dva zápasy vonku, každý tím mal spolu osem zápasov. Dva najlepšie umiestnené tímy postúpili do semifinále, kde sa už na víťaza používal vyraďovací systém.

</doc>
<doc id="664031" url="https://sk.wikipedia.org/wiki?curid=664031" title="Péter Jakab (architekt)">
Péter Jakab (architekt)

Péter Jakab (* 1. september 1834, Košice – † 20. apríl 1903, Košice) bol košický architekt, stavebný podnikateľ a najstarší člen rodiny Jakabovcov.
Životopis.
Narodil sa 1. septembra 1834 v Košiciach. V šťastnom manželstve s Josefou, rod. Hanserovou prežil 44 rokov. Vychovali spolu troch synov – Árpáda, Gejzu a Vojtecha. V roku 1860 založil v Košiciach stavebnú firmu, ktorá niekoľko desaťročí prosperovala v oblasti stavebného podnikania a architektúry. Roku 1876 sa stal majiteľom obchodu so stavebninami. Od roku 1878 vlastnil v Košiciach tehelňu. Na krajinskej výstave v Budapešti roku 1885 získal za expozíciu, ktorou prezentoval výsledky svojho dlhoročného úspešného stavebného podnikania, zlatú medailu (kríž Františka Jozefa). V roku 1889 bol jedným zo zakladajúcich členov slobodomurárskej lóže "Resurrexit" v Košiciach. Tehelňu, vlajkovú loď rodinnej firmy, roku 1898 s dôverou zveril svojmu najmladšiemu synovi Vojtechovi. Okrem podnikania v oblasti stavebníctva pôsobil aj v mestskom zastupiteľstve a bol členom "Živnostenského spoločenstva" a presbyterstva evanjelickej cirkvi. Zomrel 20. apríla 1903. Pochvovaný bol 23. apríla 1903 na cintoríne svätej Rozálie v Košiciach.
Jakabov palác.
Peter Jakab si v roku 1899 vystaval palác v pseudogotickom slohu pri mlynskom náhone. Podnet a nápad na výstavbu vyšiel z gotickej architektúry Dómu sv. Alžbety, pri rekonštrukcii ktorého získal značný stavebný materiál. Projekt vypracovali jeho synovia Arpád a Gejza. V roku 1945 bola budova sídlom prezidenta Československa. V rokoch 1992 – 2000 v budove sídlila "Britská rada" (British Council). V súčasnosti je palác kvôli neukončenému súdnemu sporu ohľadom vlastníctva, uzatvorený.
Hotel Schalkház.
Hotel Schalkház (neskôr "Slovan") bol postavený v druhej polovici 19. storočia. Postaviť ho dal miestny bohatý hostinský a veľkoobchodník s vínom, Leopold Schalkház. Hotel v eklektickom slohu vybudoval staviteľ Peter Jakab podľa projektu Ľudovíta Freya z Budapešti. Otvorený bol v auguste 1873 a pol pomenovaný podľa majiteľa – "Schalkház". V roku 1945 Schalkház premenovali na "Slovan". Hotel DoubleTree bol otvorený 19. februára 2009.

</doc>
<doc id="664033" url="https://sk.wikipedia.org/wiki?curid=664033" title="Krematórium v Košiciach">
Krematórium v Košiciach

Krematórium v Košiciach je krematórium situované na Zelenom dvore 2702/1 v Košiciach – mestskej časti Sídlisko Ťahanovce, teda v severovýchodnej časti katastrálneho územia Košíc, v blízkosti diaľnice D1. Vlastní ho mesto Košice a prevádzkuje mestská príspevková organizácia Správa mestskej zelene v Košiciach. Pri krematóriu sa rozprestiera urnový háj a cintorín.
Komplex bol postavený v rokoch 1975 – 1981 Pozemnými stavbami, n. p., Košice na základe projektu architekta Pavla Merjavého z rokov 1972 – 1975. Budova bola navrhnutá „ako pevná horizontálna línia vložená do krajiny, s dominujúcou prevýšenou hmotou obradovej siene“.
Zrútenie časti strechy.
11. apríla 2022 sa počas smútočného obradu zrútila časť strechy krematória. Správa mestskej zelene v Košiciach, ktorá krematórium spravuje predpokladá, že kompletná oprava škôd potrvá niekoľko mesiacov.

</doc>
<doc id="664037" url="https://sk.wikipedia.org/wiki?curid=664037" title="Drevovláknitá doska">
Drevovláknitá doska

Drevovláknitá doska (skr. DVD; angl. "wood fibreboard") alebo vláknitá doska je doska (doskový materiál) na báze dreva, ktorá je hrubá najmenej 1,5 mm a je vyrobená z lignocelulózových vláken pôsobením tepla a/alebo tlaku. Väzba vláken vzniká buď splsťovaním vláken a ich prirodzenou vlastnosťou adhézie, alebo pridaním syntetického spojiva k vláknam. Doska môžu obsahovať ďalšie prísady.
Charakteristika.
Drevovláknitá doska sa vyrába z vlákien dreva alebo iných lignocelulózových materiálov. Súdržnosť je spôsobená usporiadaním vlákien a ich inherentnými a adhéznymi vlastnosťami. Na zvýšenie pevnosti, odolnosti voči vlhkosti, ohňu, hmyzu, hnilobe alebo na zdokonalenie iných vlastností možno v priebehu výroby pridávať spojivá a iné komponenty. Táto definícia sa vzťahuje na výrobu mokrým spôsobom. Mokrým výrobným procesom sa vyrába mäkká drevovláknitá doska (hobra) určená na izoláciu stien.
Na lepenie dosky sa používa čiastočne aj lepiaca schopnosť lignínu. Lignín má termoplastické schopnosti, tzn. zvýšenou teplotou zmäkne a prekladaním vlákien sa opäť slepí v novej forme.
Klasifikácia.
Podľa hustoty materiálu:
Lisované vláknité dosky:
Sušené vláknité dosky:
Podľa spôsobu výroby:

</doc>
<doc id="664039" url="https://sk.wikipedia.org/wiki?curid=664039" title="Sonic Unyon">
Sonic Unyon

Sonic Unyon Recording Company je kanadské nezávislé hudobné vydavateľstvo so sídlom v Hamiltone v štáte Ontário, ktorú v roku 1993 založili Sandy McIntosh, Mark Milne a Tim Potocic. Je ďalším z mnohých vydavateľstiev, ktoré podporujú nezávislú rockovú scénu.
Väčšina spoločností, okrem Caroline Distribution, distribuuje hudbu Sonic Unyon. Okrem iného sú to Jagjaguwar a Fearless Records.

</doc>
<doc id="664040" url="https://sk.wikipedia.org/wiki?curid=664040" title="Sonic Unyon Records">
Sonic Unyon Records



</doc>
<doc id="664042" url="https://sk.wikipedia.org/wiki?curid=664042" title="Európska liga vo volejbale mužov 2015">
Európska liga vo volejbale mužov 2015

Európska liga vo volejbale mužov 2015 bol 12. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konal sa v 12 dejiskách všetkých zúčastnených tímov od 3. júla – 14. augusta 2015. 12 tímov je rozdelených do dvoch skupín hrá sa systémom dvojzápasov spolu 10 zápasov. Víťazi skupín a tímy na druhom mieste postúpili do Final four. Víťaz Európskej ligy mal právo štartovať vo Svetovej lige v 3. skupine. Vo finále zvíťazilo premiérovo družstvo Slovinska.

</doc>
<doc id="664043" url="https://sk.wikipedia.org/wiki?curid=664043" title="Obývateľná základňa">
Obývateľná základňa

Obývateľná základňa (iné názvy: základňa, trvalá základňa, trvalo osídlená základňa, vesmírna, al. kozmická základňa) (rus. жилая база) je obývateľné zariadenie umožňujúce pobyt človeka bez skafandra na inej planéte, alebo vesmírnom telese, zabezpečujúc mu podmienky pre život, oddych a prácu. Obývateľné základne sú jedným zo základných prvkov vesmírnej architektúry kolonizácie vesmíru.
Hlavný rozdiel základne na vesmírnom telese oproti kozmickej stanici v otvorenom vesmíre je v prirodzenej gravitácii, ktorá život na základni síce zjednodušuje, ale komplikuje logistiku zásob a posádok. Veľkou výhodou trvalých základní je možnosť ISRU, (angl. "In situ resource utilization") - využitia miestnych zdrojov na zvýšenie sebestačnosti a radiačnej a protimeteorickej ochrany základne.
Základné funkcie.
Medzi základné funkcie základne patrí:
Mobilné a dočasné základne väčšinu týchto potrieb spravidla zabezpečujú zo zásob. Pri stabilných a najmä trvalých základniach sa predpokladá väčšia miera ISRU - využitia miestnych zdrojov. Pre kolonizáciu planét je ideálne dosiahnuť aspoň čiastočnú sebestačnosť a to najmä uvedeným využitím miestnych zdrojov a recykláciou.
Plánované základne.
Najpravdepodobnejšie dôjde najskôr ku kolonizácii Mesiaca a vybudujú sa základne na Mesiaci (angl. "Moonbase") a následne základne na Marse (angl. "Mars base").
Simulovaný pobyt.
Vzhľadom na špecifické podmienky spolužitia obyvateľov základne a vývoj a testovanie technologických zariadení, sa realizovalo a realizuje mnoho simulačných projektov.
Štola 88.
Významným projektom v Česko-Slovensku bol v roku 1988 multidisciplinárny izolačný projekt Štola 88, ktorý simuloval cestu na Mars. Časť tímu sa po roku 2007 zúčastnila ruského projektu podobného zamerania - Mars 500.
HI-SEAS.
HI-SEAS je projekt simulovaného pobytu na Marse - stanica vyvinutá pre NASA, kde v roku 2018 bola veliteľkou expedície jej súčasná riaditeľka, slovenka Michaela Musilová.
Projekt Moonwalk.
v rámci projektu Moonwalk bol testovaný modul SHEE (angl. "Self-deployable Habitat for Extreme Environments"). Flexibilný prístrešok - "habitat" - do extrémnych podmienok, v ktorom môže posádka dvoch ľudí bez zásahu zvonka prežiť dva týždne.
Camp Century.
Camp Century, tiež známa, ako "Mesto pod ľadom", bola arktická vojenská vedeckovýskumná základňa Spojených štátov amerických v Grónsku. Základňa bola propagovaná ako demonštrácia pre cenovo dostupné podpovrchové základne vojenské a základne pre vedecký výskum, umiestnené v ľadovcoch pod povrchom. Tábor fungoval od roku 1959 do roku 1967. Pozostával z 21 tunelov s celkovou dĺžkou 9 800 stôp (3,0 km) a bol poháňaný jadrovým reaktorom. Projekt Iceworm bol prerušený po zistení, že ľadová pokrývka nie je taká stabilná, ako sa pôvodne odhadovalo.
Sci-fi.
Vesmírne základne sa vyskytujú v rôznej literatúre i filmoch. Realisticky boli zobrazené napr. vo filmoch Marťan, Moon, alebo Avatar

</doc>
<doc id="664044" url="https://sk.wikipedia.org/wiki?curid=664044" title="Vláknitá doska">
Vláknitá doska



</doc>
<doc id="664045" url="https://sk.wikipedia.org/wiki?curid=664045" title="Predseda vlády SR">
Predseda vlády SR



</doc>
<doc id="664046" url="https://sk.wikipedia.org/wiki?curid=664046" title="Mária Krásnohorská">
Mária Krásnohorská

Mária Krásnohorská (* 15. august 1949, Tovarníky) je slovenská diplomatka, bývalá veľvyslankyňa Slovenska.
Diplomatické pôsobenie.
V rokoch 1994 až 1998 bola stálou predstaviteľkou Slovenska na Stálej misii pri OSN v Ženeve.
Bola tiež generálna tajomníčka slovenskej komisie pre UNESCO.
V marci 2021 jej minister zahraničnách vecí a európskych záležitostí Ivan Korčok udelil Medailu za zásluhy o slovenskú diplomaciu. 
Francúzsko.
Do funkcie bola potvrdená 1. novembra 2001. Pred pôsobením v Paríži bola riaditeľka Odboru štátov západnej a južnej Európy a severnej Ameriky. Jej predchodcom bol od roku 1997 Vladimír Valach a nástupcom do roku 2010 Ján Kuderjavý. V pozícii veľvyslankyne vo Francúzsku a stálej delegátky Slovenska pri UNESCO prevzala 25. novembra 2005 potvrdenie o zápise fujary na Zoznam diel nehmotného kultúrne dedičstva ľudstva.
Taliansko.
V Ríme pôsobila v rokoch 2011 až 2015, jej predchodca bol Stanislav Vallo.
21. júna 2011 odovzdala svoje poverovacie listiny prezidentovi Talianskej republiky Giorgiovi Napolitanovi. Poverovacie listiny v Republike San Maríno odovzdala kapitánom regentom 20. októbra 2011. Jej nástupcom sa v roku 2015 stal Ján Šoth.

</doc>
<doc id="664054" url="https://sk.wikipedia.org/wiki?curid=664054" title="Veronika Erteová">
Veronika Erteová

Veronika Erteová () je lotyšská diplomatka, od roku 2017 veľvyslankyňa Lotyšska na Slovensku, v Rakúsku, Lichtenštajnsku a Švajčiarsku.
Životopis.
17. decembra 2015 bola akreditovaná ako veľvyslankyňa pri Svätej stolici.
Veľvyslankyňa na Slovensku.
Vo Viedni pobýva od septembra 2017. Veľvyslankyňou v Rakúsku je od 9. októbra 2017. Je akreditovaná tiež pre Slovensko, Lichtenštajnsko a Švajčiarsko. Prezident Andrej Kiska veľvyslankyňu prijal 18. júna 2018. 23. januára 2018 sa stretla s vtedajším štátnym tajomníkom Ivanom Korčokom. Vo februári 2020 absolvovala stretnutie so štátnym tajomníkom Františkom Ružičkom. Dôkazom dobrých slovensko-lotyšských vzťahov boli aj návštevy všetkých najvyšších ústavných činiteľov Lotyšska na Slovensku počas predošlého pol druha roka.

</doc>
<doc id="664067" url="https://sk.wikipedia.org/wiki?curid=664067" title="Atentát na Abrahama Lincolna">
Atentát na Abrahama Lincolna

Abraham Lincoln, 16. prezident USA, bol 14. apríla 1865 zavraždený známym divadelným hercom Johnom Wilkesom Boothom počas toho, ako sledoval predstavenie "Náš americký bratranec" vo Fordovom divadle vo Washingtone. Zomrel nasledujúci deň o 7:22 ráno v Petersen House oproti divadlu. Bol prvým zavraždeným americkým prezidentom.
Atentát, ktorý sa stal tesne pred koncom americkej občianskej vojny, bol súčasťou väčšieho sprisahania, ktorým mal Booth v úmysle oživiť Konfederáciu odstránením troch najdôležitejších predstaviteľov vlády Spojených štátov. Sprisahanci Lewis Powell a David Herold boli poverení zabitím ministra zahraničných vecí Williama H. Sewarda a George Atzerodt dostal za úlohu zabiť viceprezidenta Andrewa Johnsona. Po Lincolnovej smrti sa sprisahanie nepodarilo: Seward bol len zranený a Johnsonov potenciálny útočník stratil nervy. Po dramatickom počiatočnom úteku bol Booth po prenasledovaní trvajúcom 12 dní zabitý. Powell, Herold, Atzerodt a Mary Surrattová boli neskôr za svoju účasť v sprisahaní obesení. 
Pozadie.
Opustenie plánu uniesť Lincolna.
John Wilkes Booth, ktorý sa narodil v Marylande v rodine významných divadelných hercov, bol v čase atentátu slávnym hercom a národnou celebritou. Bol tiež otvoreným sympatizantom Konfederácie. 
V marci 1864 sa veliteľ vojsk Únie Ulysses S. Grant rozhodol pozastaviť výmenu vojnových zajatcov s armádou Konfederácie, aby zvýšil tlak na personálne vyčerpaný Juh. Preto Booth vypracoval plán na únos prezidenta Lincolna s cieľom prinútiť Sever, aby vrátil zajatých Južanov. Naverboval Samuela Arnolda, Georgea Atzerodta, Davida Herolda, Michaela O'Laughlena, Lewise Powella (taktiež známeho ako „Lewis Paine“) a Johna Surrata, aby mu pomohli. Matka Surrata, Mary Surrattová, opustila svoju krčmu v Surrattsville v štáte Maryland a presunula sa do domu vo Washingtone, D.C., ktorý potom Booth často navštevoval.
Lincoln a Booth sa osobne nepoznali, ale Lincoln ho v roku 1863 videl hrať vo Fordovom divadle. Po atentáte napísal herec Frank Mordaunt, že Lincoln, ktorý Bootha zjavne nijako nepodozrieval, herca obdivoval a opakovane ho pozýval na návštevu Bieleho domu (Booth odpovedal na tieto pozvánky záporne). Booth sa zúčastnil druhej Lincolnovej inaugurácie 4. marca 1865 a potom si do denníka zapísal: „Akú skvelú šancu som to mal, ak by som si prial zabiť prezidenta v deň jeho inaugurácie!“
17. marca Booth a ďalší sprisahanci plánovali uniesť Lincolna pri jeho návrate z divadelnej hry v Campbellskej vojenskej nemocnici. Lincoln však na predstavenie nakoniec nešiel, namiesto toho sa zúčastnil ceremoniálu v National Hotel; Booth v tom čase v tomto hoteli žil, a keby nešiel do nemocnice s cieľom prezidenta uniesť, mohol v hoteli naňho zaútočiť.
Konfederácia sa medzitým rozpadla. 3. apríla padlo hlavné mesto Konfederácie, Richmond vo Virgínii, do rúk Únie. 9. apríla sa generál armády Konfederovaných štátov Robert E. Lee a jeho armáda severnej Virgínie, hlavná armáda Konfederácie, vzdali do rúk generálovi Spojených štátov Ulyssesovi S. Grantovi a jeho armáde Potomac po bitke pri Appomattoxe. Prezident Konfederácie Jefferson Davis a ďalší predstavitelia Konfederácie utiekli. Booth však naďalej veril v dôvody Konfederácie a hľadal spôsob, ako ju zachrániť.
Motív.
Existujú rôzne teórie o Boothových motívoch. V liste svojej matke písal o túžbe pomstiť Juh. Doris Kearns Goodwinová podporuje myšlienku, že ďalšia Boothova motivácia pochádzala zo súrodeneckej rivality s jeho dobre známym bratom, hercom Edwinom Boothom, ktorý bol lojálnym Unionistom. David S. Reynolds verí, že Booth veľmi obdivoval abolicionistu Johna Browna; Boothova sestra Asia Boothová Clarková ho citovala: „John Brown bol tým najväčším mužom tohto storočia!“ 11. apríla sa Booth zúčastnil Lincolnovho prejavu v Bielom dome, v ktorom Lincoln presadzoval volebné práva pre černochov. Booth povedal: „To znamená občianstvo aj pre negrov... Toto je posledný prejav, ktorý kedy predniesol.“
Rozzúrený Booth vyzval Lewisa Powella, aby Lincolna na mieste zastrelil. Nie je presne známe prečo to Booth neurobil sám; buď preto, že nebol ozbrojený a/alebo preto, že považoval Powella za lepšieho strelca (Powell, na rozdiel od Bootha, slúžil v armáde Konfederácie a mal teda vojenské skúsenosti). V každom prípade to Powell zo strachu pred davom odmietol a Booth nebol schopný alebo ochotný osobne sa pokúsiť o život prezidenta. 
Lincolnove predtuchy.
Podľa Warda Hilla Lamona mal Lincoln tri dni pred smrťou sen, v ktorom blúdil po Bielom dome a hľadal zdroj žalostných zvukov:Kráčal som, až kým som neprišiel k Východnej miestnosti, do ktorej som vošiel. Tam som sa stretol so znepokojujúcim prekvapením. Predo mnou bol katafalk, na ktorom odpočívala mŕtvola zabalená do pohrebného odevu. Okolo neho boli vojaci pôsobiaci ako stráž; a taktiež dav ľudí, ktorý smutne hľadel na mŕtvolu, ktorej tvár bola zahalená. „Kto je ten mŕtvy v Bielom dome?“, spýtal som sa jedného z vojakov. „Prezident, “ bola jeho odpoveď, „bol naňho spáchaný atentát.“Už mesiace vyzeral Lincoln bledý a vyčerpaný, ale ráno v deň atentátu hovoril ľuďom, aký je šťastný. Prvá dáma Mary Toddová Lincolnová mala pocit, že takéto reči môžu priniesť smolu.
Prípravy.
14. apríla začalo Boothovo ráno o polnoci. Svojej matke napísal, že je všetko v poriadku, ale má "naponáhlo". Do svojho denníka si zapísal: „Naša vec je takmer stratená, musí sa urobiť niečo rozhodujúce a veľké“.
Pri návšteve Fordovho divadla okolo poludnia, aby si vyzdvihol poštu, sa Booth dozvedel, že Lincoln a Grant si tam večer prídu pozrieť hru "Náš americký bratranec". To mu poskytlo obzvlášť dobrú príležitosť zaútočiť na Lincolna; v divadle už niekoľkokrát účinkoval, dobre poznal jeho usporiadanie a zamestnanci ho taktiež poznali. Zašiel do penziónu Mary Surrattovej vo Washingtone, D.C. a požiadal ju, aby doručila balíček do svojej krčmy v Surrattsville, Maryland. Tiež ju požiadal, aby povedala svojmu nájomcovi Louisovi J. Weichmannovi, aby pripravil zbrane a strelivo, ktoré Booth predtým skladoval v krčme. 
Sprisahanci sa stretli poslednýkrát o 20:45. Booth pridelil Lewisovi Powellovi za úlohu zabiť ministra zahraničných vecí Williama H. Sewarda v jeho dome, Georgeovi Atzerodtovi zabiť viceprezidenta Andrewa Johnsona v hoteli Kirkwood a Davidovi E. Heroldovi ukázať Powellovi (ktorý Washington nepoznal) dom Sewardovcov a potom ho nasmerovať na stretnutie s Boothom v Marylande.
John Wilkes Booth bol jediným známym členom sprisahania. Je pravdepodobné, že dôvodne (ale v konečnom dôsledku nesprávne) predpokladal, že vchod do prezidentského boxu bude strážený a že bude jediným sprisahancom s pravdepodobnou šancou dostať sa k prezidentovi alebo prinajmenšom vstúpiť do boxu bez toho, aby ho najskôr prehľadávali, či nemá pri sebe zbraň. Booth plánoval zastreliť Lincolna priamym zásahom jednou strelou z pištole Deringer a potom bodnúť dýkou Granta. 
Atzerodt sa pokúsil ustúpiť od sprisahania, ktoré doteraz zahŕňalo iba únos, nie vraždu, ale Booth na neho vyvíjal nátlak, aby pokračoval. 
Vražda Lincolna.
Lincolnov príchod do divadla.
Napriek tomu, čo Booth počul skôr v priebehu dňa, Grant a jeho manželka Julia Grantová odmietli Lincolna sprevádzať, pretože Mary Lincolnová a Julia Grantová nemali dobrý vzťah. Ostatní postupne tiež pozvanie Lincolnovcov odmietli, až ho nakoniec prijali major Henry Rathbone a jeho snúbenica Clara Harrisová (dcéra newyorského senátora Ira Harrisa). V jednom okamihu Mary Lincolnovú rozbolela hlava a chcela zostať doma, ale Lincoln jej povedal, že sa musí zúčastniť, pretože noviny oznámili, že sa zúčastnia obaja. Lincolnov sluha William H. Crook mu odporučil, aby nešiel, ale Lincoln uviedol, že to manželke sľúbil. Lincoln povedal predsedovi Snemovne reprezentantov Spojených štátov Schuylerovi Colfaxovi: „Predpokladám, že je čas ísť, aj keď by som radšej zostal“. Potom pomohol Mary nastúpiť do koča.
Prezidentova skupina prišla neskoro a usadili sa do svojej lóže (dva susedné lóže v rohu divadla s odobranou deliacou priečkou). Hra bola prerušená a orchester zahral „"Hail to the Chief"“, pričom mu začala tlieskať celá sála s 1700 ľuďmi. Lincoln sedel na hojdacom kresle, ktoré preňho vybrali z osobného vybavenia rodiny Fordovcov.
V jednej chvíli Mary Lincolnová zašepkala Lincolnovi, ktorý ju držal za ruku: „Čo si bude slečna Harrisová myslieť o mojom zavesení sa na teba?“ Lincoln odpovedal: „Nebude si o tom myslieť nič.“ V nasledujúcich rokoch boli tieto slová tradične považované za jeho posledné, hoci N. W. Miner, rodinný priateľ, v roku 1882 tvrdil, že Mary Lincolnová mu povedala, že Lincolnove posledné slová vyjadrili želanie navštíviť Jeruzalem.
Atentát.
Keď bol Crook mimo službu a Ward Hill Lamon bol preč, strážením prezidentskej lóže bol poverený policajt John Frederick Parker. Počas prestávky išiel do neďalekej krčmy spolu s Lincolnovým komorníkom Charlesom Forbesom a kočišom Francisom Burkeom. Bola to rovnaká krčma, v ktorej Booth čakal a pil pred tým, ako vstúpil do divadla. Nie je jasné, či sa Parker vrátil do divadla, ale určite nebol na svojom mieste, keď Booth vstúpill do lóže. V každom prípade neexistuje istota, že by bol vstup takej známej celebrity ako je Booth odmietnutý, a skutočnosť, že Booth si po vstupe do lóže pripravil výstuž na zatarasenie dverí, naznačuje, že čakal strážcu. Námorný chirurg George Brainerd Todd videl Boothov príchod:
"Okolo 22:15 vošiel muž, ktorý pomaly prechádzal okolo prezidentskej lóže. Počul som niekoho povedať: "Tam je Booth" a v tom okamihu som sa na neho pozrel. Stále kráčal veľmi pomaly. Pri dverách lóže sa zastavil, vytiahol z vrecka kartičku, niečo na ňu napísal a dal ju uvádzačovi, ktorý ju vzal do lóže. O minútu boli dvere otvorené a vošiel dnu."
Po čase strávenom v krčme Booth naposledy vstúpil do Fordovho divadla okolo 22:10, tentokrát však predným vchodom do divadla. Po predložení svojej vizitky Charlesovi Forbesovi prešiel k dverám vedúcim k prezidentskej lóži. Keď už bol na chodbe, zabarikádoval dvere zakliesnením palice medzi nimi a stenou. Z chodby viedli druhé dvere do Lincolnovej lóže. Existujú dôkazy, že ráno Booth vyvŕtal priezor v týchto druhých dverách, hoci to nie je isté. 
Booth divadelnú hru poznal naspamäť a počkal si na presný okamih okolo 22:15 hod., kedy prebiehala jej najsmiešnejšia časť, prednášaná hercom Harrym Hawkom. Lincoln sa počas tejto pasáže smial, čo Booth využil, otvoril dvere, vykročil vpred a zozadu vystrelil deringerom na Lincolna.
Guľka trafila Lincolna za ľavé ucho, prešla jeho mozgom a zastavila sa blízko prednej časti lebky. Lincoln sa prehol na stoličke a potom spadol dozadu. Rathbone sa otočil a uvidel Bootha stáť necelých päť metrov za Lincolnom; Booth zakričal slovo, o ktorom si Rathbone myslel, že znelo ako „Sloboda!“ 
Boothov útek z divadla.
Rathbone vyskočil zo sedadla a bojoval s Boothom, ktorý odhodil pištoľ a vytiahol nôž, ktorým bodol Rathboneho do ľavého predlaktia. Rathbone sa ho opäť pokúsil chytiť, pretože Booth sa pripravoval skočiť z okraja prezidentskej lóže. Zachytil však len jeho kabát, čím Bootha v jeho trojmetrovom skoku trochu spomalil. Počas zoskoku Boothova ľavá topánka zasiahla zarámované rytiny Washingtonu, ktoré úplne otočila a jeho jazdecká šnúra sa zaplietla do vlajky štátnej pokladnice, ktorá spolu s ďalšími zdobila prezidentskú lóžu. Keď začal prechádzať cez pódium, mnohí z publika si mysleli, že je súčasťou hry. 
Booth držal svoj krvavý nôž nad hlavou a niečo kričal na publikum. Hoci sa obecne traduje, že Booth kričal motto štátu Virgínia, "Sic semper tyrannis!" („Tak skončia tyrani!“), buď z lóže alebo z pódia, nie je jasné, či bol tento tradične citovaný Boothov výrok skutočne prenesený. Napriek tomu, že väčšina svedkov hovorí, že kričal "Sic semper tyrannis!", ďalší – vrátane Bootha samotného – tvrdia, že kričal len "Sic semper!". (Niektorí si nepamätali, že Booth hovoril niečo po latinsky.) Podobne nejasné je aj to, čo Booth kričal po anglicky: niektorí tvrdia, že kričal „Juh je pomstený!“, ďalší že „Pomsta za juh!“ alebo aj „Juh bude slobodný!“ (Dvaja svedkovia si spomenuli na Boothove slová ako: „Urobil som to!“).
Ihneď po tom, čo Booth pristál na pódiu ho začal major Joseph B. Stewart prenasledovať. Mary Lincolnová, Clara Harrisová a Rathbone kričali „Zastavte toho muža!“ a vyzvali ostatných, aby sa pripojili k prenasledovaniu, čím už všetci pochopili, že sa predstavenie vymklo kontrole a vypuklo všeobecné pozdvihnutie.
Booth prebehol cez pódium a vyšiel bočnými dverami na cestu, kde narazil do Williama Withersa, Jr., vedúceho orchestra, ktorého následne bodol nožom. Ihneď po opustení budovy sa Booth priblížil ku koňovi, ktorý čakal vonku, udrel Josepha Burroguthsa, ktorý mu koňa držal, skočil na koňa a ušiel.
Smrť Lincolna.
Charles Leale, mladý armádny chirurg, sa pretlačil davom k dverám Lincolnovej lóže. Nemohol ich však otvoriť, kým si Rathbone vo vnútri nevšimol a neodstránil drevenú vzperu, ktorou Booth zablokoval dvere.
Leale našiel Lincolna sediaceho s hlavou naklonenou doprava, pridržiavala ho vzlykajúca Mary: „Oči mal zatvorené a bol v hlbokom komatóznom stave, zatiaľ čo jeho dýchanie bolo prerušované a chrčivé.“ Leale položil prezidenta na podlahu, mysliac si, že Lincoln bol bodnutý nožom do ramena. Medzitým bol z pódia do lóže vyzdvihnutý ďalší lekár, Charles Sabin Taft.
Potom, čo jeden z divákov William Kent a Leale po rozopnutí Lincolnovho kabátu a košele nenašli žiadne bodné poranenie, odstránili Lincolnov golier. Leale následne lokalizoval strelné poranenie za ľavým uchom. Guľka bola príliš hlboko na to, aby sa dala odstrániť, ale dokázal vytlačiť zrazeninu, po ktorej sa Lincolnovo dýchanie zlepšilo; zistil, že pravidelné odstraňovanie nových zrazenín udržovalo Lincolnovo dýchanie. Po bližšej inšpekcii rany nakoniec oznámil, že zranenie Lincolna je smrteľné a je takmer nemožné, aby zranenie prežil.
Leale, Taft a ďalší lekár Albert King rozhodli, že Lincoln musí byť presunutý do najbližšieho domu na Desiatej ulici, pretože jazda kočom do Bieleho domu bola príliš nebezpečná. Sedem mužov ho opatrne zdvihlo a pomaly ho odniesli z divadla, ktoré bolo plné nahnevaného davu. Po zvážení vedľajšieho Star Saloonu Petera Taltavulla dospeli k záveru, že Lincolna odnesú do jedného z domov na druhej strane cesty. Keď vojaci odniesli Lincolna na ulicu, pršalo. Lincolna odniesli do penziónu krajčíra Williama Petersena. V Petersenovej spálni na prvom poschodí bol mimoriadne vysoký Lincoln položený šikmo na malú posteľ. 
Po tom, čo z miestnosti všetci odišli, vrátane pani Lincolnovej, lekári rozrezali Lincolnovo oblečenie a nenašli žiadne ďalšie rany; keď zistili, že Lincolnovi je zima, použili fľaše s horúcou vodou a prikrývky. Neskôr dorazili ďalší lekári: Joseph K. Barnes, Charles Henry Crane, Anderson Ruffin Abbott a Robert K. Stone (Lincolnov osobný lekár). Všetci sa zhodli, že Lincolnovo zranenie je smrteľné. Barnes sondoval ranu a lokalizoval guľku a niektoré úlomky kostí. Počas celej noci, keď krvácanie pokračovalo, odstraňovali krvné zrazeniny, aby sa uvoľnil tlak na mozog, a Leale pevne držal ruku v kóme ležiaceho prezidenta, „aby mu dal vedieť, že je v kontakte s ľudstvom a má priateľa“. 
Lincolnov starší syn Robert Todd Lincoln pricestoval okolo 23:00. Dvanásťročného Tada Lincolna, ktorý sledoval hru „"Aladin"“ v Groverovom divadle a dozvedel sa o atentáte na svojho otca, držali od otca ďalej. Prišli minister námorníctva Gideon Welles a minister vojny Edwin M. Stanton. Stanton trval na tom, aby vzlykajúca Mary Lincolnová opustila izbu, a potom po zvyšok noci v podstate riadil vládu Spojených štátov z domu, vrátane lovu na Bootha a ďalších sprisahancov. Do domu nemala prístup verejnosť, ale aj napriek tomu bolo dovolené niekoľkým úradníkom a lekárom, aby Lincolnovi vyjadrili poctu.
Spočiatku bolo Lincolnovo dýchanie pomalé a stabilné. Neskôr mu jedno z očí opuchlo a pravá časť jeho tváre stratila farbu. Maunsell Bradhurst Field v liste pre "The New York Times" napísal, že prezident potom začal „dýchať pravidelne, ale s námahou a nezdalo sa, že by bojoval alebo trpel“. Keď sa blížil k smrti, bol Lincolnov vzhľad „úplne prirodzený“ (okrem sfarbenia okolo očí). Krátko pred 7. hodinou sa Mary mohla k Lincolnovi vrátiť a ako informoval Dixon, „opäť sa usadila k prezidentovi, pobozkala ho a nazvala ho každým milým menom.“ 
Lincoln zomrel 15. apríla o 7:22 hodine. Mary Lincolnová nebola prítomná. V posledných chvíľach sa Lincolnova tvár upokojila a dýchal tichšie. Field napísal, že „sa neobjavilo nijaké zjavné utrpenie, žiadne kŕče ... iba zástava dýchania“. 
Po Lincolnovej smrti sa viceprezident Johnson stal 17. prezidentom a v čase medzi 10. a 11. hodinou zložil prísahu do rúk hlavného sudcu Salmona Chasea.
Powellov útok na Sewarda.
Booth určil Lewisa Powella, aby zabil ministra zahraničných vecí Williama H. Sewarda. 5. apríla Seward vypadol z koča, pričom utrpel otras mozgu, zlomeninu čeľuste a zlomeninu ruky. V noci dňa atentátu ležal doma v posteli v Lafayette Parku. Herold doviedol Powella do Sewardovho domu. Powell mal pri sebe revolver 1858 Whitney (veľkú, ťažkú a obľúbenú zbraň počas občianskej vojny) a nôž Bowie.
William Bell, Sewardov sluha, otvoril klopajúcemu Powellovi dvere o 22:10; v čase, kedy sa John Wilkes Booth dostal do prezidentskej lóže vo Fordovom divadle. Powell povedal Bellovi, že má pre Sewarda lieky od jeho doktora, Dr. Verdiho, a že tu je, aby mu lieky osobne doručil a opísal, ako ich má brať. Powell dostal povolenie k vstupu až po dlhom presviedčaní. Na konci schodiska do tretieho poschodia, v ktorej mala byť Sewardova spálňa, ho zastavil Sewardov syn, asistent ministra zahraničných vecí USA, Frederick W. Seward. Powell mu povedal rovnaký dôvod ako Bellovi, ale Frederick bol nedôverčivý a povedal Powellovi, že jeho otec spí.
Keď započula Sewardova dcéra Fanny hlasy, vynorila sa zo Sewardovej izby a povedala: „Fred, otec je teraz hore.“ - čím prezradila Powellovi, kde sa jeho obeť nachádza. Powell sa otočil, akoby chcel ísť dole schodmi, ale zrazu sa otočil a vytiahol revolver, ktorým namieril na Fredericka. Zbraň zlyhala, a tak s ňou Fredericka udrel nefunkčnou pištoľou do hlavy tak, že ten upadol do bezvedomia. Bell s výkrikom „Vražda! Vražda!“ vybehol von pre pomoc.
Fanny, vyrušená hlukom na chodbe, opäť vyzrela z dverí a uvidela svojho na zemi ležiaceho bezvedomého zakrvaveného brata a Powella, ktorý bežal smerom k nej s vytiahnutým nožom. Powell ju odhodil stranou, pribehol k Sewardovej posteli a opakovane ho bodol do tváre a krku. Spôsobil mu reznú ranu na líci no zachránila ho dlaha. Dlaha, ktorú mal naloženú po zranení, mu zachránila život.
Sewardov syn Augustus a seržant George F. Robinson, vojak pridelený k Sewardovi, boli upozornení Fannyním krikom a pri zápase s Powellom utŕžili bodné rany. Keď Augustus vyrazil pre pištoľ, Powell zbehol dole k dverám, kde narazil na posla zo Štátneho oddelenia Emericka Hansella. Powell ho bodol do chrbta, potom vybehol von a zvolal „Som blázon! Som blázon!“. Krik z domu vystrašil Herolda, ktorý utiekol a nechal Powella, aby si v neznámom meste poradil sám. 
Atzerodt nezaútočil na Johnsona.
Booth poveril Georga Atzerodta zabitím viceprezidenta Andrewa Johnsona, ktorý býval v Kirkwood House vo Washingtone. Atzerodt mal vstúpiť do Johnsonovej izby o 22:15 a zastreliť ho. 14. apríla si Atzerodt prenajal izbu priamo nad Johnsonovou; na druhý deň tam dorazil v stanovenom čase a s pištoľou a nožom odišiel do baru dole, kde sa barmana pýtal na Johnsonov charakter a správanie. Nakoniec sa opil, potuloval sa ulicami a v istej chvíli odhodil nôž. Okolo 2 hodiny ráno dorazil do hotela Pennsylvania House Hotel, kde si prenajal izbu a šiel spať. 
Ráno sa Booth zastavil v Kirkwood House a nechal tam pre Johnsona správu: „Nechcem vás rušiť. Ste doma? J. Wilkes Booth.“ Jedna z teórií je, že Booth si buď nebol istý, či bol Atzerodt úspešný, alebo sa obával, že sa k zabitiu človeka neodhodlá. Preto použil odkaz, aby aspoň viceprezidenta zatiahol do konšpirácie. Ďalšia teória je, že Booth sa len rozhodol zistiť, či bude túto noc viceprezident v hoteli. 
Reakcie.
Účasť so smrťou Lincolna prejavil Sever aj Juh, vrátane značnej časti sveta. Početné zahraničné vlády vydali vyhlásenia a 15. apríla vyhlásili obdobie smútku. Lincoln bol spomínaný v kázňach na Veľkonočnú nedeľu, ktorá pripadla na deň po jeho smrti. 
18. apríla smútiaci vytvorili zástup dlhý sedem kilometrov, aby si mohli pozrieť Lincolna v rakve umiestnenej vo Východnej miestnosti Bielom dome. Špeciálne vlaky doviezli tisíce ľudí z iných miest, niektorí spali na trávniku Kapitolu. Státisíce ľudí sledovalo pohrebný sprievod 19. apríla a ďalšie milióny lemovali 2700 km dlhú trasu vlaku, ktorý prevážal pozostatky Lincolna cez New York do Springfieldu v Illinois. Počas cesty vlaku sa sa konali najrôznejšie akcie na jeho počesť.
Ulysses S. Grant nazval Lincolna „nespochybniteľne najväčším mužom, akého som kedy poznal“. Robert E. Lee vyjadril smútok. Elizabeth Brailová južanského pôvodu povedala: „Tí, ktorí majú sympatie k južanským rodom, teraz vedia, že stratili priateľa, ktorý bol ochotný a mal aj moc ich chrániť a slúžiť im; teraz len môžu dúfať, či opäť niekoho takého nájdu.“ Afroamerický rečník Frederick Douglass označil atentát za „nevýslovnú pohromu“. 
Britský minister zahraničných vecí Lord Russell označil Lincolnovu smrť za „smutnú katastrofu“. Čínsky minister zahraničia, princ Gong bol „nevýslovne šokovaný a zaskočený“. Ekvádorský prezident Gabriel García Moreno povedal: „Nikdy by som si nepomyslel, že vznešená krajina Washingtonu bude ponížená takým čiernym a hrozným zločinom; nikdy by som si nepomyslel, že pán Lincoln takto strašne skončí po tom, čo slúžil svojej krajine za tak kritických okolností s takou múdrosťou a slávou.“ Vláda v Libérii vydala vyhlásenie, v ktorom označila Lincolna za „nielen vládcu vlastného ľudu, ale aj otca miliónov postihnutých a utláčaných rás“. Vláda Haiti odsúdila atentát ako „hrozný zločin“.
Zadržanie sprisahancov.
Booth a Herold.
Do pol hodiny po úteku z Fordovho divadla prešiel Booth cez Navy Yard Bridge do Marylandu. Armádny strážnik sa ho pýtal, čo tam robí v týchto neskorých nočných hodinách; Booth povedal, že ide domov do neďalekého mesta Charles. Hoci po 21. hodine bolo pre civilistov prechádzať cez most zakázané, hliadka ho cezeň pustila. David Herold prešiel cez tento most o necelú hodinu neskôr a stretol sa s Boothom. Po vyzdvihnutí zásob, ktoré boli predtým uložené v Surattsville, sa Herold a Booth vydali k Samuelovi A. Muddovi, miestnemu lekárovi. Ten zistil, že Boothova noha je zlomená a dal mu na ňu dlahu. Neskôr pre Bootha Mudd vyrobil aj pár barlí. 
Po dni v Muddovom dome si Booth a Herold najali miestneho muža, ktorý ich priviedol do domu Samuela Coxa. Cox ich vzal k Thomasovi Jonesovi, sympatizantovi Konfederácie, ktorý päť dní schovával Bootha a Herolda v močiari Zekiah, kým mohli prekročiť rieku Potomac. Popoludní 24. apríla dorazili na farmu tabakového farmára Richarda H. Garretta v King George County vo Virgínii. Booth mu povedal, že je zraneným vojakom Konfederácie.
Honba za sprisahancami sa rýchlo stala najväčšou pátracou akciou v histórii USA. Podieľalo sa na nej tisícky federálnych vojakov a nespočetné množstvo civilistov. Operáciu osobne riadil Edwin M. Stanton, ktorý autorizoval odmeny vo výške 50 000 dolárov (ekvivalent 800 000 dolárov v roku 2019) za Bootha a 25 000 dolárov za Herolda a Johna Surratta. 
Booth a Herold zostali na Garrettovej farme do 26. apríla, kedy farmu obkľúčili vojaci Únie z 16. pešieho pluku. Oznámili, že ak sa obaja nevzdajú, stodolu za pätnásť minút zapália. Herold sa vzdal, ale Booth zvolal: „Nikdy ma nedostanete živého!“ Akonáhle toto vojaci počuli, stodolu zapálili. Booth sa rozbehol k zadným dverám, v jednej ruke pušku a v druhej pištoľ. Ani z jednej zbrane však nevystrelil. 
Seržant Boston Corbett sa prikradol za farmu k Boothovi a strelil ho tak, že mu prerušil miechu. Strela trafila Boothovu hlavu asi dva centimetre pod miestom, kam Booth zasiahol Lincolna. Booth bol následne vynesený na schody stodoly. Vojak mu nalial do úst vodu, ktorú vypľul, pretože ju nebol schopný prehltnúť. Booth povedal vojakovi: „Povedz mojej matke, že zomriem pre svoju vlasť.“ Keďže nebol schopný hýbať končatinami, požiadal vojaka, aby mu zdvihol ruky pred tvár, a zašepkal svoje posledné slová: „Zbytočné ... zbytočné.“ O dve hodiny zomrel na verande Garrettovej farmy. Corbett bol pôvodne zatknutý za neuposlúchnutie príkazov, neskôr ho však prepustili a médiá i verejnosť ho väčšinou považovali za hrdinu. 
Ostatní.
Powell sa vo Washingtone nevyznal a bez služieb Davida Herolda sa tri dni túlal washingtonským ulicami, než 17. apríla našiel cestu späť do Surratovej krčmy. Detektívom, ktorí tam čakali, povedal, že bol kopáčom, ktorého si najala Mary Surrattová, ona ale poprela, že by ho poznala. Oboch zatkli. George Atzerodt sa ukryl na farme svojho bratranca v Germantowne, Maryland, asi 40 km severozápadne od Washingtonu, kde bol 20. apríla tiež zatknutý. 
Zvyšných sprisahancov zadržali na konci mesiaca - okrem Johna Surratta, ktorý utiekol do Quebecu, kde ho ukryli rímskokatolícki kňazi. V septembri nastúpil na loď do Liverpoolu v Anglicku, kde zostal v katolíckom kostole Svätého Kríža. Odtiaľ sa nenápadne pohyboval po Európe, až sa pripojil k pápežskym zuávistom v pápežských štátoch. Priateľ z jeho školských čias ho tam začiatkom roku 1866 spoznal a dal vedieť vláde USA. Surratta zatkli pápežské úrady, podarilo sa mu však uniknúť. Napokon ho v novembri 1866 v Egypte zajal agent USA.
Súd a poprava sprisahancov.
Zadržaných bolo množstvo osôb, vrátane mnohých potenciálnych spolupracovníkov sprisahancov a kohokoľvek, kto mal počas úteku čo i len najmenší kontakt s Boothom alebo Heroldom. Medzi nich patril Louis J. Weichmann, stravník v dome pani Surrattovej; Boothov brat Junius (v čase atentátu sa nachádzal v Cincinnati); majiteľ divadla John T. Ford; James Pumphrey, od ktorého si Booth najal koňa; John M. Lloyd, hostinský, ktorý si prenajal krčmu pani Surrattovej v Marylande a v noci 14. apríla dal Boothovi a Heroldovi zbrane a zásoby; Samuel Cox a Thomas A. Jones, ktorí pomohli Boothovi a Heroldovi prekročiť Potomac. Všetci vyššie vymenovaní boli následne prepustení. Nakoniec sa okruh podozrivých zúžil na osem väzňov:
Obvinených súdil vojenský súd nariadený Johnsonom, ktorý po Lincolnovej smrti nastúpil na post prezidenta:
Stíhanie viedol sudca americkej armády, advokát generál Joseph Holt, ktorému pomáhali kongresman John A. Bingham a major Henry Lawrence Burnett.
Fakt, že boli súdení vojenským súdom, kritizovali Edward Bates a Gideon Welles, ktorí boli presvedčení, že obžalovaní by mali stáť pred civilným súdom. Generálny prokurátor James Speed obhajoval vojenský súd tým, že atentát mal vojenský nádych, že obžalovaní boli spolupracovníci nepriateľskej armády a existenciou stanného práva vo Washingtone (v roku 1866 sa rozhodnutím "Ex Parte Milligan" Najvyššieho súdu USA zakazuje použitie vojenských súdov, ak sú tie civilné funkčné). Pre verdikt o vine bola potrebná iba nadpolovičná väčšina poroty a pre rozsudok smrti dve tretiny. Neexistoval iný spôsob odvolania ako prezident Johnson. 
Sedemtýždňový proces zahŕňal výpovede 366 svedkov. 30. júna boli všetci obžalovaní uznaní za vinných. Mary Surrattová, Lewis Powell, David Herold a George Atzerodt boli odsúdení na trest smrti obesením; Samuel Mudd, Samuel Arnold a Michael O'Laughlen boli odsúdení na doživotie. Edmund Spangler bol odsúdený na šesť rokov. Po odsúdení Mary Surrattovej na smrť obesením podpísali piati porotcovia list odporúčajúci milosť, ale Johnson odmietol popravu zastaviť; neskôr tvrdil, že list nikdy nevidel. 
Mary Surrattová, Powell, Herold a Atzerodt boli obesení vo väznici Old Arsenal 7. júla. Mary Surrattová bola prvou ženou popravenou vládou Spojených štátov. O'Laughlen zomrel vo väznici v roku 1867. Mudd, Arnold a Spangler dostali od Johnsona vo februári 1869 milosť. Spangler, ktorý zomrel v roku 1875, vždy trval na tom, že jeho jediným spojením s udalosťou bolo, že ho Booth požiadal, aby mu držal koňa. 
John Surratt sa v roku 1867 postavil pred súd vo Washingtone. Štyria obyvatelia Elmiry v New Yorku tvrdili, že ho tam videli medzi 13. a 15. aprílom; pätnásť ďalších uviedlo, že ho v deň atentátu buď videli, alebo videli niekoho, kto sa mu podobal, vo Washingtone (buď cestoval do alebo z Washingtonu). Porota sa nedokázala zhodnúť na verdikte a John Surratt bol následne prepustený.

</doc>
<doc id="664068" url="https://sk.wikipedia.org/wiki?curid=664068" title="Európska liga vo volejbale mužov 2016">
Európska liga vo volejbale mužov 2016

Európska liga vo volejbale mužov 2016 bol 13. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konal sa v 5 dejiskách od 3. júna – 2. júla 2016. 8 tímov je rozdelených do dvoch skupín hrá sa turnajovým systémom, dva turnaje každý s každým. Najlepší dvaja zo skupiny postupujú do Final Four. Víťaz Európskej ligy mal právo štartovať vo Svetovej lige v 3. skupine. Vo finále zvíťazilo premiérovo družstvo Estónska.

</doc>
<doc id="664070" url="https://sk.wikipedia.org/wiki?curid=664070" title="Teplota spaľovania">
Teplota spaľovania

Teplota spaľovania (iné názvy: spaľovacia teplota, teplota plameňa, teplota horenia) je teplota spalín dosiahnutá pri spaľovaní paliva. Závisí od výhrevnosti a množstva paliva, privádzaného vzduchu, miery vyhorenia paliva a množstva a zloženia spalín. Rastie spolu so spaľovacím teplom.
Adiabatická teplota spaľovania.
Ak ignorujeme stratu tepla do okolia (t.j. do stien ohniska) a disociáciu spalín (resp. vodnej pary a oxidu uhličitého), nazýva sa teplota spaľovania adiabatická (alebo teoretická) teplota spaľovania (alebo horenia alebo plameňa) alebo teplota nechladeného plameňa.
Tabuľka adiabatických teplôt spaľovania pre vybrané látky vo vzduchu a v kyslíku za normálnych podmnienok.

</doc>
<doc id="664071" url="https://sk.wikipedia.org/wiki?curid=664071" title="Spaľovacia teplota">
Spaľovacia teplota



</doc>
<doc id="664072" url="https://sk.wikipedia.org/wiki?curid=664072" title="Teplota plameňa">
Teplota plameňa



</doc>
<doc id="664073" url="https://sk.wikipedia.org/wiki?curid=664073" title="Adiabatická teplota spaľovania">
Adiabatická teplota spaľovania



</doc>
<doc id="664074" url="https://sk.wikipedia.org/wiki?curid=664074" title="Teoretická teplota spaľovania">
Teoretická teplota spaľovania



</doc>
<doc id="664075" url="https://sk.wikipedia.org/wiki?curid=664075" title="Adiabatická teplota horenia">
Adiabatická teplota horenia



</doc>
<doc id="664076" url="https://sk.wikipedia.org/wiki?curid=664076" title="Adiabatická teplota plameňa">
Adiabatická teplota plameňa



</doc>
<doc id="664077" url="https://sk.wikipedia.org/wiki?curid=664077" title="Teoretická teplota horenia">
Teoretická teplota horenia



</doc>
<doc id="664078" url="https://sk.wikipedia.org/wiki?curid=664078" title="Teplota nechladeného plameňa">
Teplota nechladeného plameňa



</doc>
<doc id="664079" url="https://sk.wikipedia.org/wiki?curid=664079" title="Spaľovacie teplo">
Spaľovacie teplo



</doc>
<doc id="664080" url="https://sk.wikipedia.org/wiki?curid=664080" title="Spalné teplo">
Spalné teplo



</doc>
<doc id="664081" url="https://sk.wikipedia.org/wiki?curid=664081" title="Ustina">
Ustina

Ustina () je dedina ležiaca v južnom Bulharsku. Nachádza sa v Plovdivskej oblasti v okrese Rodopi. Dedina leží na severnom úpätí pohoria Rodopy.&lt;ref name="https://rodopi-bg.org"&gt;https://rodopi-bg.org&lt;/ref&gt;
Názov.
Predpokladá sa, že názov dediny pochádza od názvu pevnosti Justina, ktorá bola vybudovaná na skalách nad mestom v období panovania byzantského cisára Justiniána.
Poloha.
Ustina leží na severnom úpätí západorodopského horského chrbta Černatica () v nadmorskej výške od do . Nachádza sa 2829 kilometrov juhozápadne od Plovdivu, 12 kilometrov južne od mesta Stambolijski a 3 kilometre západne od mesta Peruštica. Priama vzdušná vzdialenosť od hlavného mesta Sofia je .
Náboženstvo.
V dedine žijú bulharskí pravoslávni obyvatelia, ako aj moslimskí veriaci. V minulosti bolo v dedine Ustina rozšírené tzv. paulikánstvo.
Dejiny.
Územie dediny bolo obývané už v období staroveku kmeňom Trákov, čo bolo doložené pri archeologických prieskumoch pri ktorých sa našli zvyšky niekoľkých tráckych sídiel. Z nich najvýznamnejšia bola osada s názvom "Besapara" (), ktorá bola v 2. storočí pred Kr. veľkým administratívnym centrom oblasti a ktorá sa tiahla od bývalej dediny Pastuša (dnes štvrť mesta Peruštica) až po dnešné mesto Kričim. V období panovania rímskeho cisára Trajána bola v blízkosti dnešnej dediny Ustina vybudovaná transkontinentálna cesta, ktorá bola treťou takouto cestou postavenou počas Trajánovho panovania.
Hospodárstvo.
Väčšina hospodárskej činností v dedine je spojená s poľnohospodárstvom. Medzi hlavné oblasti záujmu patrí pestovanie zeleniny (prevažne rané a stredne rané odrody rajčiakov a piepor) ako aj pestovanie viniča a chov hospodárskych zvierat. Množstvo obyvateľov z dediny dochádza za robotou do blízkych miest.
Pamiatky a zaujímavosti.
Najvýznamnejšou sakrálnou pamiatkou obce je Chrám svätých Cyrila a Metoda. V centrálnej časti dediny sa nachádza chránený historický pamätný topoľ. Juhovýchodne, vo vzdialenosti približne 1,5 kilometra od dediny, sa nachádzajú zvyšky bývalej pevnosti. V okolí dediny sa nachádzajú aj zvyšky starej rímskej vojenskej cesty, ktorá viedla cez Rodopy do oblasti Egejského mora. V blízkosti dediny sa nachádza Ustinský vodopád a v jeho blízkosti v skalách nad dedinou Kaplnka svätého Juraja. K pamiatkam vedie značkovaná ekotrasa. 
Infraštruktúra.
Dedina má pravidelné autobusové spojenie s mestami Plovdiv a Stambolijski.

</doc>
<doc id="664083" url="https://sk.wikipedia.org/wiki?curid=664083" title="Bod horenia v otvorenom tégliku podľa Clevelanda">
Bod horenia v otvorenom tégliku podľa Clevelanda



</doc>
<doc id="664084" url="https://sk.wikipedia.org/wiki?curid=664084" title="Teplota zápalnosti">
Teplota zápalnosti



</doc>
<doc id="664085" url="https://sk.wikipedia.org/wiki?curid=664085" title="Bod zapálenia">
Bod zapálenia



</doc>
<doc id="664086" url="https://sk.wikipedia.org/wiki?curid=664086" title="Teplota zapálenia">
Teplota zapálenia



</doc>
<doc id="664088" url="https://sk.wikipedia.org/wiki?curid=664088" title="Power trio">
Power trio

Power trio (doslovne "silné" alebo "mocné trio") je formát rokenrolovej hudobnej skupiny, ktorej zostava pozostáva z elektrickej gitary, basgitary a bicích (bubny a činely) a vynecháva sa druhý nástroj rytmická gitara alebo klávesy, ktoré sa používajú v iných skupinách rockovej hudby, ktoré sú kvartetami a kvintetami. Väčšie rockové skupiny používajú jednu alebo viac ďalších sekcií rytmu na vyplnenie zvuku akordmi a časťami harmónie.
Väčšina power trií v hard rockovej a heavy metalovej hudbe využíva hráča na elektrickú gitaru v dvoch roliach; počas veľkej časti piesne hrá rytmickú gitaru, hrá akordový postup pre skladbu a predvádza dôležité riffy a potom prechádza na rolu sólovej gitary počas gitarové sólo. Zatiaľ čo jeden alebo viac členov kapely zvyčajne spieva, keď hrá na svoje nástroje, power triá v hard rock a heavy metal všeobecne zdôrazňujú inštrumentálny výkon a celkový zvukový dopad na vokály a texty. Príkladom power tria je skupina Motörhead, ktorá pozostávala z basgitaristu, gitaristu a bubeníka, s Lemmym, basgitaristom, spievajúc hlavný spev súčasne, keď hral na basgitaru. Aj keď štvorčlenné kapely ako The Who alebo Led Zeppelin môžu fungovať inštrumentálne ako power trio s tromi inštrumentalistami a hlavným spevákom alebo frontmanom, tieto kapely sa zvyčajne nepovažujú za power triá.
História.
Vzostup power tria v 60. rokoch 20. storočia bol čiastočne umožnený vývojom zosilňovacej technológie, ktorá výrazne zvýšila hlasitosť elektrickej gitary a basgitary. Najmä popularizácia elektrickej basgitary definovala spodný koniec a vyplnila medzery. Pretože zosilnené basy mohli byť teraz tiež hlasnejšie, zvyšok pásma mohol hrať aj pri vyšších hlasitostiach bez obáv z toho, že basgitaru nebudete počuť. To umožnilo skupine troch ľudí mať rovnaký zvukový dopad ako veľká skupina, ale ponechal oveľa viac priestoru pre improvizáciu a tvorivosť, nezaťažený potrebou podrobných opatrení. Rovnako ako v prípade organového tria, aj v roku 1960, ktorý bol zameraný na soul jazzovú skupinu zameranú na zosilnené Hammondove organy, mohla trojčlenná skupina zaplniť veľký bar alebo klub veľkým zvukom za oveľa nižšiu cenu ako veľká rokenrolová skupina. Power trio, prinajmenšom v jeho inkarnácii blues rocku, sa tiež všeobecne považuje za vyvíjajúce sa z chicagských bluesových kapiel, ako je trio Muddy Waters.
Popri technologických vylepšeniach bola ďalším impulzom pre vznik power tria virtuozita gitaristov ako Eric Clapton, Jimi Hendrix a Rory Gallagher, ktorí dokázali v živom vystúpení v podstate pokryť úlohy rytmickej gitary i hlavnej gitary. V roku 1964 hral Frank Zappa na gitare v power triu Muthers, pričom na basgitaru hral Paul Woods a na bicie Les Papp. V roku 1966 vzniklo prototypové blues-rockové power trio Cream, ktoré tvorili Eric Clapton (gitara/spev), Jack Bruce (basgitara/spev) a Ginger Baker (bicie). Ďalšími vplyvnými hudobnými skupinami blues-rockového a hard rockového tria éry 60. rokov boli Jimi Hendrix Experience, Blue Cheer, Grand Funk Railroad, James Gang s Joeom Walshom a Taste.
Medzi známe výkonné tria zo 70. rokov patria kanadské progresívne rockové skupiny Rush a Triumph, americká skupina ZZ Top, britská skupina Motörhead a Robin Trower. Emerson, Lake &amp; Palmer (rovnako ako jeho odnož Emerson, Lake &amp; Powell) sa pri výmene gitaristu za klávesistu zvyčajne považujú za power trio, pretože Keith Emerson vypĺňal rytmus a hlavnú hru na klávesy, ktoré by väčšinou padli na gitaristu, zatiaľ čo basgitarista (a príležitostný gitarista) Greg Lake by bol spevákom. V roku 1968 v Argentíne vytvorilo power trio Manal, ktoré bolo prvou skupinou, ktorá skladala bluesovú hudbu v španielčine.
Po 70. rokoch sa výraz „power trio“ začal vzťahovať na new wave skupinu The Police, grungovú skupinu Nirvana, alternatívno-rockové skupiny Hüsker Dü a Concrete Blonde, mod revivalistov The Jam, hard rock/progresívno-metalovú skupinu King's X, progresívno-rockovú skupinu Rush, post-grungovú skupina Silverchair, alternatívne skupiny The Presidents of the United States of America, Goo Goo Dolls, Primus, Everclear, Muse a Eve 6, pop-punkové skupiny ako Green Day, Blink-182, Alkaline Trio a MxPx a argentínske rockové skupiny ako Soda Stereo, Divididos a From Power Project. V 90. rokoch sa tiež začali formovať rockové tria okolo rôznych nástrojov, od skupiny Morphine, ktorá namiesto elektrickej gitary obsahuje barytový saxofón, až po Ben Folds Five, ktoré nahradilo gitaru rôznymi klávesovými nástrojmi, najmä klavírom.

</doc>
<doc id="664089" url="https://sk.wikipedia.org/wiki?curid=664089" title="Power trio (rozlišovacia stránka)">
Power trio (rozlišovacia stránka)

Power trio alebo Power Trio môže byť:

</doc>
<doc id="664090" url="https://sk.wikipedia.org/wiki?curid=664090" title="Power Trio">
Power Trio



</doc>
<doc id="664091" url="https://sk.wikipedia.org/wiki?curid=664091" title="Pobrežná hliadka">
Pobrežná hliadka

Pobrežná hliadka môže byť:

</doc>
<doc id="664092" url="https://sk.wikipedia.org/wiki?curid=664092" title="Europoslankyňa">
Europoslankyňa



</doc>
<doc id="664095" url="https://sk.wikipedia.org/wiki?curid=664095" title="Péter Jakab">
Péter Jakab

Péter Jakab môže byť:

</doc>
<doc id="664123" url="https://sk.wikipedia.org/wiki?curid=664123" title="Praženica">
Praženica

Praženica (iné názvy: škvarenina, vaječnica; menej vhodne: "miešané vajcia"; nárečovo: "jaječnica", "pankúch", "ponkuh", "rantota", "ratota", "škvarelina", "škvarerina", "škvarenica") je druh jedla, ktorý sa pripravuje z pražených vajec.
Príprava.
Na prípravu sú potrebné vajcia, cibuľa, tuk, soľ a prípadne aj údenina; na dozdobenie pažítka alebo petržlenová vňať. Na tuku sa dozlata opraží cibuľka. Následne sa do nej pridá údenina (keď sa zvolí ako prísada) a dá sa opražiť. Ďalej sa do zmesi pridajú celé vajcia. Jedlo sa osolí a za stáleho miešania sa nechá stuhnúť. Na záver ho možno dozdobiť pažítkou alebo petržlenovou vňaťou.
Význam.
Podľa americkej štúdie zverejnenej v časopise "Obesity" patrí toto jedlo medzi najzdravšie raňajky. Podľa výskumu podporujú mastné raňajky rýchlejšie spaľovanie tukov počas celého dňa.

</doc>
<doc id="664124" url="https://sk.wikipedia.org/wiki?curid=664124" title="Miešané vajcia">
Miešané vajcia



</doc>
<doc id="664125" url="https://sk.wikipedia.org/wiki?curid=664125" title="Európska liga vo volejbale mužov 2017">
Európska liga vo volejbale mužov 2017

Európska liga vo volejbale mužov 2017 bol 14. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konal sa v 5 dejiskách od 9. júna – 2. júla 2017. 8 tímov je rozdelených do dvoch skupín hrá sa turnajovým systémom, dva turnaje každý s každým. Najlepší dvaja zo skupiny postupujú do Final Four. Vo finále zvíťazilo premiérovo družstvo Ukrajiny.

</doc>
<doc id="664126" url="https://sk.wikipedia.org/wiki?curid=664126" title="Vojtech Bukovský">
Vojtech Bukovský

Vojtech Bukovský (* 4. november 1894, Košice – † 30. november 1963, Krompachy) bol slovenský atlét, olympijský rozhodca a zakladateľ Medzinárodného maratónu mieru v Košiciach.
Životopis.
Bol syn židovského obchodníka s farbami. Jeho rodným menom bolo meno "Béla Braun", zmaturoval na košickom reálnom gymnáziu. Telocvik ho vyučoval Ľudovít Kmeťko, ktorý bol pod menom "Lajos Aradi-Kmetykó" oporou strieborného tímu uhorských gymnastov na štokholmskej olympiáde v roku 1912. V Budapešti na dvakrát vyštudoval povolanie stavebného inžiniera (kvôli prvej svetovej vojne). Na vojne slúžil v delostrelectve rakúsko-uhorskej armády. Po štúdiu sa vybral na olympijské hry v roku 1924 v Paríži. Počas svojho výletu na hrách, písal do denníka "Kassai Napló", ktorý vychádzal v maďarčine. Veľmi ho nadchli bežci z Fínska a všeobecne koncept tunajšieho maratónu. Keďže bol mužom činu, získal postupne súhlas najprv – východoslovensko-podkarpatského okrsku Česko-Slovenskej atletickej únie, potom podporu náčelníka košickej polície, plzenského rodáka Antonína Zikmunda a tak 107 dní po parížskom maratóne odštartovali dňa 28. októbra 1924 (Deň republiky, výročie vzniku Česko-Slovenska) v Turni nad Bodvou historicky "I. košický maratón".
Braun sa v mladosti taktiež venoval vrhu guľou a päťboju, neskôr aj šermu a lyžovaniu. Do histórie športu sa však predovšetkým zapísal najmä ako iniciátor a organizátor podujatí ako, Majstrovstvá Slovenska v zápasení, šerme aj v boxe a cyklistických pretekov Košice – Tatry – Košice.
Vďaka úspechu pri založení košického maratónu a znalosti množstva jazykov bol neskôr rozhodcom maratónskeho behu na olympijských hrách 1928 v Amsterdame aj na prvých Majstrovstvách Európy v Turíne 1934 a v Paríži 1938. "Béla-báči" napriek svojmu židovskému pôvodu prežil druhú svetovú vojnu a po nej si zmenil priezvisko na Bukovský.
V roku 1951 sa na zhruba osem rokov vrátil na čelo organizačného výboru košického maratónu. Pod jeho vedením v roku 1952 dostal názov "Medzinárodný maratón mieru", ktorý nesie do dnes. V roku 1957 bol iniciátorom zrodu Maratónskeho klubu (pôvodne "Maratónsky komitét") a jeho prvým predsedom. V roku 1963 sa na organizácii ročníka maratónu podieľal posledný krát. Keďže za svoj život prekonal dva infarkty, cestou na Plejsy, kde sa mala uskutočniť jeho prednáška na školení lyžiarskych rozhodcov, zomrel. V roku 2014 sa stal členom Siene slávy slovenskej atletiky in memoriam.
Busta.
Dňa 14. septembra 2018 bola na Námestí Maratónu mieru v Košiciach odhalená jeho bronzová busta. Autorom busty bol už zosnulý, Arpád Račko. Nachádza sa v bezprostrednej blízkosti Pamätníka maratónu mieru, ktorá je taktiež dielom majstra Arpáda Račka. Bukovského busta je jedným z jeho posledných diel pred úmrtím v roku 2015. Celková hodnota diela bola zhruba 30 000 €.

</doc>
<doc id="664134" url="https://sk.wikipedia.org/wiki?curid=664134" title="Škvarenina">
Škvarenina



</doc>
<doc id="664135" url="https://sk.wikipedia.org/wiki?curid=664135" title="Vaječnica">
Vaječnica



</doc>
<doc id="664136" url="https://sk.wikipedia.org/wiki?curid=664136" title="Celastrales-Oxalidales-Malpighiales">
Celastrales-Oxalidales-Malpighiales



</doc>
<doc id="664137" url="https://sk.wikipedia.org/wiki?curid=664137" title="INFJ">
INFJ

INFJ (introverzia, intuícia, cítenie, usudzovanie), nazývaný taktiež Advokát, Obhajca alebo Poradca je jeden zo šestnástich osobnostných typov podľa Myers-Briggs Type Indicator (MBTI). Ľudia tohto typu sú kreatívni, nežní, starostliví a zvyčajne tichí no citliví na pocity ostatných. Sú idealisti, silne zameraní na budúcnosť a majú vysoké morálne štandardy. Patria do temperamentu idealistov (NF). INFJ je najvzácnejší typ osobnosti, objavujúci sa iba v 1,5 % populácie, z toho dve tretiny sú ženy.
INFJ využívajú ako primárne poznávacie funkcie introvertnú intuíciu a extrovertné cítenie (Ni-Fe). INFJ je ekvivalentom sociotypu IEI-INFp (intuitívno-etický introtim).
Charakteristika.
Ľudia s osobnosťou typu INFJ sú tichí, idealistickí a citliví na potreby ostatných. Oddaní, sympatickí a kreatívni, majú dobrý zmysel na čítanie pocitov ostatných ľudí. Napriek ich citlivosti sú taktiež veľmi mlčanliví a súkromní - neradi, a veľmi zriedka hovoria o svojich pocitoch, myšlienkach či záležitostiach. Priateľstvá formujú pomaly, na základe emocionálnej blízkosti a dôvery. Majú rozmanitý vnútorný svet a vždy si dokážu predstaviť lepšiu budúcnosť. Radi rozmýšľajú nad životom a jeho zmyslom do veľkej hĺbky, čo najviac motivujú nepríjemnosti skutočného života - tak často spochybnujú veci, ktoré sa iným môžu zdať zjavné, a cítia sa často odcudzene od sveta. Ich cieľom je prežitie plnohodnotného života a zmenenie sveta k lepšiemu. Napriek ich introvertnosti sú zameraní na ľudí a majú snahu im pomôcť zlepšiť sa. Majú silnú empatiu a sú pozitivisti, v malých skupinách s ľudmi podobných záujmov a ideálov môžu byť považovaní za extrovertov. Pre tieto vlastnosti sú často zamestnaní ako psychológovia, poradcovia, konzultanti alebo učitelia. Potrebujú však veľa času pre seba a je im nepohodlne vo veľkých sociálnych akciách. Sú často nepochopení, pri pocitoch neporozumenia alebo pocitu zbytočnosti ľahko prepadajú do depresie. Aj v prítomnosti iných sa veľa krát cítia osamotení a oddelení. Štatisticky sú najmenej spokojný so svojím manželstvom. Pre ich zložitú povahu majú často problém začlenenia do spoločnosti. INFJ typ je jeden z najúzkostlivejších typov, spolu s INFP.
INFJ majú dobré organizačné schopnosti a vnútornú motiváciu k veciam ich záujmov. Radi vymýšľajú nové, kreatívne spôsoby práce, majú radi inteligentný humor, slovné hračky, metafory a skryté významy. Svet a koncepty vidia vo veľkých súvislostiach, dokážu ľahko pochopiť komplexné koncepty. Radi plánujú dopredu, ťažko znášajú stresové situácie či zmeny plánov. Jednotvárne každodenné koncepty ich naopak zväčša vyčerpávajú a často krát sa kvôli tomu javia neflexibilný. Pri správnom výbere zamerania však majú štatisticky najväčšie predpoklady dokončenia vysokých škôl. Majú radi hudbu s hlbším významom textu a dobrou myšlienkou. Radi rozprávajú o ich postrehoch a nápadoch, majú radi zmysluplné konverzácie.
Vo vzťahoch si vážia najmä úprimnosť, čestnosť, autenticitu a vzájomné emocionálne puto. Ako partner je INFJ starostlivý, podporujúci a oddaný. Dokáže ľahko odhaliť neúprimnosť a úpadok vzťahu. Ako rodič je zhovievavý a starostlivý, snaží sa vždy vybudovať silný vzťah s dieťaťom. Máva však veľké očakávania, najmä v správaní, čo môže byť pre rodičov aj dieťa stresujúce. Podporujú svoje deti v ich vlastných záujmoch na objavenie individuálneho potenciálu. 
Vývoj.
Deti tohoto typu napriek veľkému rozvoju ich dominantnej funkcie dávajú intenzívnejšie najavo ich pomocnú funkciu - extrovertné cítenie. Napriek otvorenejšiemu správaniu radi pomáhajú kamarátom v problémoch ako poradca, od mala dokážu čítať emócie či úmysly ostatných a poskytovať hodnotné rady. Môžu pripadať melodramatickí, mienkotvorní a neústupní vo svojich úsudkoch, ktoré dávajú najavo aj v nevhodných dobách. Kvôli komplexnosti a vplyvu ich tretej funkcie - introvertného rozmýšľania - majú ich myšlienky často logickú úroveň ťažko pochopiteľnú pre rovesníkov. V puberte sa učia lepšie využívať svoju intuíciu a zužitkovať ju. Počas puberty pri veľkých očakávaniach rodičov nesúhlasiace s ich osobnými hodnotami sú často pasívne agresívni, málo však inklinujú k násilnostiam alebo užívaniu drôg či alkoholu. Aj v neskoršom veku je pre nich ťažké sa začleniť do spoločnosti. INFJ má často v tejto fázy sebadeštrukčné myšlienky.
Poznávacie funkcie.
Dominantná funkcia INFJ je introvertná intuícia (Ni). Jedna z hlavných schopností tejto funkcie sú nové originálne nápady a tvorba spojení, ktoré si napokon spája do väčších súvislostí. INFJ kvôli tejto funkcií radšej premyslia svoje myšlienky a nápady, a otestujú ich zo všetkých uhlov v ich hlave skôr, ako ich dajú najavo. Sústredia sa viac na správu, podtext, podvedomé správy a kontext, ako na to, čo je dané presne. Sú zameraní na budúcnosť a vidia možnosti ako ju zlepšiť. Ich pomocnou funkciou je extrovertné cítenie (Fe), pomocou ktorého INFJ dokážu posudzovať emócie ostatných. Spolu s dominantnou funkciou, INFJ dokážu premyslieť a podať informácie tak, aby zlepšili, alebo aspoň nenarušili náladu skupiny, a aby boli pochopiteľné a zrozumiteľné. Dokážu sa vcítiť do situácie iného, spojením obidvoch funkcií emócie ostatných absorbujú (nezrkadlia, ako ostatné typy s Fe). Z toho dôvodu dokážu lepšie pochopiť situáciu druhého, no môžu si tým sami navodiť smútok. Takto dokážu čítať emócie ostatných a dokážu odhaliť klamstvo ľahšie ako ostatné typy.
Ich úľavná funkcia, introvertné rozmýšľanie (Ti) tvorí kritické a analytické rozmýšľanie, dávajúce logiku do primárneho páru Ni-Fe. Okrem toho majú väčšiu šancu mať logicky-orientované záľuby, ktoré rozvýjajú najmä na ukľudnenie, a sú taktiež často perfekcionistmi. Ich podradená funkcia - extrovertné snímanie (Se) sa zameriava na zmyslové vnímanie sveta a žitie "na plno". INFJ teda môžu mať problémy s reálnymi záležitosťami mimo ich vnútorný svet či intuíciu, čo ich činí menej praktickými. Zjavné nedostatky Se môžu spôsobovať náladovosť a problémy so sebadôverou. 

</doc>
<doc id="664139" url="https://sk.wikipedia.org/wiki?curid=664139" title="Chaladžština">
Chaladžština

Chaladžština je turkický jazyk, ktorým sa dnes hovorí v Iráne. Aj keď obsahuje veľa starých turkických prvkov, dnes je značne poperzštený. V roku 1978 ním hovorilo 20 000 ľudí v 50 dedinách ležiacich na juhozápad od Teheránu. Má asi 150 slov neznámeho pôvodu. 
Chaladžština je potomkom starého turkického jazyka zvaného arghu. Turkický lexikograf Mahmúd Kašgarí z 11. storočia bol prvou osobou, ktorá poskytla písomné ukážky chaladžštiny, ktoré sa zväčša zhodujú s dnešnou chaladžštinou.
Gerhard Doerfer, ktorý chaladžštinu znovuobjavil, preukázal, že jazyk bol prvý, ktorý sa oddelil od vlastného bežného turkického jazyka.
Zatriedenie.
Turkické jazyky sú jazykovou rodinou s najmenej 35 zdokumentovanými jazykmi, ktorými hovoria turkické národy.
Hoci sa pôvodne predpokladalo, že úzko súvisí s azerbajdžanským jazykom, jazykovedné výskumy, najmä výskumy uskutočnené Doerferom, viedli k prehodnoteniu chaladžštiny na samostatnú ne-oguzskú vetvu turkického jazyka. Dôkazom toho je zachovanie protikladu samohláskovej dĺžky z prototurčiny (PT), na začiatku slova sa nachádzajúce *"h" a absencia hláskovej zmeny *"d" → "y" príznačnej pre oguzské jazyky.
Zachovávajúci charakter chaladžštiny možno vidieť porovnaním rovnakých slov v rôznych turkických jazykoch; napríklad v chaladžštine sa „noha“ povie "hadaq", zatiaľ čo príbuzné slovo v neďalekých oguzských jazykoch je "ayaq" (porovnaj po turecky "ayak"). Z dôvodu zachovania týchto starobylých prvkov sa niektorí vedci nazdávajú, že Chaladžovia sú potomkami Arghu-Turkov. 
"Ethnologue" a ISO pôvodne uvádzali severozápadný iránsky jazyk s názvom „chaladžština“, mal rovnaký počet hovoriacich ako turkický jazyk. Khalajovia hovoria svojím turkickým jazykom a perzštinou a nie (domnelo) iránskym khalajským jazykom.
Zemepisné rozšírenie.
Chaladžštinou sa hovorí hlavne v iránskej provincii Markazí. Doerfer uvádza počet hovoriacich okolo 17 000 v roku 1968 a 20 000 v roku 1978; "Ethnologue" uvádza, že množstvo hovoriacich vzrástlo do roku 2000 na 42 107.
Nárečia.
Hlavné nárečia chaladžštiny sú severné a južné. V rámci týchto nárečových zoskupení majú jednotlivé dediny a zoskupenia hovoriacich odlišné rečové vzory.
Výslovnosť.
Samohlásky.
Doerfer tvrdí, že chaladžština si zachovala tri samohláskové dĺžky postulované pre prototurkický jazyk: dlhé (napr. „krv“), polodlhé (napr. „hlava“) a krátke (napr. „kôň“) samohlásky. Alexis Manaster Ramer však spochybňuje tak názor, podľa ktorého má chaladžština tri samohláskové dĺžky, ako názor, že prototurkický jazyk ich mal tiež. Niektoré prototurkické samohlásky sa realizujú ako klesajúce dvojhlásky, ako v prípade („ruka“).
Gramatika.
Tvaroslovie.
Podstatné mená.
Podstatné mená v chaladžštine sa môžu mať zakončenie množného čísla alebo privlastňovacie zakončenie. Chaladština má nasledujúce pády: genitív, akuzatív, datív, lokatív, ablatív, inštrumentál a ekvatív.
Pádové prípony sa menia podľa samohláskovej harmónie a podľa spoluhlások, za ktorými nasledujú. Pádové koncovky tiež interagujú s privlastňovacími príponami. Nižšie je uvedená tabuľka základných pádových koncoviek:
Slovesá.
Slovesá v chaladžštine sa ohýbajú podľa slovesného rodu, času, vidu alebo negácie. Slovesá pozostávajú z dlhých reťazcov morfém v nasledujúcom zoradení:
 kmeň + rod + zápor + čas/vid + zhoda
Skladba.
Chaladžština využíva slovosled: podmet – predmet – sloveso. Prídavné mená predchádzajú podstatným.
Slovná zásoba.
Jadro slovnej zásoby je turkické, ale veľa slov bolo prevzatých z perzštiny. Do chaladžštiny sa dostali aj slová zo susedných turkických jazykov, najmä z azerbajdžtiny.
Čísla.
Čísla majú turkický tvar, ale niektorí hovoriaci nahrádzajú tvary pre „80“ a „90“ perzskými výrazmi:
Príklady.
Výňatok z Doerfer &amp; Tezcan 1994, prepis od Doerfera:

</doc>
<doc id="664140" url="https://sk.wikipedia.org/wiki?curid=664140" title="Khalajčina">
Khalajčina



</doc>
<doc id="664143" url="https://sk.wikipedia.org/wiki?curid=664143" title="Župné voľby 1923">
Župné voľby 1923

Voľby do župných zastupiteľstiev v roku 1923 boli prvé a zároveň jediné voľby svojho druhu, ktoré sa v medzivojnovom Československu uskutočnili. Neprebiehali na území celého štátu, ale iba na území Slovenska. Z hľadiska výsledkov išlo o prvé víťazstvo Slovenskej ľudovej strany (neskôr HSĽS). Celkové výsledky neboli nikdy oficiálne publikované. Súčasne sa s týmito voľbami konali aj voľby do okresných zastupiteľstiev. Vzhľadom na zrušenie žúp a zavedenie krajinského zriadenia v roku 1928 sa ďalšie voľby do žúp nekonali a vystriedali ich voľby do krajinského zastupiteľstva v roku 1928 a v roku 1935.
Súhrnné výsledky.
Výsledky uverejnené v novinách Slovenské slovo (nejde o úradné výsledky):
Oficiálne výsledky neboli nikdy publikované. Podľa regionálnych výskumov ale dopadli neúspechom vládnych a štátotvorných síl (tzv. ). Čechoslovakistické a centralistické strany získali spolu okolo 66 mándatov z 210.
Bratislavská župa.
Výsledky.
V Bratislavskej župe zvíťazili protivládne a opozičné strany. Županom sa stal agrárnik – Matej Metod Bella.
Podtatranská župa.
Výsledky.
V Podtatranskej župe zvíťazila Slovenská ľudová strana. Županom sa stal Ján Sekáč, vymenovaný československou vládou.
Považská župa.
Výsledky.
V Považskej župe získala v župnom zastupiteľstve Slovenská ľudová strana absolútnu väčšinu kresiel. Županom bol ale vymenovaný politik Agrárnej strany, Jozef Országh.
Zvolenská župa.
Výsledky.
V Zvolenskej župe vyhrala s malým predstihom Slovenská ľudová strana. Županom sa stal Juraj Slávik z Agrárnej strany.
Košická župa.
V Košickej župe zvíťazili protivládne a opozičné sily. Je to ale jediný kraj, kde nezvíťazila Slovenská ľudová strana. Najviac mandátov získala Agrárna strana. Županom sa stal Ján Rumann, ktorý bol predstaviteľom Národnej strany.

</doc>
<doc id="664144" url="https://sk.wikipedia.org/wiki?curid=664144" title="Európska liga vo volejbale mužov 2018">
Európska liga vo volejbale mužov 2018

Európska liga vo volejbale mužov 2018 bol 15. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konal sa od 19. mája – 16. júna 2018. Po veľkej reorganizácií Svetovej ligy (a zmene názvu na Ligu národov) sa Európskej ligy zúčastnilo rekordných 20 tímov. Súťaž sa rozdelila podľa rebríčka na Zlatú a Striebornú Európsku ligu. Víťaz Final four Striebornej časti EL postúpil vyššie do Zlatej Európskej ligy a najhorší tím Zlatej EL zostúpil do Striebornej Európskej ligy. Víťaz a finalista Final four Zlatej EL mal práv štartovať na Vyzývacom pohári v boji o účasť v Lige Národov. Víťazi základných skupín Zlatej časti EL postupujú spolu s usporiadateľom záverečného turnaja do Final four. V striebornej časti EL postupujú najlepší dvaja zo skupiny do Final Four spolu s usporiadateľom záverečného turnaja. V skupine sa hrá systémom doma&amp;vonku. V Zlatej časti Európskej ligy zvíťazilo po druhýkrát družstvo Estónska. Striebornú časť Európskej ligy vyhralo a postúpilo do Zlatej Európskej ligy družstvo Chorvátska.
Final four Striebornej Európskej ligy.
 Skopje
Final four Zlatej Európskej ligy.
 Karlovy Vary

</doc>
<doc id="664147" url="https://sk.wikipedia.org/wiki?curid=664147" title="Župné voľby v Československu v roku 1923">
Župné voľby v Československu v roku 1923



</doc>
<doc id="664150" url="https://sk.wikipedia.org/wiki?curid=664150" title="Dom umenia (Košice)">
Dom umenia (Košice)

Dom umenia je budova bývalej neologickej synagógy, ktorá sa nachádza v Košiciach, mestskej časti Staré Mesto na Moyzesovej ulici. Budova slúži ako sídlo Štátnej filharmónie Košice.
História.
V roku 1925 vyhral Ľudovít Kozma z Budapešti medzinárodný konkurz na výstavbu neologickej synagógy v Košiciach. Od roku 1867 sa už jedna synagóga neďaleko tohto miesta nachádzala, no táto mala byť omnoho väčšia. Mala kapacitu 1100 ľudí, pričom 600 sedaniel bolo určených pre mužov a 500 pre ženy.
Pôvodná budova synagógy bola koncentrovaná centrála s výraznou kupolou ukončenou cibuľovitou lucernou na vrchole. Interiér modlitebne bol založený na kruhovom pôdoryse a obsahoval impozantné prevýšenie. Hlavný vstup do synagógy zvýrazňoval dominatný štvorstĺpový portikus. V päťdesiatych rokoch, keď bola budova prestavaná, nahradili portikus ťažkopádnou hmotou vstupného vestibulu.
Dnešný Dom umenia má elipsovitá kupolu, ktorá na dlhšej osi meria 24 metrov a na kratšej 21 metrov. Výška budovy je 37 metrov. Stavbu realizovali bratia Bárkányovci a dokončenú stavbu odovzdali v roku 1927. Slávnostné vysvätenie synagógy v tom istom roku vykonali traja rabíni za účasti zástupcov židovských obcí a značnej časti košickej verejnosti. V 50. rokoch 20. storočia prešla synagóga do vlastníctva miestneho národného výboru. Začiatkom 60. rokov bola synagóga na ľavo od Domu zbúraná. V roku 1962 dostal Dom novú prístavbu v podobe foyera s tanečným parketom, sálou, šatňami a salónikmi. Vchod do budovy bol posunutý k Moyzesovej ulici. Nad vchodové dvere bol umiestnený nápis "Dom umenia" a zároveň aj podobyzne 3 múz. Od roku 1968 v budove sídli Štátna filharmónia Košice. Po vzniku samospráv v roku 1991 prešla budova do vlastníctva Mesta Košice. Dom umenia sa stal centrom kultúry, ktorým je do dnes. V sále za jej existenciu skúšal ja Luciano Pavarotti a Jordi Savall. A v roku 2013, keď boli Košice Európskym hlavným mestom kultúry, tu vystúpil aj Tokijský metropolitný symfonický orchester. Budova prešla výraznými rekonštrukciami v roku 1998 a 2018.
Spor o vlastníctvo.
Košická "Židovská náboženská obec" sa s mestom Košice o vlastníctve Domu umenia súdi od roku 1995. V roku 2014 odštartovalo občianske združenie "B'nai B'rith Concordia" online petíciu porozumenia ("memorandum"). Cieľom petície je získať podporu na navrátenie neologickej synagógy židovskej komunite. Mestskí poslanci po dvojhodinovej búrlivej diskusii odročili rokovanie o návrhu "Memoranda o porozumení a spolupráci medzi mestom a košickou Židovskou náboženskou obcou". Komunita o synagógu prišla v roku 1955, núteným predajom štátu za 900 tisíc korún. V roku 2021 budova stále patrí mestu.

</doc>
<doc id="664151" url="https://sk.wikipedia.org/wiki?curid=664151" title="Dom umenia">
Dom umenia

Dom umenia môže byť:

</doc>
<doc id="664153" url="https://sk.wikipedia.org/wiki?curid=664153" title="Zoznam mott členských štátov Spojených štátov">
Zoznam mott členských štátov Spojených štátov

Tento článok sa zaoberá mottami členských a teritoriálnyh štátov Spojených štátov amerických.

</doc>
<doc id="664155" url="https://sk.wikipedia.org/wiki?curid=664155" title="Ustinski vodopad">
Ustinski vodopad

Ustinski vodopad (, doslova "Ustinský vodopád") je vodopád nachádzajúci sa v južnom Bulharsku v Plovdivskej oblasti v blízkosti dediny Ustina.
Názov.
Názov vodopádu bol odvodený od mena blízkej dediny Ustina v ktorej katastri sa vodopád nachádza.
Poloha.
Vodopád sa nachádza v severných svahoch pohoria Rodopy v bezprostrednej blízkosti dediny Ustina v okrese Rodopi.
Charakteristika.
Výška vodopádu je približne 1820 metrov. Rieka na ktorej sa vodopád nachádza je málovodná. Vodopád je najmohutnejší v priebehu apríla a mája, prípadne po výdatných dažďoch, kedy je stav vody v rieke najvyšší. Vodopád je takmer zo všetkých strán obkolesený skoro kolmými strmými skalnými stenami, ktoré vytvárajú optický dojem, že vodopád je ešte vyšší než v skutočnosti.
Druhý vodopád.
Vyššie po toku rieky v ťažko dostupnom teréne sa nachádza ešte jeden veľký vodopád, ktorý ale nie je veľmi známy a z dôvodu ťažkého terénu takmer nie je navštevovaný. Obidvom vodopádom sa tak niekedy hovorí Ustinski vodopadi (, doslova "Ustinské vodopády"). Okrem toho sa na celom toku rieky vyskytujú ešte ďalšie menšie vodopády, ktoré sú však z dôvodu zložitosti terénu neprístupné.
Turizmus a dostupnosť.
Vodopád je voľne prístupný. Východiskový bod k návšteve vodopádu je malá plošina s kašnou v hornej časti dediny Ustina, kde sa začína značkovaná ekotrasa vedúca k samotnému vodopádu a blízkej kaplnke. Trasa nie je náročná a od dediny k vodopádu sa dá dostať za približne 2530 minút. Pri vodopáde je vybudované miesto pre oddych s ohniskom.

</doc>
<doc id="664156" url="https://sk.wikipedia.org/wiki?curid=664156" title="Ustinský vodopád">
Ustinský vodopád



</doc>
<doc id="664157" url="https://sk.wikipedia.org/wiki?curid=664157" title="Ustinski vodopadi">
Ustinski vodopadi



</doc>
<doc id="664158" url="https://sk.wikipedia.org/wiki?curid=664158" title="Ustinské vodopády">
Ustinské vodopády



</doc>
<doc id="664161" url="https://sk.wikipedia.org/wiki?curid=664161" title="Medzinárodná lyžiarska federácia">
Medzinárodná lyžiarska federácia

Medzinárodná lyžiarska federácia (, skr. FIS) je hlavným medzinárodným orgánom pre lyžovanie a snowboarding. Federácia bola založená 2. februára 1924 vo francúzskom Chamonix. Je zodpovedná za olympijské disciplíny v alpskom lyžovaní, behu na lyžiach, skokoch na lyžiach, severskej kombinácii, akrobatickom lyžovaní a snoubordingu. Federácia je tiež zodpovedná za stanovenie pravidiel medzinárodných súťaží. V súčasnosti má vo federácii členstvo 118 národných lyžiarskych zväzov. Sídli v Oberhofen am Thunersee vo Švajčiarsku.
Lyžiarske disciplíny.
FIS určuje a časom aj upravuje športové (súťažné) pravidlá jednotlivých športov lyžovania a snowboardingu. Napríklad že slalom a obrovský slalom sa jazdia na dve kolá a Super-G a zjazd len jedno kolo. FIS je tiež zodpovedná za lyžiarske športy na olympiáde (pozri Alpské lyžovanie na Zimných olympijských hrách), stanovenie pravidiel, kvalifikácie a to vrátane súťaží paralympiád.
Majstrovstvá sveta.
Medzinárodná lyžiarska federácia usporiadava tieto majstrovstvá sveta:
Svetové poháre.
Medzinárodná lyžiarska federácia usporadúva tieto svetové poháre:

</doc>
<doc id="664162" url="https://sk.wikipedia.org/wiki?curid=664162" title="FIS">
FIS



</doc>
<doc id="664163" url="https://sk.wikipedia.org/wiki?curid=664163" title="Fédération internationale de ski">
Fédération internationale de ski



</doc>
<doc id="664164" url="https://sk.wikipedia.org/wiki?curid=664164" title="Bál-zebúb">
Bál-zebúb



</doc>
<doc id="664165" url="https://sk.wikipedia.org/wiki?curid=664165" title="Baal-Zebúb">
Baal-Zebúb



</doc>
<doc id="664166" url="https://sk.wikipedia.org/wiki?curid=664166" title="Baal-Zebub">
Baal-Zebub



</doc>
<doc id="664167" url="https://sk.wikipedia.org/wiki?curid=664167" title="Baal Zvuv">
Baal Zvuv



</doc>
<doc id="664168" url="https://sk.wikipedia.org/wiki?curid=664168" title="Beelzebul">
Beelzebul



</doc>
<doc id="664169" url="https://sk.wikipedia.org/wiki?curid=664169" title="Belzebúb">
Belzebúb



</doc>
<doc id="664207" url="https://sk.wikipedia.org/wiki?curid=664207" title="SportAccord">
SportAccord



</doc>
<doc id="664210" url="https://sk.wikipedia.org/wiki?curid=664210" title="Európska liga vo volejbale mužov 2019">
Európska liga vo volejbale mužov 2019

Európska liga vo volejbale mužov 2019 bol 16. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konal sa od 25. mája – 30. júna 2019. Európskej ligy sa zúčastnilo 20 tímov. Súťaž je rozdelená na Zlatú a Striebornú Európsku ligu. Víťaz Striebornej časti EL postúpi vyššie do Zlatej Európskej ligy a najhorší tím Zlatej EL zostúpil do Striebornej Európskej ligy. Víťaz a finalista Final four Zlatej EL mal právo štartovať na Vyzývacom pohári v boji o účasť v Lige Národov. Víťazi základných skupín Zlatej časti EL postupujú spolu s usporiadateľom záverečného turnaja do Final four. V striebornej časti EL postupujú najlepší z oboch skupín do finále, kde zabojujú o účasť v Zlatej Európskej lige. V skupine sa hrá systémom doma&amp;vonku. V Zlatej časti Európskej ligy zvíťazilo premiérovo družstvo Turecka. Striebornú časť Európskej ligy vyhralo a postúpilo do Zlatej Európskej ligy družstvo Rumunska.
Finále Striebornej Európskej ligy.
 Pireas, Alexandria
Final four Zlatej Európskej ligy.
 Tallinn

</doc>
<doc id="664211" url="https://sk.wikipedia.org/wiki?curid=664211" title="Anjuovci">
Anjuovci



</doc>
<doc id="664215" url="https://sk.wikipedia.org/wiki?curid=664215" title="IDS PLUS">
IDS PLUS

IDS PLUS, celý názov Integrovaný dopravný systém PLUS, do júla 2025 Integrovaný dopravný systém Žilinského samosprávneho kraja (skr. IDS ŽSK), je integrovaný dopravný systém, ktorý po svojom dokončení zabezpečí prepojenie rôznych druhov verejnej dopravy v rámci Žilinského a výhľadovo aj Trenčianskeho kraja. Po ukončení prvej a druhej etapy spustenia od 1. augusta 2024 pokrýva územie okresov Bytča, Čadca, Kysucké Nové Mesto, Martin, Turčianske Teplice a Žilina a od 1.augusta 2025 pokrýva aj územie okresov Ružomberok, Liptovský Mikuláš, Dolný Kubín, Tvrdošín a Námestovo. Jeho organizátorom je spoločnosť "Integrovaná doprava Žilinského a Trenčianskeho kraja" ("ID ŽTK"). 
Príprava a spustenie.
V septembri 2017 bola Žilinským samosprávnym krajom a mestom Žilina založená spoločnosť "Integrovaná doprava Žilinského kraja, s.r.o." „za účelom prevádzkovania integrovaného dopravného systému vo verejnom záujme na území Žilinského kraja a na území priľahlých záujmových regiónov“. V súvislosti s pripravovaným zapojením Trenčianskeho kraja bola v roku 2025 spoločnosť premenovaná na "Integrovaná doprava Žilinského a Trenčianskeho kraja, s.r.o." a jej riadiace orgány doplnené o zástupcov Trenčianskeho kraja.
Fázy spustenia.
Spustenie integrovaného dopravného systému je plánované v piatich etapách:
Tarifné zmeny.
S platnosťou od októbra 2020 prebehla ako príprava integrácie zmena tarify v prímestskej autobusovej doprave v celom kraji: dovtedajšia pásmová tarifa sa zmenila na kilometrickú, zaviedla sa možnosť zvýhodneného prestupu a zjednotili sa tarifné podmienky pre zľavnené cestovné. Okrem toho si začali autobusoví dopravcovia vzájomne uznávať bezkontaktné dopravné karty. V rámci MHD Žilina prebehla tarifná zmena s platnosťou od apríla 2021: pásmová tarifa sa zmenila na časovú a zrušilo sa obmedzenie počtu jázd pri predplatných cestovných lístkoch.
Tarifa.
Tarifa IDS PLUS je zónovo-časová. Územie je rozdelené na tarifné zóny typu REGIÓN a MESTO, označené dvoj- a trojmiestnymi číslami. Na tarifnom území miest Žilina, respektíve Martin (zahŕňa aj Vrútky a obce Lipovec, Bystrička a Turčianske Kľačany) sa nachádzajú dve tarifné zóny s rovnakou územnou platnosťou, ale rozdielnou tarifnou sazbou. Jedna z nich zahŕňa aj MHD, druhá (lacnejšia) iba prímestské autobusy a vlaky.
Integrované cestovné v IDS PLUS zahŕňa:
Linky.
Železničné linky.
Cestovné lístky IDS PLUS platia iba v osobných vlakoch a vlakoch kategórie Regional Express.
Prímestské autobusové linky.
Autobusové linky sú označené trojmiestnym číslom podľa regiónu, v ktorom premávajú:
Mestská hromadná doprava.
Linky mestskej dopravy v Žiline sú označené jedno- a dvojmiestnymi číslami, linky mestskej dopravy v ostatných mestách trojmiestnym číslom podľa regiónu, rovnako ako prímestské autobusy:
Zdroj:

</doc>
<doc id="664216" url="https://sk.wikipedia.org/wiki?curid=664216" title="ID ŽK">
ID ŽK



</doc>
<doc id="664220" url="https://sk.wikipedia.org/wiki?curid=664220" title="Parný kúpeľ">
Parný kúpeľ

Parný kúpeľ je miestnosť naplnená parou na účely relaxácie a očisty. Má dlhú históriu, siaha až do gréckych a rímskych čias.
História.
Parný kúpeľ pochádza z rímskych kúpeľov, ktoré sa začali rozvíjať počas obdobia Rímskej ríše. Starorímske kúpele slúžili mnohým komunitným a spoločenským funkciám rímskej spoločnosti. Mnoho občanov v Ríme využívalo rímske verejné kúpele bez ohľadu na sociálno-ekonomický stav. Tieto rímske kúpele boli zásobované prírodnými horúcimi prameňmi spod zeme.
Historické časti kúpeľov - rímske, stredoveké, gruzínske a viktoriánske boli obnovené v anglickom Bathe a sú k dispozícii ako verejné kúpele alebo ako termálne kúpele.
Moderné parné kúpele.
Dnes ešte stále existujú prírodné parné kúpele, ktoré často používajú podobné systémy, aké používali Rimania a ktoré obsahujú potrubia a čerpadlá, ktoré privádzajú vodu nahor a do veľkých bazénov všade tam, kde existujú prírodné pramene. Teraz sa používajú na udržiavanie teplej vody v kúpeľoch aj ohrievače.
Existuje veľa rôznych druhov parných kúpeľov, ktoré sa líšia od sáun. (Oba kúpele sú horúce, ale v saune sa para tvorí z vody liatej na kachle).
Turecké kúpele, parné miestnosti a parné sprchy sú druhmi parných kúpeľov.

</doc>
<doc id="664221" url="https://sk.wikipedia.org/wiki?curid=664221" title="Parné kúpele">
Parné kúpele



</doc>
<doc id="664222" url="https://sk.wikipedia.org/wiki?curid=664222" title="Oxyd">
Oxyd



</doc>
<doc id="664225" url="https://sk.wikipedia.org/wiki?curid=664225" title="Anžuovci">
Anžuovci



</doc>
<doc id="664229" url="https://sk.wikipedia.org/wiki?curid=664229" title="Kompozitný materiál">
Kompozitný materiál

Kompozitný materiál, skrátene kompozit, je vo všeobecnosti materiál zložený z dvoch, alebo viacerých iných materiálov, ale s rozdielnymi vlastnosťami, ktoré dohromady dávajú výslednému výrobku nové vlastnosti, ktoré nemal sám o sebe žiaden z nich.
Jedným z najznámejších kompozitných materiálov je železobetón. Typickým zástupcom je aj sklolaminát - kompozit zo sklenených vlákien a živice, zvyčajne polyesterovej.
Obyčajne jedna zo súčastí dodáva výrobku pevnosť a druhá slúži ako spojivo.
Prednosti kompozitných materiálov spočívajú spravidla predovšetkým v ich hmotnosti. Voči tradičným oceľovým komponentom majú aj pri väčšom objeme podstatne nižšiu hmotnosť, čo uľahčuje ich prepravu a rýchlu a ľahkú montáž a demontáž. Kompozitné materiály sa výraznejšie nedeformujú (ich medza elasticity zodpovedá medzi pevnosti). Majú veľmi vysokú medzu únavy a sú stabilné a spoľahlivé. Nevýhodou kompozitných materiálov s epoxidovou matricou môže byť citlivosť na riedidlá. Kompozity starnú v závislosti na vlhkosti a teplote.
Používajú sa aj trojzložkové kompozity, ktoré tvorí:
Nežiadúca môže byť nasiakavosť kompozitov. Kompozitné materiály sú stálofarebné a laminátové konštrukcie sú preverené dlhodobou prevádzkou. Variabilita tvarov a farieb bez obmedzenia umožňuje dokonalé prispôsobenie špecifiku danej stavebnej štruktúry.

</doc>
<doc id="664240" url="https://sk.wikipedia.org/wiki?curid=664240" title="Batwoman (seriál)">
Batwoman (seriál)

Batwoman je americký superhrdinský televízny seriál, ktorý mal premiéru 6. októbra 2019 na stanici The CW.
Externé odkazy.
http://www.cwtv.com/shows/batwoman/

</doc>
<doc id="664242" url="https://sk.wikipedia.org/wiki?curid=664242" title="Kazurō Watanabe">
Kazurō Watanabe



</doc>
<doc id="664244" url="https://sk.wikipedia.org/wiki?curid=664244" title="Tour Landscape">
Tour Landscape

Tour Landscape (predtým IBM Europe tower, Pascal tower a DDE tower) je mrakodrap nachádzajúci sa na predmestí Puteaux v Paríži, v biznis štvrti La Défense.

</doc>
<doc id="664247" url="https://sk.wikipedia.org/wiki?curid=664247" title="Ivan Šándor">
Ivan Šándor

Ivan Šándor (* 11. jún 1973, Bratislava) je slovenský filmový a dabingový herec.
Životopis.
Herectvo študoval na konzervatóriu v Bratislave, neskôr na VŠMU, ktorú absolvoval v roku 1997. Známym sa stal predovšetkým vďaka dabingu, najznámejšou postavou, ktorej prepožičal svoj hlas, je Joey Tribbiani Matta LeBlanca z kultového amerického seriálu "Priatelia", no daboval aj hercov Brada Pitta, Owena Wilsona, Matta Damona či Paula Walkera vo filme "Rýchlo a zbesilo".
S manželkou lekárkou Ronnie, ktorá je dcérou prof. Traubnera má dcéru Hanu a syna Samuela.

</doc>
<doc id="664250" url="https://sk.wikipedia.org/wiki?curid=664250" title="Pavol Peter Gojdič">
Pavol Peter Gojdič



</doc>
<doc id="664252" url="https://sk.wikipedia.org/wiki?curid=664252" title="Gymnázium Jána Chalupku">
Gymnázium Jána Chalupku

Gymnázium Jána Chalupku (skrátene GJCH) je gymnázium v Brezne so všeobecnovzdelávacím programom ponúkajúce široké spektrum voliteľných predmetov. Škola bola založená 15. septembra 1938 ako štátna československá reálka a od svojho vzniku viackrát zmenila názov aj zameranie. Aktuálne na nej študuje okolo 290 žiakov a vyučuje ich okolo 25 učiteľov. Škola je aktívne zapojená do viacerých projektov a súťaží ako sú IT akadémia, Cena vojvodu z Edinburgu, Zelená škola atď.
Štúdium.
Škola poskytuje všeobecné štvorročné a osemročné štúdium s voliteľnými predmetmi pre posledné 2 ročníky štúdia. Voliteľné predmety sú:
Absolventi.
Medzi významných absolventov školy patria:

</doc>
<doc id="664256" url="https://sk.wikipedia.org/wiki?curid=664256" title="Baňa (sauna)">
Baňa (sauna)

Baňa () sú pôvodne ruské a východoslovanské parné kúpele s pecou na drevo. Považujú sa za dôležitú súčasť ruskej kultúry a majú slovanské a ugrofínske korene. Kúpeľ sa koná v malej miestnosti alebo v budove určenej na suché alebo mokré tepelné procedúry. Para a vysoké teplo spôsobujú potenie.
V ruskom jazyku môže slovo "baňa" označovať aj verejný kúpeľný dom. Historicky sú najznámejšie moskovské kúpele Sanduny ().
História.
Zmienka o "bani" sa nachádza v Radziwiłłovej kronike z roku 945 v príbehu o pomste princeznej Oľgy za vraždu jej manžela princa Igora slovanským kmeňom Drevľanov. Ich vodca dúfal, že sa ožení s vdovou Oľgou a vyslal poslov, aby prediskutovali túto možnosť. „Keď dorazili Drevľanovci, Oľga prikázala, aby pre nich pripravili kúpeľ, a povedala: ,Umyte sa a potom príďte za mnou.´ Kúpeľ boli rozkúrený a nič netušiaci Drevľanovci doň vošli a začali sa umývať. [Oľgini] muži zatvorili za nimi dvere a Oľga vydala rozkaz kúpeľ podpáliť, takže všetkých Drevľanovcov upálili.“
Raný opis "bane" pochádza z východoslovanského Nestorovho letopisu z roku 1113. Podľa tejto kroniky (autori ju nazvali Rozprávanie o dávnych časoch), navštívil apoštol Ondrej počas svojej cesty po gréckych kolóniách pri Čiernom mori aj územia, z ktorých vznikli Rusko a Ukrajina. Je pravdepodobné, že Ondrej prešiel východoslovanskými územiami od ústia rieky Dneper okolo kopcov, na ktorých bol neskôr založený Kyjev, a šiel na sever až do starobylého mesta Novgorod .
„Pozoruhodné rozprávanie", povedal. „Videl som krajinu Slovanov a keď som bol medzi nimi, všimol som si aj ich drevené kúpeľné domy. Extrémne ich rozkúria, potom sa vyzlečú, natrú sa lojom a vezmú si mladé vetvičky a nimi si bičujú telá. Bičujú sa tak silno, že to ledva prežijú. Potom sa opláchnu studenou vodou a to ich preberie. Neodpovedali na to, či to robia každý deň a či sa takto dobrovoľné priam mučia. Z obyčajného umývania si spravili doslova trápenie.
Pôvodné kúpeľné domy boli samostatné nízko položené drevené stavby závislé od ohňa vnútri, ktorý produkuje teplo. Kachle v rohu miestnosti sú vyrobené z veľkých okrúhlych kameňov, ktoré po zahriatí zdvihnú železnými tyčami a umiestnia do drevenej vane. Len čo sa oheň založí, kúpajúci zhasne plameň a pred začatím kúpeľa vyvetrá dym. Vplyvom sadzí takto vznikajú „čierne "bane"“.
Význam bane v ruskej kultúre.
Baňa sa od pradávna považovala v ruskej kultúre za dôležité spoločenské miesto. V priebehu ruských dejín používali "baňu" všetky vrstvy ruskej spoločnosti - od dedinčanov až po šľachticov. Komunálne kúpele boli v obciach a mestách bežné. V súčasnosti sa "baňa" používa aj ako miesto, kde sa stretávajú podnikatelia a politici.
Konštrukcia.
Budova bane môžu byť dosť veľká, s množstvom rôznych miestností alebo to môžu byť jednoduché drevené chatky podobné chatkám, akými sú tradičné fínske sauny. Ruské "bane" majú zvyčajne tri miestnosti: parnú miestnosť, miestnosť na umývanie a vstupnú miestnosť. Vstupná miestnosť sa nazýva "predbannik" (rus. предбанник) alebo predkúpelňa a má háčiky na zavesenie odevov a lavičky, na ktorých sa dá odpočívať. V miestnosti na umývanie je kohútik na teplú vodu ohrievanú saunovým priestorom a na umývanie sa tá voda zmiešava s neohriatou vodou na vodu s príjemnou teplotou. Ohrievacie teleso má tri komory: požiarny priestor, do ktorého sa drevo vkladá zo vstupnej miestnosti, komoru zo skál s malým otvorom na prilievanie vody na skaly a v hornej časti je nádrž na vodu. Horná časť vodnej nádrže je zvyčajne uzavretá, aby sa zabránilo prenikaniu pár do "bane" . Voda z vedra pri sporáku sa naleje na vyhrievané skaly. V celej miestnosti sú drevené lavice. Ľudia vstupujú do parnej miestnosti vtedy, keď sú kachle horúce, a pred tým, ako sa na skaly vyleje voda. Predpokladá sa, že poriadny pot chráni pokožku pred parou.
Čierne bane a biele bane.
V čiernej "bani" (rus. по-чёрному) dym uniká cez otvor v strope a zatmaví drevo v interiéri sauny, zatiaľ čo v bielych "baňach" (rus. по-белому) sú v saune výfukové potrubia na odvetranie dymu. V oboch typoch baň sa nachádzajú balvany, hlinené gule a veľké kotly na horúcu vodu a takisto kamenné kachle s nádržou na ohrev vody. Palivovým drevom je zvyčajne breza. Čierna "baňa" je rudimentárnejšia než biela "baňa".
Prenosná, prípadne turistická baňa.
Prenosná (rus. походная баня), resp. turistická "baňa" je obľúbená v ruskej armáde, medzi horolezcami a ľuďmi, ktorí dlhší čas cestujú v drsnom prostredí. Pozostáva z kamennej pece umiestnenej v malom provizórnom stane. Turistické "bane" zvyčajne stavajú v blízkosti brehu jazera či rieky, kde sa nachádzajú veľké okrúhle skaly, aby sa mohli vytvoriť komíny pre baňu, a stavajú ich tam, kde je dostatok studenej vody potrebnej na takéto kúpanie. Z veľkých kameňov sa postaví kruhová pec v tvare kupoly, ktorá má priemer jeden až štyri metre a výšku pol metra až jeden meter, takže v strede je dostatok miesta na vytvorenie ohniska. V tejto improvizovanej peci sa palivové drevo spaľuje niekoľko hodín dovtedy, kým sa kamene na povrchu hromady ohrejú tak, že voda, ktorú na ne vylejú, sa mení na paru. Okolo tejto hromady je zakrytý priestor na vytvorenie malého stanu a "baňa" je pripravená vtedy, keď je vnútri veľmi horúco a je tam veľa pary. Čerstvé halúzky (rus. veniky, pozri rituál kúpania opísaný v ďalšom texte) možno narezať z neďalekých brezových alebo dubových stromov a kúpajúci sa môžu striedať pri chladení sa v ľadovej horskej vode.
Rituál kúpania.
Teplota v bani býva často vyššia než 93°C a plstené alebo vlnené čiapky sa zvyčajne nosia na ochranu hlavy a vlasov pred týmto intenzívnym teplom, ktoré by pri kontakte mohlo spôsobiť popáleniny. Bežne sa sedí na malej podložke, ktorú si do bane prinesiete"," aby ste si chránili holú pokožku a nechty pred horúcim drevom a tiež z hygienických dôvodov. V Rusku sa bežne predávajú špeciálne plstené čiapky v sadách s plstenými rukavicami bez prstov a spolu s extraktmi, ktoré sa zmiešajú s vodnou parou. Bežné je tiež používanie domácich bylinných extraktov a piva. Na steny možno zavesiť aj sušenú palinu. Na masáž a na uľahčenie prenosu tepla z horúceho vzduchu do tela sa bežne používajú zväzky sušených konárov a listov z bielej brezy, duba alebo eukalyptu (nazývané "kúpeľová metlička - rus." банный веник). Vysušené vetvičky – veniky - pred použitím navlhčia veľmi horúcou vodou. V lete sa namiesto nich môžu použiť čerstvé konáre. Niekedy namiesto toho, aby sa vetvičky sušili, sa v lete v čase, keď majú čerstvé listy, zmrazia, a neskôr sa pred použitím rozmrazia. V stredoeurópskych židovských kúpeľoch (nazývaných "schmeis") sa namiesto brezových vetvičiek používali dlhé kefy vyrobené z rafie.
Keď nastane prvé potenie, je obvyklé ochladzovať sa vonku na vzduchu alebo sa ošpliechať v blízkej studenej vode v jazere alebo v rieke. V zime sa ľudia môžu váľať na snehu bez oblečenia alebo sa kúpať v jazerách, kde sú do ľadu vyrezané prieruby. Potom znovu vstúpia do bane a na kamene rozstrekujú malé množstvo vody. Ak použijete naraz priveľa vody, para bude chladná s pocitom lepivosti. Malé množstvo vody na dostatočne horúcich skalách sa rýchlo odparí a vytvorí sa para pozostávajúca z malých častíc pár. Mávanie vetvičkami spôsobuje konvekčné prúdenie tepla. Druhé potenie obvykle nastane po tom, keď sa použijú vetvičky, ale niektorí ľudia ich používajú až pri treťom cykle kúpeľa.
Po každom vypotení sa opakuje ochladzovanie a zúčastnení využívajú prestávku na pitie piva, čaju alebo iných nápojov, na hranie hier alebo na relaxáciu v dobrej spoločnosti v predsieni pred parnou miestnosťou. Bežné komerčné "bane" majú zvyčajne tri miestnosti: parnú miestnosť ústiacu do veľkej časti so sprchou, kamenné lavice a niekedy malé bazény, pred ktorými je veľká suchá miestnosť na vyzliekanie. V bani môže byť bar, kde si ľudia môžu neskôr dať nápoje alebo ľahké jedlá.
Bane a východoslovanská mytológia.
Podľa slovanskej mytológie - zvlášť vo východoslovanskej mytológii, žije v každej "bani" slovanský kúpeľný duch Bannik. Opisujú ho ako malého šibalského človiečika s divokými bielymi vlasmi a s dlhou strapatou bradou, s dlhými nechtami a chlpatými rukami. Žije za pecou a je vraj veľmi rozmarný. Kvôli tlmenému svetlu v bani bol v minulosti dokonca považovaný za zlomyseľníka. Hovorilo sa, že keď sa nahnevá, dokáže vyprsknúť vriacu vodu alebo dokonca podpáliť celú baňu. Rád špehuje kúpajúcich sa, najmä vyzlečené ženy. Má schopnosť predvídať budúcnosť. NIekto sa s ním vraj radí tak, že stojí s odhaleným chrbtom v pootvorených dverách kúpeľa. Ak budúcnosť predpovedá dobre, láskavo ho hladí po chrbte, pri zlých vyhliadkach kúpajpceho ho Bannik pazúrmi chytí za chrbát.
Porovnanie s termálnym kúpaním v iných kultúrach.
Staroveké rímske termálne kúpele.
Starí Rimania pestovali kult kúpeľných domov. Pri pozdrave hovorili: „Ako sa potíš?“. V kúpeľnom dome sa nielen umývali, ale išlo aj o spoločenský styk (socializácia), maľovali, čítali poéziu, spievali a hodovali. Ich kúpeľné domy mali špeciálne miestnosti na masáže, telocvične a knižnice. Bohatí občania chodili do kúpeľov dvakrát denne. Súkromné aj verejné kúpele sa vyznačovali mimoriadnym luxusom - bazény boli vyrobené z drahého mramoru a striebro a zlato sa používalo na zdobenie umývadiel. Do prvého storočia pred Kristom bolo v Ríme okolo 150 termálnych kúpeľov. Parné miestnosti sa vykurovali rovnakým spôsobom ako ruské bane a fínske sauny: pec bola umiestnená v rohu, kamene boli položené na bronzovom ráme nad rozpáleným dreveným uhlím. K dispozícii boli aj miestnosti s mokrou a suchou parou. Horúci vzduch prechádzal potrubím pod podlahou. Štruktúra termálnych kúpeľov bola zložitá - bolo tam 5 miestností: miestnosť na vyzliekanie a odpočinok po kúpeli, bazén na prvé kúpanie, miestnosť na umývanie teplou a horúcou vodou a nakoniec miestnosť na suchú paru a mokrý kúpeľ.
Fínska sauna.
Ruská "baňa" je najbližšou príbuznou fínskej sauny. Niekedy sa nazývajú saunami kúpele so suchou parou a "baňa" označuje kúpele s vlhkou parou. Historicky však oba typy používali vlhkú paru. V modernej ruštine sa sauna často nazýva „fínska baňa“, hoci asi len na odlíšenie od iných etnických kúpeľov s vysokou teplotou, ako sú turecké kúpele označované niekedy ako "turecká baňa". Sauna je so svojou dávnou históriou medzi severskými a uralskými národmi pre Fínov zdrojom národnej hrdosti.
Švédske bastu.
Švédske bastu je odvodené od slov bad (kúpeľ) a stuga (kabína). Bastu sa v stredoveku začal tešiť obľube v mestách. Pre mnohé bastu v mestách boli na niekoľko rokov zakázané. Švédi sa radi kúpali okolo Vianoc - bolo to populárne v 16. a 17. storočí. Budovy švédskej sauny slúžiace na sušenie mäsa a obilnín sa používali na kúpanie. Kúpele bastu môžete nájsť na športoviskách, v telocvičniach, bazénoch a arénach. Vo verejných bastu, napríklad pri bazénoch, sú bastu pre mužov a zvlášť pre ženy, v súkromí sa to však nedodržuje.
Turecký hammam.
"Hammam" (turecké kúpele / sauna) je často rovnako očarujúci ako rímske kúpele. Návštevník, ktorý vstúpi do kúpeľného domu, sa ocitne v priestrannej hale, kde odloží svoj odev a potom pokračuje dolu schodmi a dlhou úzkou chodbou do mydlovej miestnosti. V tejto miestnosti je niekoľko výklenkov na kúpanie a troje úzke dvere vedúce do parného kúpeľa, do ochladzovacej miestnosti a do chodby na odpočinok. To tvorí poradie procedúry kúpania. Až po jej absolvovaní ide človek za masérom. Zdrojom pary je gigantická vaňa s vodou vo vnútri steny. Para prechádza otvorom v stene. Celý kúpeľ je navyše ohrievaný horúcim vzduchom, ktorý prechádza špeciálnym potrubím umiestneným pod mramorovou podlahou. Kúpajúci leží na horúcom kameni a potí sa. Keď sa človek dostatočne spotí, začne masáž.
Potné chaty v Amerikách.
V Severnej Amerike je použitie potných odpočivární domorodými Američanmi koncepčne podobné dymovým saunám vo Fínsku alebo čiernej bani v Rusku a bolo zaznamenané už v roku 1643. Existujú dôkazy o použití potných lóží v Strednej Amerike už pred príchodom Európanov, ktorých príkladom je Temazcal, a stále sa používa v niektorých regiónoch Mexika a Strednej Ameriky.

</doc>
<doc id="664258" url="https://sk.wikipedia.org/wiki?curid=664258" title="Batwoman">
Batwoman

Batwoman (doslova: netopieria žena) môže byť:

</doc>
<doc id="664262" url="https://sk.wikipedia.org/wiki?curid=664262" title="Zoznam poslancov Nitrianskeho samosprávneho kraja (2017 – 2022)">
Zoznam poslancov Nitrianskeho samosprávneho kraja (2017 – 2022)

Zoznam poslancov Nitrianskeho samosprávneho kraja vo volebnom období 2017 – 2022 obsahuje mená poslancov Nitrianskeho samosprávneho kraja, ktorí boli zvolení vo voľbách do orgánov samosprávnych krajov na Slovensku v roku 2017 a pôsobili vo volebnom období 20172022. V 54-člennom zastupiteľstve získala najviac mandátov ľavicovo-pravicová koalícia vtedajších vládnych strán MOST-HÍD, SNS a SMER-SD (17 poslancov). Mandáty ďalej získali strany SMK-MKP (14 poslancov), široká pravicová koalícia strán OĽANO, NOVA, OKS, ŠANCA, KDH a SaS (10 poslancov) a Kotleba – ĽSNS (1 poslanec). 15 poslancov bolo zvolených ako nezávislí kandidáti, čo predstavovalo oproti minulému volebnému obdobiu nárast o 11.
Zloženie zastupiteľstva.
V priebehu volebného obdobia došlo k trom zmenám v zastupiteľstve. Po zvolení za poslanca Európskeho parlamentu sa vzdal mandátu poslanca v auguste 2019 Milan Uhrík, ktorého nahradil Ondrej Šedivý. Po úmrtí poslanca Csabu Tolnaia v júli 2021 na miesto jeho zaniknutého mandátu nastúpil v auguste 2021 Ivan Murín. Poslednou zmenou bol zánik mandátu úmrtím poslanca Lászlóa Szigetiho vo februári 2022, nahradila ho v marci 2022 Andrea Vitkóová.

</doc>
<doc id="664264" url="https://sk.wikipedia.org/wiki?curid=664264" title="ISRU">
ISRU

In situ resource utilization (skrátene ISRU) alebo "využívanie miestnych zdrojov", je zhromažďovanie, spracovanie, skladovanie a použitie materiálov nájdených alebo vyrobených na iných astronomických objektoch (Mesiac, Mars, asteroidy atď.), ktoré nahrádzajú materiály, ktoré by sa tam inak museli priviesť zo Zeme.
ISRU by mohol poskytnúť materiály na podporu života, pohonné hmoty, stavebné materiály a energiu pre užitočné náklady kozmických lodí, alebo pre posádky na prieskum vesmíru. V súčasnosti je bežné, že kozmické lode a robotické misie na planetárnych povrchoch využívajú dopadajúce slnečné žiarenie pomocou solárnych panelov. Používanie ISRU na výrobu materiálu nebolo zatiaľ realizované v rámci žiadnej vesmírnej misie, hoci niekoľko testov na konci roku 2000 skúšalo rôzne techniky lunárneho ISRU.
ISRU sa už dlho považuje za možnú cestu na zníženie nákladov vesmírnej architektúry a prieskumu vesmíru.
Využitie.
Voda.
V kontexte ISRU sa voda najčastejšie hľadá priamo ako palivo, alebo ako surovina na výrobu paliva. Aplikácie tiež zahŕňajú jej použitie pri podpore života buď priamo pitím, na pestovanie potravín, výrobu kyslíka alebo v mnohých ďalších priemyselných procesoch.
 CO2 + 4 H2 → CH4 + 2 H2O + energie 
 ∆H = -165.0 kJ/mol
Stavebné materiály.
Kolonizácia planét alebo mesiacov si bude vyžadovať získanie miestnych stavebných materiálov, napríklad regolitu. Regolit je možné použiť priamo, ako sypané konštrukcie (radiačné tienenie, tepelnú a protimeteorickú ochranu), alebo spracovaný na stavebné diely.
Technologické prototypy a demonštrátory.
MOXIE.
"Mars Oxygen ISRU Experiment" (skr. MOXIE, slov. "ISRU experiment na výrobu kyslíka na Marse") je prototyp v 1 % mierke dopravený na Mars v rámci misie NASA Mars 2020, umiestnený na roveri Perseverance, ktorý bude testovať výrobu kyslíka (O2) z marťanskej atmosféry, zloženej prevažne z oxidu uhličitého (CO2):
2CO2 → 2CO + O2
RASSOR.
"RASSOR" (Regolith Advanced Surface System Operations Robot – robot pre pokročilý výskum povrchového regolitu) je prototyp ťažobného roveru (kombajnu), ktorý bol testovaný v stredisku NASA na Kennedy Swamp Works. RASSOR je navrhnutý tak, aby zdolal obtiažny terén. Lopatkové ťažobné kolesá sú súčasne zásobníkom na prepravu regolitu.
Reaktor CaRD.
Vedci z Johnsonovho strediska, NASA, extrahovali kyslík zo simulovaného Mesačného regolitu. V reaktore CaRD (Carbothermal Reduction Demonstration) pomocou laseru simulovali zahriatie regolitu koncentrovaným Slnečným svetlom. Kyslík získali prevažne redukciou oxidov kremičitanov.

</doc>
<doc id="664265" url="https://sk.wikipedia.org/wiki?curid=664265" title="Hrádek (prírodná pamiatka, okres Vsetín)">
Hrádek (prírodná pamiatka, okres Vsetín)



</doc>
<doc id="664266" url="https://sk.wikipedia.org/wiki?curid=664266" title="Študlov (okres Vsetín)">
Študlov (okres Vsetín)



</doc>
<doc id="664270" url="https://sk.wikipedia.org/wiki?curid=664270" title="Európska liga vo volejbale mužov 2011">
Európska liga vo volejbale mužov 2011

Európska liga vo volejbale mužov 2011 bol 8. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala v 12 dejiskách všetkých zúčastnených tímov od 27. mája – 17. júla 2011, za účasti 12 tímov rozdelených do 3 skupín. Najlepšie tímy z každej skupiny postúpili do Final four spolu s usporiadateľom Final four, ktoré sa hralo na Slovensku v Košiciach. Víťaz Európskej ligy mal právo zúčastniť sa kvalifikácie o postup do Svetovej ligy v roku 2012.
Final four v Košiciach.
 Košice

</doc>
<doc id="664273" url="https://sk.wikipedia.org/wiki?curid=664273" title="Bombardovanie Košíc 26. júna 1941">
Bombardovanie Košíc 26. júna 1941

Bombardovanie Košíc 26. júna 1941 () bol nálet dodnes spoľahlivo neidentifikovaných lietadiel na Košice počas druhej svetovej vojny. Mesto bolo vtedy okupované Maďarskom, ktoré na základe tohto útoku vyhlásilo nasledujúci deň (27. júna 1941) vojnu Sovietskemu zväzu. Útok vykonali tri lietadlá podľa vzhľadu sovietskej výroby, desiatky osôb bolo zabitých či zranených a došlo aj k viacerým hmotným škodám. Útočníka sa dodnes nepodarilo identifikovať. Podľa sovietskej verzie išlo o zastrený nemecký útok s použitím sovietskych lietadiel, ukoristených Nemcami pri nemeckom útoku na ZSSR, s cieľom vtiahnuť Maďarsko do vojny so Sovietskym zväzom. Podľa inej verzie išlo o sovietsky útok, ktorý ale smeroval proti Slovensku, ktoré už vojnu Sovietskemu zväzu v tej dobe vyhlásilo.
Dianie po útoku a teórie.
Niekoľko hodín po útoku, maďarský kabinet "prešiel uznesením, v ktorom vyzýval vyhlásenie o existencii stavu vojny medzi Maďarskom a ZSSR." Miestni vojenskí vyšetrovatelia v tom čase verili, že útočníci boli Sovieti, no skutočná identita útočiaceho národa nebola nikdy odhalená. Úradné vysvetlenie preferované sovietskymi historikmi malo myšlienku popredného útoku Nemecka, aby vyprovokovalo Maďarsko do útoku na Sovietsky zväz, použitím sovietskych lietadiel ukoristených na Nemeckom dobytých letiskách. Ďalšou možnosťou je, že sovietske bombardéry si pomýlili Košice s neďalekým Prešovom na Slovensku, ktoré už bolo vo vojne so Sovietskym zväzom. Kapitán Ádám Krúdy, veliteľom "Košického vojenského letectva", v jeho oficiálnej správe identifikoval útočné bombardéry ako nemecké Heinkel He 111, ale bolo nariadené, aby sa o tom mlčalo. Ďalším problémom s nemeckou teóriou sprisahania bola skutočnosť, že nemecké lietadlá nemali držiaky na bomby schopné poňať sovietske bomby. Dreisziger tvrdí: "zdá sa, že bomby, ktoré spadli na Košice, boli 100 kilogramové bomby, zatiaľ čo štandardné zásoby Luftwaffe boli 50 a 250 kg bomby." Počas Norimberského procesu, ZSSR predostrelo vyjadrenie maďarského Majora generála Istvána Újszászyho. Podľa svedectva, "Košické sprisahanie bolo uskutočnené nemeckými a maďarskými dôstojníkmi, ktorí pilotovali nemecké lietadlá s ruskými označeniami". Táto teória bola zavedená, pretože zistil, že po bombardovaní Košíc sa určití dôstojníci správali podozrivo, ale nie kvôli konkrétnym dôkazom. Dôveryhodnosť jeho svedectva je menej cenená, kvôli povahe jeho vypočúvania, počas ktorého mohol byť pod nátlakom.
Vo svojich spomienkach, admirál Miklós Horthy, Maďarská hlava štátu v medzivojnovom období, uviedol, že vstup Maďarska do druhej svetovej vojny bol vyvolaný "nahratým" bombardovaním Košíc, ktoré vykonali nemeckí piloti. Za súčasť sprisahania taktiež obvinil Generála Henrika Wertha, maďarského náčelníka štábu.
V roku 1942 bola vznikla teória o tom, že maďarský policajt, ubytovaný v dome v meste obsadenom Sovietskym zväzom, sa dozvedel, že jeho spolubývajúci bol Andrej Andele, český pilot sovietskeho letectva, otvorene priznal svoju účasť na bombardovaní Košíc. Táto teória bola aktiež zamietnutá, kvôli tomu, že lietadlá, ktoré bombardovali Košice, boli dvojmotorové jednoplošníky. Sovietske letectvo tento druh lietadlá nemalo, ale malo dvojplošníky. Na základe týchto informácií sa typ strojov použitých pri tomto útoku mohol pochádzať len od Nemcov. Ďalším faktorom, ktorý vyvracia túto teóriu je načasovanie samotných útokov. Na najzápadnejšie miesto Košíc údajne zaútočili krátko po 13:00 hod. Na základe dôkazov, ktoré priniesli Sovieti v Norimbergu, na najvýchodnejšie miesto bolo zaútočené okolo 12:30 hod. Touto skutočnosťou je dokázané, že útok prišiel z východu, zo smeru Sovietskeho zväzu, a nie zo západu, zo smeru Slovenska.
Podľa moderných historikov Ivána Patakiho, Lászla Rozsosa a Gyula Sárhidaia, sovietske lietadlá napadli mesto Košice omylom, pričom sa zameriavali na nemeckú rozhlasovú stanicu v meste Prešov ("Eperjes") na Slovensku, asi 30 kilometrov severne od Košíc. Všetky tri bombardéry sa zameriavali na kancelársku budovu pošty, ktorá mala na streche veľkú rádiovú anténu. Budovu zasiahlo 5 bômb. Po uvoľnení všetkých 29 bômb, jedno z lietadiel zhodilo jednu bombu mimo mesto, ktorá nevybuchla. Bomba bola získaná a identifikovaná ako 105 kilogramová sovietska bomba. Podľa tohto vysvetlenia, Krúdy nesprávne identifikoval tri sovietske Tupolevy TB-3 za nemecké Heinkel He 111. Samotný návrh, že bola táto identifikácia "ututlaná" reprezentoval povojnovú komunistickú propagandu.
Záver.
Na základe vyššie uvedeného, ​​najpravdepodobnejšie je bombardovanie Sovietskeho zväzu omylom. Avšak, priaznivci ani jednej z teórií nemali žiadny nevyvráteľný a jasný dôkaz akéhokoľvek variantu.
Pamätná tabuľa.
Na počesť obetiam bombardovania slávnostne odhalili v Košiciach na rohu Poštovej a Moyzesovej ulice pamätnú tabuľu. Stalo sa tak pri príležitosti 68. výročia bombardovania Košíc počas 2. svetovej vojny. Autorom tabule je košický keramikár Zbyhnev Nišponský.
Obete.
Vojaci, ktorí zahunuli pri útoku:
József Pócsi, Tengely Ferencet a Borisz Sándort boli ocenení maďarskými "Medailami statočnosti" ("Magyar Vitézségi Érem").
Zabití zamestnanci pošty:
Civilisti:

</doc>
<doc id="664274" url="https://sk.wikipedia.org/wiki?curid=664274" title="Iveta Pagáčová">
Iveta Pagáčová

Iveta Pagáčová (* 31. august 1982, Košice) je slovenská televízna a divadelná herečka.
Životopis.
Narodila sa v Košiciach. Najprv študovala na Baníckej fakulte Technickej univerzity v Košiciach, no štúdium ukončila. V roku 2006, rok po absolvovaní štúdia herectva na Vysokej škole múzických umení v Bratislave, sa stala členkou umeleckého súboru Mestského divadla Žilina. Okrem hrania sa venuje aj pedagogickej činnosti. Niekoľko rokov vedie Letný divadelný tábor, ktorý MD Žilina realizuje od roku 2014. V súčasnosti aj učí na Súkromnom hudobnom a dramatickom konzervatóriu v Martine.

</doc>
<doc id="664277" url="https://sk.wikipedia.org/wiki?curid=664277" title="Locate (Unix)">
Locate (Unix)

codice_1 je unixový nástroj, ktorý slúži na vyhľadanie súborov v súborovom systéme. Vyhľadáva vo vopred vytvorenej databáze (indexe) súborov, ktorá je generovaná príkazom codice_2 (a typicky aj pravidelne aktualizovaná spúšťaním codice_2 z démona) a komprimovaná pomocou prírastkového kódovania. Nástroj vznikol v roku 1982.
Nástroj pri väčšom množstve súborov umožňuje výrazne efektívnejšie vyhľadávanie než prosté iteratívne prehľadávanie adresárovej štruktúry (napríklad cez codice_4). Je však potrebná pravidelná aktualizácia indexu, ku ktorej dochádza aj pokiaľ používateľ nástroj aktívne nepoužíva.
Použitie.
$ updatedb --localpaths=/ --prunepaths="/home /srv /dev/shm"
$ locate '*'|wc -l
776084
$ locate grub.cfg
/boot/grub/grub.cfg
/etc/grub.d/backup/boot_grub/grub.cfg
/usr/share/doc/grub-common/examples/grub.cfg
Parametre updatedb v príklade:
Implementácie.
Verzie BSD a GNU Findutils pochádzajú z pôvodnej implementácie. Databáza s informáciami o súboroch je prístupná všetkým používateľom a index je vytváraný pod používateľom root.
codice_1 je tiež zahrnutý v systéme MacOS.
codice_6 ("Merging Locate") a starší codice_7 ("Secure Locate") používajú databázu zahŕňajúcu aj prístupové práva k súborom a pri vyhľadávaní zobrazuje len názvy súborov prístupné aktuálnemu používateľovi.

</doc>
<doc id="664278" url="https://sk.wikipedia.org/wiki?curid=664278" title="John Wilkes Booth">
John Wilkes Booth

John Wilkes Booth (* 10. máj 1838, Bel Air, Maryland, Spojené štáty – † 26. apríl 1865, Port Royal, Virgínia, Spojené štáty) bol americký divadelný herec, ktorý 14. apríla 1865 zavraždil prezidenta Abrahama Lincolna vo Fordovom divadle vo Washingtone, D.C. Bol členom prominentnej divadelnej rodiny Boothovcov z Marylandu z 19. storočia. Booth bol sympatizantom Konfederácie a odsudzoval prezidenta Lincolna za zrušenie otroctva v USA.
Booth a jeho malá skupina sprisahancov pôvodne plánovali Lincolnov únos, ale neskôr sa dohodli, že ho zavraždia, spolu s viceprezidentom Andrewom Johnsonom a ministrom zahraničných vecí Williamom H. Sewardom, aby pomohli veci Konfederácie. Hoci sa jej armáda Severnej Virgínie, ktorej velil generál Robert E. Lee, vzdala armáde Únie o štyri dni skôr, Booth veril, že občianska vojna neskončila, pretože armáda Konfederácie generála Josepha E. Johnstona pokračovala v bojoch.
Booth strelil prezidenta Lincolna do zadnej časti hlavy, ktorý na následky zranenia nasledujúce ráno zomrel. Seward, ktorý bol pri pokuse o atentát ťažko zranený sa však zotavil, zatiaľ čo viceprezident Johnson nebol nikdy napadnutý. Booth utiekol na koni do južného Marylandu a o 12 dní neskôr bol vypátraný a obkľúčený na farme vo vidieckej severnej Virgínii, kde sa ukrýval v stodole. Boothov spoločník David Herold sa vzdal, Booth však tak neurobil. Po tom, čo vojaci stodolu zapálili, ho vojak Únie Boston Corbett smrteľne zranil strelnou ranou do krku. Ochrnutý o niekoľko hodín zomrel. Z ôsmich sprisahancov, ktorí boli neskôr odsúdení, boli štyria popravení obesením.
Pozadie a raný život.
Boothovými rodičmi boli britský shakespearovský herec Junius Brutus Booth a jeho milenka Mary Ann Holmesová, ktorí sa v júni 1821 presťahovali z Anglicka do USA. Zakúpili farmu s rozlohou 61 hektárov na pobreží Bel Air v štáte Maryland, kde sa 10. mája 1838 narodil v štvorizbovom zrube John Wilkes Booth, deviate z desiatich detí. Meno dostal podľa anglického radikálneho politika Johna Wilkesa, vzdialeného príbuzného. Junius sa so svojou manželkou Adelaide Delannoyovou Boothovou v roku 1851 rozišiel z dôvodu cudzoložstva a s Holmesovou sa legálne oženil 10. mája 1851, v deň 13. narodenín Johna Wilkesa.
Nora Titoneová vo svojej knihe "My Thoughts Be Bloody" (2010) naznačuje, že hanba a ctižiadosť synov herca Juniusa Brutusa Bootha, Edwina a Johna Wilkesa, ich nakoniec podnietili k tomu, aby sa usilovali o úspech a boli vzájomnými rivalmi – Edwin ako Unionista a John Wilkes ako atentátnik Abrahama Lincolna.
Boothov otec v roku 1851 postavil Tudor Hall na pozemku Harford County ako rodinné letné sídlo a zároveň si ponechal zimné sídlo na ulici Exeter v Baltimore. Rodina Boothovcov bola počas sčítania obyvateľstva v roku 1850 uvedená ako žijúca v Baltimore.
Ako chlapec bol Booth atletický a obľúbený typ, zručný v jazde na koni a šerme. Navštevoval Bel Air Academy a bol ľahostajným študentom, o ktorom riaditeľ povedal, že „má dostatok inteligencie, ale nechce využívať možnosti, ktoré mu vzdelávanie ponúka. Každý deň jazdil tam a späť z farmy na školu a viac sa zaujímal o to, čo sa stalo po ceste, ako o to, aby chodil na hodiny včas“. V rokoch 18501851 navštevoval miltonskú internátnu školu pre chlapcov, ktorú prevádzkovali kvakeri v Sparks v štáte Maryland, neskôr biskupskú vojenskú akadémiu sv. Timoteja v Catonsville v Marylande. Na miltonskej škole študenti recitovali klasické diela od autorov ako Cicero, Hérodotos a Tacitus. Študenti v akadémii sv. Timoteja nosili vojenské uniformy a žili v režime denných cvičení a prísnej disciplíny. Booth opustil školu ako 14-ročný po smrti svojho otca.
Počas štúdia na internáte v Miltone sa Booth stretol s rómskym veštcom, ktorý mu prečítal dlaň a vyslovil pochmúrny osud. Povedal mu, že bude mať skvelý, ale krátky život, bude odsúdený na smrť mladý a „stretne sa so zlým koncom“. Jeho sestra si spomenula, že predpoveď veštca si zapísal, ukázal ju svojej rodine a ostatným a často hovoril vo chvíľach melanchólie o jeho predzvestiach.
Vo veku 16 rokov sa Booth zaujímal o divadlo a o politiku a stal sa delegátom Bel Air na zhromaždení strany Know Nothing za Henryho Wintera Davisa, kandidáta antiimigrantskej strany do volieb do Kongresu v roku 1854. Booth sa usiloval ísť v šľapajach svojho otca a jeho bratov, hercov Edwina a Juniusa Brutusa mladšieho. Denne začal praktizovať prednesy v lesoch okolo Tudor Hall a študoval Shakespeara.
Divadelná kariéra.
50. roky 19. storočia.
Booth debutoval na javisku vo veku 17 rokov 14. augusta 1855 vo vedľajšej úlohe grófa z Richmondu v hre "Richard III." v baltimorskom Charles Street Theatre. Publikum sa mu posmievalo, keď zabudol niektoré z jeho replík. Začal tiež hrať v baltimorskom Holliday Street Theatre, ktoré vlastnil John T. Ford, a kde Boothovci často účinkovali. V roku 1857 nastúpil do Arch Street Theatre vo Philadelphii, kde hrával celú sezónu. Na jeho žiadosť bol uvádzaný ako „J. B. Wilkes“; pseudonym, ktorým sa chcel vyhnúť porovnávaniu s ostatnými členmi jeho slávnej hereckej rodiny. Jim Bishop napísal, že Booth „ hral s takým nadšením, že ho diváci zbožňovali“. Vo februári 1858 hral v "Lucrezia Borgia" v Arch Street Theatre. Počas svojej premiéry mal trému a skomolil jednu zo svojich replík. Namiesto toho, aby sa predstavil slovami: „Madame, som Petruchio Pandolfo“, vykoktal: „Madame, som Pondolfio Pet – Pedolfio Pat – Pantuchio Ped – sakra! Kto som?“, čo spôsobilo, že publikum burácalo smiechom.
Neskôr v tom roku Booth hral úlohu indiánskeho náčelníka Moheganov Uncasa v predstavení v Petersburgu vo Virgínii a potom sa stal hercom v Richmondskom divadle vo Virgínii, kde si ho pre svoje energické výkony publikum čoraz viac obľúbilo. 5. októbra 1858 hral v "Hamletovi" rolu Horatia po boku svojho staršieho brata Edwina v hlavnej úlohe. Potom ho Edwin viedol k reflektorom divadla a divákom povedal: „Myslím, že sa mu dobre darilo, však?“. Na to publikum hlasno zatlieskalo a zvolalo: „Áno! Áno!“ Celkovo Booth v roku 1858 účinkoval v 83 hrách. Booth povedal, že zo všetkých shakespearovských postáv bol jeho najobľúbenejšou rolou Brutus, zabijak tyrana.
Niektorí kritici označili Bootha za „najkrajšieho muža v Amerike“ a za „prirodzeného génia“; uvádzali, že má „úžasnú pamäť“. Meral 173 cm, mal čierne vlasy a bol štíhlej a atletickej postavy. Známy reportér občianskej vojny George Alfred Townsend ho opísal ako „svalnatého, dokonalého muža“ s „vlnitými vlasmi, ako korintské hlavné mesto“. Boothove vystúpenia na javisku jeho súčasníci často charakterizovali ako akrobatické a intenzívne fyzické, s tým, že skákal po javisku a vášnivo gestikuloval. Bol vynikajúcim šermiarom, hoci si jeho istý herecký kolega spomenul, že sa príležitostne dokázal vlastným mečom porezať.
Historik Benjamin Platt Thomas napísal, že Booth „získal medzi divákmi slávu svojou romantickou osobnou príťažlivosťou“, ale bol „príliš netrpezlivý na tvrdé štúdium“ a svoj „brilantný talenty nedokázal plne rozvinúť“. Autor Gene Smith napísal, že Boothovo hranie nebolo možno tak precízne ako jeho brata Edwina, ale jeho nápadne pekný vzhľad nadchol ženy. S blížiacim sa koncom päťdesiatych rokov sa Booth stal bohatým hercom a zarábal 20 000 dolárov ročne (v prepočte zhruba 569 000 dolárov v súčasnosti).
60. roky 19. storočia.
Booth sa vydal na svoje prvé národné turné ako hlavný herec po ukončení divadelnej sezóny 18591860 v Richmonde vo Virgínii. Angažoval filadelfského právnika Matthewa Canninga, aby mu slúžil ako agent. Do polovice 60. rokov 19. storočia hrával v mestách ako New York, Boston, Chicago, Cleveland, St. Louis, Columbus (Georgia), Montgomery (Alabama) a New Orleans. Kritik dramatického časopisu "Philadelphia Press" uviedol: „Bez toho, aby mal [bratovu] Edwinovu kultúru a milotu, má pán Booth oveľa viac aktivity, života a, ako si myslíme, prirodzenejšiu genialitu.“ V októbri 1860 bol Booth počas vystúpenia v meste Columbus v štáte Georgia nešťastnou náhodou vo svojom hoteli vážne postrelený.
Keď sa 12. apríla 1861 začala občianska vojna, Booth hral v Albany v štáte New York. Hrdo obdivoval odchod Juhu, ktorý verejne označil za „hrdinský“. To miestnych obyvateľov tak rozzúrilo, že pre neho požadovali zákaz pódiového vystupovania za „vlastizradné vyhlásenia“. Albanskí dramatickí kritici boli zmierlivejší a dávali mu nadšené recenzie. Jeden ho označil za génia a chválil jeho herecké výkony za to, že „nikdy nesklamali jeho majstrovské dojmy“.
Keď v roku 1862 v rozdelenej krajine zúrila občianska vojna, Booth sa objavoval väčšinou v štátoch Únie a pohraničných štátoch. V januári hral v St. Louis hlavnú rolu v hre "Richard III." a potom debutoval v Chicagu. V marci sa prvýkrát predstavil v New Yorku. V máji 1862 debutoval v Bostone; večer hrával v bostonskom múzeu v hrách "Richard III." (12., 15. a 23. mája), "Rómeo a Júlia" (13. mája), "Zbojníci" (14. a 21. mája), "Hamlet" (16. mája), "Odpadlíci" (19. mája), "Cudzinec" (20. mája) a "Lyonská dáma" (22. mája). Po predstavení hry "Richard III.", ktoré sa konalo 12. mája, nazvala recenzia v Bostonskom "Transcripte" nasledujúceho dňa Bootha „najsľubnejším mladým hercom na americkej scéne“.
V januári 1863 sa vrátil do Bostonského múzea na sériu divadelných hier vrátane úlohy darebáka vojvodu Pescara v hre "Odpadlík", ktorá si získala ohlas publika i kritikov. Ešte v apríli vo Washingtone hral hlavné úlohy v "Hamletovi" a "Richardovi III.", v jedných z jeho najobľúbenejších hier. Bol označovaný ako „Pýcha Američanov, hviezda prvej veľkosti“, a rovnako nadšení boli aj kritici. Kritika "National Republican" písala, že Booth „chytil za srdce publikum“ a jeho predstavenie označila za „úplný triumf“. Začiatkom júla 1863 Booth ukončil hereckú sezónu na Clevelandskej hudobnej akadémii, pretože v Pensylvánii prebiehala bitka pri Gettysburgu. V období od septembra do novembra 1863 mal na severovýchode hektický program, objavoval sa v Bostone, Providence na Rhode Island a v Hartforde v štáte Connecticut. Každý deň dostával poštu od fanúšikov, hlavne od zaľúbených žien.
Rodinný priateľ John T. Ford otvoril 9. novembra vo Washingtone D.C. Fordovo divadlo. Booth bol jedným z prvých veľkých hercov, ktorý sa tam objavil, keď hral v hre Charlesa Selbyho "Mramorové srdce". V tejto hre stvárnil gréckeho sochára v kostýme, ktorý dokázal oživiť mramorové sochy. Lincoln sledoval hru zo svojej lóže. V jednom okamihu vystúpenia vraj Booth pri prednese svojej repliky namieril prstami smerom k Lincolnovi. Lincolnova švagriná, sediaca s Lincolnom v tej istej prezidentskej lóži kde bol neskôr zabitý, sa k nemu otočila a povedala: „Pán Lincoln, vyzerá, akoby to myslel vážne.“ Prezident odpovedal: „Pozerá na mňa dosť ostro, však?“ Pri inej príležitosti Booth ignoroval Lincolnove pozvanie do lóže v prestávke medzi aktmi.
25. novembra 1864 Booth vystúpil jediný krát so svojimi bratmi Edwinom a Juniusom v inscenácii "Julius Caesar" vo Winter Garden Theatre v New Yorku. Zahral si Marka Antonia a jeho brat Edwin väčšiu rolu Bruta v predstavení označovanom ako „najväčšia divadelná udalosť v histórii New Yorku“. Výťažok smeroval na sochu Williama Shakespeara pre Central Park, ktorá stojí dodnes (2021). V januári 1865 účinkoval v Shakespearovej hre "Rómeo a Júlia" vo Washingtone a opäť získal pochvalné hodnotenia. "Národný spravodajca" označil Bootha ako Rómea za „najuspokojivejšie zo všetkých stvárnení tohto skvelého charakteru“, zvlášť ocenil scénu smrti. Booth mal posledné vystúpenie svojej hereckej kariéry vo Fordovom divadle 18. marca 1865, kde opäť hral vojvodu Pescara v "Odpadlíkovi".
Obchodné podniky.
Booth investoval časť svojho rastúceho bohatstva od začiatku 60. rokov 19. storočia do rôznych podnikov, a do špekulácií s pôdou v bostonskej časti Back Bay. Stal sa obchodným partnerom Johna A. Ellslera, manažéra Clevelandskej hudobnej akadémie a Thomasa Mearsa s cieľom vybudovať ropné vrty v severozápadnej Pensylvánii. Ropný boom sa tam začal v auguste 1859 po objavení tamojšej ropy Edwinom Drakom. Pôvodne svoj podnik nazvali Dramatic Oil, ale neskôr ho premenovali na Fuller Farm Oil. Koncom roku 1863 investovali partneri do vrtov na ploche 12,7 ha pri rieke Allegheny vo Frankline v Pensylvánii. Začiatkom roku 1864 už mali ťažobný ropný vrt hlboký 579 m s názvom Wilhelmina (po Mearsovej manželke), ktorý denne ťažil 25 barelov (4 kL) ropy, čo sa vtedy považovalo za dobrý výťažok. Spoločnosť Fuller Farm Oil predávala akcie s prospektom, v ktorom bol „pán J. Wilkes Booth, úspešný a inteligentný prevádzkovateľ ropných polí“. Partneri však boli netrpezliví a aby zvýšili výkon vrtu pokúsili sa použiť výbušniny. Tie vrt zničili a ukončili ťažbu.
Booth už bol v tom čase viac posadnutý zhoršujúcou sa situáciou Juhu v občianskej vojne a rozzúrilo ho Lincolnovo znovuzvolenie. Z ropného biznisu vystúpil 27. novembra 1864 so značnou stratou vo výške 6 000 dolárov (v prepočte na súčasný dolár to činí 100 514 dolárov).
Roky občianskej vojny.
Booth bol dôrazne proti abolicionistom, ktorí sa usilovali o ukončenie otroctva v USA. Zúčastnil sa obesenia vodcu abolicionistov Johna Browna 2. decembra 1859, ktorý bol popravený za vlastizradu, vraždu a podnecovanie povstania otrokov. Obvinenia vyplývali z jeho útoku na federálnu zbrojnicu v Harpers Ferry vo Virgínii (od roku 1863 v Západnej Virgínii). Booth akurát trénoval v Richmondovom divadle, keď čítal v novinách o Brownovej nadchádzajúcej poprave.

</doc>
<doc id="664281" url="https://sk.wikipedia.org/wiki?curid=664281" title="Bitka pri Košiciach">
Bitka pri Košiciach

Bitka pri Košiciach () sa uskutočnila dňa 18. októbra 1685 v Košiciach na území Kráľovského Uhorska a to medzi armádami Osmanskej ríše a Svätej rímskej ríše.
Rakúsky veliteľ, poľný maršal menom Aeneas de Caprara, porazil roku 1685 tureckú armádu v blízkosti Košíc. Týmto víťazstvom obnovil kontrolu Habsburgovcov nad oblasťou, ktorú stratili ešte roku 1682, od ktorého bola ovládaná kuruckým veliteľom Imrichom Tökölim. Bitka sa skončila kapituláciou Košíc voči cisárskym vojakom. Košice boli v tých časoch veľmi dobre chránené modernou pentagonálnou pevnosťou – Košickou citadelou, postavenou roku 1671 v južnej časti mesta.

</doc>
<doc id="664287" url="https://sk.wikipedia.org/wiki?curid=664287" title="František Illenfeld">
František Illenfeld

František Illenfeld (, ) bol významný moravský výrobca zvonov, ktorý pochádzal z Olomouca. Pracoval v Košiciach a jeho zlievarenská dielňa sa považovala za jednu z najlepších v Uhorskom kráľovstve.
Významné zvony.
František Illenfeld je autorom zvona Svätého Urbana z roku 1557, ktorý bol inštalovaný v Urbanovej veži v Košiciach. Jeho hmotnosť je 7 ton. Svätému Urbanovi bol zasvätený preto, lebo bol považovaný za patróna vinohradníkov a zároveň kedysi mesto vďaka obchodu s vínom dosiahlo veľký hospodársky rozmach. Dôkaz o tom, že ho skutočne odlial Illendeld, je uvedený priamo na samotnom zvone pomocou textu: "Odlial ma František Illenfeld z Olomouca v Košiciach 1557." V roku 1966 bol tzv. "Zvon Urban" zničený požiarom, ktorý zachvátil vežu. Zvon reštauroval Jiři Svoboda z rodinnej firmy zvonolejárov Dytrichovcov a v súčasnosti sa nachádza pred vchodom do samotnej veže. V roku 1996 odliali majstri Východoslovenských železiarní funkčnú kópiu zvona, ktorú darovali mestu Košice. Následne toho istého roku bol nový zvon osadený vo veži.
Illenfeld je taktiež autorom "Zvona Svätého Jána", ktorý je vystavený na Zvonárskej ulici v Starom Meste. Tento zvon bol odliaty v roku 1558. Zvon je vysoký 143 cm a jeho priemer je 141 cm. Zvon bol v roku 1968 vystavený na Expo v Japonsku. 

</doc>
<doc id="664290" url="https://sk.wikipedia.org/wiki?curid=664290" title="Kovová pena">
Kovová pena

Kovová pena "(hovorovo penokov, v pripade hliníku penohliník)" je bunková štruktúra pozostávajúca z pevného kovu (často z hliníka) s pórmi naplnenými plynom. Póry tvoria veľkú časť objemu materiálu. Póry peny môžu byť utesnené (pena s uzavretými bunkami) alebo vzájomne prepojené (pena s otvorenými bunkami). Charakteristickou vlastnosťou kovových pien je vysoká pórovitosť: obyčajne iba 5 – 25 % objemu predstavuje základný kov. Pevnosť materiálu je postavená na priestorovej tuhosti bunkovej štruktúry.
Otvorené bunky.
Kovová pena s otvorenými bunkami, nazývaná tiež kovová špongia, sa môže použiť napr. vo výmenníkoch tepla, pri absorpcii energie, difúzii toku a optike.
Výroba.
Pena s otvorenými bunkami sa vyrába zlievárenskou alebo práškovou metalurgiou. Pri práškovej metóde sa vkladajú vymedzovacie jadrá, ktoré vytvoria póry a kanály. Pri odlievaní sa pena odlieva na jadro z polyuretánovej peny s otvorenými bunkami.
Uzavreté bunky.
Kovová pena s uzavretými bunkami bola prvýkrát vymyslená v roku 1926 Alexandre De Mellerom, vo francúzskom patente, kde sa navrhovalo napenenie ľahkých kovov, či už vstrekovaním inertného plynu alebo nadúvadlom. Dva patenty na výrobu kov podobného špongii boli vydané američanovi Benjaminovi Sosnikovi v rokoch 1948 a 1951, ktorý aplikoval ortuťové pary na napenenie tekutého hliníka. Peny s uzavretými bunkami si zachovávajú požiarnu odolnosť a plávajú na vode.
Výroba.
Peny s uzavretými bunkami sa bežne vyrábajú vstrekovaním plynu alebo vmiešaním penotvorného činidla do roztaveného kovu. Za normálnych okolností bubliny v roztavenom kove rýchlo rastú a v kvapaline s vysokou hustotou rýchlo stúpajú na povrch. Tento pohyb je možné spomaliť zvýšením viskozity roztaveného kovu, napr. pridaním keramických práškov, alebo legovacích prvkov za vzniku stabilizujúcich častíc v tavenine.
Kovové taveniny sa napeňujú jedným z troch spôsobov:
Kompozitná pena.
Kompozitná kovová pena (CMF - angl. "Composite metal foam") je vyrobená z dutých guľôčok jedného kovu v pevnej matrici druhého, napríklad duté oceľové guličky v hliníkovej matrici, ktorá vykazuje 5 až 6-krát väčší pomer pevnosti a hustoty a viac ako 7-krát väčšiu absorpciu energie ako iné kovové peny.
Stochastické a pravidelné štruktúry.
Stochastické.
Pena sa považuje za stochastickú, keď je rozloženie pórovitosti náhodné. Väčšina pien je stochastická kvôli spôsobu napeňovania.
Pravidelné.
Priame tvarovanie je technológia, ktorá spravidla vytvára otvorené póry. Kovové peny je možné vyrábať aj aditívnymi procesmi, ako je napríklad 3D tlač.
Výroba na Slovensku.
Na Slovensku technológie pre priemyselnú sériovú výrobu rôznych dielov z hliníkovej peny vyvinuli vedci pod vedením Františka Simančíka z Ústavu materiálov a mechaniky strojov SAV. Tieto technológie sú chránené svetovými patentmi.
Postup výroby je nasledovný: 
Polotovar pre speňovanie je vyrábaný metódou práškovej metalurgie. Do hliníkového prášku sa primieša speňovadlo, následne sa tieto prášky za studena izostaticky skompaktujú a za tepla pretlačia do obdĺžnikových tyčí; napr. 5 x 20 mm.
Do formy tvaru sa vloží odhadované množstvo polotovaru. Forma sa ohreje na požadovanú teplotu pri ktorej sa polotovar napení a vyplní objem formy. Nadbytočné množstvo sa vytlačí cez výtokové otvory. Polotovar sa môže nahriať aj mimo formy v komore a následne odstreknúť do formy.
Hustota penového hliníka je 0,4 – 0,8 kg/dm3. Cena takto vyrobenej súčiastky je cca 10 Euro/dm3.

</doc>
<doc id="664291" url="https://sk.wikipedia.org/wiki?curid=664291" title="Štefánikovo">
Štefánikovo



</doc>
<doc id="664297" url="https://sk.wikipedia.org/wiki?curid=664297" title="Když ti svítí zelená">
Když ti svítí zelená

Když ti svítí zelená je jedenásty štúdiový album českej rockovej skupiny Olympic, ktorý v roku 1989 vydalo hudobné vydavateľstvo Supraphon.
Jedná sa o prvý album skupiny, ktorý bol kompletne nahratý v štúdiu Propast a zároveň je prvým albumom, na ktorého nahrávaní sa už nepodieľal posledný zakladajúci člen skupiny, Mirek Berka. S pôvodným Olympicom tak album nemá de facto nič spoločného a skôr už ide o sprievodnú kapelu Petra Jandu.
V roku 2009 vyšiel album v reedícii v Zlatej edícii Supraphonu.
Skladby albumu.
Hudba Petr Janda, texty Pavel Vrba (3-7,9) a Miroslav Černý (1,2,8,10,11).

</doc>
<doc id="664301" url="https://sk.wikipedia.org/wiki?curid=664301" title="Súkromné gymnázium banskobystrické">
Súkromné gymnázium banskobystrické



</doc>
<doc id="664302" url="https://sk.wikipedia.org/wiki?curid=664302" title="Európska liga vo volejbale mužov 2010">
Európska liga vo volejbale mužov 2010

Európska liga vo volejbale mužov 2010 bol 7. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 8 dejiskách všetkých zúčastnených tímov od 4. júna – 17. júla 2010, za účasti 8 tímov rozdelených do 2 skupín. Najlepšie dva tímy z každej skupiny postúpili do Final four spolu s usporiadateľom Final four, ktoré sa hralo v Španielsku v Guadalajare. Víťaz Európskej ligy mal právo zúčastniť sa kvalifikácie o postup do Svetovej ligy v roku 2011.
Final four v Gualadajare.
 Guadalajara

</doc>
<doc id="664305" url="https://sk.wikipedia.org/wiki?curid=664305" title="Krokodíl hrebenatý">
Krokodíl hrebenatý



</doc>
<doc id="664307" url="https://sk.wikipedia.org/wiki?curid=664307" title="Krokodíl pobrežný">
Krokodíl pobrežný



</doc>
<doc id="664308" url="https://sk.wikipedia.org/wiki?curid=664308" title="Krokodíl hrotitý">
Krokodíl hrotitý



</doc>
<doc id="664313" url="https://sk.wikipedia.org/wiki?curid=664313" title="Katova bašta">
Katova bašta

Katova bašta (, , ) je najväčšia a najzachovalejšia stavebná pamiatka zo stredovekého opevnenia mesta na Slovensku. Nachádza sa v Košiciach a jej pôvod sa datuje do 15.storočia.
História.
Pôvodne nešlo o baštu, ale o barbakán a jej súčasné pomenovanie pochádza až z 19. storočia. V porovnaní s inými barbakánmi nápadne rozsiahlejší objekt bol vybudovaný v dvoch časovo rozdielnych fázach.
Katovu baštu nechal vystavať po roku 1441 kapitán Košíc Ján Jiskra z Brandýsa v službách kráľa Ladislava Pohrobka, ktorý sa podieľaj aj na spevňovaní ostatných častí opevnenia v súvislosti so zvýšeným nebezpečím obliehania mesta prívržencami Vladislava Varnenčíka. Jiskra nechal "Maľovanú bránu" chrániť novým modernizačným prvkom stredovekej fortifikácie – barbakánom. V prvej fáze išlo o jednoduchú polkruhovitú stavbu, stojacu samostatne od luxemburskej hradby.
Druhá etapa výstavby Katovej bašty je datovaná zhruba do rokov 1461 – 1471. Barbakán bol radikálne prebudovaný na mohutné delostrelecké teleso s desiatimi delovými komorami. Svojimi parametrami ako veľkosť a oporný systém s hlineným valom, ktorý mal tlmiť delostrelecké nálety, predstavuje Katova bašta unikátny typ fortifikačného útvaru, ktorý je prechodom od rondelového systému ku bastiónovému, bežne rozšírenému v Európe až v 16. storočí.
Múzeum.
V roku 1935 sa realizovala prvá adaptácia areálu pre účely Východoslovenského múzea. V rokoch 1940 – 1943 sa uskutočnila prístavba repliky Rákociho exilového domu – Rodošto. Replika bola vybodovaná na staršom dome stojacom na severnej strane Katovej bašty. Po druhej svetovej vojne ostali priestory Katovej bašty využívané ako depozity múzea a neskôr aj ako priestory pre rôzne expozície a výstavy, ktorým slúži do dnes. Na poschodí bašty sa nachádza "Galéria bašta", v ktorej sa konajú rôzne umelecké výstavy.
Rekonštrukcia areálu sa uskutočnila v roku 2009 a bola realizovaná z grantu "Finančného mechanizmu Európskeho hospodárskeho priestoru" a "Nórskeho finančného mechanizmu", ktorý predložil Košický samosprávny kraj. Na rekonštrukciu bolo spolu vyčlenených zhruba 650 000 €. Stavebne bol celý areál odovzdaný do používania 30. septembra 2009.
V roku 2012 boli rekonštruované delové komory nazývané "kazematy". Išlo o priestor, ktorý sa nachádza na prízemí Katovej bašty, v ktorom sa v minulosti nachádzala aj klobučnícka manufaktúra Friedricha Gebrechta a neskôr priestory na bývanie.

</doc>
<doc id="664314" url="https://sk.wikipedia.org/wiki?curid=664314" title="FIRST Lego League Challenge">
FIRST Lego League Challenge

 
FIRST" LEGO League Challenge (predtým známa ako "FIRST" LEGO League), alebo FLL", je medzinárodná súťaž organizovaná organizáciou "FIRST" pre študentov základných a stredných škôl (v USA a Kanade vo veku 914 rokov, inde 916 rokov).
Každý rok, v auguste, sú tímy FIRST LEGO League Challenge oboznámené so skutočnou vedeckou výzvou, na ktorú sa majú tímy zamerať a skúmať ju. Súčasťou súťaže, v disciplíne robotiky, je návrh a programovanie Lego Mindstorms robotov plniacich tematické úlohy. Študenti vypracujú riešenie problému súvisiaceho s vedeckou výzvou (každý rok iná téma) a potom sa stretnú na regionálnych, národných a medzinárodných turnajoch, kde budú súťažiť, zdieľať svoje vedomosti, porovnávať nápady a predvádzať svoje roboty.
"FIRST" LEGO League Challenge je tvorený partnerstvom medzi "FIRST" a Lego Group. Má tiež menší robotický program pre deti vo veku 69 rokov s názvom "FIRST" LEGO League Explore.
Global Innovation Award.
Oficiálne zaregistrované tímy môžu byť tiež nominované svojim regiónom na cenu "Global Innovation Award", kde môžu získať grant na uskutočnenie svojho inovatívneho riešenia vyhlásenej vedeckej výzvy. V sezóne "FLL - Animal Allies - Zvieratá a ľudia", vyhral tím na prvom mieste 20 000 dolárov a ďalší dvaja globálny finalisti po 5 000 dolárov. Peniaze môžu byť použité na podporu myšlienok tímu, alebo na pokračovanie v programoch "FIRST".

</doc>
<doc id="664318" url="https://sk.wikipedia.org/wiki?curid=664318" title="Politický systém Spojených štátov amerických">
Politický systém Spojených štátov amerických

Politický systém USA má za svoj predmet záujmu rozdelenie politickej moci a inštitucionálny charakter štátu.
Výkonná moc.
Prezident Spojených štátov amerických.
Podľa druhého článku Ústavy je výkonná moc zverená prezidentovi, ktorý stojí na čele kabinetu a súčasne je vrchným veliteľom ozbrojených síl. Spája v sebe právomoci, ktoré sa v európskych krajinách zvyčajne delia medzi prezidenta (či inú formálnu hlavu štátu) a premiéra. Vzhľadom k jeho silnej pozícii sa tak hovorí o prezidentskom systéme - tzv. "Severoamerickom „prezidencializme“".
Výkonná moc je striktne oddelená od zákonodarnej moci. To znamená, že Kongres je všemocný v oblasti legislatívy, ale nevlastní žiadne výkonné nástroje. Naopak, prezident má úplnú výkonnú moc, ale bez zákonodarných možností. Naviac je jediným ústavne daným držiteľom výkonnej moci, čo znamená, že menuje členov vlády a všetkých úradníkov ( v praxi až 14 000 ). Členovia vlády okrem viceprezidenta a niektorých držiteľov federálnych funkcií však musia byť schválení Senátom Spojených štátov. Dôležitý je aj fakt, že prezident a ním riadená vláda nie sú zodpovední Kongresu. V americkom prezidentskom systéme neexistuje inštitút veta dôvery alebo nedôvery proti prezidentovi. Kongres môže odstrániť prezidenta, viceprezidenta a úradníkov federálnej vlády iba tzv. impeachmentom. Prezident naopak nemôže rozpustiť zákonodarný zbor a vypísať predčasné voľby do Kongresu.
Podstatou systému je teda oddelenie časti moci a politickej nezodpovednosti výkonnej moci voči zákonodárnej. V praxi sú tieto pravidlá realizované prostredníctvom systému tzv. bŕzd a protiváh, čiže vzájomného obmedzovania troch mocí (súdna, výkonná, zákonodarna).
K výkonnej moci patrí okrem prezidenta viceprezident, ministerstvá "(departments)" a nezávislé agentúry. Ministri "(secretaries)" sú členmi prezidentovho poradného zboru - vlády, sú zoradení v nástupníckej rade na úrad prezidenta.
V poradí 47. prezidentom je od januára 2025 republikán Donald Trump.
Medzi nezávislej agentúry patrí Poštová služba Spojených štátov amerických (USPS), Národný úrad pre letectvo a kozmonautiku (NASA), Ústredná spravodajská služba (CIA), Agentúra pre ochranu životného prostredia (EPA), Agentúra Spojených štátov amerických pre medzinárodný rozvoj (USAID) a ďalšie.
Zákonodarná moc.
Podľa ústavy je táto moc delegovaná na Kongres, ktorý sa skladá z dvoch komôr- Snemovňa reprezentantov a Senát.
legislatívnu právomoc.
Pri schvaľovaní zákonov sú v legislatívnom procese obe komory rovnocenné. Preto sa nehovorí o klasickom delení na "dolnú" a "hornú" komoru zastupiteľského orgánu. Zákon možno navrhnúť v každej z nich, a aj jeho prijatie a prerokovanie sa uskutoční v oboch komorách. Senátu boli dané ďalšie právomoci, ktorými môže „brzdiť a vyvažovať“ výkonnú moc. Napríklad musia potvrdzovať vo funkcii niektorých štátnych úradníkov alebo sudca, ktorý schvaľuje medzinárodné zmluvy musí byť menovaný prezidentom atď.federálny sudca, menovaný prezidentom, schvaľuje medzinárodné zmluvy atď.
Prevažná časť kongresovej agendy prebieha vo vnútri výborov. Ich práca môže byť významne usmerňovaná predsedom výboru, ktorý je volený väčšinou na základe seniority. Stáva sa ním člen väčšinovej strany, ktorý je najdlhšie slúžiacim členom konkrétneho výboru. V posledných rokoch sa však od tejto zvyklosti ustupuje najmä v dolnej komore.
Všetky navrhnuté zákony sú najprv poslané k zodpovedajúcemu výboru, kde sú preštudované. Snemovňa reprezentantov má navyše k dispozícii tzv. "prikazovací výbor", ktorý vydáva nariadenia definujúce, akým spôsobom sa bude riadiť rokovanie o konkrétnom zákone. Proces prijatia zákona a jeho modifikácia sa často odohráva v oboch komorách naraz, čo vedie k jeho prijatiu v dvoch rôznych podobách. Potom nastupuje na scénu tzv. "zmierovací výbor", ktorý pozostáva zo zástupcov oboch komôr, kde sa riešia rozdiely a zlaďovanie, aby vznikol kompromisný výsledok. Za výsledné znenie je potom hlasované (už bez pripomienok) v oboch komorách.
Kontrolná právomoc.
Z ďalších dôležitých úloh Kongresu je dohliadať na výkonnú moc. Výbory majú oprávnenie pozývať si na jednotlivé vypočutie členov exekutívy a kritizovať ich činnosť. Výbory schvaľujú aj finančné rozpočty pre agentúry čím limitujú ich politiku. Senát vydáva súhlas pri vymenovaní niektorých úradníkov a federálnych sudcov prezidentom.
Vyšetrovacie právomoci.
Kongres drží právo zriaďovať "vyšetrovacie komisie". Tie sú naopak kritizované, že svoju činnosť podriaďujú politickým účelom.
Vzťah k súdnictvu.
Kongres zakladá a ruší federálne súdy (nemá však oprávnenie zrušiť Najvyšší súd Spojených štátov amerických), a rozhoduje o počte sudcov.
Ďalšie právomoci.
Prezident nemá právo rozpustiť Kongres a vyhlásiť predčasné voľby. Kongres naopak nemôže odvolať prezidenta na základe rozdielnej politiky. Jediným nástrojom ako odvolať prezidenta, viceprezidenta, sudcov a ďalších úradníkov je proces impeachmentu.
Súdna moc.
Súdna moc vstupuje do politických procesov. Nielenže má možnosť interpretovať zákony (ako inde na svete), ale môže aj vyhlásiť zákon za neplatný, ak zistí, že je v rozpore s ústavou. Takáto právomoc však nie je v ústave, ale je doktrínou odvodenou Najvyšším súdom zo štúdia ústavy a formulovanú v dôležitom procese Marbury versus Madison v roku 1803. Najvyšší súd rozhodol, že „"legislatívna úprava odporujúca ústave nie je zákonná"“. Ďalej, že „"výlučnou povinnosťou a náplňou súdnictva je rozhodovať, čo je zákonné"“.
Kongresu USA je priznaná právomoc zakladania a rušenia federálnych súdov a stanovenie počtu sudcov. Federálni sudcovia sú menovaní na doživotie, ale môžu rezignovať. K ich odvolaniu môže prísť iba v procese impeachmentu.
Najvyšší súd "(Supreme Court)" je najvyššia súdna inštitúcia. Potom existuje 13 odvolacích súdov a 94 okresných súdov (stav 2003). Vnútri štátov Únie fungujú štátne súdy, ktoré majú agendu zloženú z trestného a občianskeho práva. Sudcovia v týchto štátoch sú volení prevažne občanmi. Federálni sudcovia sú menovaní prezidentom so súhlasom Senátu USA.
Federálne súdy nemajú vo svojej agende veci, ktoré patria do jurisdikcie štátov. Zaoberajú sa vecami, ktorých prerokovanie patrí do agendy federálnych zákonov (falšovanie peňazí, bankové prepadnutia, v prípade, že vklady sú poistené federálnou vládou, terorizmus atď.) V prípade občianskoprávnych vecí sa federálne súdy zaoberajú takou agendou, kedy je odporcom vláda USA alebo v rámci sporov medzi občanmi rôznymi štátmi Únie.
Kongres má tiež právomoc zriaďovať tzv. "zvláštne súdy". K najdôležitejším patrí súd proti štátu založený v roku 1885, ktorý rieši finančné požiadavky voči USA.
Najvyšší súd.
Od roku 1869 je počet sudcov konštantný, a to deväť. Napriek tomu má Kongres právomoc tento počet ľubovoľne meniť. Každý sudca má jeden hlas. K prijatiu rozhodnutia je nutné dosiahnutie kvóra, teda súhlasu aspoň šiestich sudcov. V právomoci Najvyššieho súdu je rušiť federálne zákony, zákony štátov Únie, ak sa nezlučujú s ústavou, federálnymi zákonmi či medzinárodnými zmluvami.
Zmeniť rozhodnutie Najvyššieho súdu je možné iba prostredníctvom prijatia dodatku k ústave, čo je proces, ktorý vyžaduje značnú zhodu, teda 2/3 poslancov v Snemovni a 2/3 senátorov v Senáte a následne ratifikáciu 3/4 štátov. Takýto proces je veľmi náročný, a preto sudcovia získavajú značnú politickú moc.
Nezávislé regulačné agentúry.
Kongres má právomoc zriadiť nezávislé regulačné agentúry. Ich vplyv na politiku a hospodárstvo krajiny je značný. Niekedy je uvádzané, že predstavujú štvrtú moc v krajine. Ich cieľom je ochrana verejných záujmov, ale vďaka tomu, že tu pracujú odborníci, tak sa môže zdať, že agentúry ochraňujú skôr jednotlivé profesijné odvetvia. Agentúry sú (majú byť) apolitické, preto je vo vedení spravidla rovnaký počet republikánov a demokratov. U väčšiny prípadov dokonca táto parita vychádza zo zákona.
Vlastné riadenie agentúry je v kompetencii výboru, ktorý je tvorený 5-7 osobami, menovanými prezidentom so súhlasom Senátu. Šírka funkčného obdobia je 5-14 rokov. Členov výboru nemožno odvolať s výnimkou ich trestného stíhania. Predsedu výboru, ktorý je z tohto postu odvolateľný, menuje prezident USA. K odvolaniu predsedu však dochádza málokedy.
Miestne vlády a samospráva.
Každý z päťdesiatich štátov Únie a Kolumbijský obvod (distrikt) má svoju vlastnú vládu. Právomoci týchto vlád sú široké na poli vnútornej agendy štátu, kam spadajú oblasti ako školstvo, zdravotníctvo, sociálna starostlivosť, komunikácia, infraštruktúra, obchod, priemysel, verejné služby atď. Nesmú vydávať zákony, ktoré by boli v rozpore s federálnou ústavou alebo zákonmi a medzinárodnými zmluvami, ktoré USA prijali.
Rozdelenie moci.
Hierarchia moci zodpovedá federálnej úrovni. Rozdeľuje sa na tri piliere: "výkonnú, zákonodarnú a súdnu moc". Hlavou štátu je guvernér, ktorý je volený v priamych voľbách na štvorročné funkčné obdobie (v niektorých štátoch len na dva roky). Zákonodarný zbor je dvojkomorový. Funkčné obdobie hornej komory (senátu) je zvyčajne štvorročné, dolnej komory (Snemovne reprezentantov či Snemovne poslancov alebo Valného zhromaždenia) dvojročné. Štát Nebraska má jednokomorový parlament.
Okres.
Okres (county, vo väčších mestách Borough) predstavuje menšiu administratívnu jednotku, ktorá sa ďalej delí na okrsky alebo obce. Riadiacim orgánom je rada okresu, v menších okresoch volená ako zbor, vo väčších okresoch potom jednotlivé okrsky alebo obce delegujú svojich zástupcov do rady okresu.
Mestá majú svoje zastupiteľské zbory (niektoré mestá sú tvorené niekoľkými okresmi, napr. New York).
Vlastný systém mestskej správy nie je v USA jednotný, ale existujú tri základné typy, ktorých prvky môžu byť kombinované:

</doc>
<doc id="664319" url="https://sk.wikipedia.org/wiki?curid=664319" title="Crocodilus">
Crocodilus



</doc>
<doc id="664323" url="https://sk.wikipedia.org/wiki?curid=664323" title="Svetový pohár v alpskom lyžovaní 2019/2020">
Svetový pohár v alpskom lyžovaní 2019/2020

Svetový pohár v alpskom lyžovaní 2019/2020 bol 54. ročník Svetového pohára v alpskom lyžovaní usporiadaný Medzinárodnou lyžiarskou federáciou. Sezóna svetového pohára sa začala 26. októbra 2020 v Söldene, Rakúsku a predbežne skončila 7. marca 2020 v Kvitfjelli, Nórsku. Pôvodne sa mal skončiť až 22. marca 2020 v Cortina d’Ampezzo, Taliansku, ale kvôli prepuknutiu pandémie ochorenia COVID-19 bol ukončený predbežne. 

</doc>
<doc id="664326" url="https://sk.wikipedia.org/wiki?curid=664326" title="Lake Louise Ski Resort">
Lake Louise Ski Resort

Lake Louise Ski Resort je lyžiarske stredisko v západnej Kanade, ktoré sa nachádza v národnom parku Banff neďaleko Lake Louise v provincii Alberta. Je jedným z troch hlavných lyžiarskych stredísk v národnom parku Banff. Stredisko sa nachádza na južných svahoch pohoria Slate Range v nadmorskej výške okolo 
V stredisku sa začalo lyžovať v 20. rokoch 20. storočia, prvý vlek bol postavený v roku 1954. V súčasnosti sa v stredisku nachádza 145 zjazdoviek, z toho 17 ľahkých, 25 stredne ťažkých, 54 ťažkých a 43 veľmi ťažkých a 9 vlekov a lanoviek. Najvyšší bod strediska má 
Lyžiarske stredisko je jednou z častých zastávok svetového pohára v alpskom lyžovaní Medzinárodnej lyžiarskej federácie a jediným strediskom v Kanade, kde sa táto súťaž koná. Toto podujatie označuje Alpine Canada, kanadský národný orgán pre preteky v alpskom lyžovaní, za „najvýznamnejšie kanadské preteky v alpskom lyžovaní“, ktoré priťahujú vysoko postavených zjazdových lyžiarov z celého sveta. Preteky sa začali konať v stredisku v sezóne 1979/1980 a od sezóny 1992/1993 až po sezónu 2019/2020 sa tu konali každý rok. Kvôli pandémii ochorenia COVID-19 bol pretek naplánovaný na rok 2020 zrušený a nekonal sa. Svoje prvé víťazstvo v pretekoch svetového pohára tu dosiahla najúspešnejšia americká lyžiarka Lindsey Vonnová.

</doc>
<doc id="664328" url="https://sk.wikipedia.org/wiki?curid=664328" title="Krokodíl mindorský">
Krokodíl mindorský



</doc>
<doc id="664329" url="https://sk.wikipedia.org/wiki?curid=664329" title="Krokodíl novoguinejský mindorský">
Krokodíl novoguinejský mindorský



</doc>
<doc id="664330" url="https://sk.wikipedia.org/wiki?curid=664330" title="Krokodíl čelnatý">
Krokodíl čelnatý



</doc>
<doc id="664342" url="https://sk.wikipedia.org/wiki?curid=664342" title="Kyánamid">
Kyánamid

Kyánamid je organická zlúčenina so sumárnym vzorcom CN2H2. Táto biela pevná látka sa široko používa v poľnohospodárstve a pri výrobe farmaceutík a iných organických zlúčenín. Používa sa tiež ako liek odstrašujúci od alkoholu. Molekula obsahuje nitrilovú skupinu pripojenú k aminoskupine. Deriváty tejto zlúčeniny sa označujú ako kyánamidy, najbežnejší je kyánamid vápenatý (CaCN2).
Tautoméry a samokondenzácie.
Kyánamid, obsahuje nukleofilné aj elektrofilné miesto v tej istej molekule, prechádza rôznymi reakciami so sebou. Kyánamid existuje v dvoch tautomérom, prvý je N≡CNH2 a druhý je HN=C=NH ("karbodiimidový" tautomér). Prevláda najmä forma N≡CNH2, ale v niekoľkých reakciách (napr. v silylacii) táto diimidová forma sa zdá byť dôležitá.
Kyánamid dimerizuje, čím vzniká 2-kyánoguanidín (dikyándiamid). Táto dimerizácia je nepriaznivo ovplyvnená kyselinami a je inhibovaná nízkymi teplotami. Cyklický trimer sa nazýva melamín.
Výroba.
Kyánamid sa vyrába hydrolýzou kyánamidu vápenatého, ktorý sa zase pripravuje z karbidu vápenatého, prostredníctvom procesu Frank-Caro.
 N≡CNCa + H2O + CO2 → CaCO3 + N≡CNH2
Konverzia sa uskutočňuje na suspenzii.
Reakcie a použitia.
Kyánamid možno považovať za funkčný jednouhlíkový fragment, ktorý môže reagovať ako elektrofil alebo nukleofil. Hlavná reakcia, ktorú vykazuje kyánamid, spočíva v pridaní zlúčenín obsahujúcich kyslý protón. Voda, sírovodík a selenid vodíka reagujú s kyánamidom za vzniku močoviny, tiomočoviny a selenomočoviny:
 H2NCN + H2E → H2NC(E)NH2 (E = O, S, Se)
Týmto spôsobom sa kyánamid správa ako dehydratačné činidlo, a môže tak vyvolať kondenzačné reakcie. Alkoholy, tioly a amíny reagujú analogicky za vzniku alkylizomočovín, „pseudotiomočovín“ a guanidínov. Protivredové liečivo cimetidín sa generuje pomocou takejto reaktivity. Súvisiace reakcie využívajú bifunctionalitu kyánamidu, na heterocykly, a tento druhý reaktivity je základom niekoľkých farmaceutických syntéz, ako je aminopyrimidin imatinibu) a výroba herbicídov amitrol a hexazinón. Liek na ošetrenie vypadávania vlasov minoxidil a antihelmintiká albendazol, flubendazol a mebendazol obsahujú 2-aminoimidazolovú subštruktúru odvodenú od kyánamidu. Kyánamid sa tiež používa pri syntéze ďalších farmaceutických liekov vrátane tirapazamínu, etravirínu, revaprazanu a dasantafilu.
Kyánamidový anión má charakter pseudochalkogénu, a preto sa môže považovať za analogický s vodou alebo sírovodíkom.
Pomocou kyánamidového aniónu, sa pripravujú sekundárne amíny, ktoré nie sú kontaminované primárnymi alebo terciárnymi amínmi, akou je reakcia kyánamidu s alkylhalogenidmi na "N,N"-dialkylkyánamidy, ktoré sa dajú ľahko hydrolyzovať na dialkylamíny a potom dekarboxylovať. Kyánamid sa pridáva v prítomnosti N-brómsukcínimidu k olefinickým dvojitým väzbám. Adičný produkt sa prevedie bázami na N-kyanaziridín, cyklizovaný v prítomnosti kyselín na imidazolíny, ktoré môžu ďalej reagovať na vicinálne diamíny alkalickým štiepením.
Kyánamid je tiež všestranným syntetickým stavebným prvkom pre heterocykly: vytvára 2-aminobenzimidazol s 1,2-diaminobenzénom a vytvára sa s ľahko dostupným cyklickým enamínom 4-(1-cyklohexenyl)morfolínom a s elementárnou sírou a 2-aminotiazol v dobrých výťažkoch.
Dikyánamid sodný je dostupný v dobrom výťažku a vysokej čistote z kyánamidu a kyanogénchloridu ktorý je vhodný ako medziprodukt na syntézu aktívnych farmaceutických zložiek. Guanidínová skupina sa zavádza reakciou kyánamidu so sarkozínom Pri priemyselnej syntéze kreatínu:
Tento spôsob syntézy sa väčšinou vyhýba problematickým nečistotám, ako sú kyselina chlóroctová, kyselina iminodioctová alebo dihydrotriazín, ktoré sa vyskytujú pri iných spôsobov výroby. Fyziologický prekurzor kyselina guanidinooctová sa získa analogicky reakciou kyánamidu s glycínom.
Metódy stabilizácie kyánamidfmelu umožňujú jeho sprístupnenie v priemyselnom meradle. Kvôli silnej afinite k samokondenzácii v alkalickom prostredí (pozri vyššie) sú roztoky kyánamidu stabilizované pridaním 0,5% hmotn. dihydrogenfosforečnanu sodného ako pufru. Tuhý kyánamid sa vyrába opatrným odparením rozpúšťadla a následným pridaním hydrolyticky labilného esteru kyseliny mravčej. Ester absorbuje stopy vlhkosti (potlačenie tvorby močoviny), neutralizuje zásaditosť (amoniak) a neustále uvoľňuje malé množstvo kyseliny mravčej.
Poľnohospodárske využitie.
Kyánamid, pod obchodným názvom Dormex, je bežné poľnohospodárske odbúravadlo používané na jar na stimuláciu rovnomerného otvárania púčikov, skorého lístia a kvitnutia. Kyánamid môže účinne kompenzovať mierny nedostatok chladiacich jednotiek nahromadených po predchádzajúcej jeseni a zachrániť úrodu, ktorá by sa inak stratila. Je obzvlášť efektívny pre dreviny, ako sú bobuľoviny, hrozno, jablká, broskyne a kivi. Predávkovanie, vysoká koncentrácia a chyby v načasovaní aplikácie môžu poškodiť púčiky (najmä broskyňových).
50% vodný roztok kyánamidu sa tiež používa ako biocíd (dezinfekčný prostriedok), najmä v chove ošípaných, pretože účinne ničí salmonely a šigely a bojuje s muchami vo všetkých vývojových štádiách.
Environmentálne aspekty.
Kyánamid sa rozkladá hydrolýzou na močovinu, vynikajúce hnojivo. Huby, ako napríklad "Myrothecium verrucaria", urýchľujú tento proces pomocou enzýmu kyánamid hydratáza.
Kyánamidová funkčná skupina.
Kyánamid je názov pre funkčnú skupinu so vzorcom NCNRR', kde R a R' môžu byť rôzne skupiny. Tieto zlúčeniny sa nazývajú kyanamidy. Jedným z príkladov je naftylkyánamid, C10H7N(H)CN Niektoré kyánamidy sa pripravujú alkyláciou kyánamidu vápenatého. Ďalšie, napríklad naftylové deriváty, sa vyrábajú nepriamo.
Kyánamid vo vesmíre.
Vďaka vysokému trvalému dipólovému momentu (tj. 4,32 ± 0,08 D) bol kyánamid detegovaný spektrálnymi emisiami pochádzajúcimi z molekulárneho mračna Sgr B2 (T &lt;100 K) prostredníctvom jeho mikrovlnných prechodov ako prvá známa medzihviezdna molekula obsahujúca rámec NCN.
Bezpečnosť.
Kyánamid sa používa ako droga odstrašujúca od alkoholu v Kanade, Európe a Japonsku.
U ľudí má kyánamid miernu toxicitu. Bolo hlásené, že expozícia na pracovisku sprejom s obsahom kyanamidu alebo expozícia u ľudí žijúcich v blízkosti miest kde sa používa na postrek, spôsoboval im podráždenie dýchacích ciest, kontaktnú dermatitídu, bolesti hlavy a gastrointestinálne príznaky nevoľnosti, vracania alebo hnačky.

</doc>
<doc id="664344" url="https://sk.wikipedia.org/wiki?curid=664344" title="Pravý krokodíl">
Pravý krokodíl



</doc>
<doc id="664345" url="https://sk.wikipedia.org/wiki?curid=664345" title="Krokodíl pralesný">
Krokodíl pralesný



</doc>
<doc id="664346" url="https://sk.wikipedia.org/wiki?curid=664346" title="Kajman">
Kajman

Kajman môže byť:

</doc>
<doc id="664347" url="https://sk.wikipedia.org/wiki?curid=664347" title="Kajmany">
Kajmany



</doc>
<doc id="664354" url="https://sk.wikipedia.org/wiki?curid=664354" title="Desomorfín">
Desomorfín



</doc>
<doc id="664356" url="https://sk.wikipedia.org/wiki?curid=664356" title="Dezormorfín">
Dezormorfín



</doc>
<doc id="664357" url="https://sk.wikipedia.org/wiki?curid=664357" title="Permonid">
Permonid



</doc>
<doc id="664358" url="https://sk.wikipedia.org/wiki?curid=664358" title="Európska liga vo volejbale mužov 2009">
Európska liga vo volejbale mužov 2009

Európska liga vo volejbale mužov 2009 bol 6. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala v 12 dejiskách všetkých zúčastnených tímov od 5.júna – 19. júla 2009, za účasti 12 tímov rozdelených do 3 skupín. Najlepšie tímy z každej skupiny postúpili do Final four spolu s usporiadateľom Final four, ktoré sa hralo v Portugalsku v Portimão. Víťaz Európskej ligy mal právo zúčastniť sa kvalifikácie o postup do Svetovej ligy v roku 2010.
Final four v Portimão.
 Portimão

</doc>
<doc id="664360" url="https://sk.wikipedia.org/wiki?curid=664360" title="Ostrovid">
Ostrovid

Ostrovid môže byť:

</doc>
<doc id="664361" url="https://sk.wikipedia.org/wiki?curid=664361" title="Krokodýl">
Krokodýl



</doc>
<doc id="664362" url="https://sk.wikipedia.org/wiki?curid=664362" title="Ostrovid obyčajný">
Ostrovid obyčajný



</doc>
<doc id="664363" url="https://sk.wikipedia.org/wiki?curid=664363" title="Rys európsky">
Rys európsky



</doc>
<doc id="664364" url="https://sk.wikipedia.org/wiki?curid=664364" title="Rys obyčajný">
Rys obyčajný



</doc>
<doc id="664365" url="https://sk.wikipedia.org/wiki?curid=664365" title="Hejus">
Hejus



</doc>
<doc id="664366" url="https://sk.wikipedia.org/wiki?curid=664366" title="Extrovert">
Extrovert

Extrovert (z lat. "extrávertere" - "extrá" = "navonok", "vertere" = "zameraný") je človek sústredený primárne na vonkajší svet a jeho vplyv na okolie. Svoju mentálnu energiu sústredia mimo seba, a tak dávajú viac najavo svoje pocity, vnemy a nápady. Extroverti majú tendenciu byť viac zhovorčiví, asertívni, nadšení a aktívni, svoje uznanie vyhľadávajú z vonkajších vnemov. Prítomnosťou iných ľudí energizovaní a viac vyhľadávajú sociálnu interakciu či kontakty ako introverti či ambiverti. Radi sa podieľajú na sociálnych aktivitách aj vo veľkých skupinách, dávajú najavo svoje pocity a rozmýšľajú počas rozprávania. Preferujú prácu v skupine alebo kolektívne projekty pred samostatnou prácou a viac konajú ako rozmýšľajú. Vlastnosť byť extrovert sa nazýva extroverzia. Opakom extroverta je introvert.
Väčšina slovenskej populácie sú extroverti. Pojem extroverta definoval a popularizoval švajčiarsky psychiater Carl Jung. Extroverzia je používaná v psychologickej typológií ako kľúčová vlastnosť v teóriách ako Big Five model, Myers-Briggs Type Indicator (typy s dominantnou extrovertnou funkciou so začiatočným písmenom E) alebo socionika (typy s extrovertným vedúcim informačným elementom končiace na písmeno E). V Hippokratovej teórií štyroch temperamentov sú extroverti v temperamente sangvinikov (emocionálne stabilný) alebo cholerikov (emocionálne labilný). 
Správanie.
Extroverti sú často videní vo väčších sociálnych skupinách. Radi trávia svoj čas von s kamarátmi, nemajú radi samotu (sú náchilní na nudu) a priveľké rozmýšľanie nad záležitosťami. Sú viac populárni, agresívni, expresívni a atraktívni. Sledujú viac vonkajšie javy ako svoj vnútorný svet, majú väčšiu škálu záujmov a viac známostí. Majú väčšiu snahu zapadnúť, sledovať sociálne normy a preferujú dekoratívnejšie oblečenie pred pohodlným. Extroverti majú väčšiu tendenciu konať zbrklo a bez rozmyslenia - radšej konajú ako sa nad svojimi akciami zamýšľajú (najmä extroverti). Spôsob života extrovertov je zväčša menej plánovaný, majú radi rušnejší život a značne menej preferujú vidiek pred mestom. V porovnaní s introvertnejšími ľudmi sa cítia viac ako súčasť sveta a viac doň zapadajú. Taktiež sa menej boja, že budú svojím prostredím či svetom ohromení. Vyžadujú však viac uznania a chváli ako introverti, hlavne z dôvodu slabej introspekcie nad svojími rozhodnutiami. Extroverti radi vytvárajú prostredie viac podporujúce sociálnu interakciu a môžu sa cítiť urazení pokiaľ ich nadšenie nie je opätované.

</doc>
<doc id="664368" url="https://sk.wikipedia.org/wiki?curid=664368" title="Extroverzia">
Extroverzia



</doc>
<doc id="664373" url="https://sk.wikipedia.org/wiki?curid=664373" title="CubeSat">
CubeSat

CubeSat je typ miniaturizovaného satelitu so štandardizovanou konštrukciou, tvorenou jedným alebo viacerými kubickými modulmi s hranou 10 cm. Základný modul (1U) má rozmery 100 × 100 × 113,5 mm a hmotnosť maximálne 2 kg, pričom moduly je možné kombinovať až do veľkosti 12U (2 × 2 × 3 moduly, rozmery 200 × 200 × 340,5 mm, hmotnosť do 24 kg). Pre svoju elektroniku a štruktúru často používajú bežné priemyselné komponenty. Na obežnú dráhu sú umiestňované vypustením z Medzinárodnej vesmírnej stanice (ISS) alebo ako sekundárne užitočné zaťaženie nosných rakiet. K januáru 2021 bolo vypustených už viac ako 1 350 cubesatov.
V roku 1999 Kalifornská polytechnická štátna univerzita (Cal Poly) a Stanfordova univerzita definovali špecifikácie cubesatov na podporu a rozvoj zručností potrebných pre návrh, výrobu a testovanie malých satelitov určených pre nízku obežnú dráhu Zeme (LEO), ktoré majú množstvo vedeckých výskumných funkcií a overujú nové vesmírne technológie.
Okrem cubesatov určených pre umiestnenie na rôzne obežné dráhy okolo Zeme, existujú aj cubesat misie k Mesiacu (Lunar IceCube, CAPSTONE, Lunar Flashlight), planetárne cubesaty (MarCO) aj cubesaty k ďalším telesám slnečnej sústavy, nesené a vypúšťané väčšinou materskou sondou (DART, Hera).
Dizajn.
Špecifikácia cubesatov má na najvyššej úrovni viacero cieľov. Hlavným dôvodom miniaturizácie satelitov je zníženie nákladov na ich vypustenie. Sú vhodné na vynášanie využitím nevyužitej kapacity väčších nosných rakiet. Pravidlá dizajnu cubesatov minimalizujú riziko pre zvyšok nosnej rakety a pre hlavný náklad. Zjednotenie užitočných zaťažení s vypúšťacími zariadeniami umožňuje rýchlu výmenu užitočných zaťažení a rýchle využitie možností vypúšťania.
Štandardné kocky cubesatov pozostávajú z jednotiek 10 × 10 × 11,35 cm, ktoré sú skonštruované tak, aby poskytovali priestor 10 × 10 × 10 cm alebo 1 liter užitočného objemu s hmotnosťou najviac 1,33 kg na jednotku. Najmenšia štandardná veľkosť je 1U, zatiaľ čo 3U sa skladá z troch pozdĺžne naskladaných jednotiek, ktoré sú spojené v rade.
Prístupové porty, ktoré majú byť prístupné aj po vložení do vypúšťacieho kontajnera majú byť orientované na stranách +X a -X, viď výkres Cal Poly.
Materiály použité v konštrukcii cubesatu musia mať rovnaký koeficient tepelnej rozťažnosti ako P-POD, aby sa zabránilo zaseknutiu pri vypúšťaní. Povoleným materiálom sú podľa špecifikácii štyri konkrétne zliatiny hliníka: 7075, 6061, 5005 a 5052. Hliník použitý na konštrukciu, najmenej v časti ktorá prichádza do styku s konštrukciou P-POD, musí byť eloxovaný, aby sa zabránilo zvareniu za studena. Výber je navyše z osvedčených materiálov, pretože nie všetky materiály môžu byť použité vo vákuu.
Zdroj energie.
Ako zdroj energie sa spravidla používajú solárne panely. Ak nie je možné polohovanie satelitu, býva jeho povrch rovnomerne pokrytý panelmi. V prípade ak je satelit polohovateľný (gyroskopmi, interakciou so zemským magnetickým poľom, motoricky a pod.), môžu sa využiť rozkladacie fotovoltické panely, orientované na Slnko. Sú dosahované hodnoty el. výkonu až 140 W/kg panelov, pre objem 0,07 W/cm³ zložených panelov. Vďaka rozkladacím panelom získava napr. 12U cubesat CAPSTONE až 120 W el. výkonu.
Zariadenie na vypúšťanie cubesatov.
Pretože takmer všetky cubesaty majú veľkosť 10 × 10 cm (bez ohľadu na dĺžku), je možné každý vypustiť pomocou univerzálneho vypúšťacieho kontajnera, napríklad Poly-PicoSatellite Orbital Deployer ("P-POD"), vyvinutého a vyrobeného v Cal Poly.
Právny rámec.
Na vypustenie družice a komunikácie sa vzťahuje kozmické právo. Pre objekty registrované na Slovensku platí niekoľko zákonov, kde medzi najdôležitejšie patrí:

</doc>
<doc id="664378" url="https://sk.wikipedia.org/wiki?curid=664378" title="Radoslav Danilák">
Radoslav Danilák

Ing. Radoslav Danilák PhD. (* 28. február 1969, Prešov) je slovenský vysokoškolský pedagóg, podnikateľ, inovátor, hardvérový architekt, držiteľ štátneho vyznamenania Pribinov kríž I. triedy a ocenenia Krištáľové krídlo.
Životopis.
Otec Michal Danilák bol vysoko aktívny funkcionár KSČ vo Východoslovenskom kraji, zastávajúci množstvo politických funkcií, vrátane lektora večernej univerzity marxizmu-leninizmu pri OV KSS v Prešove. 
Zmaturoval v roku 1987 na Strednej priemyselnej škole elektrotechnickej v Prešove. Štúdium elektrotechniky dokončil na Technickej univerzite v Košiciach, kde následne ako vysokoškolský učiteľ vyučoval teóriu kompilátorov. Dosiahol tu titul PhD. v informatike a MS (Master of Science) v elektrotechnike.
V roku 1998 odišiel do USA. Tam začínal v spoločnosti Gizmo Technologies ako hlavný architekt procesora x86-64. Následne prešiel do Toshiby, kde pracoval ako procesorový architekt a spoločne so svojím tímom vyvíjal čip do PlayStation 2. V spoločnosti NVIDIA bol šéfdizajnérom čipsetu nForce4. Podieľal sa na vývoji čipu Nvidia Fermi, použitého v Číne na budovu superpočítača Tianhe-1A. V roku 2006 spoluzaložil firmu SandForce, ktorá vyvinula SSD controller pre MLC flash pamäť, a v roku 2010 firmu Skyera produkujúcu sofistikovaný úložný priestor vo veľkosti škatule od pizze pre americkú armádu a tajné služby. Firmu SandForce po niekoľkých rokoch úspešne predal. V roku 2016 spoluzaložil v Silicon Valley spoločnosť Tachyum, ktorú riadi. So spoločnosťou Tachyum vyvíja širokospektrálne aplikovateľný procesor Prodigy s ambíciou vyriešiť problémy fyzikálnych vlastností čipov určených pre datacentrá a vysokovýkonné počítače s ohľadom na ekologickú udržateľnosť technologického pokroku.
Je autorom približne 220 patentov.
Ocenenia.
Prezident Andrej Kiska mu 8. januára 2019 prepožičal vyznamenanie Pribinov kríž I. triedy za mimoriadne zásluhy o hospodársky rozvoj Slovenskej republiky v oblasti podnikania a informačných technológií. Ocenenie Krištáľové krídlo v kategórii inovácie a startupy obdržal 9. februára 2020.

</doc>
<doc id="664379" url="https://sk.wikipedia.org/wiki?curid=664379" title="Bannik">
Bannik

Bannik () je v mytológii východných Slovanov démonický trpaslík, zvláštny druh škriatka, neláskavý duch. Žije v bani (sauna), je zvyčajne neviditeľný, niekedy má podobu nahého starca pokrytého blatom a lístím saunovej metličky alebo muža s dlhými vlasmi a tiež sa z neho stáva kanec, pes, mačka, žaba a biely zajac. Žije za pieckou v bani (sauna) alebo pod poličkou. Rád sa saunuje v bani po niekoľkých výmenách osôb, umýva sa veľmi špinavou vodou, ktorá steká z ľudských tiel. Predpokladá sa, že Bannik sa saunuje po polnoci a v tom čase sa ľudia už nemajú saunovať.
Ľudové predstavy.
Za všetky neúspechy v bani (sauna) je vinný Bannik. Najobľúbenejšou zábavou Bannika je popáliť ľudí vriacou vodou, hádzať kamene do piecky a tiež búchať na stenu, čím vystraší tých, ktorí sa saunujú. Bannik škodí veľmi bolestivo (vytrháva kožu alebo ľudí usaunuje k smrti), ale iba tým, ktorí porušujú pravidlá.
Aby si Bannika ľudia spriatelili, nechávajú mu v bani kúsok ražného chleba s množstvom soli a tiež mu v bani nechávajú trochu vody a kúsok mydla. Aby Bannik nikomu neubližoval, ľudia udusia čierne kurča bez toho, aby mu vytrhali perie a zakopú ho pod prah bane a nechávajú ho tam až do Zeleného štvrtka.
Bannik v ženskej podobe sa nazýva Bannika alebo matka bane. Je to strapatá a strašná stará žena. Môže sa zjavovať tiež nahá, alebo v podobe mačky. Býva pod poličkou.
Ďalšou verziou banniky je Šišiga. Je to démonické stvorenie, ktoré sa vydáva za známeho človeka a láka ľudí do bane na parný kúpeľ a môže sa usanunovať až ku smrti. Šišiga sa zjavuje tým, ktorí vchádzajú do bane so zlými úmyslami a bez modlitby.
Bannik sa zúčastňuje vianočných veštieb. O polnoci dievčatá prídu k otvoreným dverám bane a zdvihnú si sukne. Ak sa Bannik dievčaťa dotkne huňatou rukou, bude mať dievča bohatého ženícha, ak nechlpatou rukou, bude chudobná a ak mokrou rukou, bude z nej opilec.
Podľa legendy sa červená neviditeľná čiapka Bannika, ktorú si necháva sušiť na kachliach, dá ukradnúť presne o polnoci. Po krádeži však musíte hneď utekať do kostola, ale ak tam včas nedobehnete, Bannik vás dobehne a zabije.

</doc>
<doc id="664380" url="https://sk.wikipedia.org/wiki?curid=664380" title="Lublinský trojuholník">
Lublinský trojuholník

Lublinský trojuholník je trojstranná platforma pre politickú, hospodársku, kultúrnu a sociálnu spoluprácu medzi Litvou, Poľskom a Ukrajinou, ktorej cieľom je podpora integrácie do EÚ, medzinárodná bezpečnosť a boj proti ruskej agresii.
Krajiny Lublinského trojuholníka vyjadrili podporu obnoveniu územnej celistvosti Ukrajiny v rámci medzinárodne uznaných hraníc a vyzývajú na ukončenie ruskej agresie proti nej. Lublinský trojuholník podporuje udelenie Ukrajiny štatútu partnera posilneného NATO a konštatuje, že udelenie Ukrajiny akčnému plánu členstva v NATO je ďalším nevyhnutným krokom týmto smerom.
Trojstranný formát je založený na tradíciách a historických väzbách týchto troch krajín. Príslušné spoločné vyhlásenie podpísali ministri 28. júla v poľskom Lubline. Lublin bol vybraný konkrétne ako náznak stredovekej Lublinskej únie, ktorá vytvorila Poľsko-litovské spoločenstvo, jeden z najväčších štátov vtedajšej Európy.
História.
28. júla 2020 bola podpísaná v poľskom Lubline spoločná deklarácia ministrov zahraničných vecí Litvy, Poľska a Ukrajiny (Linasa Linkevičiusa, Jaceka Chaputowicza a Dmytra Kulebu) o vytvorení tomto formáte.
1. augusta 2020 pozval minister zahraničných vecí Ukrajiny Dmytro Kuleba ministra zahraničných vecí Bieloruska Volodymyra Makeiho na druhé stretnutie, ktoré sa má konať v Kyjeve. Počas Ekonomického fóra v poľskom Karpaczi 10. septembra 2020 riaditeľ východného oddelenia poľského ministerstva zahraničia Jan Hofmokl uviedol, že Lublinský trojuholník by mal byť v skutočnosti štvorspolkom s Bieloruskom. Podľa jeho slov sa Minsk v počiatočnej fáze zaujímal o tento politický projekt, ale neskôr zmenil názor.
17. septembra 2020 sa uskutočnilo prvé stretnutie (vo video formáte) národných koordinátorov Lublinského trojuholníka, ktoré vytvorili ministri zahraničných vecí Ukrajiny, Poľska a Litvy v júli 2020. Vasyl Bodnar (Ukrajina), Marcin Pszydach (Poľsko) a Dalus Cekuolis (Litva) boli vymenovaní za koordinátorov tohto tejto trojstrannej spolupráce. Strany rokovali o prípravách na ďalšie stretnutie ministrov zahraničných vecí Lublinského trojuholníka, ktoré sa má konať v Kyjeve z iniciatívy ministra Dmytra Kulebu. Jednou z hlavných úloh Lublinského trojuholníka by mala byť koordinácia opatrení Ukrajiny, Poľska a Litvy s cieľom účinne čeliť výzvam a hrozbám pre spoločnú bezpečnosť, medzi ktoré patrí priorita čeliť hybridným hrozbám zo strany Ruska.
29. januára 2021, počas prvého online stretnutia Lublinského trojuholníka, ukrajinský minister zahraničia Dmytro Kuleba na brífingu uviedol, že Ukrajina, Litva a Poľsko sú za vstup Bieloruska do Lublinského trojuholníka, ale nato ešte nenastal čas.
28. februára 2021 vyšlo najavo, že koncom januára 2021 bieloruský prezident zvolený v roku 2020 Sviatlana Cichanovská najskôr kontaktoval ministra zahraničných vecí Ukrajiny Dmytra Kulebu, kde nás pozval na stretnutie Lublinského trojuholníka a čaká na pozvánka na offline stretnutie s pánom Kulebom a s Najvyššou radou. Svitlana poznamenala, že chce, aby sa „Lublinský trojuholník“ stal „Lublinskou štvorkou“.
Mechanizmy spolupráce.
Podľa tohto spoločného vyhlásenia Litvy, Poľska a Ukrajiny by sa ministri zahraničných vecí strán mali pravidelne stretávať, najmä za účasti multilaterálnych aktivít, za účasti vybraných partnerov. Budú tiež organizovať konzultácie na úrovni vedenia ministrov zahraničných vecí svojich krajín a na týchto ministerstvách vytvárať pozície zástupcov pre spoluprácu v rámci Lublinského trojuholníka.
Počas prvého videokonferenčného stretnutia 17. septembra 2020 identifikovali národní koordinátori hlavné činnosti Lublinského trojuholníka a dohodli sa na zabezpečení udržateľnej interakcie medzi formátom na rôznych pracovných úrovniach. Počas stretnutia sa dohodli na základných princípoch Lublinského trojuholníka a načrtli plány spolupráce v blízkej budúcnosti. Jednou z hlavných úloh by mala byť koordinácia krokov troch štátov s cieľom účinne riešiť súčasné výzvy a hrozby pre našu spoločnú bezpečnosť. Medzi prioritné témy spolupráce patrí spoločná reakcia na hybridné hrozby zo strany Ruska, najmä v boji proti dezinformáciám. Zdôraznil sa význam udržania úzkej spolupráce v rámci medzinárodných organizácií.
Námestníci ministrov tiež súhlasili so začatím trojstranných tematických konzultácií na úrovni riaditeľov ministerstiev zahraničných vecí týchto troch krajín. Koordinátori venovali dôležitú pozornosť situácii v Bielorusku a niektorých ďalších krajinách v regióne. Vasyl Bodnar vyjadril vďačnosť partnerom za ich neustálu podporu územnej celistvosti a zvrchovanosti nášho štátu a podporu v boji proti ruskej agresii. Taktiež informoval svojich kolegov o hlavných cieľoch krymskej platformy a vyzval Poľsko a Litvu, aby aktívne spolupracovali v rámci platformy, ktorej cieľom je zbaviť Krym Krymu.
12. októbra 2020 predseda ukrajinskej vlády Denis Shmygal upozornil na dôležitosť novovytvoreného „Lublinského trojuholníka“ a vyzval poľského prezidenta Andrzeja Dudu, aby rozšíril jeho formát, konkrétne o diskusiu o možnosti stretnutia hláv vlád v „Lublinský trojuholník“ počas svojej návštevy Ukrajiny.
27. februára 2021 litovský minister zahraničia Gabrielius Landsbergis pre ukrajinský rozhlas Liberty uviedol, že iniciatíva Lublinský trojuholník, ktorá spája Ukrajinu, Litvu a Poľsko, približuje Ukrajinu k európskej integrácii: 
Verí tiež, že iniciatíva Krymská platforma je „mimoriadne užitočná nielen na hľadanie konkrétnych riešení, ale aj na pripomenutie problému okupácie Krymu“.
Medziparlamentné zhromaždenie.
Medziparlamentné zhromaždenia Najvyššej rady Ukrajiny, do Sejmu a Senátu Poľskej republiky a Sejmu Litovskej republiky bola založená v roku 2005 nadviazať dialóg medzi týmito troma krajinami v parlamentnej dimenzii. Ustanovujúca schôdza zhromaždenia sa uskutočnila 16. júna 2008 v Kyjev, na Ukrajine. V rámci zhromaždenia sa nachádzajú výbory pre európsku a euroatlantickú integráciu Ukrajiny, humanitárnu a kultúrnu spoluprácu.
Spoločný tím.
Litovsko-poľsko-ukrajinská brigáda je mnohonárodná jednotka s kapacitami spoločnej vojenskej brigády určená na vykonávanie nezávislých vojenských operácií v súlade s medzinárodným právom alebo na účasť na týchto operáciách. Skladá sa zo špeciálnych vojenských jednotiek troch krajín, vybraných z 21. streleckej brigády Pidgal (Poľsko), 80. útočnej brigády (Ukrajina) a práporu veľkovojvodkyne Biruty Ulanovej (Litva).
Litovsko-poľsko-ukrajinská brigáda bola zriadená v rámci trojstrannej spolupráce v oblasti obrany v roku 2014. Poskytovanie národného príspevku vysoko pripraveným mnohonárodným vojenským formáciám (rezervné dohody OSN, bojové taktické skupiny EÚ, sily reakcie NATO), ako aj medzinárodným mierovým a bezpečnostným operáciám pod záštitou OSN, EÚ, NATO a ďalších medzinárodných bezpečnostných organizácií – na základe mandátu Rady bezpečnosti OSN a v prípade schválenia parlamentmi zúčastnených krajín.
Od roku 2016 je LitPolUkrbrig dôležitým prvkom snáh NATO o implementáciu štandardov NATO v ozbrojených silách Ukrajiny. Medzi hlavné činnosti brigády patrí výcvik ukrajinských dôstojníkov a vojenských jednotiek v týchto normách, plánovanie a vykonávanie operačných úloh a udržiavanie operačnej pripravenosti.

</doc>
<doc id="664384" url="https://sk.wikipedia.org/wiki?curid=664384" title="Sauna">
Sauna

Sauna je pôvodné fínske slovo označujúce malú stavbu alebo miestnosť, ktorá sa po vykúrení používa na ohrievanie pri saunovaní. Vnútro sauny je veľmi dobre izolované od okolia a vykladané drevom, ktoré pôsobí dobre na psychiku človeka. V saune sú saunové kachle (), ktoré vyhrejú miestnosť zvyčajne na teplotu od 60 do 120°C, ale možno nájsť sauny aj s teplotou 130 až 140 °C. Vo fínskej saune sú na kachliach kamene, na ktoré sa občas nalieva voda, aby vzniknutá para na chvíľu zvýšila vlhkosť vzduchu. Vlhkosť vzduchu v saune je obvykle relatívne malá - niekoľko desiatok percent.
V saunových kachliach sa zvyčajne kúri drevom, ale veľmi časté sú aj elektrické kachle, najmä v bytoch. Niekedy je možné stretnúť sa aj s naftovými kachľami.
Primitívna sauna môže fungovať bez použitia saunových kachieľ. Základom je opäť dobre izolovaná stavba, ktorá je však vykurovaná kameňmi rozžeravenými vonku na otvorenom ohni. To je asi aj pôvodný princíp vykurovania sauny.
Infrasauna využíva na priame ohrievanie tela infračervené žiarenie.
Saunovanie.
Ohriatie tela nad normálnu telesnú teplotu je príjemné a relaxujúce. V saune sa uvoľňujú unavené svaly a upokojuje vystresovaný mozog, pretože telo vyplavuje do krvi látky, ktoré prinášajú úľavu - napríklad endorfíny. Neexistuje odporúčaný čas, počas ktorého sa máte vyhrievať. Platí tu zlaté pravidlo" "Kým sa vám to páči." Napriek tomu je nutné dbať na pocity pálenia nosa a kože tváre a zvýšeného pocitu horúčavy. Zvyčajne k nemu dochádza asi po 15 minútach (podľa teploty vzduchu v saune). Každé predĺženie času stráveného v horúčave, ale aj v chlade je rizikovou záležitosťou. Pre lepší pocit zo saunovania sa saunujúci vo Fínsku často šľahajú brezovými metličkami s lístím (fínsky "vihta" alebo "vasta)." Privádzajú si ním na kožu viac tepla a vdychujú éterické látky z rozdrvených brezových listov. V Česku sa k prekrveniu kože používajú rôzne pomôcky (kefy, žinky) a hlavne cielená automasáž.
Po ohriatí v saune si telo ochladzujeme pobytom na studenom vzduchu alebo radšej prudkým znížením teploty pomocou sprchy či skokom alebo vstupom do jazera či bazéna. Do vody sa vstupuje bežne aj vtedy, keď je vodná hladina zamrznutá. Vtedy sa do ľadu vyseká prieruba, tzv. "". Aj napriek tomu, že to tak nevyzerá, prudké ochladenie vyvoláva príjemné pocity. V Česku sa miesto jazier používa v saunách ochladzovací bazénik a priestor na vzduchu. Hlavičky do vody sa neodporúčajú starším ľuďom a ľuďom s vysokým krvným tlakom.
Prudké ohriatie a ochladenie tela sa opakuje niekoľkokrát. Dodržuje sa obvyklé pravidlo: "Kým sa vám to páči". Pravidelné saunovanie výrazne zlepšuje imunitný systém človeka a zlepšuje život človeka, preto sa často veľmi odporúča.
Fíni sa saunujú väčšinou nahí. Nahota je povinná z hygienických dôvodov v každej verejnej saune na celom svete a výhodná z fyziologických dôvodov, pretože najlepšie umožňuje ochranu kože voči horúčave. Iba ak je sauna verejná a zmiešaná, je vhodné dopredu zistiť, či sa používajú plavky, aby ste neurobili faux pas . Uteráky sa v saune väčšinou nepoužívajú, len by prekážali. V Česku je, naopak, povinné používať dostatočne veľké uteráky či osušky, aby si saunujúci mohli na ne položiť aj nohy, prípadne si nimi podložiť chrbát. Po saunovaní je však viac než vhodné sa utrieť do sucha. Bežným doplnkom je saunová čiapka, ktorá chráni vlasy pred teplom, aj keď v skutočnosti sa vlasy a koža hlavy dokážu ubrániť vplyvu horúčavy úplne dostatočne.
Zdravotné prínosy saunovania.
Sauna je druhom termoterapie, liečebnej metódy, ktorá využíva priaznivé účinky mierneho prehriatiu tkanív či celého organizmu. Ďalšími druhmi termoterapie sú termálne kúpele, parafínové zábaly alebo prosté naparovanie nôh. Termoterapia funguje na princípe hormézie - priaznivého účinku miernej záťaže na organizmus, ktorá posilňuje odolnosť organizmu, spomaľuje jeho starnutie a chráni pred civilizačnými chorobami. Záťažou je v tomto prípade prehriatie organizmu nad normálnu telesnú teplotu (približne na 39 ° C). Klinické štúdie ukázali, že sauna môže u diabetikov znižovať hladinu cukru, posilňovať srdce a tým brániť jeho zlyhaniu u kardiakov, ďalej zlepšovať prekrvenie organizmu a tým zlepšovať potrebné hojenie ťažko hojiteľných rán a v neposlednom rade priaznivo pôsobí na psychiku človeka. Zatiaľ žiadna známa štúdia neskúmala vplyv saunovania na dlhovekosť, rakovinu alebo imunitu človeka. Saunovanie v čase tehotenstva alebo dojčenia nie je problém. Názor, že saunovanie znižuje plodnosť mužov, je pravdivý len čiastočne. Saunovanie síce znižuje množstvo spermií, ale nie tak, aby ohrozilo plodnosť. Navyše, tento stav sa po 3 mesiacoch vynechania sauny upraví.
Obmedzenia pre saunujúce sa osoby.
Saunovanie sa neodporúča pri chorobách srdca a krvného obehu, klinické štúdie však ukazujú, že mierne rozumné saunovanie môže kardiakom naopak veľmi prospieť. Aj pre častých návštevníkov sáun môže byť však dlhodobý pobyt v rozhorúčenej saune nebezpečný. Pri kožných chorobách sa treba poradiť s lekárom. Rozhodne nie je vhodné s takouto chorobou chodiť do verejnej sauny. Do sauny by nemal chodiť ani človek s horúčkou, pretože jeho termoregulačný systém je narušený. Okrem toho by mohol nakaziť ostatných saunujúcich sa.
Hoci sauna uvoľňuje, pre telo je to extrémna záťaž, a tak sa neodporúča, aby človek chodil do sauny veľmi unavený alebo nevyspatý. Človek by nemal byť ani hladný alebo naopak prejedený. Rovnako tak by nemal byť smädný.
Pretože človek sa počas saunovania veľa potí, je nutné telu dodávať dostatočné množstvo tekutín a v tom je vhodné pokračovať aj po skončení saunovania. Fíni v saune bežne popíjajú aj alkoholické nápoje, hoci sa to väčšinou neodporúča, pretože človek sa v saune veľmi ľahko opije.
Pri saunovaní detí treba brať do úvahy ich malé telo a väčšiu vnímavosť voči zmenám teploty. Preto by sa nemali saunovať v priteplých saunách alebo sa vystavovať veľkým zmenám vlhkosti. Do sauny môžeme vziať aj niekoľkomesačné dieťa, ale musíme byť veľmi opatrní, pretože malé dieťa ešte nedokáže dobre ovládať svoju telesnú teplotu a hrozí mu prehriatie .
Do sauny by nemali chodiť osoby s ochorením srdca. Srdcový tep sa v saune zvyšuje o 30-75 %.
Ako sa správne saunovať.
Pred prvým vstupom do parného priestoru sa umyte mydlom a osprchujte. Pred každým vstupom do parnej kabíny zotrite vodu z povrchu tela. Sauna nie je para! Do sauny si vezmite len uterák a žiadne oblečenie, na ktoré si sadnete alebo ľahnete a masážnu špongiu alebo kefu, nie však z umelých vlákien. V saune dýchajte len ústami. Suchý vzduch pri dýchaní nosom vysušuje sliznicu a spôsobuje bolesť hlavy. Pri potení si masírujte povrch tela. Po 8 - 15 minútach vyjdite z parnej kabíny, opláchnite sa pod sprchou a ochlaďte sa v bazéniku, pokiaľ možno aj hlavu. Pri pocite chladu sa vráťte do sauny. Procedúru teplo - chlad opakujte trikrát, aby mala sauna účinok. Pri saunovaní je nutné veľa piť, najlepšie čistú vodu, ale aj minerálku, džús alebo chladný čaj. Alkohol je absolútne nevhodný.
Sauna ako kultúrne dedičstvo.
Sauna je vo Fínsku neodmysliteľnou súčasťou národnej kultúry. Prakticky je to rovnako posvätné miesto ako kostol . Považuje sa preto za nevhodné hádať sa v nej alebo si nadávať. Sauny v rôznych variantoch je možné nájsť po celom svete.
Vo Fínsku je sauna bežným zariadením bytu zabudovaným do jadra vedľa kúpeľne a aj v mnohopodlažných domoch. Vďaka tomu, že vo Fínsku sú veľmi obľúbené chaty u jazier v prírode, dá sa povedať, že v krajine je viac sáun než ľudí. Napriek tomu aj vo Fínsku sú verejné sauny. Do spoločných verejných sáun sa vo Fínsku zásadne chodí bez plaviek .
Vo Fínsku sa sauna rozšírila masovo až v druhej polovici 20 storočia, keď sa začala používať aj v panelových domoch miest. Dnes ju majú v dome alebo v byte 4 z piatich fínskych domácností. Saunu má aj väčšina fínskych firiem alebo inštitúcií. Nachádza sa vo fínskom parlamente a aj na letisku v Helsinkách .
Vo Fínsku sa nachádza aj najhlbšie položená sauna na svete. Je v hĺbke 1 400 metrov pod zemským povrchom v bani v Pyhäsalmi, kde sa ťaží zinok a meď.
Zvláštnym fínskym koníčkom sú sauny postavené na podvozku prívesu za osobný automobil (). Obvykle sú vyhrievané pecou na drevo.
Vo Fínsku existuje podľa povestí aj saunový elf. Volá sa Saunatonttu a údajne vie čarovať.
Sauna vo svete.
V Česku sú rozšírené predovšetkým dva druhy sáun , ktoré sa však pôvodnej fínskej saune nepodobajú. Prvá je tzv. "pára," kde je teplota len niekoľko stupňov Celzia vyššia ako je teplota tela, ale vlhkosť je prakticky stopercentná. Vďaka tomu pôsobí blahodarne pri liečbe a prevencii dýchacích ťažkostí. V takejto saune sa veľmi dobre prekrví podkožie, ale telo sa neprehreje.
Druhým obvyklým druhom sauny býva suchá sauna (tiež švédska), kde sa teplota pohybuje okolo 100 °C, ale na pec sa neprilieva voda. V zásade sa to neodporúča ani skúšať, pretože používané kachle na to nebývajú stavané a hrozí zranenie elektrickým prúdom. Od tohto druhu sauny sa dnes ustupuje, pretože nevyužíva žiadnu vlhkosť a ľudské telo nie je vtedy schopné spotiť sa.
Existujú však aj sauny, kde sa na kachle prilieva voda.
V Estónsku, ktorého kultúra je v mnohom blízka fínskej, je sauna () práve takou samozrejmosťou, ako vo Fínsku. Estónska sauna je rovnaká ako fínska a býva bežne súčasťou domácností, chýba len v obytných budovách vystavaných počas Sovietskeho zväzu.
V Rusku sa stavajú podobné sauny, ako sú fínske, ale používa sa v nich aj voda a nielen na polievanie kameňov, ale vo veľkom množstve aj na umývanie, preto majú oveľa väčšiu vlhkosť, čím je ruská sauna (baňa, po rusky ) znesiteľnejšia aj pre menej skúsených návštevníkov. V tradičnej ruskej saune je s ohľadom na veľké množstvo používanej studenej vody obvykle pod doskovou podlahou nádržka na odvádzanie či vsakovanie prebytočnej vody. Tradičným nápojom používaným v ruskej saune na doplňovanie tekutín je čaj.
V Turecku sú bežné turecké kúpele "hamam", ktoré sa však saune veľmi nepodobajú. Podobné boli aj antické rímske kúpele.
V Japonsku je možné sa stretnúť s kúpeľmi, kde je oproti saune postup opačný. Človek sa prudko ohreje v horúcej vode a potom sa pomaly chladí na vzduchu.
Vo Švédsku sú sauny (bastu) tiež časté, len zvyčajne nebývajú také teplé a je v nich nižšia vlhkosť.
História sauny.
Pôvod sauny je nejasný.
Ibrahim ibn Jakub, člen posolstva kalifa al-Hakama, ktoré prešlo Čechami v rokoch 965 a 966, opísal saunu Slovanov. Videl drevené búdky s trámami vypchatými machom, v rohu kachle, nad ktorými je otvor v strope pre odchádzajúci dym. Vnútri boli nádrže s vodou, ktorou sa polieva rozpálená pec. Ľudia vnútri potom rozháňajú teplý vzduch vechťami z trávy. Para v nich odstráni všetky stopy po vyrážkach či vredoch. Podobný záznam o existencii sauny uviedol vo svojom spise "Život a umučenie svätého Václava" břevnovský mních Kristián. Napísal, že istý vodca vrahov bol nájdený poležiačky v parnom kúpeli, ktorý sa nazýval „stub“ alebo izba.
Prvé popisy sauny sa objavujú v 11. a 12. storočí. V stredoveku bol parný kúpeľ obľúbený v celej Európe, ale napriek tomu v 16. storočí Klaus Magnus tvrdí, že nikde nie je parný kúpeľ taký dôležitý ako v severnej Európe. Verejnú saunu mala prakticky každá dedina. Pre Fínov bola už vtedy súčasťou ich každodenného života, miesto, kde sa stretávali a rozprávali sa. Zároveň bola sauna zrejme aj najčistejšie miesto v dedine, prípadne v dome, takže sa používala napríklad aj pri pôrodoch.
Fínska sauna sa v tých časoch odlišovala od dnešnej sauny. Bola to tzv. dymová sauna (). Jej hlavným znakom je, že vnútri je celá čierna od sadzí, pretože pri jej vyhrievaní sa dym valí z kachlí do miestnosti. Len čo sa nahreje veľká zásoba kameňov v kachliach, prestane sa kúriť, sauna sa umyje od sadzí a môže sa začať saunovanie. Hoci sadze človeka špinia, sú sterilné. Aj dnes sa s takou saunou môžeme stretnúť, aj keď relatívne zriedkavo. Napríklad najstaršia fungujúca verejná sauna vo Fínsku, sauna Rajaportin v Tampere, je dymová.
Zo zimnej vojny sa tradujú humorné príbehy, keď sa fínski vojaci ocitli nechtiac za frontovou líniou, pretože sa posunula počas času, keď sa vojaci saunovali, a potom bojovali s Rusmi nahí.

</doc>
<doc id="664385" url="https://sk.wikipedia.org/wiki?curid=664385" title="Kvalifikácia na Majstrovstvá sveta vo futbale 2022 – Európa">
Kvalifikácia na Majstrovstvá sveta vo futbale 2022 – Európa

Európska časť kvalifikácie na Majstrovstvá sveta vo futbale 2022 bola jednou zo šiestich kontinentálnych častí kvalifikácie o postup na MS vo futbale 2022 v Katare. O 13 miest na svetovom šampionáte sa uchádzali reprezentačné mužstvá 55 členských krajín Únie európskych futbalových zväzov (UEFA).
Žrebovanie kvalifikácie.
Žrebovanie kvalifikačných skupín sa uskutočnilo 7. decembra 2020 v Zürichu vo Švajčiarsku. 55 účastníckych tímov európskej kvalifikácie bolo vyžrebovaných do desiatich skupín, z toho piatich šesťčlenných a piatich päťčlenných. Víťazi skupín si zabezpečia postup na záverečný turnaj Majstrovstiev sveta 2022. Tímy z druhých miest, spolu s dvoma mužstvami z Ligy národov UEFA 2020/2021, postupujú do baráže o zostávajúce tri postupové miesta.
Nasadenie do košov.
Účastníkov kvalifikácie rozdelili pred žrebovaním na základe rankingu FIFA do šiestich výkonnostných košov (v zátvorke je poradie v rankingu FIFA z novembra 2020).
Baráž.
Tímy z druhých miest základných skupín, plus dva tímy z Ligy národov UEFA 2020/2021, mali šancu dostať sa na Majstrovstvá sveta cez baráž. 12 tímov bolo vyžrebovaných do troch play-off, ktoré sa hrali systémom semifinále a finále. Žreb sa konal 26. novembra 2021 v Zürichu, play-off sa hralo 24. a 29. marca 2022. Rusko bolo vylúčené, zápas Škótsko-Ukrajina a finále Play-off A boli preložené na jún.
Play-off A.
Wales postúpil na Majstrovstvá sveta.
Play-off B.
Poľsko postúpilo na Majstrovstvá sveta.
Play-off C.
Portugalsko postúpilo na Majstrovstvá sveta.

</doc>
<doc id="664386" url="https://sk.wikipedia.org/wiki?curid=664386" title="Európska liga vo volejbale mužov 2008">
Európska liga vo volejbale mužov 2008

Európska liga vo volejbale mužov 2008 bol 5. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 9 dejiskách všetkých zúčastnených tímov od 13. júna – 20. júla 2008, za účasti 9 tímov rozdelených do 2 skupín. Najlepšie dva tímy z každej skupiny postúpili do Final four spolu s usporiadateľom Final four, ktoré sa hralo v Turecku v Burse. Víťaz Európskej ligy mal právo zúčastniť sa kvalifikácie o postup do Svetovej ligy v roku 2009.
Final four v Burse.
 Bursa

</doc>
<doc id="664387" url="https://sk.wikipedia.org/wiki?curid=664387" title="Elektromotorická sila">
Elektromotorická sila



</doc>
<doc id="664394" url="https://sk.wikipedia.org/wiki?curid=664394" title="Vírusoid">
Vírusoid

Vírusoid alebo virusoid je druh subvírusovej častice (a teda aj druh nebunkovca), ktorý sa síce vyskytuje najmä u suchozemských rastlín, ale vírusoidom je napríklad aj vírus hepatitídy D. Konkrétne sú vírusoidy krátke kruhové molekuly ssRNA zapuzdrené obalovým proteínom kódovaným tzv. pomocným vírusom (helper vírusom). Genóm vírusoidov je zložený z niekoľko stoviek nukleotidov a nekóduje žiadne proteíny. Dá da teda povedať, že virusoidy sú v podstate viroidy obalené kapsidovým proteínom nejakého vírusu. V niektorých textoch sa vírusoidy hodnotia ako podtyp satelitov. Ako pri všetkých nebunkovcoch je aj pri virusoidoch sporné, či ich možno považovať za organizmy a za živé. 

</doc>
<doc id="664395" url="https://sk.wikipedia.org/wiki?curid=664395" title="Ján Országh">
Ján Országh

Ján Országh môže byť:

</doc>
<doc id="664398" url="https://sk.wikipedia.org/wiki?curid=664398" title="ENFP">
ENFP

ENFP (extroverzia, intuícia, cítenie, vnímanie), nazývaný Bojovník, Agitátor alebo Šampión je jeden z šestnástich osobnostných typov v rámci indikátora Myers-Briggs Type Indicator (MBTI). Ľudia tohto typu sú entuzia­s­tickí, charizmatickí a kreatívni. Sú zábavní a spontánni, nemajú radi rutinu a nedokážu sa dlhšiu dobu sústrediť na niečo, čo im pripadá neinšpirujúce a nudné. K ľudom sú empatickí, starostliví, no môžu byť výbušní a vyžadujú od ostatných uznanie. Patria do temperamentu idealistov (NF), v celkovej populácii sa objavujú v 8,1%, z čoho len jedna tretina sú muži.
ENFP využívajú ako primárne poznávacie funkcie extrovertnú intuíciu a introvertné cítenie (Ne-Fi). ENFP je ekvivalentom sociotypu IEE-ENFp (intuitívno-etický extratim).
Charakteristika.
ENFP sú nepokojní, no otvorení idealisti. Sú jedným z najviac všestranných typov, dobre komunikujúcich a pracujúcich s ľuďmi, no dobrí aj s nápadmi či teóriami. Často sa kvôli ich zamýšľavému, no sociálnemu a dobrosrdečnému správaniu označujú ako hybrid introverta a extroverta – ambivert. Záleží im na ich autenticite a na svojom vonkajšom obraze, chcú byť videní svojími najlepšími vlastnosťami. Majú silné, niekedy až prekvapivé myšlienky a názory, ktoré si tvoria vlastným uvážením podľa vlastného zmyslu morality, a snažia sa zmeniť v realitu pomocou energického nadšenia, motivujúce často aj ostatných. Majú veľakrát viac nápadov, ako zvládajú realizovať. Svoje hodnoty zakladajú na presvedčeniach získané z ich skúseností, z pocitov ostatných a vlastného pohľadu na dobro a zlo. Svoje názory si dokážu silno chrániť a ťažšie znášajú kritiku. Dokážu byť silno pomstychtiví alebo depresívni, najmä po zrade blízkeho. Napriek tomu sú ENFP jeden z najpriateľskejších a najmenej predsudkových typov. Dokážu sa na jednu situáciu pozerať z viacerých uhlov pohľadu a rešpektujú každého individualitu. Silne zakladajú na priateľstvách či vzťahoch (najviac z typov idealistického temperamentu) a neradi sú sami. Radi nadväzujú nové vzťahy, čo sa niektorým introvertným typom môže však zdať zastrašujúce. Aj keď sú extroverti, majú radi zmysluplné konverzácie a debaty, radi čítajú alebo píšu príbehy a sú fanúšikovia umenia. Sú značne viac diplomatickí a zamýšľaví ako praktickí či taktickí. Dokážu byť vážni, no radi dávajú najavo ich detinskejšiu stránku. Majú radi rozprávanie vtipov alebo hľadanie nových zážitkov či skúseností. Boja sa nudy, rutiny a stagnácie, niekedy sa tak môžu javiť ako nestabilní či nestáli. Môžu mať prudkejšie zmeny nálad, ťažšie zvládajú stres a vonkajší nátlak. Sú často sebakritickí a snažia sa byť čo najlepšími, ako môžu.
ENFP vidia svet často dramaticky a v mnohých možnostiach. Ich nápady sú často spontánne, originálne, no dezorganizované a majú zvyk nápady často zanechať pre nové a prípadne sa k starším nápadom vrátiť neskôr. Ľahko stratia motiváciu počas „nudnej“ realizácie nápadov a ťažko dokážu byť motivovaní nápadmi ostatných. Sú autentickí, samostatní a optimistickí, prekvapení, keď niečo nevyjde podľa ich očakávania. V práci dokážu mať široký záber, preferujú však najmä nevysiľujúcu zábavnú prácu s ľuďmi. Z idealistických typov dokážu najlepšie rozmýšľať bleskovo a za pochodu podľa vývoja situácie. Nemajú radi obmedzovanie slobody a závislosť. Z hľadiska povolania často bývajú žurnalisti, učitelia, politici, sociálni pracovníci či herci.
Vývoj.
V detstve sa ENFP najmä vyvíja ich dominantná funkcia – extrovertná intuícia – zodpovedná za nové nápady a spojenia. Sú otvorení novým skúsenostiam a zhovorčiví, napriek tomu často čítajú a sledujú, ako veci fungujú na vytvorenie väčších súvislostí. Odmala dávajú dojem všestrannosti z praktického aj intelektuálneho hľadiska, majú však tendenciu sa dostávať do problémov, najmä pred pubertou. Počas puberty ENFP prechádza silnými zmenami kvôli vývoju ich pomocnej funkcie, a môžu sa javiť viac uzatvorení do seba v niektorých chvíľach. Počas tejto fázy sa snažia nájsť „sami seba“ v nových pocitoch a získavajú silný zmysel morality. Po puberte a krátko pred jej koncom sa dostávajú do vnútornej rovnováhy a budujú si charakter ostávajúci im po zvyšok života. Počas dospelosti sa snažia nájsť najmä rovnováhu vo svojich vlastných skúsenostiach a nápadoch, hľadajúc rovnováhu, vnútorné uspokojenie a mier.
Poznávacie funkcie.
Ich dominantná vlastnosť je extrovertná intuícia, ktorá je známa hľadaním nových vecí, vymýšľaním nových nápadov, hravosťou a nespokojnosťou. Pri rozmýšľaní nad nápadmi často hovoria nahlas a v súvislostiach, niekedy ostatným nedávajúc zmysel. Na extroverta sú veľmi zamýšľaví, napriek tomu sú veľmi aktívni a často sa zamýšľajú, ako by mohli zlepšiť život sebe aj ostatným. Pri sledovaní udalostí sledujú okrem informácií aj kontext, tón hlasu, okolnosti a iné neverbálne prostriedky komunikácie - "čítajú medzi riadkami" a domýšľajú si k povedanému aj nepovedané. ENFP sledujú mnohé možnosti a spôsoby, neradi majú radi úzkomyseľnosť. Ich pomocná funkcia, tvoriaca pár s intuíciou je introvertné cítenie, čo spôsobuje ich emotívnosť a citové videnie sveta, snahu pochopiť seba a svet. Dáva ENFP a taktiež ESFP vnímanie sveta moralitou (dobré a zlé) a osobnými hodnotami. Ich rozhodnutia sú teda viac založené na morálnom a etickom dôsledku ako na logickosti a racionalite.
Úľavnou funkciou ENFP je extrovertné rozmýšľanie, ktorým sa ENFP snažia racionálne dávať najavo svoje nápady, získané extrovertnou intuíciou. Mimo primárny funkciový pár, ENFP preferujú neracionálne rozhodovanie a vyjadrovanie nad racionálnym, no dokážu vytvárať úsudky aj logicky a neemotívne. V takých prípadoch sa však často stávajú pasívne agresívni. Na druhej strane, táto funkcia posilňuje vodcovské schopnosti a sebavedomie tohoto typu. Posledná, podradená funkcia je introvertné snímanie, zamerané na správanie a zážitky. Vďaka tejto funkcii sú ENFP náchylní na veľké nečakané zmeny, ktoré im nevyhovujú napriek ich nepreferencii k rutine. Majú slabé cítenie tradícií, čo ich robí flexibilnejšími, ale zato môžu mať problémy so záväzkom. V porovnaní so Se typmi nemajú veľké potreby finančného bohatstva či materiálnych radostí. Taktiež napriek ich sledovania sveta z väčších súvislostí dokážu byť perfekcionistickí.

</doc>
<doc id="664405" url="https://sk.wikipedia.org/wiki?curid=664405" title="Európska liga vo volejbale mužov 2007">
Európska liga vo volejbale mužov 2007

Európska liga vo volejbale mužov 2007 bol 4. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 12 dejiskách všetkých zúčastnených tímov od 25. mája – 8.júl 2007, za účasti 12 tímov rozdelených do 3 skupín. Najlepšie tímy z každej skupiny postúpili do Final four spolu s usporiadateľom Final four, ktoré sa hralo v Portugalsku v Portimão. Víťaz Európskej ligy mal právo zúčastniť sa kvalifikácie o postup do Svetovej ligy v roku 2008.
Final four v Portimão.
 Portimão

</doc>
<doc id="664409" url="https://sk.wikipedia.org/wiki?curid=664409" title="FIVB Vyzývací pohár">
FIVB Vyzývací pohár



</doc>
<doc id="664417" url="https://sk.wikipedia.org/wiki?curid=664417" title="ExoMars Trace Gas Orbiter">
ExoMars Trace Gas Orbiter

ExoMars Trace Gas Orbiter (skrátene ExoMars Orbiter alebo TGO) je spoločný projekt Európskej vesmírnej agentúry (ESA) a ruskej vesmírnej agentúry Roscosmos. V roku 2016 vyslali k Marsu atmosférickú výskumnú družicu a demonštračný pristávací modul Schiaparelli EDM (), ako súčasť európskeho programu ExoMars.
Demonštračný pristávací modul Schiaparelli sa od TGO odpojil 16. októbra 2016 a bol navedený na pristávaciu trajektóriu. 19. októbra prebehol pokus o pristátie. Veľká časť šesťminútového zostupu prebehla podľa očakávania, v dôsledku predčasného uvoľnenia padáka však demonštračný modul tvrdo dopadol na povrch Marsu.
Výskumná družica TGO v marci 2017 spomalila pomocou aerobrakingu a usadila sa na obežnej dráhe Marsu. Aerobraking bol ukončený 20. februára 2018, kedy bola orbitálna dráha na záver stabilizovaná motoricky, s parametrami 200 x . Následne bola družica motoricky navedená na finálnu kruhovú dráhu s výškou , odkiaľ úspešne vykonáva vedecké pozorovania a zasiela dáta na Zem.
Kľúčovým cieľom misie je lepšie porozumieť metánu (CH4) a ďalším stopovým plynom prítomným v marťanskej atmosfére, ktoré by mohli byť dôkazom možnej biologickej aktivity. TGO bude tiež fungovať ako komunikačné spojenie pre pristávací modul a rover ExoMars a bude poskytovať komunikáciu pre ďalšie povrchové sondy Marsu so Zemou.
Vedecké prístroje TGO.
Zoznam vedeckých prístrojov na sonde TGO:
Porucha na prístroji ACS.
V roku 2020 zlyhal kryochladič na spektrometre TIRVIM, ktorý je súčasťou ACS. Spektrometer bol následne vypnutý. Kryochladič spoľahlivo fungoval 8 000 cyklov z 10 000 plánovaných.
Pozorovania TGO.
Voda na Marse.
Medzi najvýznamnejšie objavy z pohľadu kolonizácie Marsu patrí potvrdenie výskytu podpovrchových zásob vodného ľadu. Povrch Marsu bol zmapovaný neutrónovým detektorom FREND a vytvoril mapu ľadu a hornín bohatých na vodu vo vrchnej vrstve regolitu. Potvrdil tiež očakávaný, na vodu bohatý polárny permafrost.
Absencia metánu.
Podľa prvotných pozorovaní bola voči očakávaniu nameraná prekvapivo nízka úroveň metánu v hornej atmosfére.
Kolobeh chlóru v atmosfére.
V atmosfére bola zistená prítomnosť HCl. Vedci sa snažia vytvoriť teóriu o kolobehu chlóru v atmosfére Marsu.

</doc>
<doc id="664418" url="https://sk.wikipedia.org/wiki?curid=664418" title="Al-Amal">
Al-Amal

Nádej, alebo Al-Amal () alebo Hope () je prvá planetárna sonda Spojených arabských emirátov. Štartovala 20. júla 2020 na japonskej nosnej rakete H-IIA a od 9. februára 2021 je družicou planéty Mars, ktorú obieha vo výške od 20 000 &amp;do 43 000 km.
Dizajn, vývoj a operácie misie vedie Vesmírne stredisko Muhammada bin Rášida (MBRSC). Kozmickú sondu vyvinuli v MBRSC a v Laboratóriu pre fyziku atmosféry a vesmíru (LASP) na University of Colorado Boulder s podporou Arizonskej štátnej univerzity (ASU) a Kalifornskej univerzity v Berkeley. Zostavili ju na univerzite v Colorade.
Družica bude študovať denné a sezónne cykly poveternostných podmienok v spodnej atmosfére Marsu, ako je napríklad prachová búrka. Jej úlohou je skúmať, ako sa počasie líši v rôznych oblastiach planéty. Tiež to prispeje k našim poznatkom o stratách atmosférického vodíka a kyslíka na Marse a ďalších možných príčinách drastických klimatických zmien planéty. 
Al-Amal bola prvou z troch vesmírnych misií vyslaných na Mars počas štartovacieho okna Marsu v roku 2020. Misie tiež zahájili národné vesmírne agentúry v Číne (Tianwen-1) a USA (Mars 2020 a jeho rover "Perseverance"). Sonda bola vypustená z Tanegashima Space Center v Japonsku s japonskou raketou H-IIA. Všetky tri sondy dorazili k Marsu vo februári 2021. Misia Al-Amal a bola prvá z troch, ktorá dorazila na Mars a vykonala úspešný manéver vstupu na obežnú dráhu dňa 9. februára 2021. Spojené arabské emiráty sa tak stali prvou arabskou krajinou a piatou krajinou, ktorá sa dostala na Mars, a druhou krajinou, ktorá na svoj prvý pokus úspešne vstúpila na obežnú dráhu Marsu. Z tejto trojice sond je tiež najmenšia a najľahšia.

</doc>
<doc id="664421" url="https://sk.wikipedia.org/wiki?curid=664421" title="Slovenský PATRIOT">
Slovenský PATRIOT

Slovenský PATRIOT, pôvodne založená v roku 2021 ako Reálna Národná Strana – PATRIOT (skratka RNS – PATRIOT) je slovenská politická strana. Bola založená v roku 2021 okolo europoslanca Miroslava Radačovského. Neskôr bola strana premenovaná na Slovenský PATRIOT.
Vedenie strany.
Predsedníctvo strany má deväť členov.
Voľby 2023.
Pred predčasnými parlamentnými voľbami v septembri 2023 sa líder strany SNS, Andrej Danko, rozhodol zahájiť spájanie národných síl. Začiatkom mája oznámili Andrej Danko a Miroslav Radačovský, že sa dohodli na volebnej spolupráci ich strán. Viacero členov predsedníctva strany, vrátane Miroslava Radačovského, Michala Radačovského a Adama Lučanského sa takto dostalo na kandidátku strany SNS.
V roku 2025 sa Miroslav Radačovský dostal do Národnej rady ako náhradník za poslanca Rudolfa Huliaka, ktorý sa stal ministrom. Zatiaľ pôsobí ako nezaradený poslanec, ktorý podporuje vládu. V súčasnosti má tak strana Slovenský Patriot v parlamente jedného zástupcu. 

</doc>
<doc id="664422" url="https://sk.wikipedia.org/wiki?curid=664422" title="Skanzen rušňov a technických zariadení">
Skanzen rušňov a technických zariadení

Skanzen rušňov a technických zariadení je železničné múzeum a pobočka Múzea histórie mesta Zduńska Wola. Nachádza sa v miestnej časti Karsznice.
Skanzen pripomína význam dôležitého železničného uzla „Karsznice“ na uhoľnej magistrále Horné Sliezsko – baltské prístavy. Vznikol vďaka riaditeľstvu severného obvodu štátnych železníc a iniciatíve pracovníkov ako podniková pamätná izba Podniku železničných vozidiel v Karszniciach. Po prípravách trvajúcich od roku 1989 bol pre návštevníkov oficiálne otvorený 11. novembra 1993. Prvým exponátom bol parný rušeň Ty23-273. Postupne pribudlo sedem ďalších parných rušňov od rôznych výrobcov, tri priemyselné parné rušne a tri dieselové rušne. Medzi najvýznamnejšie exponáty patrí americký rušeň pre nákladnú dopravu Ty246-22 s prezývkou „Truman“ či „Američan“. Je jediným zachovaným exemplárom v Poľsku. V roku 1999 v dôsledku zmien v štátnych železniciach začala zbierka chátrať. V 2007 mesto Zduńska Wola spolu s Múzeom histórie mesta prejavili záujem o prevzatie zbierok ohrozených vandalizmom, čo sa podarilo v roku 2010. Od 2015 je pobočkou Múzea histórie mesta Zduńska Wola.

</doc>
<doc id="664431" url="https://sk.wikipedia.org/wiki?curid=664431" title="Európska liga vo volejbale mužov 2006">
Európska liga vo volejbale mužov 2006

Európska liga vo volejbale mužov 2006 bol 3. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 8 dejiskách všetkých zúčastnených tímov od 21.júla – 20.augusta 2006, za účasti 8 tímov, ktoré hrali v jednej skupine každý s každým. Najlepšie 4 tímy zo skupiny postúpili do Final four spolu s usporiadateľom Final four, ktoré sa hralo v Turecku v Izmire. Víťaz Európskej ligy mal právo zúčastniť sa kvalifikácie o postup do Svetovej ligy v roku 2007.
Final four v Izmire.
 Izmir

</doc>
<doc id="664435" url="https://sk.wikipedia.org/wiki?curid=664435" title="Centauri Production">
Centauri Production

Centauri Production je česká vývojárska spoločnosť, zameraná na vývoj počítačových hier. Je tiež aktívna v produkcii multimediálnych aplikácií, prezentácií, softvérov pre filmové a animačné štúdiá, a pre webové stránky a interface. Centauri Production bola členom IDEA Games.
Vydané hry.
V Centauri Production zatiaľ vydali nasledujúce hry (všetky pre PC):
Používané technológie.
CPAL3D je engine vytvorený Centauri Production pre vlastné použitie. Bol použitý k vytvoreniu hry Memento Mori (2008), víťaza ceny Best Adventure Story award za rok 2008 na Adventure Archiv.

</doc>
<doc id="664436" url="https://sk.wikipedia.org/wiki?curid=664436" title="Pat a Mat">
Pat a Mat



</doc>
<doc id="664440" url="https://sk.wikipedia.org/wiki?curid=664440" title="Kyselina peroxosírová">
Kyselina peroxosírová

Kyselina peroxosírová je jedna z dvoch peroxokyselín síry. V pevnom stave je to nestála bezfarebná kryštalická látka, ktorá sa teplom alebo pôsobením vzdušnej vlhkosti ľahko rozkladá. Jej nestály vodný roztok sa nazýva kyselina Caroova.
Príprava.
Čistú kyselinu peroxosírovú pripravíme rozpúšťaním oxidu sírového v peroxide vodíka
 SO3 + H2O2 → H2SO5
alebo reakciou kyseliny chlórsulfónovej s koncentrovaným peroxidom vodíka
 HSO3Cl + H2O2 → H2SO5 + HCl
alebo z kyseliny peroxodisírovej pôsobením vody
 H2S2O8 + H2O → H2SO5 + H2SO4.
Vodný roztok kyseliny peroxosírovej (kyselina Caroova) sa pripravuje v laboratóriu bezprostredne pred použitím zmiešaním kyseliny sírovej s peroxidom vodíka
 H2SO4 + H2O2 → H2SO5 + H2O
reakcia je silne exotermická, preto je nevyhnutná vysoká opatrnosť.
Vlastnosti.
Kyselina peroxosírová vo svojej molekule obsahuje jednu peroxoskupinu -O-O-. Usporiadanie väzieb atómu síry ku kyslíkovým atómom si zachováva rovnakú tetraedrickú symetriu, ako má anión kyseliny sírovej SO42-, tzn. uhol medzi väzbami O-S-O je približne 109,5°.
S kyselinou chlórsulfónovou reaguje za vzniku kyseliny peroxodisírovej
 H2SO5 + HSO3Cl → H2S2O8 + HCl.
Kyselina peroxosírová patrí medzi veľmi silné kyseliny a súčasne je veľmi silným oxidačným činidlom, rovnako ako jej soli. V laboratóriu sa používa najmä jej kyslá draselná soľ, hydrogenperoxosíran draselný, KHSO5, ktorý je priemyselne vyrábaný a dodávaný ako trojný komplex s hydrogensíranom draselným (kyslý síran draselný) a normálnym síranom draselným 2KHSO5·KHSO4·K2SO4 pod obchodným názvom „Oxon“.
Kyselina peroxosírová sa s vodou neobmedzene mieša, ale ako kyselina samotná, tak jej soli, sa postupne vo vodnom roztoku rozkladajú za vzniku peroxidu vodíka, napr.
 H2SO5 + H2O → H2SO4 + H2O2
čo je podstatou jej oxidačného účinku.
Organické tioétery oxiduje dvojstupňovo najprv na sulfoxidy
 R1–S–R2 + H2SO5 → R1–SO–R2 + H2SO4
(R1 a R2 označuje dva rovnaké alebo rôzne alkylové radikály) a pri nadbytku oxidačného činidla až na sulfóny
 R1–SO–R2 + H2SO5 → R1–SO2–R2 + H2SO4.
Podobne možno oxidovať pôsobením tohto činidla terciárne amíny na aminoxidy
 R3N + H2SO5 → R3N–O + H2SO4
kde R3 značí tri rovnaké alebo rôzne alkylové radikály.
Použitie.
Kyselina peroxosírová sa v laboratóriu aj v priemysle používa ako oxidačné činidlo. Pri príprave plastických hmôt polymerizáciou sa jej soli (amónne, sodné, draselné) používajú ako iniciačné činidlá. Ďalej sa kyselina používa ako dezinfekčné (napr. pri údržbe plaveckých bazénov, ale aj na čistenie zubných protéz) či bieliace činidlo (napr. v papierenskom priemysle na odstránenie lignínu z celulózy) a na odstraňovanie zápachov. Používa sa tiež pri likvidácii kyanidov, najmä v kaloch odpadajúcich pri extrakcii zlata z rúd.
Bezpečnosť.
Kyselina peroxosírová má silne leptajúce účinky, preto pri práci s ňou je nutné používať ochranné prostriedky a zabrániť jej kontaktu s ľudským telom. Pri kontakte s horľavými látkami môže spôsobiť aj ich samovznietenie.
Historická poznámka.
Kyselinu peroxosírovú objavil nemecký chemik Heinrich Caro na konci 19. storočia.
Táto kyselina sa tiež objavila v divadelnej hre Lijavec, kde fiktívny spoluautor hry Jára Cimrman považoval vzorec H2SO5 za dobrý vtip, ktorý musí pobaviť každého chemika.

</doc>
<doc id="664447" url="https://sk.wikipedia.org/wiki?curid=664447" title="Santos Abril y Castelló">
Santos Abril y Castelló

Santos Abril y Castelló (* 21. september 1935, Alfambra, Španielsko) je španielsky rímskokatolícky kňaz, bývalý vatikánsky diplomat, vysoký úradník rímskej kúrie a kardinál.
Životopis.
Abril y Castelló sa narodil v španielskej Alhambre. Za kňaza bol vysvätený za diecézu Teruel a Albarracín 19. marca 1960. V roku 1961 odišiel študovať do Ríma a získal doktorát zo spoločenských vied na Pápežskej univerzite svätého Tomáša Akvinského (Angelicum) a doktorát z kanonického práva na Pápežskej Gregorovej univerzite. Navštevoval Pápežskú cirkevnú akadémiu v Ríme.
Diplomatická kariéra.
Po nástupe do diplomatickej služby pri Svätej stolici pracoval v Pakistane, Turecku a na druhej sekcii štátneho sekretariátu v Ríme. 29. apríla 1985 ho pápež Ján Pavol II. vyhlásil za apoštolského nuncia v Bolívii a titulárneho arcibiskupa v Tamade. Biskupské svätenie prijal 16. júna 1985 od kardinála, štátneho sekretára Agostina Casaroliho. Pápež Ján Pavol II. ho 2. októbra 1989 vymenoval za apoštolského proununcia v Kamerune, Gabone a Rovníkovej Guinei, 24. februára 1996 za nuncia v Juhoslávii, 4. marca 2000 za nuncia v Argentíne, 9. apríla 2003 za nuncia v Slovinsku a Bosne a Hercegovine, ku ktorému 12. apríla pridal titul nuncia v Macedónsku.
Kariéra v Rímskej kúrii.
Dňa 22. januára 2011 ho pápež Benedikt XVI vymenoval za vice-camerlenga úradu apoštolskej komory, úradníka zodpovedného za kontrolu prístupu k pápežskému konkláve a dohľad nad jeho činnosťou.
2. apríla 2011 bol vymenovaný za člena Kongregácie pre biskupov, 21. novembra 2011 za veľkňaza v Bazilike Panny Márie Major (kde nahradil vo funkcii kardinála Bernarda Lawa) a 18. februára 2012 ho pápež Benedikt povýšil na kardinála, čím sa stal kardinálom - diakonom v San Ponziane.
21. apríla 2012 bol vymenovaný za člena Kongregácie pre kauzy svätých, Kongregácie pre biskupov a Kongregácie pre evanjelizáciu národov.
Dňa 23. júla 2012 pápež Benedikt XVI. vymenoval arcibiskupa Piera Luigiho Celatu ako jeho nástupcu vo funkcii vice-camerlenga.
Bol jedným z kardinálskych voličov, ktorí sa zúčastnili na pápežskom konkláve v roku 2013, ktoré zvolilo pápeža Františka. Deň pred voľbami denník La Stampa označil Abrila y Costella za možného kandidáta na pápežský stolec, pretože spájal skúsenosti z Latinskej Ameriky i Rímskej kúrie. Noviny tiež informovali, že Abril pred konkláve slúžil ako sprostredkovateľ v diskusiách medzi frakciami kardinálov zastupujúcich Latinskú Ameriku a ďalšími, ktorí hľadali pápeža mimo územia kúrie. 
15. januára 2014 bol menovaný na päťročné funkčné obdobie ako člen Komisie kardinálov dohliadajúcich na Inštitút náboženských diel (IOR), všeobecne známej ako Vatikánska banka, a 4. marca 2014 ho členovia Komisia zvolili za predsedu.
Jeho menovania v rámci kúrie sa skončili dosiahnutím veku 80 rokov, rovnako ako jeho volebné právo v pápežskom konkláve.
28. decembra 2016 prijal pápež František jeho rezignáciu na post veľkňaza a na jeho miesto vymenoval kardinála Stanislawa Rylka.

</doc>
<doc id="664448" url="https://sk.wikipedia.org/wiki?curid=664448" title="Európska liga vo volejbale mužov 2005">
Európska liga vo volejbale mužov 2005

Európska liga vo volejbale mužov 2005 bol 2. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 8 dejiskách všetkých zúčastnených tímov od 3. júna – 24. júla 2005, za účasti 8 tímov rozdelených do 2 skupín. Najlepšie dva tímy z každej skupiny postúpili do Final four spolu s usporiadateľom Final four, ktoré sa hralo v Rusku v Kazaňi.
Final four v Kazaňi.
 Kazaň

</doc>
<doc id="664451" url="https://sk.wikipedia.org/wiki?curid=664451" title="André Armand Vingt-Trois">
André Armand Vingt-Trois

André Armand Vingt-Trois (* 7. november 1942, Paríž, Francúzsko† 18. júl 2025 Paríž) bol francúzsky rímskokatolícky kňaz, emeritný parížsky arcibiskup (20052017) od roku 2007 kardinál.
Životopis.
André Vingt-Trois sa narodil v roku 1942 v 5. parížskom obvode. Po ukončení štúdia na lýceu Henricha IV. študoval od roku 1962 katolícku teológiu a filozofiu v kňazskom seminári svätého Sulpicia v Issy-les-Moulineaux. Štúdium prerušil v rokoch 19641965 kvôli základnej vojenskej službe, ktorú strávil v západnom Nemecku. Štúdiá ukončil licenciátom na Katolíckom inštitúte v Paríži.
28. júna 1969 mu udelil kardinál François Marty sviatosť kňazského svätenia a následne sa stal kaplánom vo farnosti Sainte-Jeanne de Chantal v 16. obvode. V roku 1974 bol menovaný riaditeľom seminára sv. Sulpicia a vyučoval tu morálnu teológiu a teológiu sviatosti. V roku 1981 sa parížskym arcibiskupom stal Jean-Marie Lustiger, ktorý Vingt-Troisa menoval generálnym vikárom arcidiecézy. Pápež Ján Pavol II. ho vymenoval 25. júna 1988 titulárnym biskupom a ustanovil ho pomocným biskupom v Paríži.
21. apríla 1999 bol menovaný arcibiskupom v Tours a 11. februára 2005 sa stal nástupcom kardinála Jeana Marie Lustigera v Parížskej arcidiecéze. Intronizácia prebehla 5. marca v katedrále Notre-Dame. Okrem toho bol 14. marca toho istého roku menovaný do čela ordinariátu pre veriacich byzantského rítu vo Francúzsku. 7. decembra 2017 pápež František prijal jeho rezignáciu z dôvodu dosiahnutého limitu veku a menoval novým parížskym arcibiskupom Michela Aupetita. Až do jeho intronizácie zostal Ving-Trois apoštolským administrátorom arcidiecézy.
Vingt-Trois bol 5. novembra 2007 v Lurdoch zvolený za prezidenta Francúzskej biskupskej konferencie, ktorým bol až do 30. júna 2013. 24. novembra 2007 ho prijal Benedikt XVI. ako kardinála-kňaza do kolégia kardinálov. V roku 2017 bol emeritováný z dôvodu dosiahnutia kánonického veku. 18. júla 2025 v Paríži odišiel na večnosť do domu Otca.

</doc>
<doc id="664453" url="https://sk.wikipedia.org/wiki?curid=664453" title="SV Wiler-Ersigen">
SV Wiler-Ersigen

SV Wiler-Ersigen je švajčiarsky florbalový klub z Zuchwil. Vznikol v roku 1984. Svoj prvý titul získal v roku 2004. Okrem družstva seniorov má klub aj tímy juniorov, dorastencov, žiakov a prípravku. Klubové farby sú zelená a biela.
História.
Wiler vznikol v roku 1984, v roku 1988 sa dostal do švajčiarskej najvyššej súťaže (NLA), v roku 1996 zostúpil do druhej ligy, o rok neskôr sa dostal späť do najvyššej súťaže. V roku 2004 vyhral prvý titul, o rok neskôr potom vyhral švajčiarsku ligu, pohár a Pohár majstrov európskych krajín (dnešný Pohár majstrov). S 12 titulmi z ligy je spoločne s UHC Rot-Weiss Chur (dnešná Chur unihockey) najúspešnejším tímom najvyššej švajčiarskej súťaže. Zúčastnil sa Pohára majstrov európskych krajín 2011, ktorý sa konal v Mladej Boleslavi, aj prípravného turnaja Czech Open, kam Wiler jazdí pravidelne každý rok.

</doc>
<doc id="664458" url="https://sk.wikipedia.org/wiki?curid=664458" title="Bad Guy">
Bad Guy

„Bad Guy“ (štylizované malými písmenami) je pieseň americkej speváčky Billie Eilish. Vyšla prostredníctvom hudobných vydavateľstiev Darkroom a Interscope Records ako piaty singel z jej debutového štúdiového albumu "When We All Fall Asleep, Where Do We Go?" Autormi sú Eilish a jej brat Finneas O'Connell, ktorý pieseň tiež produkoval. Je zaradená do žánrov ako elektropop, dance-pop, pop-trap a nu-goth pop. Z inštrumentálnej stránky sa v nej vyskytujú minimalistické zvuky elektrickej basy, bicích, lúskania prstami či 808 bass. Čo sa týka textu piesne, Eilish sa posmieva svojmu milencovi, že je zlý, hoci naznačuje, že je húževnatejšia než on. Tiež sa dotýka tém týkajúcich sa mizérie a sarkazmu.
Pieseň obdržala hlavne pozitívne recenzie. Prirovnávala sa tiež k hudbe od The White Stripes, Lorde a Fiona Apple. Singel „Bad Guy“ bol komerčne úspešný a dosiahol prvé miesto v americkom rebríčku "Billboard" Hot 100, ako aj na popredných priečkach v Austrálii, Kanade, Estónsku, Fínsku, Grécku, Maďarsku, Islande, Novom Zélande, Nórsku a Rusku. V Spojených štátoch ukončil 19-týždňové kraľovanie piesne „Old Town Road“ od Lil Nas X a Billyho Raya Cyrusa. „Bad Guy“, okrem iných, vyvrcholil tiež na druhom mieste v britskom rebríčku jednotlivcov. Získal niekoľko certifikátov, najmä desaťnásobné platinové ocenenie Austrálskej asociácie nahrávacieho priemyslu (ARIA) a šesťnásobné ocenenie Americkej asociácie nahrávacieho priemyslu (RIAA). Pieseň získala niekoľko ocenení, vrátane Nahrávky a Piesne roka na 62. ročníku udeľovania cien Grammy v roku 2020.
Videoklip, ktorý režíroval Dave Meyers bol nahraný na speváčkin YouTube kanál v rovnakom čase ako vyšiel digitálny singel. Video zobrazuje Eilish, ktorá je zapojená do niekoľkých aktivít, vrátane divokého tanca, krvácania z nosa a sedenia na chrbte muža, ktorý robí kliky. Eilish vystupovala s piesňou pri viacerých príležitostiach a zaradila ju aj na zoznam piesní svojich turné When When All Fall Asleep Tour (2019) a Where Do We Go? World Tour (2020). 11. júla 2019 bol vydaný remix skladby „Bad Guy“ v spolupráci s kanadským spevákom Justinom Bieberom.

</doc>
<doc id="664459" url="https://sk.wikipedia.org/wiki?curid=664459" title="Európska liga vo volejbale mužov 2004">
Európska liga vo volejbale mužov 2004

Európska liga vo volejbale mužov 2004 bol premiérový ročník volejbalovej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 8 dejiskách všetkých zúčastnených tímov od 21. mája – 11. júl 2004, za účasti 8 tímov rozdelených do 2 skupín. Najlepšie dva tímy z každej skupiny postúpili do Final four spolu s usporiadateľom Final four, ktoré sa hralo v Česku v Opave.
Final four v Opave.
 Opava

</doc>
<doc id="664463" url="https://sk.wikipedia.org/wiki?curid=664463" title="Kyselina peroxodisírová">
Kyselina peroxodisírová

Kyselina peroxodisírová H2S2O8, tiež sa nazýva Marshallová kyselina po profesorovi Hughovi Marshallovi, ktorý ju ako prvý vytvoril, je jednou z peroxokyselín síry. Anión vznikajúci nahradením dvoch atómov vodíka sa nazýva "peroxodisíranový" (zastarano "persíranový anión"). Soli odvodené od kyseliny peroxodisírovej sa nazývajú peroxodisírany a hydrogenperoxodisírany.
Vlastnosti.
Kyselina peroxodisírová je nestabilná bezfarebná kryštalická látka so silnými oxidačnými účinkami. Reaguje až výbušne s organickými látkami.
Syntéza.
Kyselina peroxodisírová sa pripravuje reakciou kyseliny chlórsírovej s peroxidom vodíka:
 2ClSO3H + H2O2 → H2S2O8 + 2 HCl
Ďalšou metódou je elektrolýza mierne koncentrovanej kyseliny sírovej (60 – 70 %) s platinovými elektródami pri vysokej prúdovej hustote a napätí:
 H2SO4 + H2O → H3O+ + HSO4− (disociácia kyseliny sírovej)
 2HSO4− → H2S2O8 + 2e− (E0 = +2.4V) (oxidácia hydrogénsíranu)
 2H2SO4 → H2S2O8 + H2 (celková reakcia)
 3H2O → O3 + 6H+ (ozón ako vedľajší produkt)
Použitie.
Kyselina peroxodisírová sa používa na výrobu farbív a peroxidu vodíka. Využíva sa aj v analytickej chémii.

</doc>
<doc id="664467" url="https://sk.wikipedia.org/wiki?curid=664467" title="Kajman šťukohlavý">
Kajman šťukohlavý



</doc>
<doc id="664468" url="https://sk.wikipedia.org/wiki?curid=664468" title="Kajman okuliarový">
Kajman okuliarový



</doc>
<doc id="664469" url="https://sk.wikipedia.org/wiki?curid=664469" title="Spongebob Squarepants">
Spongebob Squarepants



</doc>
<doc id="664470" url="https://sk.wikipedia.org/wiki?curid=664470" title="Celestín Anton Radványi">
Celestín Anton Radványi

Celestín Anton Radványi (pseudonymy: "ERCÉ", ale aj "E. Lorad", "Anton Koltin", "r.olec" atď; * 20. marec 1911, Levice† 24. august 1978, Trenčín) bol slovenský spisovateľ, novinár, dramatik, libretista, prekladateľ, publicista, ilustrátor a jeden zo zakladateľov slovenskej životopisnej lexikografie.
Životopis.
Celestín Anton Radványi navštevoval ľudovú školu v Spišskom Podhradí, potom v Spišskej Novej Vsi, kde začal aj gymnaziálne štúdiá. Pokračoval v nich v Levoči a v Nových Zámkoch a v roku 1932 tu aj maturoval na Štátnom reálnom gymnáziu. V rovnakom roku začal štúdium práva na Právnickej fakulte Univerzity Komenského v Bratislave až do roku 1936, avšak štúdium nedokončil. Celý svoj život, okrem krátkeho obdobia po maturite, keď pôsobil ako učiteľ v Bánovskej Kese (1932), zasvätil novinárskej práci. Roku 1933 sa stal zodpovedným redaktorom regionálneho týždenníka "Slovenský juh" v Nových Zámkoch (1933), neskôr denníka "Slovenská pravda" v Bratislave (1936). V roku 1937 pôsobil ako korešpondent "Slovenskej Pravdy" a "Slováka" vo Varšave, kde sa venoval aj štúdiu novinárstva. V roku 1939 bol krátko redaktorom "Gardistu". Počas tzv. Homolovho puču (9.3.1939) bol zatknutý a uväznený v Brne na Špilberku. V máji 1941 nastúpil do redakcie "Slováka" a v auguste až novembri toho istého roka pôsobil ako korešpondent na východnom fronte.
Prvé literárne i kresliarske práce mu zverejnili už ako jedenásťročnému v brnianskom týždenníku "Nový Život." Od gymnaziálnych štúdií publikoval historické články v "Slovenskom juhu", neskôr v slovenských a českých časopisoch a novinách: "Rozvoj", "Svojeť", "Studentský časopis" (Praha), "Nástup", "Opera" (Brno), "Týždeň rozhlasu" (Praha), "Hvězda", "Vesna", "Plameň", "Kultúra", "Slovák", "Svoradov", "Nový svet", "Slovenská pravda", "Katolícke noviny" a i.
Knižne debutoval v roku 1932 zbierkou noviel "Bieda". Popularitu u čitateľov si získal knižkou "Mám sa výborne" (1935) s úsmevnými poviedkami zo študentského života, ktoré si aj sám ilustroval. Ich pokračovanie pod názvom "Z náhod a nehôd Maťa Babráka" sa neskôr pravidelne objavovalo v časopise Plameň, vydávaného pre mládež Spolkom sv. Vojtecha v Trnave.
V roku 1936 mu vyšli historické romány z čias protitureckých bojov "V tôni polmesiaca" a "Mračná nad Novými Zámkami". V tom istom roku publikoval na pokračovanie v časopise "Plameň" aj historickú povesť zo 16. storočia "Pomsta". Ďalší román na pokračovanie s názvom "V tajných službách" bol uverejnený v "Slovenskej Pravde" v roku 1937. V roku 19381939  vychádza román na pokračovanie "Ondráš zbojník", opäť časopise "Plameň", ktorého bol v rokoch 19361939 aj členom redakčnej rady.
Radványi sa už od detstva intenzívne zaujímal o históriu, k čomu mu poslúžila aj jeho znalosť cudzích jazykov. Jeho dlhoročné novinárske pátranie po slávnych stopách minulosti plus hlboké národné presvedčenie nakoniec vyústilo do zostavenia biografickej encyklopédie o živote a dielach významných slovenských rodákov "Slovenská krv", ktorá vyšla v marci roku 1943 aj keď v knihe je uvedený rok 1942. "Slovenská krv" sa stala nielen prvým, ale na dlhé desaťročia aj jediným nadčasovo použiteľným špeciálnym životopisným slovenským lexikónom. Bola to prvá práca svojho druhu u nás, pričom treba zdôrazniť, že išlo o ojedinelý priekopnícky projekt jednotlivca a ďalšiu takúto prácu, ktorá vyšla až po 44 rokoch v podobe prvého zväzku "Slovenského biografického slovníka", zostavoval veľký kolektív autorov. Motto "Slovenskej krvi" znelo: „Kto chce ozaj milovať svoj národ, musí veľa vedieť o ňom, i o jeho synoch!“ "Slovenská krv" bola po februári 1948 zakázaná a pripravené nové, doplnené vydanie nikdy nevyšlo.
Celo Radványi sa venoval aj dramatickej tvorbe a okrem niekoľkých jednoaktoviek bol autorom libreta populárnej operety Gejzu Dusíka "Pod cudzou vlajkou" (1940) či divadelnej hry "Prievan" (1940).
Bol vydavateľom a zodpovedným redaktorom prvého slovenského obrázkového týždenníka pre ženy, "Úsmev slovenských žien a dievčat" (19401941) a redigoval edíciu populárnych zošitových "Moderných románov" (19401944), ktoré vychádzali v týždennej periodicite.
Krátko po skončení II. svetovej vojny ho zatkli a z väznice Krajského súdu v Bratislave ho prepustili až v júli 1946. Hoci ho ľudový súd nakoniec oslobodil, musel sa aj s rodinou vysťahovať z Bratislavy a po krátkej zastávke v Trnave býval v Trnovci nad Váhom a v Bátovciach až do roku 1953, keď sa presťahoval znova do Trnavy. Medzičasom pracoval ako korektor v tlačiarni "Pravdy" vo Zvolene (1947), stal sa výkonným redaktorom a grafikom časopisu "Obchod a práca" v Nitre (19471948) a keďže nesmel publikovať pod vlastným menom, písal pod rozličnými pseudonymami a živil sa aj prekladmi. Na prelome rokov 1949 a 1950 bol krátko redaktorom "Katolíckych novín" v Bratislave, kam sa v roku 1953 opäť vrátil. Medzitým bol nezamestnaný a externe tvoril podnikové kroniky, inzerciu, reklamy a inú grafickú tvorbu najmä pre "Slovenskú spoločnosť pre racionálnu výživu". V rokoch 19621968 pôsobil ako vedúci oddelenia propagácie a redaktor závodného časopisu "Naše zrkadlo" v národnom podniku "Merina" v Trenčíne"." Neskôr, v roku 1968 sa znovu vrátil do redakcie "Katolíckych novín", s ktorými spolupracoval aj po odchode do dôchodku v roku 1976. Zomrel na následky tragickej nehody v Trenčíne dňa 24. augusta 1978. Pochovaný je v Trnave na Novom cintoríne.
Preklady.
Knižné.
Podľa bibliografie literárnej tvorby Cela Radványiho, ktorú k nedožitej sedemdesiatke v marci roka 1981 zostavili a napísali M. Hradný a P. Radványi, doplnili v roku 1988, súpis knižných, časopiseckých a redigovaných prác Celestína Radványiho má viac ako 4000 položiek. Okrem toho, že si väčšinu svojich kníh a novinárskych príspevkov aj sám ilustroval, jeho kresby uverejnili mnohé noviny, časopisy a kalendáre. Napríklad je autorom obálky, kresieb hlavičiek a celej grafickej úpravy kalendára Pútnik svätovojtešský na rok 1970, i na rok 1971. Presný počet uverejnených kresieb, ilustrácií, kreslených žartov a pod. sa už nedá zistiť ale je to určite štvorciferné číslo.
Spisovateľ a novinár C. A. Radványi, ktorý za minulého režimu patril k tým, čo mali byť zabudnutí a úplne vymazaní z našej histórie, bol znova objavený a rehabilitovaný až v deväťdesiatych rokoch a spoločenského uznania sa mu dostalo roku 1998, keď mu symbolicky udelili čestné občianstvo mesta Trnavy in memoriam. 

</doc>
<doc id="664471" url="https://sk.wikipedia.org/wiki?curid=664471" title="True blood">
True blood



</doc>
<doc id="664473" url="https://sk.wikipedia.org/wiki?curid=664473" title="Zuzana Martináková">
Zuzana Martináková

Zuzana Martináková môže byť:

</doc>
<doc id="664474" url="https://sk.wikipedia.org/wiki?curid=664474" title="Mario Augusto Bunge">
Mario Augusto Bunge



</doc>
<doc id="664475" url="https://sk.wikipedia.org/wiki?curid=664475" title="FIVB Vyzývací pohár vo volejbale mužov 2018">
FIVB Vyzývací pohár vo volejbale mužov 2018

FIVB Vyzývací pohár vo volejbale 2018 bol premiérový ročník Vyzývacieho pohára vo volejbale mužov, medzinárodnej súťaže národných tímov, ktorú organizuje Medzinárodná volejbalová federácia (FIVB). Konal sa od 20. júna – 24. júna 2018. Po veľkej reorganizácií Svetovej ligy (a zmene názvu na Ligu národov) sa vytvoril Vyzývací pohár, ktorého víťaz sa kvalifikuje do budúceho ročníka Ligy národov. Premiérový ročník Vyzývacieho pohára a postup do budúcoročnej Ligy národov si zaistil tím Portugalska.

</doc>
<doc id="664476" url="https://sk.wikipedia.org/wiki?curid=664476" title="Jozef Habánik">
Jozef Habánik

Doc. Ing. Jozef Habánik, PhD., je rektor Trenčianskej univerzity a od roku 2020 poslanec Národnej rady Slovenskej Republiky za stranu SMER – sociálna demokracia.
Životopis.
V roku 1999 ukončil inžinierske vysokoškolské štúdium na Fakulte prevádzky ekonomiky dopravy a spojov Žilinskej univerzity v Žiline, kde v roku 2004 získal aj titul PhD. V roku 1999 nastúpil ako odborný asistent na Trenčiansku univerzitu Alexandra Dubčeka v Trenčíne (TnUAD).
V júli 2006 bol vymenovaný do funkcie štátneho tajomníka Ministerstva školstva Slovenskej republiky ako kandidát ĽS-HZDS v čase pôsobenia ministra Jána Mikolaja (SNS). V roku 2008 sa stal jeho podpredsedom ĽS-HZDS. Štátnym tajomníkom bol v rokoch 2006 až 2010. Práve v tomto období ministerstvo riešilo podozrivé udeľovanie diplomov na Trenčianskej univerzite. Za niekoľko mesiacov štúdia získala inžiniersky diplom dcéra dekana Fakulty sociálnych a ekonomických vied TnUAD Daniela Bánociová. Dekan Daniel Bánoci tvrdil, že do štúdia dcéry nezasahoval, aj keď bol členom štátnicovej komisie, ktorá ju skúšala. Pochybnosti vyvoláva aj inžinierske štúdium dekanovho syna a štúdium členky Akademického senátu Drahomíry Janíkovej. Rektor TnUAD Miroslav Mečár obvinenia odmietal. Niekoľko desiatok študentov nastúpilo rovno do tretieho ročníka bez toho, aby predtým študovali na vysokej škole. Podmienky tohto sporného prestupu študentov predložil Jozef Habánik, keď bol ešte prodekanom fakulty sociálno-ekonomických vzťahov a postup schválil vtedajší dekan, potom rektor Miroslav Mečár. Daniela Bánociová musela vrátiť diplom z Trenčína. Otázne sú tiež diplomy asi stovky ďalších študentov Trenčianskej univerzity.

</doc>
<doc id="664488" url="https://sk.wikipedia.org/wiki?curid=664488" title="Pavol Jozeffy">
Pavol Jozeffy

Pavol Jozeffy (pôv. Jozefák; * 31. január 1775, Vrbovce† 29. marec 1848, Tisovec) bol slovenský národno-kultúrny pracovník a cirkevný hodnostár.
Štúdium.
Pochádzal z roľníckej rodiny. Základnú školu navštevoval vo Vrbovciach, následne študoval na evanjelickom lýceu v Bratislave. V rokoch 1796 – 1798 študoval teológiu na univerzite v nemeckej Jene. V roku 1827 získal titul ThDr. Navštevoval taktiež univerzitu vo Wittenbergu a Salzmanov pedagogický ústav v Schnepfenthale.
Pôsobenie.
V rokoch 1794 – 95 pôsobil ako domáci učiteľ v rodine kráľovského úradníka F. Dawesa, v rokoch 1798 – 99 v rodine K. Felváryho v Péterke. Ako evanjelický kaplán a učiteľ hospodárskych náuk pôsobil v rokoch 1799 – 1801 na Tešedíkovom hospodárskom inštitúte v Szarvasi. V rokoch 1801 – 1808 bol farár v Aszóde, 1808 – 1820 v Cinkote, 1820 – 1848 v Tisovci. V roku 1823 bol superintendantom potiského dištriktu.
V rámci svojej činnosti rozvíjal ľudovýchovnú činnosť, rozširoval poznatky racionálneho hospodárenia a pestovania nových druhov ovocia. Taktiež bol iniciátorom peňažného podporného spolku v Tisovci, kde dal postaviť nový kostol a školu. Pod jeho vedením bol pripravený nový evanjelický Zpěvník v roku 1842. Na dištriktuálnych a generálnych konventoch ev. cirkvi bojoval proti maďarizačným snaženiam na ktorých čele boli Karol Zay a Ľudovít Košút.
Slovenský prestolný prosbopis.
Pavol Jozeffy bol vedúcim slovenskej deputácie, ktorá 5. júna 1842 predložila panovníckemu dvoru vo Viedni dokument známy pod názvom Slovenský prestolný prosbopis. Dokument bol predovšetkým reakciou na výroky generálneho dozorcu evanjelickej cirkvi v Uhorsku Karola Zaya, ktorý bol zástancom maďarizácie a usiloval sa o maďarizáciu evanjelickej cirkvi napríklad zavedením maďarčiny namiesto biblickej češtiny. Prosbopis podpísalo asi 200 evanjelických osobností a obsahoval šesť národných a jazykových požiadaviek. Členovia deputácie sa stretli s kancelárom Metternichom a arcivojvodom Ľudovítom. V Uhorsku sa proti organizátorom prosbopisu zorganizovala kampaň mierená najmä proti Jozeffymu. Výsledkom prosbopisu bolo niekoľko ústupkov v oblasti cirkevného života a možnosť publikovať národné obrany. Pokusy o vytvorenie jednotnej protestantskej cirkvi, ktorá by zahŕňala evanjelikov aj kalvínov sa nepresadila.
Vzťah k Štúrovcom.
K hnutiu tzv. štúrovcov sa Pavol Jozeffy nepripojil a ani nesúhlasil so Štúrovou kodifikáciou stredoslovenčiny ako spisovného jazyka. Štúrovcov však hmotne podporoval a angažoval sa v obrane Ľudovíta Štúra a za udržanie Katedry reči a literatúry českoslovanskej v Bratislave.
Bol autorom kázní a pastierskych listov.

</doc>
<doc id="664489" url="https://sk.wikipedia.org/wiki?curid=664489" title="Pericyt">
Pericyt

Pericyty, občas nazývané "Rougetove bunky", sú bunkovým typom obklopujúcim povrchovú vrstu endotelu žiliek a kapilár. Pericyty sú zapustené do bazálnej membrány, odkiaľ komunikujú s krvnými cestami vďaka obojstrannému fyzickému kontaktu a parakrinnej signalizácii. Podieľajú sa na udržiavaní homeostázy, homeostatických funkciách mozgu a taktiež na zachovaní hematoencefalickej bariéry. Sú kľúčovým elementom neurovaskulárneho zväzku zahrňujúceho aj endoteliálne bunky, astrocyty a neuróny. Tento typ celuly reguluje tok krvi v kapilárach, fagocytózu bunkového odpadu a priepustnosť hematoencefalickej bariéry. Nedostatok pericytov v centrálnej nervovej sústave môže spôsobiť porušnie hematoencefalickej bariéry.
Lokalizácia a štruktúra.
Pericyty sa rozprestierajú pozdĺž externej časti kapilár, okolo ktorej tvoria výbežky umožňujúce zmenu ich priemeru a zároveň tak lokálnu reguláciu krvného tlaku. Medzi pericytmi a endoteliálnymi bunkami existujú komunikačné vodivé spoje, priamo prepájajúce dve cytoplazmy, umožňujúce rôznym typom buniek výmenu iónov a malých molekúl za pomoci N-kadherínu, fibronetínu a konexínu. Prostredníctvom bazálnej laminy tiež interferujú pomocou integrínov a môžu vytvárať štruktúry pripomínajúce kĺbové spojenie (tzv. "peg and socket") spájajúce dve časti buniek.
Funkcia.
Krvný prietok.
Pericyty majú niektoré charakteristiky spoločné s aktivitou svalových buniek, pričom poloha na kapilárach im dáva možnosť kontrahovať endotel. Prítomnosť aktínu a myozínu umožňuje pericytom zmeniť usporiadanie a vyvolať tak zmraštenie kapiláry.
Hematoencefalická bariéra.
Podľa jednej zo Švédskych štúdií, pericyty zohrávajú kľúčovú úlohu v regulácii hematoencefalickej bariéry zabezpečujúcej ochranu centrálneho nervového systému a mozgu. Pericyty ju otvoria a nechajú prejsť molekuly rôznych veľkostí nepostihujúcich mozog, alebo naopak zabránia vstupu molekulám ohrozujúcim funkčnosť centrálneho nervového systému.
Angiogenéza.
S embryonárnym vývojom ciev súvisia mnohé funkcie pericytov zabezpečujúce správnu diferenciáciu endoteliálnych buniek, ich delenie, uzatváranie cievnej siete a prežitie apoptotických signálov. Mikrovaskulárne pericyty, vyvíjajúce sa okolo kapilárnych stien a napomáhajúce správnej funkcii endotelu, nepatria medzi kontraktilné bunky. Tento bunkový typ však komunikuje s endoteliálnymi bunkami vodivými spojmi, vďaka ktorým im dáva signál k proliferácii alebo spôsobuje ich selektívnu inhibíciu. Zabraňujú tak hyperplázii a abnormálnej cievnej morfogenézii. Mikrovaskulárne pericyty sú tiež schopné fagocytózy exogénnych proteínov, z čoho vyplýva predpoklad, že sú vyvinuté práve z mikroglií.
Všestrannosť pericytov schopných diferencovať do niekoľkých ďalších bunkových typov, ako buniek hladkej svaloviny, fibroblastov a iných mezenchymálnych buniek, je využívaná k aktívnej remodelácii cievnej siete v rámci celého tela.
Patológie.
V prípade, že pericyty nesprávne regulujú hematoencefalickú bariéru, môže dôjsť k narušeniu nervových buniek vyvolávajúcemu viaceré patológie, ako Amyotrofickú laterálnu sklerózu, Parkinsonovu a Alzheimerovu chorobu.

</doc>
<doc id="664491" url="https://sk.wikipedia.org/wiki?curid=664491" title="FIVB Vyzývací pohár vo volejbale mužov 2019">
FIVB Vyzývací pohár vo volejbale mužov 2019

FIVB Vyzývací pohár vo volejbale 2019 bol 2. ročník Vyzývacieho pohára vo volejbale mužov, medzinárodnej súťaže národných tímov, ktorú organizuje Medzinárodná volejbalová federácia (FIVB). Konal sa od 3. júla – 7. júla 2019 v slovinskej Ľubľane. Druhý ročník Vyzývacieho pohára a postup do budúcoročnej Ligy národov si zaistil tím Slovinska.

</doc>
<doc id="664494" url="https://sk.wikipedia.org/wiki?curid=664494" title="Hangar 13">
Hangar 13

Hangar 13 je americká firma zaoberajúca sa vývojom hier. Bola založená 4. decembra 2014 ako dcérska spoločnosť 2K Games. Nachádza sa v meste Novato v Kalifornii v oblasti bývalého letiska Hamilton Army Airfield. V Česku má dve štúdiá. Jedno je v Prahe a druhé v Brne. V čele spoločnosti je komik a spisovateľ videohier Haden Blackman. Štúdio debutovalo titulom Mafia III, ktorý bol vydaný 7. októbra 2016. V roku 2017 sa česká spoločnosť 2K Czech spojila s Hangar 13.
História.
4. decembra 2014 2K Games oznámilo, že založili nové štúdio Hangar 13 na čele s Hadenom Blackmanom, ktorý predtým pracoval ako grafický editor pre LucasArts. Blackman povedal GamesBeat, že štúdio pracuje na hre pre platformy PlayStation 3, Xbox 360 a PC.
Mafia III, ktorá sa stala debutom štúdia, bola oznámená 2K Games 28. júla 2015 a oficiálne odhalená 5. augusta 2015 na Gamescom 2015 s kinematografickým trailerom. Hru pomáhalo vytvárať tiež štúdio 2K Czech, ktoré stojí za zrodom celej hernej série Mafia. Hra bola vydaná 7. októbra 2016 pre Microsoft Windows, PlayStation 4 a Xbox One spoločnosťou 2K Games.
V marci 2019 bolo oznámené, že štúdio spolupracovalo so spoločnosťou Gearbox Software na vytvorení bezplatnej aktualizácie Borderlands: The Handsome Collection, ktorá do remasterovaných titulov Borderlands 2 a pridáva 4K grafiku.
Dňa 13. mája 2020 bol vydaný oficiálny teaser na titul Mafia: Trilogy. Oficiálne oznámenie titulu sa uskutočnilo 19. mája 2020.

</doc>
<doc id="664496" url="https://sk.wikipedia.org/wiki?curid=664496" title="Telefe">
Telefe

Telefe () je argentínska televízna stanica, ktorá sídli v Argentíne v Buenos Aires od roku 1961.
Stanicu vlastní a riadi spoločnosť Viacom prostredníctvom Televisión Federal S.A. Stanica Telefe vysiela nie len v Argentíne, kde je jednou z piatich národných televíznych kanálov, ale jej medzinárodné vysielanie sa dá prijímať aj v celej Južnej a Severnej Amerike, v Európe, Ázii, Oceánii a v Izraeli.
Sieť v novembri 2016 získala Viacom (teraz Paramount Global) za 345 miliónov dolárov.

</doc>
<doc id="664498" url="https://sk.wikipedia.org/wiki?curid=664498" title="Mokgweetsi Masisi">
Mokgweetsi Masisi

Mokgweetsi Eric Keabetswe Masisi (* 21. júl 1961, Moshupa, Botswana) je botswanský politik a od roku 2018 piatym prezidentom Botswany.
Životopis.
Jeho otec Edison Setlhomo Masisi bol dlhoročným poslancom a ministrom. Vyrastal so siedmymi súrodencami. Navštevoval základnú školu Thornhill a školu Maru a Pula. Potom študoval do roku 1984 angličtinu a históriu na University of Botswana. V roke 1989 začal študovať na Florida State University, kde absolvoval magisterské štúdium. Hral v divadle a tiež v niekoľkých juhoafrických amatérskych filmových produkciách. Od roku 1995 v Botswane pracoval pre UNICEF.
Vo voľbách v roku 2004 sa pokúsil kandidovať vo volebnom okrsku Moshupa/Mangana, ale pri hlasovaní jeho strany dostal prednosť jeho stranícky kolega. Vo voľbách v roku 2009 bol úspešný, keď bol zvolený do Národného zhromaždenia. Od roku 2011 do roku 2014 bol ministrom prezidentských záležitostí a verejnej správy. Vo voľbách v roku 2014 bol znovu zvolený za poslanca do Národného zhromaždenia. Bol menovaný ministrom pre vzdelávanie a rozvoj schopností. Prezident Ian Khama ho 12. novembra 2014 navyše menoval viceprezidentom, pričom zostal vo funkcii ministra školstva.
Dňa 1. apríla 2018 bol menovaný ako nástupca Iana Khama, čím sa stal piatym prezidentom Botswany. Potom, čo jeho strana BDP zvíťazila v októbri 2019 v parlamentných voľbách, bol Masisi 1. novembra 2019 znovuzvolený do funkcie prezidenta.
Vo všeobecných voľbách v roku 2024 stratila Botswanská demokratická strana po prvýkrát v histórii krajiny väčšinu v Národnom zhromaždení. 1. novembra prezident Mokgweetsi Masisi uznal porážku a prisľúbil pokojné odovzdanie moci. Jeho nástupcom sa stal Duma Boko.

</doc>
<doc id="664500" url="https://sk.wikipedia.org/wiki?curid=664500" title="Celo Radványi">
Celo Radványi



</doc>
<doc id="664511" url="https://sk.wikipedia.org/wiki?curid=664511" title="Mokgweetsi Eric Keabetswe Masisi">
Mokgweetsi Eric Keabetswe Masisi



</doc>
<doc id="664533" url="https://sk.wikipedia.org/wiki?curid=664533" title="Translokáza">
Translokáza

Translokáza je typ bielkoviny, ktorá umožňuje prechod iónov alebo väčších molekúl cez membránu. Jedná sa o enzýmy a prislúcha im číslo EC 7. Niektoré translokázy sú označované ako permeázy.
Niektoré látky nemôžu voľne prechádzať cez fosfolipidovú dvojvrstvu cytoplazmatickej membrány, pretože sú nabité alebo príliš veľké. Translokázy sú špeciálne prenášače, ktoré týmto látkam umožňujú (prípadne urýchľujú ich) presun z jednej strany membrány na druhú. Vďaka nim je možné udržiavať rôzne koncentrácie látok na rôznych stranách membrány. V niektorých prípadoch, napríklad u mitochondrií, je takto prísne regulované, ktoré molekuly môžu či nemôžu vstúpiť do mitochondrie. ADP/ATP translokáza zároveň umožňuje výmenu ADP z cytosólu za ATP z mitochondrie.
Klasifikácia.
Translokázy sú klasifikované podľa toho, aký typ molekuly prenášajú cez membránu a odkiaľ berú energiu:
Dôležitou translokázou, ktorá spotrebováva ATP, je napríklad Na+/K+ pumpa.

</doc>
<doc id="664540" url="https://sk.wikipedia.org/wiki?curid=664540" title="Sart">
Sart



</doc>
<doc id="664542" url="https://sk.wikipedia.org/wiki?curid=664542" title="Karolina Pelendritosová">
Karolina Pelendritosová

Karolina Pelendritosová (, ; * 25. august 1986) je cyperská plavkyňa. Zúčastnila sa Letných paralympijských hier 2004 v Aténach, Letných paralympijských hier 2004 v Aténach, Letných paralympijských hier 2008 v Pekingu, Letných paralympijských hier 2012 v Londýne a Letných paralympijských hier 2016 v Riu. Získala na nich dve zlaté, striebornú a bronzovú medailu.
Športová činnosť.
Svoj medzinárodný debut uskutočnila na svetovom šampionáte v plávaní v argentínskom meste Mar del Plata v roku 2002. Získala striebornú medialu v prsiach na 100 metrov (SB13).
Paraolympijské hry.
Na Letných paralympijských hrách 2004 v Aténach získala zlatú medailu v súťaži 100 metrov prsia (SB13). Finále sa zúčastnila aj 50 a 100 metrov voľným štýlom (S13). Na Letných paralympijských hrách 2008 v Pekingu opäť získala zlatú medailu v 100 m prsia (SB12). Získala tiež bronz v 200 m individuálnych polohových pretekoch (SM12). Získala tiež 5. miesto vo voľnom štýle na 50 m. Na Letných paralympijských hier 2012 v Londýne získala striebro v prsiach žien na 100 metrov (SB12). Na Letných paralympijských hrách 2016 v Riu získala štvrté miesto v prsiach na 100 m v kategórii SB13.

</doc>
<doc id="664552" url="https://sk.wikipedia.org/wiki?curid=664552" title="Habemus papam">
Habemus papam

Habemus papam () je oznámenie, ktoré sa vyhlasuje v latinčine a oznamuje, že konkláve zvolilo nového pápeža. Keď camerlengo oznámi meno zvoleného kandidáta, spýta sa ho: "„Acceptasne electionem de te canonice factam in Summum Pontificem?“" („Súhlasíš so svojím kánonickým zvolením do úradu Najvyššieho Pontifika?“) Po súhlase zvoleného sa ho spýta: "„Quo nomine vis vocari?“" („Ako sa chceš volať?“).
Zmeniť si meno po zvolení sa stalo zvykom v ranom stredoveku. Dovtedy pápež používal svoje vlastné meno. Prvým známym pápežom, ktorý si zmenil svoje meno z civilného na iné, bol pápež Ján II., ktorý bol pápežom v rokoch 533 – 535. Predtým mal totiž meno Merkúr, čo je meno pohanského boha. Nepovažoval to za dôstojné pre úrad, do ktorého bol vybratý, a preto si meno zmenil. Nejaký čas po ňom si niektorí pápeži ponechávali svoje pôvodné mená. Môžeme povedať, že tradícia meniť si meno sa definitívne ustanovuje pri Benediktovi VIII., ktorý bol pápežom rokoch 1012 – 1024. Táto tradícia sa udržala až dodnes. Bolo však niekoľko pápežov, napr. Marcel II. v roku 1555, ktorí si nechali svoje civilné meno.
Pápež si môže vybrať akékoľvek meno, ale v posledných storočiach si spravidla berie meno niektorého z predošlých pápežov, a to meno symbolizujúce určitý kurz, podľa ktorého chce nový pontifikát postupovať. Len jedno meno, Peter, meno apoštola a prvého pápeža, sa v pápežskom zozname neopakuje. Panuje mienka, že ten, kto by sa odvážil dať si toto meno, bude posledným pápežom.
Ďalej nasleduje ceremoniál obliekania zvoleného pápeža do rúcha a akt úcty – poklona, keď kardináli jeden po druhom pristupujú k novému pápežovi, poklonia sa a bozkajú prsteň s vyobrazenou rybou – symbolom prvých kresťanov. Podávanie správy veriacim vykonáva kardinál-protodiakon na centrálnom balkóne Baziliky sv. Petra vo Vatikáne (na tzv. Lodžii požehnaní). Po tomto ohlásení novozvolený pápež príde pred veriacich, ktorí sú zhromaždení na Námestí sv. Petra a očakávajú jeho prvé požehnanie Urbi et orbi.
Forma oznámenia.
Po latinsky:
"Annuntio vobis gaudium magnum:"
"Habemus Papam!"
"Eminentissimum ac reverendissimum Dominum,"
"Dominum [Meno],"
"Sanctæ Romanæ Ecclesiæ Cardinalem [Priezvisko],"
"Qui sibi nomen imposuit [Pápežské meno]."
Krstné meno nového pápeža sa uvádza v latinskej podobe a v akuzatíve, priezvisko sa neskloňuje (teda napr. Robertum Franciscum Sanctae romanae Ecclesiae Cardinalem Prevost), pápežské meno môže byť uvedené v genitíve (častejšie) alebo v akuzatíve. Poradové číslo pri pápežskom mene môže a nemusí byť uvedené.
Slovenský preklad:
Oznamujem vám veľkú radosť:
Máme pápeža!
Veľmi vznešeného a veľmi ctihodného pána,
pána [Meno],
kardinála Svätej Cirkvi rímskej [Priezvisko],
ktorý si vybral meno [Pápežské meno].

</doc>
<doc id="664557" url="https://sk.wikipedia.org/wiki?curid=664557" title="Alexis Pinturault">
Alexis Pinturault

Alexis Pinturault (* 20. marec 1991) je francúzsky alpský lyžiar. S 34 víťazstvami na svetovom pohári je najúspešnejším francúzskym lyžiarom v jeho histórii. Francúzsko reprezentoval na piatich majstrovstvách sveta a dvoch zimných olympijských hrách, na ktorých vyhral štyri bronzové medaily v obrovskom slalome.
Pinturault bol majstrom sveta v alpskej kombinácii v roku 2019, majstrom sveta v tímovej súťaži v roku 2017 a dvojnásobným juniorským majstrom sveta v obrovskom slalome v rokoch 2009 a 2011.
V roku 2021 sa stal celkovým víťazom Svetového pohára. Okrem celkového víťazstva vyhral aj obrovský slalom.

</doc>
<doc id="664558" url="https://sk.wikipedia.org/wiki?curid=664558" title="Karolina Pelendritou">
Karolina Pelendritou



</doc>
<doc id="664560" url="https://sk.wikipedia.org/wiki?curid=664560" title="Karolina Pelendritu">
Karolina Pelendritu



</doc>
<doc id="664561" url="https://sk.wikipedia.org/wiki?curid=664561" title="Peaches (pieseň Justina Biebera)">
Peaches (pieseň Justina Biebera)

„Peaches“ je pieseň od kanadského speváka a skladateľa Justina Biebera v spolupráci s kanadským spevákov a skladateľom Danielom Caesarom a spevákom a skladateľom Giveonom. Pieseň vyšla vydavateľstvom Def Jam Recordings 19. marca 2021, ako piaty singel z Bieberovho šiesteho štúdiového albumu "Justice." Pieseň napísali Bieber, Caesar a Gevieon spolu s Andrewom Wattom, Louisom Bellom, Louisom Martinezom Jr a Bernardom "Harv" Harveyom, a bola produkovaná produkovaná posledným menovaným a Shndom. 
Kompozícia.
„Peaches“ je pieseň zo žánru pop a R&amp;B. Hudobne je pieseň zasadená do tóniny C dur a má tempo 90 úderov za minútu. Vokály sú v rozmedzí od C4 do G5. 
Živé vystúpenia.
Bieber predviedol sólovú verziu skladby „Peaches“ na koncerte "Tiny Desk Concert" od NPR 17. marca 2021, dva dni pred oficiálnym vydaním piesne. Vystúpil aj s predtým vydanými singlami „Holy“, „Anyone“ a „Hold On“.
Hudobné video.
Spolu s piesňou bolo 19. marca 2021 vydané hudobné video v réžii Colina Tilleya. 

</doc>
<doc id="664563" url="https://sk.wikipedia.org/wiki?curid=664563" title="Pavol Jozefák">
Pavol Jozefák



</doc>
<doc id="664565" url="https://sk.wikipedia.org/wiki?curid=664565" title="Svetový pohár v alpskom lyžovaní 2020">
Svetový pohár v alpskom lyžovaní 2020



</doc>
<doc id="664572" url="https://sk.wikipedia.org/wiki?curid=664572" title="Kokošník (architektúra)">
Kokošník (architektúra)

Kokošník () je architektonický prvok ruskej architektúry, ktorý neskôr prebrala pravoslávna sakrálna architektúra východných Slovanov. Ide o polkruhový oblúk so stupňovitými bohato profilovanými, nad sebou radenými, ustupujúcimi, poprípade sa zmenšujúcimi štítmi v tvare polkruhového oblúka alebo oslieho chrbta. Bývajú umiestňované nad okenné rámy alebo na pyramidálne, kužeľovité či stanové hmoty centrálnej štruktúry chrámu okolo stredovej vežičky s nasadenou cibuľovitou prilbicou, kde plnia funkciu podpery tambura vežičky. Výraznejšie sa používal v ruskej architektúre od 16. storočia, obzvlášť populárny bol v 17. storočí, keď sa rozšíril na územia dnešnej Ukrajiny a Bieloruska.
Opis.
Kokošník vychádza zo zakomary, oblúkovitého zakončenia čelnej strany chrámu typického pre moskovskú architektúru. Pôvodne išlo o konštrukčný prvok zložený zo mnohých bohato stupňovito profilovaných, nad sebou radených, dozadu ustupujúcich, poprípade zmenšujúcich sa štítov v tvare polkruhovitých alebo špicatých oblúkov. Prvýkrát sa objavuje na starom Chráme Zosnutia presvätej Bohorodičky v Kolomne, ktorý bol vystavaný medzi rokmi 13791382. Ďalej tento prvok využíval Uspenský chrám v Zvenigorode postavený okolo roku 1400, Chrám Zvestovania v Moskve (14841489) a katolikon Ferapontského kláštora z roku 1490.
Kokošník neskôr zmenil charakter a nadobudol čisto dekoratívnu funkciu. Forma bohato farbeného a profilovaného polkruhového oblúka si získala veľkú obľubu už v 16. storočí v ruskej drevenej architektúre a v dekoratívnom umení. Menej často bol využívaný aj vo svetskej architektúre. V tradičnej drevenej ruskej architektúre sa kokošník objavuje na tzv. bočkovej streche ("bočka"), ktorá má tvar polvalca so zvýšenou alebo špicatou hornou časťou, ako napríklad kamenné brány v Kolomenskoje, Využívajú ho napríklad Chrám premenenia Pána (Spassko-preobraženskij sobor, nazývaný aj Letný chrám, okolo rokov 17131714) a Chrám ochrany presvätej Bohorodičky (Pokrovskij sobor, nazývaný aj Zimný chrám, okolo roku 1649) vystavaný na ostrove Kiži. Tento typ sa vo veľkej miere využíva v 17. až 18. storočí.
Mieru jeho popularity možno posúdiť podľa rozsiahleho použitia formy pri profilovaní hornej časti rámov ikon, diptychov a triptychov, baldachýnov, dámskych ozdôb do vlasov a pokrývok hláv (kokošník). Kokošník bol obzvlášť populárny v 17. storočí, keď sa umiestňoval nad okenné rámy alebo na pyramidálne, kužeľovité či stanovité centrálne štruktúry chrámu okolo stredovej vežičky s nasadenou cibuľovitou prilbicou. V tomto usporiadaní plnili funkciu podpier tambura vežičky, ako napríklad v Chráme Nanebovstúpenia Pána v Kolomenskoje či v Chrám Vasilija Blaženého a Chráme narodenia Matky Božej v Moskve. Neskôr sa kokošník rozšíril do ostatných východoslovanských krajín. V druhej polovici 17. storočia sa začína objavovať na zvoniciach s bohato profilovanými a ornamentálnymi reliéfmi či majolikou.
Na začiatku 18. storočia sa nastal útlm vo využívaní kokošníkov ako architektonických prvkov. Znovu sa začal využívať v architektonickom historizme od druhej polovice 19. storočia. Predstaviteľom z tohto obdobia je napríklad Chrám Krista Spasiteľa v Moskve.

</doc>
<doc id="664574" url="https://sk.wikipedia.org/wiki?curid=664574" title="Zoznam hudobných článkov/É">
Zoznam hudobných článkov/É

Tento index bol automaticky vygenerovaný podľa tejto . Obsahuje 2 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
éd.
Édes élet
ég.
Ég és Föld

</doc>
<doc id="664578" url="https://sk.wikipedia.org/wiki?curid=664578" title="Dobšináit">
Dobšináit

Dobšináit je minerál, ktorý bol objavený na území Slovenska. Ide o člena roselitovej skupiny s hlavným zastúpením vápnika.
Pomenovaný bol podľa miesta prvého výskytu v meste Dobšiná. Schválený bol vo februári 2021 ako v poradí 23. nový minerál objavený na území Slovenska. Holotyp má biele sfarbenie, ale prímes kobaltu spôsobuje svetloružové sfarbenie.

</doc>
<doc id="664579" url="https://sk.wikipedia.org/wiki?curid=664579" title="Tour Michelet">
Tour Michelet

Tour Michelet je mrakodrap nachádzajúci sa na predmestí Paríža Puteaux v štvrti La Défense.
Jej najväčším prenajímateľom je predovšetkým spoločnosť "Total".
Budova bola postavená v roku 1985, je vysoká 127 metrov a je deviata najvyššia budova v obchodnej štvrti La Défense. Budova má 34 poschodí a plochu asi 77 750 metrov štvorcových.

</doc>
<doc id="664583" url="https://sk.wikipedia.org/wiki?curid=664583" title="Elizabeth McGovernová">
Elizabeth McGovernová

Elizabeth Lee McGovernová (neprechýlene Elizabeth Lee McGovern; * 18. júl 1961, Evanston, Illinois, Spojené štáty) je americká herečka. V roku 1981 získala nomináciu na Academy Awards za jej herecký výkon vo filme "Ragtime".
Detstvo a mladosť.
McGovernová sa narodila ako dcéra stredoškolskej učiteľky a univerzitného profesora. Jej mladšou sestrou, je prozaička Cammie McGovern. Študovala na Juilliard School v New Yorku v rokoch 1979 až 1981. 
Kariéra.
V roku 1980 debutovala v úspešnom filme "Obyčajný ľudia". O rok neskôr bola obsadená do role Evelyn Nesbit vo filme "Ragtime". Za svoj herecký výkon získala nomináciu na Academy Awards. V roku 1984 hrala vo filme "Preteky s mesiacom" po boku Seana Penna. 
V roku 1988 po boku Kevina Bacona hrala v komédii "Vyrieši to dieťa?". O dva roky neskôr stvárnila lesbičku vo filme "Príbeh služobníčky", po boku Faye Dunaway či Natashy Richardson. 
V roku 1994 hrala vo filme Priateľská služba, kde stvárnila ženu, ktorá podvedie jej filmového priateľa, ktorého stvárnil Brad Pitt. V roku 1999 účinkovala v televíznom seriály "Červený Bedrník". 
Hrála také ve filmu Tenktát v Americe režiséra S. Leoneho. 
V rokoch 2010 až 2015 stvárnila jednu z hlavných úloh v televíznom seriáli "Panstvo Downton". V roku 2012 získala nomináciu na Zlatý glóbus v účinkovaní v seriáli. 
V roku 2015 účinkovala po boku Helen Mirren vo filme "Dáma v zlate". V roku 2019 hrala vo filmovej adaptácii "Panstvo Downtown". V rovnakom roku prijala úlohu v televíznom seriály "War of the Worlds", ktorý mal osem epizód.
Súkromný život.
V roku 1984 bola zasnúbená so Seanom Pennom. V roku 1992 sa vydala za britského režiséra a producenta Simona Curtisa. Spolu majú dve dcéry. 

</doc>
<doc id="664584" url="https://sk.wikipedia.org/wiki?curid=664584" title="Elizabeth McGovern">
Elizabeth McGovern



</doc>
<doc id="664586" url="https://sk.wikipedia.org/wiki?curid=664586" title="Hachšara">
Hachšara

Hachšara (; transliterácia tiež "hakhshara", "hakhsharah", "hachshara", "hakhsharah", množné číslo: "hachšarot") bolo označenie sionistických výcvikových programov slúžiacich na prípravu Židov na život v Zemi izraelskej ("Erec Jisrael"), teda v Palestíne, ako aj označenie zariadení (fariem) poskytujúcich takúto prípravu. Organizovalo ich sionistické hnutie v diaspóre s účelom poskytnúť účastníkom, označovaným "chaverim" (hebr. "chaver" – „druh“), znalosti a zručnosti potrebné na prácu v poľnohospodárstve a v remeselníctve, resp. v priemysle, keďže väčšina mladých Židov postrádala skúsenosti s manuálnou prácou. Popri pracovnom výcviku sa v rámci programu vyučovali dejiny a geografia Zeme izraelskej, princípy sionistickej ideológie a hebrejčina, ktorú mali účastníci začať používať ako obcovací jazyk, keďže dovtedy ju používali len v liturgickom prostredí. Zastrešujúcim cieľom týchto programov bolo vytvoriť z mladého Žida alebo Židovky „priekopníka“ (hebr. חָלוּץ "chaluc", množné číslo "chalucim") pripraveného na život v kibuci.
Prvá farma-hachšara bola založená v roku 1920 pod vedením Abrahama Werbera v Kráľovstve Srbov, Chorvátov a Slovincov.

</doc>
<doc id="664588" url="https://sk.wikipedia.org/wiki?curid=664588" title="Kyselina peroxomonosírová">
Kyselina peroxomonosírová



</doc>
<doc id="664589" url="https://sk.wikipedia.org/wiki?curid=664589" title="MS v hokeji 2021">
MS v hokeji 2021



</doc>
<doc id="664590" url="https://sk.wikipedia.org/wiki?curid=664590" title="MS v hokeji 2020">
MS v hokeji 2020



</doc>
<doc id="664592" url="https://sk.wikipedia.org/wiki?curid=664592" title="7,62 × 39 mm">
7,62 × 39 mm

7,62 × 39mm (tiež 7.62 Soviet alebo .30 Russian Short) je skrátený puškový náboj s bezokrajovou nábojnicou fľašového tvaru vyvinutý v ZSSR počas druhej svetovej vojny. Kvôli celosvetovému rozšíreniu sovietskych pušiek SKS a AK-47, ako aj ľahkých guľometov RPD a RPK je strelivo používané ako vojenskými, tak civilnými zbraňami.
Krátko po druhej svetovej vojne vznikla útočná puška AK-47, ktorá sa neskôr stala najrozšírenejšou vojenskú puškou na svete a 7,62 × 39mm zostal sovietskym štandardným nábojom až do 70. rokov, kedy bol v sovietskych službách z veľkej časti nahradený nábojom 5,45 × 39 mm, ktorý bol predstavený spolu s novou puškou AK-74. V 21. storočí ostáva 7,62 × 39 mm bežne využívaný, a to aj pre novo vyvinuté pušky ako je AK-15.
Varianty.
M43.
Pôvodne sa v tomto náboji používala strela M43. Problém ale bol v tom, že pri prelete tkanivami boli veľmi stabilné. Túto stabilitu začala strácať až po približne 30 cm. Takže ak strela nezasiahla nejaký životne dôležitý orgán, tak rana bola relatívne malá a rýchlo sa liečila.
M67.
V 60. rokoch 20. storočia sa v Juhoslávii experimentovalo s novou konštrukciou strely. Výsledkom bola strela typu M67. Tá bola o niečo dlhšia a mala menej plochou základňu ako M43, čo sa dosiahlo najmä odstránením jadra z mäkkej ocele. Vďaka tomu došlo k posunutiu ťažiska viac dozadu v porovnaní s M43. Takže pri prelete tkanivami sa strela destabilizovala o takmer 17 cm skôr. Destabilizácie znamená, že strela prestane byť natočená špičkou dopredu, ale začne rotovať okolo osi kolmej k najdlhšiemu rozmeru. Teda v niektorých chvíľach letí skrz tkaniva natočená bokom. To má za následok veľmi širokú ranu, ktorá sa dlho lieči.
Vzhľadom k tomu, že nedochádza ku fragmentácii strely (ako napr. pri 5,56 × 45 mm NATO), spôsobená zranenie nemusí byť stále príliš závažná. 

</doc>
<doc id="664595" url="https://sk.wikipedia.org/wiki?curid=664595" title="Hrdina socialistickej práce">
Hrdina socialistickej práce

Hrdina socialistickej práce je označenie vyznamenania udeľovaného v rôznych socialisticých krajinách:

</doc>
<doc id="664596" url="https://sk.wikipedia.org/wiki?curid=664596" title="9 × 19 mm Parabellum">
9 × 19 mm Parabellum

Pištoľový náboj 9 × 19 mm Parabellum bol predstavený v roku 1902 nemeckým výrobcom zbraní "Deutsche Waffen und Munitionsfabriken" (DWM) ako náboj pre ich pištoľ Luger. Išlo o vysoko výkonnú verziu staršieho náboja 7,65 mm Luger, ktorý bol vyvinutý z náboja 7,65 mm Borchardt.
Ide o najrozšírenejší pištoľový služobný náboj na svete. Používa sa tiež často v puškách skonštruovaných na pištoľové náboje a od druhej svetovej vojny ide o dominantné náboj do samopalov.
Názov Parabellum je odvodený z latinského príslovia "Si vis pacem, para bellum" („Ak hľadáš mier, priprav sa na vojnu“), čo bolo moto DWM.

</doc>
<doc id="664597" url="https://sk.wikipedia.org/wiki?curid=664597" title="9 mm Luger">
9 mm Luger



</doc>
<doc id="664602" url="https://sk.wikipedia.org/wiki?curid=664602" title="Obcovací jazyk">
Obcovací jazyk

Obcovací jazyk alebo obcovacia reč je jazyk, ktorým osoba hovorí vo svojej bezprostrednej komunite. 
Medzinárodný štatistický kongres v Bruseli v roku 1853 túto kategóriu označil za rozhodujúce kritérium pre empirické zisťovanie národnosti, čo sa zmenilo na kongrese v Petrohrade v roku 1872, kedy bol obcovací jazyk nahradený materinským jazykom.
Na území dnešného Slovenska sa obcovací jazyk používal ako kritérium určovania národnosti od rakúsko-uhorského sčítania ľudu v roku 1890 (cez sčítania v rokoch 1900 a 1910) až do prvého československého sčítania ľudu v roku 1921, kedy bola národnosť definovaná materinským jazykom. Týmto prístupom zrejme došlo k značnému nadhodnoteniu počtu príslušníkov väčšinových národností (napr. osoba s češtinou ako materinským jazykom identifikujúca sa s českou národnosťou žijúca v prevažne nemeckom prostredí nemala na výber, než používať nemčinu ako obcovací jazyk).

</doc>
<doc id="664606" url="https://sk.wikipedia.org/wiki?curid=664606" title="Simeonov chválospev">
Simeonov chválospev

Simeonov chválospev (známy aj ako "Nunc dimittis" podľa začiatočných latinských slov) je kresťanská modlitba prevzatá z 2. kapitoly Lukášovho evanjelia. Tento chválospev tvorí spolu s Benedictus a Magnificat stálu časť dennej liturgie hodín. Je prednášaný aj na sviatok Obetovania Pána. 
Biblický kontext.
Modlitba vychádza z úryvku evanjelia podľa Lukáša (2, 29-32). Panna Mária a Jozef, Ježišov pestún, priniesli na 40. deň po narodení syna Ježiša do jeruzalemského chrámu, aby naplnili Zákon, keďže išlo o ich prvorodeného syna. Službu v chráme konal starý muž Simeon. Videl a spoznal, že dieťa je Izraelom a prorokmi očakávaný Mesiáš, a preto predniesol nasledovné slová:
Liturgické využitie chválospevu.
Katolicizmus a anglikanizmus.
Využitie hymnu.
Simeonov chválospev sa radí spolu s Magnificatom a Zachariášovým chválospevom k evanjeliovým kantikám. V katolíckej liturgii je hojne rozšírený a využíva sa hlavne v dvoch oblastiach:
Sviatok Obetovania Pána.
V kalendári sa 2. februára, na sviatok Obetovania Ježiša v chráme, slávnostne spieva "Nunc dimittis" počas vstupného sprievodu, pri ktorom veriaci držia zapálené posvätené sviečky. Chválospev je v tento deň v omši povinný, pretože vychádza priamo z udalostí, ktoré sa na tento sviatok slávia. Z praktických dôvodov (dĺžka procesie) sa často pridáva na záver chválospevu aj doxologická modlitba Sláva Otcu.
Liturgia hodín.
Simeonov chválospev sa používa dennodenne počas kompletória (posledná modlitba pred spánkom) v liturgii hodín, pretože jeho text evokuje naplnenie, pokoj a odpočinok. Prednáša sa v latinčine alebo od druhého vatikánskeho koncilu aj v národnom jazyku. Rovnako ako ďalšie dva chválospevy prevzaté z Biblie je umiestnený na záver príslušnej časti liturgie hodín. 
Protestantizmus.
Spolu so Máriiným chválospevom (Magnifikat) a spevom Zachariáša je spev Simeona jedným z troch hymnov, ktoré sú spojené so žalmami z Nového zákona a sú začlenené do liturgie dňa. Keďže má text biblický pôvod, prirodzene sa zachováva aj v protestantských kostoloch, kde sa väčšinou používa počas pohrebov, na večeru Pánovu, na večerné bohoslužby a zriedkavejšie aj na pamiatku Ježišovej obriezky.
Byzantský obrad.
Text hymnu sa používa dvakrát vo všetkých byzantských liturgických úradoch :
Spomedzi troch novozákonných hymnov je Simeonov hymnus jediný, ktorý sa nečíta v deviatej óde matínov.
História a hudobné stvárnenie chválospevu.
Pôvod.
Starorímska pieseň.
Liturgické využitie tohto chválospevu je veľmi staré. Potvrdzuje to fakt, že sa nachádza v jednom z rukopisov starorímskej piesne známej ako "Graduál svätej Cecílie". Rukopis bol určite skopírovaný v Ríme v roku 1071. Táto pontifikálna pieseň, ktorá sa spievala v pápežovej kaplnke, sa však prenášala ústne, až kým karolínski mnísi nevymysleli neumy za účelom zaznamenania melódie. Vedci preto usudzujú, že starorímske hudobné stvárnenie je staršie ako gregoriánsky chorál, ktorý bol skladaný až od 8. storočia. V rubrikách bolo špecifikované jeho použitie: odpoveď pred ofertóriom v omši Očisťovania sv. Márie 2. februára. Spev bol ďalej zaznamenaný v inom rukopise z 12. storočia (uvedená ako antifóna "Lumen ad revelationem"). Keďže na sviatok Obetovania Pána neexistovala žiadna procesiová pieseň, bolo použitie chválospevu "Nunc dimittis" ustanovené veľmi skoro v Ríme. Na rozdiel od gregoriánskeho chorálu, ktorý bol vytvorený neskoro v karolínskom období, sa starorímsky chorál vyznačuje svojou podobnosťou s byzantským spevom.
Gregoriánsky chorál.
Hymnus sa v podobe gregoriánskeho chorálu nachádza vo väčšine najstarších rukopisov v gregoriánskej zbierke. Melódia, ktorá sa dodnes používa, je prevzatá z melódie rukopisu Hartkerovho antifonára. V tomto rukopise, ktorý bol skopírovaný medzi rokmi 990 a 1 000, sú antifóny "Nunc dimittis" a "Lumen ad revelationem" nezávislé, ale na seba nadväzujúce. Vychádzajúc z najlepšieho rukopisu gregoriánskej antifóny v opátstve Saint-Pierre de Solesmes sa môžeme domnievať, že prepisovateľ v opátstve Saint-Gall správne opísal pieseň, ktorá bola dovtedy prenášaná ústne.
Tento dôležitý text zostáva uchovaný v mnohých starých rukopisoch v archívoch. Väčšina z týchto kníh naznačuje, že hymnus bol pôvodne vyhradený na sviatok Očisťovania Najsvätejšej Panny Márie (lat. "Purificatio Mariæ"). Liturgická hodina, keď mal byť text použitý, však nebola stanovená, takže sa mohla použiť buď počas matutína, ranných chvál alebo kompletória. Text sa využíval ako antifóna, ale niekedy aj ako responzórium. Ako chválospev sa teda vyskytoval predovšetkým v kláštornej tradícii, predtým, ako bola táto prax integrovaná do rímskeho obradu. Je potrebné poznamenať, že medzi rukopismi je dobrá jednotnosť textu aj melódie. To naznačuje, že pred vytvorením gregoriánskeho hudobného zápisu bol pôvodný starý nápev už zložený a tradovaný. (Táto črta neexistuje v neskorších skladbách, napríklad v hymnoch Tomáša Akvinského, ktoré poznáme v niekoľkých variáciách.)
Stredovek.
Používanie v kláštoroch.
Používanie chválospevu sa v stredoveku dobre ujalo, a to bez ohľadu na deň slávenia. V kláštoroch bol a kantika používaná nielen v modlitbe kompletória v nedeľu, ale tiež aj v týždni (v tzv. feriálnom poriadku), na konci a pred záverečnou modlitbou.
Simeonov chválospev bol a stále je sprevádzaný antifónou. Počas pôstu je to tradične antifóna "Media vita in morte sumus". Druhou známou antifónou bola "Sub tuum præsidium" ("Pod tvoju ochranu)", ktorá sa recitovala alebo spievala počas kompletória na sviatok Presvätej Bohorodičky.
Procesia do vatikánskej kaplnky.
V rozpore s praxou používania tohto chválospevu ako starorímskej piesne, ktorá nebola používaná počas procesií, sa zachoval z obdobia okolo roku 1510 rukopis neznámeho autora, podľa ktorého vyplýva, že sa počas procesie do vatikánskej kaplnky na sviatok predstavenia Ježiša v chráme spievalo "Lumen ad revelationem" a "Nunc dimittis" v 3- a 4-hlasnom prevedení. Kým "Lumen ad revelationem" bolo polyfonickou skladbou, "Nunc dimittimus" sa spieval na gregoriánsky nápev. Rukopis naznačuje, že pieseň sa začala spievať počas požehnania a rozdávania sviečok, čo potvrdzujú aj rímske misály, ktoré vyšli v tomto storočí. Rukopis ukazuje, že na rozdiel od dnešnej formy liturgie rímskeho obradu, v ktorej má miesto len Simeonov chválospev, sa pôvodne využívali dve striedavé antifóny pre procesiu v Svätej stolici (ktorej predsedal pravdepodobne pápež). Ďalšie diela, ktoré pojednávajú o tomto chválospeve, boli rukopisy z 15. storočia (napríklad Aosta) či diela Guillauma Dufaya. 
Protestantská reformácia a protireformácia.
Protestantská reforma samozrejme vyústila k značným odlišnostiam v kresťanskej liturgii. Pokiaľ však ide o chválospev "Nunc dimittis", zostáva skoro bez zmeny, pretože ide o dôležitý biblický text v Novom zákone. Z toho dôvodu ho protestantizmus ani anglikanizmus nepotlačili. Anglikáni k tomuto chválospevu zachovávajú až do dnešného dňa veľkú úctu. Vo Veľkej Británii vytvorili obrovský repertoár mnohí britskí skladatelia. 
Chorál "Mit Fried und Freud ich fahr dahin" („Odchádzam v pokoji a radosti“) je prekladom "Nunc dimittis" od Martina Luthera. Hymnus bol venovaný sviatku Očisťovania 2. februára, ktorý si luteráni zachovali ako náboženský sviatok. Stal sa tiež jedným z najdôležitejších chválospevov na sviatky mŕtvych ("Sterbelied") a na pohreby. 
Aj keď nejde o žalm, Ženevský žaltár obsahuje verziu biblického spevu Simeona, ktorú uviedol Clément Marot v roku 1543 a ktorú revidoval Valentin Conrart v roku 1677, pričom melódiu vytvorila Loys Bourgeois.
Hudobné stvárnenie od renesancie.
Je potrebné poznamenať, že počas renesancie bol chválospev "Nunc dimittis" pretavený do veľkého množstva skladieb. Na jednej strane to boli motetá, ktoré zložili veľkí katolícki skladatelia v rámci protireformácie, ako napríklad Cristobal de Morales, Giovanni Pierluigi da Palestrina, Roland de Lassus. Posledný menovaný znásobil svoje kompozície v prospech kompletória vo svojich posledných rokoch. Na druhej strane, veľa britských hudobníkov a organistov zložilo vlastné hymny na koniec anglikánskych služieb.
Po renesancii zostala hudobná skladba skromná počas všetkých obdobiach baroka a klasickej hudby. Medzi jej skladateľmi je niekoľko významných hudobníkov. Išlo o skladby, ktorých ráz boli menej liturgický, pretože napríklad Giovanni Paolo Colonna, Henry Purcell či Gustav Holst komponovali svoje diela pre 8 hlasov. Symbolicky Charles Gounod, ktorý bol v emigrácii v Londýne, skomponoval svoje dielo v roku 1873 po násilnostiach vyvolaných v Paríži. Svoju "Nunc dimmitis" spolu s vlastnou verziou "Magnifikátou" predstavil verejnosti 9. novembra v londýnskej katedrále svätého Pavla. Neskôr, po druhej svetovej vojne, Benjamin Britten napísal špeciálnu kantátu "Svätý Mikuláš", ktorá parafrázovala gregoriánsku melódiu a text v angličtine. V tejto kantáte ju svätý Mikuláš spieva v pokoji na konci svojho života, rovnako ako Simeon v evanjeliu.
Výrazné zmeny v hudobnej interpretácii chválospevu sa udiali v 20. storočí. Keďže pápež Pius X. zaviedol, aby sa tento chválospev spieval povinne v latinčine na gregoriánsky nápev, nové hudobné stvárnenia tejto kantiky sa veľmi nerozširovali. Zmenu priniesol Druhý vatikánsky koncil, ktorý umožnil, aby sa spievala/prednášala aj verzia v národnom jazyku. Tento posun postupna skoro vytlačil používanie latinského textu. Kvôli tomu bolo potrebné vytvoriť nové melodické stvárnenia, ktoré by rešpektovali charakteristiky slovenského jazyka. Posledným známym hudobným počinom, ktorý sa rozšíril v katolíckej cirkvi, je stvárnenie tohto chválospevu Stanislavom Šurinom.

</doc>
<doc id="664607" url="https://sk.wikipedia.org/wiki?curid=664607" title="Kvalifikácia na Majstrovstvá sveta vo futbale 2022 – Južná Amerika">
Kvalifikácia na Majstrovstvá sveta vo futbale 2022 – Južná Amerika

Juhoamerická časť kvalifikácie na Majstrovstvá sveta vo futbale 2022 bola jednou zo šiestich kontinentálnych častí kvalifikácie o postup na MS vo futbale 2022 v Katare. O 4 miesta na svetovom šampionáte a o jedno miesto v medzikontinentálnej baráži sa uchádzali reprezentačné mužstvá 10 členských krajín Juhoamerickej futbalovej konfederácie (CONMEBOL).
Konečné poradie.
Poznámka:&lt;br&gt;Zápas Brazília–Argentína sa nedohral, potom bol preložený a neskôr zrušený.
Medzikonfederačné play-off.
Žreb medzikonfederačného play-off sa konal 26. novembra 2021. Piaty tím juhoamerickej kvalifikácie nastúpil proti víťazovi štvrtého kola ázijskej kvalifikácie. Hralo sa na neutrálnom ihrisku v Katare 13. júna 2022.
Austrália postúpila na Majstrovstvá sveta.

</doc>
<doc id="664608" url="https://sk.wikipedia.org/wiki?curid=664608" title="Far Cry 5">
Far Cry 5

Far Cry 5 je akčná strieľačka z pohľadu prvej osoby z roku 2018 vyvinutá spoločnosťami Ubisoft Montreal a Ubisoft Toronto a vydaná Ubisoft. Ide o nástupcu titulu Far Cry 4 z roku 2014 a piaty hlavný diel v hernej sérii Far Cry. Videohra bola vydaná 27. marca 2018 na Microsoft Windows , PlayStation 4 a Xbox One s podporou PlayStation 4 Pro a Xbox One X. Far Cry 5 je dostupné na všetkých troch platformách s českými titulkami. 
Videoherný spin-off a pokračovanie s názvom Far Cry New Dawn bol vydaný vo februári 2019.
Hrateľnosť.
Far Cry 5 je podobný svojim predchodcom. Jedná sa o akčnú a dobrodružnú strieľačku z pohľadu prvej osoby, ktorá je zasadená v otvorenom svete . Hráč ho môže slobodne preskúmavať, a to chôdzou alebo pomocou rôznych vozidiel. Na rozdiel od predchádzajúcich dielov, kde hráč hrá za vopred stanovenú postavu, si v tejto hre môže ľubovoľne upraviť jej vzhľad. Hoci môže hráč použiť pri súbojoch s nepriateľmi rad strelných a výbušných zbraní, je v hre kladený dôraz aj na boj zblízka. Možno si tak vybrať zo širšej škály zbraní na blízko než u predchádzajúcich titulov Far Cry. Okrem toho obsahuje Far Cry 5 u zbraní nový balistický systém. Napríklad vystrelená a letiaca guľka s narastajúcou vzdialenosťou klesá, aby hra a zbrane pôsobili viac realisticky.
Príbeh.
Hra sa odohráva v odľahlom kraji Hope County v americkom štáte Montana, kde sa sektársky kňaz Joseph Seed považuje za hlavu miestneho okresu. V skutočnosti sa jedná o radikálneho kazateľa, ktorý spoločne so svojou nevlastnou sestrou (Faith) a dvoma jej bratmi (Jacob a John Seed) stoja na čele militaristickej sekty Eden's Gate (v preklade Rajská Brána), ktorá drancuje a trýzni miestnych obyvateľov. Cieľom hry je zabíjať členov tejto sekty. Hra začína pokusom o zatknutie Josepha Seeda, ktorý hovorí: "Boh nedovolí aby ma odviedli". Prebehne však vzbura členov sekty, vrtuľník sa zrúti a vy musíte rýchlo utekať preč. Členovia sekty však na postavu hráča zhodia bombu. Tá je potom zachránená. Existujú tri rôzne konce hry.
Konce Hry
Hra má 3 rôzne konce, z ktorých 1 sa dá získať hneď na začiatku, a 2 úplne na konci hry.
Prvý koniec sa dá získať hneď na začiatku. Keď vojde hlavná postava do kostola, v ktorom práve prednáša Joseph Seed, objaví sa hráčovi možnosť zatknúť Josepha stlačením klávesy. Avšak ak hráč počká a klávesu nestlačí, hlavný hrdina a jeho spoločníci odídu späť do vrtuľníka, odletia preč a hra sa končí.
Druhý koniec sa dá získať až na konci hry. Tesne pred finálnym bojom s Josephom a hypnotizovanými spojencami, dá Joseph Seed hráčovi poslednú šancu odísť. Hráč má na výber buď zostať a bojovať, alebo odísť a nechať sektu pokračovať. Ak hráč zvolí odísť, on aj jeho spoločníci odídu. Šerif v aute pustí rádio, z ktorého začne hrať pesnička Only You, ktorá vďaka Jacobovmu vymývaniu mozgu zhypnotizuje hráča, ten zaspí a hra končí.

</doc>
<doc id="664609" url="https://sk.wikipedia.org/wiki?curid=664609" title="Mexická drogová vojna">
Mexická drogová vojna

Mexická drogová vojna je označenie pre ozbrojený konflikt, ktorý sa odohráva od roku 2006 medzi mexickou vládou a zároveň niekoľkými tamojšími drogovými kartelmi, ktoré sa snažia ovládnuť čo najviac územia a získať tak kontrolu nad vývozom drog do susedných Spojených štátov.
Vyhlásenie vojny.
Vojnu proti drogovým kartelom v Mexiku vyhlásil prezident Felipe Calderón krátko po svojom nástupe do úradu v roku 2006. Do boja nasadil až 50 000 mexických vojakov. 
Drogové kartely.
V Mexiku pôsobí súčasne minimálne 7 drogových kartelov, z ktorých najväčší je kartel Sinaloa, ktorý pôsobí v 47 štátoch a zároveň je najväčším drogovým kartelom v Južnej Amerike. Ešte pred rokom 2002 bol však najsilnejší kartel Golfo, ktorého význam sa od smrti jeho zakladateľa Ramona Arellano Felixa zmenšuje. O územie súčasne bojujú aj kartely Los Zetas, ktoré predtým spolu spolupracovali. Okrem iného spolu bojujú aj Sinaloa s kartelom Juaréz, ktorý sa špecializuje na prepravu drog medzi Ciudad Juárez, najväčším mestom v štáte Chihuahua a El Pasom v susednom Texase. Existuje však aj niekoľko menších zoskupení. Niektoré kartely občas tvoria koalíciu a stoja tak v boji proti ostatným.
Korupcia vo vláde.
Jedným z problémov v boji proti drogovým kartelom je korupcia vo vláde od najvyšších pozícií až po najnižšie. Často je vnímaná aj korupcia policajtov, vojakov či sudcov, z ktorých väčšina ponuku peňazí príjme.
Obete.
V roku 2010 stúpol počet obetí drogovej vojny k viac ako 15 000, z ktorých väčšina prišla o život počas popravy či krvavých prestreliek. Boli medzi nimi členovia kartelov, policajti, sudcovia, politici vrátane ich žien a detí či novinári . Okrem toho je mnoho ľudí stále nezvestných.

</doc>
<doc id="664611" url="https://sk.wikipedia.org/wiki?curid=664611" title="GRBAlpha">
GRBAlpha

GRBAlpha bola umelá družica Zeme, súčasť česko-japonsko-maďarsko-slovenského vedeckého projektu s cieľom technologickej demonštrácie detegovania zábleskov gama žiarenia (skratka GRB z ) pomocou štandardizovaných nanosatelitov. Projektovým koordinátorom misie a prevádzkovateľom družice bola Technická univerzita v Košiciach (TUKE) a projekt nadväzoval na misiu prvého slovenského satelitu skCUBE.
Na heliosynchrónnu polárnu nízku obežnú dráhu vo výške približne 550 km bola družica spolu s 37 ďalšími satelitmi vynesená 22.marca 2021 ruskou nosnou raketou Sojuz-2.1a (so 4. stupňom Fregat) z kozmodrómu Bajkonur v Kazachstane. Šlo o malú družicu, tzv. nanosatelit typu CubeSat s hmotnosťou 1 195 g a štandardizovanými rozmermi 100 × 100 × 113,5 mm (základný modul 1U). TUKE projekt ako akademická inštitúcia prihlásila do medzinárodnej súťaže vyhlásenej spoločnosťou GK Launch Services, kde projekt uspel a získal tak 75 % zľavu, po uplatnení ktorej stálo vynesenie družice 15-tisíc dolárov (12 300 eur).
Druhý redundantný prototyp gama detektora je umiestnený ako sekundárny experiment na českom 3U cubesate VZLUSAT-2, ktorý bol po odkladoch a zmene poskytovateľa na obežnú dráhu vynesený 13. januára 2022.
Začiatkom roku 2022 bolo avizované, že Slovensko získalo možnosť bezplatne umiestniť cubesat na inauguračnom lete novej európskej nosnej rakety Ariane 6. Ako úspešný slovenský realizátor bol Ministerstvom školstva SR oslovený tím, stojaci za družicou GRBAlpha, ktorý tak pripravil jej nasledovníka, 2U cubesat GRBBeta, na obežnú dráhu vynesený 9. júla 2024.
Poznatky z misií GRBAlpha a VZLUSAT-2 majú byť využité pre ďalšie plány autorov projektu, ktorých dlhodobým cieľom je vypustenie väčšej flotily nanosatelitov s názvom CAMELOT (, doslovne "„cubesaty aplikované na meranie a lokalizáciu prechodných javov“"). Celkovo by malo ísť o deväť družíc rozdelených po trojiciach v troch rôznych obežných rovinách. Autormi myšlienky detekcie gama zábleskov prostredníctvom flotily cubesatov sú slovenský astrofyzik Norbert Werner (v tom čase Stanfordova univerzita, neskôr Univerzita Loránda Eötvösa v Budapešti, v súčasnosti Masarykova univerzita v Brne) a maďarský astrofyzik András Pál (Konkolyho observatórium v Budapešti). V prípade úspechu by CAMELOT mohol predstavovať vhodný doplnok k rozmerným a nákladným gama kozmickým observatóriám ako Compton GRO, Swift alebo Fermi, umožňujúci pri rádovo nižších nákladoch presnejšiu priestorovú lokalizáciu zdrojov zaznamenaných gama zábleskov.
Prístroje a experimenty.
Detektor gama zábleskov.
Hlavným vedeckým experimentom bol scintilátor – detektor gama zábleskov, obsahujúci plochý cézium jodidový kryštál s rozmermi 75 × 75 × 5 mm, emitujúci pri zásahu fotónom gama fotóny viditeľného svetla. Tie boli následne detegované kremíkovými fotonásobičmi. Detektor obalený tmavým polyvinylfluoridovým filmom (tedlar) bol uložený v schránke z 1 mm hliníkového plechu a umiestnený zvonka na jednej zo strán telesa družice.
Signál z fotonásobičov bol vedený na analógový zosilňovač a tvarovač, následne vzorkovaný A/D prevodníkom, ktorého výstup bol spracúvaný programovateľným hradlovým poľom (FPGA) z rodiny iCE40HX, riešiacim detekciu nábežných hrán kandidátskych priebehov a dopĺňanie časových značiek so submilisekundovou presnosťou z časovej základne, synchronizovanej podľa palubného GPS prijímača. Detegované priebehy (svetelné krivky potenciálnych gama zábleskov) boli následne spracúvané a ukladané 32b mikrokontrolérom ARM Cortex-M0 z rodiny STM32F0xx. Celá uvedená signálová cesta vrátane vstupných fotonásobičov bola pre redundanciu (a zároveň zvýšenie celkovej citlivosti v prípade funkčnosti oboch kanálov) zdvojená.
Porovnanie svetelných kriviek eventuálne zaznamenaných detektorom s krivkami tých istých zábleskov zaznamenaných inými existujúcimi gama observatóriami umožnilo overiť základnú myšlienku systému CAMELOT, tzn. uskutočniteľnosť lokalizácie zdrojov zábleskov na základe precízneho GPS časovania (jednotlivé satelity z flotily zaznamenajú záblesk s časovými posunmi závislými od ich momentálneho rozmiestnenia v priestore, z čoho je následne výpočtovo odvoditeľný smer z ktorého záblesk prichádzal), odhad presnosti a spektrálnej citlivosti detektora, ako aj jeho degradáciu v čase.
Rádioamatérsky digitálny opakovač.
Palubný digitálny opakovač (digipeater) umožňoval spojenie dvoch rádioamatérskych operátorov prostredníctvom satelitu. Odosielal tiež základné telemetrické údaje prostredníctvom Morseovho kódu pre jednoduchý priamy posluch. Implementovaný bol vo firmvéri palubnej rádiostanice Cormorant NX-TRX4.
Priebeh misie.
Štart nosiča Sojuz-2.1a sa uskutočnil 22. marca 2021 o 06:07:12 UTC (07:07 SEČ). K vypusteniu družice malo dôjsť o 11:27 SEČ, o 12:02 mal začať vysielať maják. Úspešné vypustenie a aktivita družice na obežnej dráhe boli predbežne potvrdené v okne medzi 12:34 až 12:45 SEČ, kedy signál majáka satelitu na frekvencii 437,025 MHz zachytila rádiostanica VK4JBE v Austrálii. 23. marca po 16 obehoch družice pribudli podľa Jakuba Kapuša zo spoločnosti Spacemanic v sieti SatNOGS ďalšie úspešné pozorovania, bola overená aj full duplex komunikácia a stiahnutá telemetria zo všetkých subsystémov družice. Rotácia družice bola v tom čase odhadnutá na približne 15 °/s, stabilizácia orientácie bola na rozdiel od skCUBE pasívna, permanentnými magnetmi a magnetickými materiálmi. Satelit bol predbežne identifikovaný najprv ako teleso s COSPAR ID 2021-022G (NORAD ID 47938), neskôr 2021-022K (47941) a finálne 2021-022AD (47959).
V máji 2021 astrofyzik Norbert Werner v rozhovore uviedol, že majú merania pozadia, ktoré na polárnej obežnej dráhe spôsobujú nabité častice a sú schopní detegovať gama záblesk pozdĺž veľkej časti obežnej dráhy, kde je pozadie dostatočne nízke. Technický koncept preto pokladá za správny a použiteľný v praxi. V prípade, že družica bude aj naďalej fungovať tak, ako doteraz, je podľa neho detekcia gama záblesku len otázkou času.
10. augusta 2021 zaslal astrofyzik Masanori Ohno z Hirošimskej univerzity do siete "Gamma-ray Burst Coordinates Network" obežník, avizujúci úspešnú detekciu záblesku GRB 210807A satelitom GRBAlpha. Šlo o dlhý gama záblesk trvajúci vyše 150 sekúnd, zaznamenaný nezávisle viacerými gama observatóriami, z ktorého GRBAlpha zaznamenala 80 sekundový záver od 7. augusta 2021 10:05:14 UTC, pozostávajúci z troch vrcholov. Šlo o historicky prvý prípad úspešnej detekcie gama záblesku 1U cubesatom.
Tím následne postupne publikoval úspešné detekcie niekoľkých desiatok ďalších zábleskov.
V roku 2023 publikoval prácu medzinárodného tímu družice, popisujúcu detekciu výnimočne jasného a dlhotrvajúceho gama záblesku GRB 221009A, astronomický časopis "Astronomy and Astrophysics". Na rozdiel od viacerých iných GRB observatórií, zachytil GRBAlpha tento záblesk bez zahltenia detektora.
Družica zanikla vstupom do hustejších vrstiev atmosféry 9. júna 2025. Na obežnej dráhe strávila 4 roky, 2 mesiace a 18 dní.

</doc>
<doc id="664612" url="https://sk.wikipedia.org/wiki?curid=664612" title="5,45 × 39 mm">
5,45 × 39 mm

Sovietsky náboj 5,45 × 39 mm sa začal používať v roku 1974 pre AKS-74U a útočnú pušku AK-74. Nahradil tak staršie náboj 7,62 × 39 mm.
Jadro strely pozostáva najmä z mäkkej oceľi. V prednej časti strely pod tenkým medeným plášťom je dutina naplnená vzduchom. Zadná časť má kužeľovitý tvar, aby pri lete za strelou nevznikalo vákuum. Naviac je na konci strely akási zátka z olova. Tieto všetky okolnosti majú za následok veľmi výrazné posunutie ťažiska do zadnej časti strely. Vďaka tomu sa pri náraze do pevnej prekážky strela veľmi ľahko destabilizuje a pri prelete tkanivami neletí rovno, ale otáča sa. Tým sa výrazne zväčšuje veľkosť strelného kanála.
Kedysi sa malo chybne za to, že hlavný vplyv na poškodenie tkanív má otáčanie sa strely okolo svojej osi a tým zväčšovanie vytvorených dutín v tkanive, ktoré strela vytvoria. Ale Dr. Martin Fackler preukázal, že kľúčový vplyv na ranivý efekt tohto náboja má jeho fragmentácie.
Tento náboj ale vzhľadom k svojej pevnej konštrukcii väčšinou nefragmentuje. Ak niekedy došlo k tomu, že ním bola spôsobená nejaká závažné zranenia, tak sa často ukázalo, že použitý projektil bol chybný. Jedinou výnimkou bol zásah pečene. Tam zásah spôsobí veľké poškodenie z dôvodu tuhosti pečeňového tkaniva. Iné tkanivá sú oveľa flexibilnejšie a teda vytvorené dočasné dutiny nespôsobí veľká poškodenie.
Tým, že sa strela otáča okolo svojej osi, vytvoria dve dočasné dutiny. Jednu v hĺbke 10 cm a druhou v hĺbke 40 cm (priemerná šírka ľudského trupu je 40 cm). To je porovnateľné s modernou muníciou 7,62 × 39 mm.

</doc>
<doc id="664615" url="https://sk.wikipedia.org/wiki?curid=664615" title="Pavel Mučaji">
Pavel Mučaji

Životopis.
Pavel Mučaji sa narodil v Báčskom Petrovci, kde skončil základnú školu a gymnázium. Štúdium českého a slovenského jazyka a literatúry navštevoval na Filozofickej fakulte v Belehrade. Pôsobil ako básnik, prozaik, autor pre deti, prekladateľ, redaktor časopisu Naši pionieri, riaditeľ a profesor slovenského gymnázia v Báčskom Petrovci, kde žil až do smrti. Zomrel v Báčskom Petrovci 12. októbra 2014, iba jeden deň po svojich 85. narodeninách.
Tvorba.
Prekladal zo srbskej, chorvátskej a slovínskej literatúry do slovenčiny, z oblasti literatúry pre deti z rusínčiny a prekladal tiež aj slovenskú literatúru do srbského jazyka. Bol členom Združenia spisovateľov Vojvodiny a členom Spolku slovenských spisovateľov v Bratislave. V poslednom období svojho pôsobenia na gymnáziu založil galériu umeleckých diel slovenských výtvarníkov vo Vojvodine, ktorá nesie meno Karola Miloslava Lehotského.
Do literatúry vstúpil v prvej polovici 50. rokov minulého storočia. Svojou básnickou tvorbou vo veľkej miere poznačil toto obdobie v literatúre vojvodinských Slovákov. Urobil to nielen básňami uverejnenými v antológii Do nových dní a nie natoľko ani svojou prvou básnickou zbierkou Bojujúce srdce (1952), ktorá bola prvou individuálnou básnickou zbierkou v povojnovom období, ale veľkým počtom uverejnených básní v časopisoch a periodikách, ktoré vydávali vojvodinskí Slováci (Nový život, Hlas ľudu, Ľudový kalendár). Básne zaradené do jeho prvej zbierky sú poznačené poetikou socialistického realizmu. Básne zo zbierky Slnečné prístrešie (1966) vo veľkej miere pokračujú v intenciách poetiky Mučajiho debutu. V knihe veršov Moja Itaka (1975) básnik svoj inšpiračný zdroj nachádza predovšetkým v historických revolučno-odbojových udalostiach z druhej svetovej vojny. 
V 80. rokoch minulého storočia Pavel Mučaji vydal zbierku Trvanie básnika a napísal aj šesť sonetových cyklov (Slnečné sonety, 1984; Belasé sonety, 1985; S očami v obilí, 1986; Hymny, 1987; Vymeň ma z kameňa, 1988 a Zelená loď, 1990), ktoré medziiným zaradil v roku 1990 do zbierky Belasé sonety. Poézia, akú tento básnik písal v 90. rokoch minulého storočia a ktorú potom vydal v zbierke Visuté záhrady (2001) je už celkom zbavená iluzívno-idealistického balastu z predchádzajúcich tvorivých období a nesie sa v znamení trpkého, neraz aj bolestného rekapitulovania uplynulého života. Posledná zbierka, ktorú uverejnil má názov Večer trojkráľový (2004).
Dielo.
Uverejnil básnické zbierky: 
Napísal zbierky veršov pre deti a jednu knihu próz. Napísal hodne štúdií z oblasti kultúry juhoslovanských Slovákov.
Pavel Mučaji napísal niekoľko kníh veršov pre deti: 
básnických rozprávok:
a detskej prózy: 
V ostatnom tvorivom období sa prezentoval zbierkou veršov pre deti Keby som bol vtáčkom (2004) a publikáciou o detskej literatúre Podľa duše dieťaťa (2005).

</doc>
<doc id="664616" url="https://sk.wikipedia.org/wiki?curid=664616" title="Cubesat">
Cubesat



</doc>
<doc id="664617" url="https://sk.wikipedia.org/wiki?curid=664617" title="Ljubuški">
Ljubuški

Ljubuški () je mesto a sídlo rovnomennej občiny v Bosne a Hercegovine v Západohercegovskom kantónu. Nachádza sa asi 7 km od hraníc s Chorvátskom, asi 32 km juhozápadne od Mostaru. V roku 2013 žilo v samotnom Ljubuški 4 387 obyvateľov, v celej občine 29 521 obyvateľov.
Okrem vlastného mesta zahŕňa občina aj dediny Bijača, Cerno, Crnopod, Crveni Grm, Dole, Grab, Grabovnik, Gradska, Greda, Grljevic, Hardomilje, Hrašljani, Humac, Kašče, Klobuk, Lipno, Lisice, Miletina, Mostarska Vrata, Orahovlje, Opuch, Pregrada, Proboj, Prolog, Radišići, Stubica, Studenci, Sipovać, Teskera, Vašarovići, Veljaci, Vitina, Vojnić a Zvirići.
Susednými mestami sú Čapljina, Čitluk, Grude a chorvátske mestá Metković a Vrgorac.

</doc>
<doc id="664618" url="https://sk.wikipedia.org/wiki?curid=664618" title="Zuzka Medveďová">
Zuzka Medveďová

Zuzka Medveďová alebo Zuzana Medveďová (* 5. október 1897, Petrovec, Rakúsko-Uhorsko – † 11. február 1985, Pezinok) bola slovenská maliarka a ilustrátorka.

</doc>
<doc id="664621" url="https://sk.wikipedia.org/wiki?curid=664621" title="Planetárna obrana">
Planetárna obrana

Planetárna obrana (), nazývaná i ochrana pred dopadom asteroidov (), sa zaoberá vyhľadávaním a identifikáciou nebezpečných objektov, od veľkosti väčších meteoritov až po planétky, ktoré by mohli naraziť do Zeme. Tiež skúma a testuje možnosti ich odklonenia z kolíznej dráhy so Zemou, alebo ich včasnú bezpečnú deštrukciu ešte pred vstupom do atmosféry, vyhodnocuje riziká neodvrátiteľných dopadov a navrhuje postupy v prípade krízovej udalosti, vrátane medzinárodnej spolupráce. Súvisí s protimeteorickou ochranou Zeme (rus. противометеоритная защита).
Menej nebezpečné dopady, ako napríklad pád meteoritu v Čeľabinsku v roku 2013, sa vyskytujú šatisticky raz za 60 rokov. Výbuch meteoritu vtedy, zranil vyše 1500 ľudí a poškodil viac ako 7 000 budov. Dopady s väčšími následkami (vyhynutie dinosaurov) sa vyskytuje raz za milióny rokov.
Na národnej úrovni v planetárnej obrane dominujú Spojené Štáty – Planetary Defense Coordination Office (PDCO). Význam PDCO potvrdzuje aj každoročne zvyšovaný rozpočet. Na medzinárodnej pôde planetárnu obranu rieši OSN (UNOOSA).
Dopad astronomického telesa.
Výskyt nebezpečných telies.
V roku 2016 bolo známych 717 768 asteroidov s presne určenou dráhou. Z toho je 15 098 NEO (blízko-zemských objektov), čo sú 3 % z odhadovaného počtu. Pravdepodobnosť zrážky so Zemou je tým menšia, čím je vesmírny objekt väčší, a tým nebezpečnejšia, čím je rýchlejší.
Dôsledky impaktu.
Mikrometoeoroidy a malé meteoroidy, hoci dopadajú na Zem nepretržite, nepredstavujú vážnejšie riziko pre život na Zemi najmä vďaka ochrane atmosférou, kde pri prelete zhoria a na Zem dopadne len prach, alebo menšie kúsky. Väčšie telesá 4 m – 85 m obykle vybuchnú ešte pred dopadom na Zemský povrch. Ničivé následky väčšieho rozsahu môžme očakávať asi od veľkosti 20 m – 50 m. Napríklad Čeľabinský meteorit v roku 2013 mal odhadovanú veľkosť 15 – 17 m a pravdepodobnosť výskytu raz za 60 rokov. Telesá nad 85 m dopadajú na povrch Zeme a dôsledky môžu už mať globálny charakter. Pád meteoritu s veľkosťou nad 50 m môžme očakávať raz za 1000 rokov.
Techniky zabránenia dopadu.
Medzi hlavné návrhy riešenia zabránenia zrážky telesa so Zemou patrí:
Súčasné projekty.
Pozorovania.
V súčasnosti sa vynakladá úsilie na zmapovanie a vyhodnotenie potencionálne , angl. (near-Earth object, NEO). NASA má za cieľ objaviť 90 % NEO väčších ako 140 m do roku 2020.
Štúdie realizovateľnosti.
Použitie jadrovej hlavice.
NASA vykonala štúdiu realizovateľnosti s posúdením dopadov na ochranu Zeme, pri odklonení asteroidu pomocou termonukleárnej hlavice B83, o sile 1,2 Mt TNT. Plánovaný šesť-násobný zásah v hodinových rozostupoch mal vytvoriť na povrchu asteroidu oblak plazmy, ktorá ako raketový motor spomalí asteroid a vychýli ho z jeho dráhy. Vzhľadom na malý účinok sa predpokaldá potreba zasiahnuť asteroid o veľkosti do 500 m najmenej dva roky pred kolíziou so Zemou.
Sci-fi.
Téma protimeteorickej ochrany Zeme, s použitím atómovej bomby, bola spracovaná napríklad vo filme Armageddon (film).

</doc>
<doc id="664622" url="https://sk.wikipedia.org/wiki?curid=664622" title="Chrám svätého Atanáza (Asenovgrad)">
Chrám svätého Atanáza (Asenovgrad)

Chrám svätého Chrám svätého Atanáza () je pravoslávny chrám nachádzajúci sa v centrálnej časti mesta Asenovgrad v Plovdivskej oblasti v južnom Bulharsku.
Iné názvy.
Chrám bol najmä v minulosti známy pod názvom osmanskotureckého pôvodu Argat klisi (), alebo v bulharčine "Argatska cărkva" (), teda v obidvoch prípadoch Argatský chrám. Tieto názvy boli odvodené od faktu, že chrám bol postavený predovšetkým pre potreby tzv. "argatov", čo bol služobný personál bulharskej národnosti, ktorý pracoval v tureckých obchodníckych domácnostiach v Asenovgrade.
Poloha.
Chrám sa nachádza v centrálnej časti mesta Asenovgrad v starej štvrti "Čiprichor" (), alebo "Ciprichor" () na ulici „Aleksandăr Stambolijski. “ () č. 1.
Dejiny a súčasnosť.
Chrám bol postavený pre potreby tzv. "argatov" (bulharský služobný personál v tureckých obchodníckych domácnostiach) obývajúci štvrte "Ciprichor" () a "Kiumiurdžu machala" (). Títo približne do roku 1830 navštevovali liturgie v asenovgradskom Chráme Zosnutia presvätej Bohorodičky, ako aj v Chráme svätého Mikuláša. Pre argatov však nebolo navštevovanie týchto dvoch chrámov pohodlné. Jednak sa obidva chrámy nachádzali pomerne ďaleko od štvrtí, kde bývali a taktiež sa na nich v týchto chrámoch z dôvodu ich nízkeho spoločenského štatútu nazeralo s dešpektom a to ako zo strany spoluveriacich, tak zo strany prevažne gréckeho duchovenstva. Často sa stávali dokonca obeťami ponižovania a diskriminácie, prípadne aj verejného zosmiešňovania. 
Z týchto dôvodov sa rozhodli, že už nebudú ďalej navštevovať grécke chrámy v Asenovgrade a požiadali svojich tureckých zamestnávateľov, aby pre nich získali sultánsky súhlastzv. "ferman"pre výstavbu vlastného chrámu v ich štvrti. Súhlas bol udelený s podmienkou, že budova chrámu bude nízka a výzdoba skromná. Budova chrámu bola postavená v roku 1834. Chrám bol postavený predovšetkým z prostriedkov samotných argatov a iných bulharských obyvateľov štvrte, veľkú čiastku ale venoval napríklad aj bohatý turecký asenovgradský obchodník Jumerolu, ktorý býval blízko pri chráme a chrám, ako aj bulharskú kresťanskú farnosť pri chráme podporoval rôznymi spôsobmi aj po výstavbe. Časom začali chrám navštevovať okrem argatov aj bulharskí príslušníci iných profesií. 
Už v roku 1835 si však chrám privlastnili grécki duchovní a bohoslužby v chráme sa začali slúžiť výhradne v gréčtine. Chrám sa následne stal miestom boja medzi Grékmi a Bulharmi za právo Bulharov používať pri liturgiách svoj jazyk. Zaznamenaný je napríklad incident z roku 1857, keď bulharský mladík Georgi Ťunev vytlačil Gréka prednášajúceho žalm a nahlas predniesol apoštolský text v cirkevnej slovančine. Tento boj trval až do roku 1891, kedy bola v chráme Bulharmi na čele s popom Matejom cirkevná slovančina nakoniec ustanovená ako oficiálny liturgický jazyk chrámu. 
Budova prešla počas svojej existencie niekoľkými rekonštrukciami z ktorých prvá prebehla práve v roku 1891. Následne v rokoch 19181925 budova prešla pomerne rozsiahlou prestavbou. V roku 1930 bola na západnej strane chrámu pristavená zvonica. Ďalšia prestavba prebiehala v rokoch 19311933 pod vedením architekta Bojana Činkova.
Dnes je chrám funkčným farským chrámom Bulharskej pravoslávnej cirkvi, pre oblasť starej mestskej štvrti "Čiprichor". Pod správu farnosti okrem samotného chrámu patri ešte Kaplnka svätých apoštolov Petra a Pavla, ktorá sa nachádza mimo Asenovgradu v lokalite "Četiridesette izvora" (, doslova "Štyridsať prameňov").
Charakteristika.
V pôvodnej podobe bol chrám postavený ako trojloďová budova s jednou apsidou, vkopaná čiastočne do zeme s unikátnou sklenenou kupolou a so zvonicou zhotovenou z lepenky s veľkým množstvom klincov, ktoré spájali jednotlivé dosky. Počas prestavieb začiatkom 20. storočia boli k dlhším stenám budovy pristavané trojstenné konchy. Bola tiež vymenená strecha a zvýšené steny chrámu. Zároveň však žiaľ bola odstránená architektonicky zaujímavá sklenená kupola. Tá bola odstránená v rámci prestavby začiatkom 30. rokov 20. storočia, kedy bola zároveň vymenená strecha vrátane pridania železobetónovej klenby. V rámci tejto rekonštrukcie bol pristavaný aj druhý balkón.
Zvonica.
Súčasná zvonica je pomerne masívna stavba, ktorá bola pristavaná k západnej strane chrámu v roku 1930. Zvonica bola postavená v bezprostrednej blízkosti nartexu s ktorým je architektonicky v plnej harmónii.
Ikonostas a výzdoba chrámu.
Autormi maľbovej výzdoby chrámu sú asenovgradský umelec gréckeho pôvodu Georgi Ksaf a neznámy ruský umelec, ktorý na maľbách v budove pracoval v rokoch 19231925. Stenomaľby boli reštaurované v roku 1950, kedy bol taktiež pod vedením profesora Kirila Cončeva namaľovaný ikonostas. Kompletná reštaurácia celej stenomaľby v chráme prebehla nakoniec v roku 1974 a podieľal sa na nej celý kolektív umelcov.

</doc>
<doc id="664628" url="https://sk.wikipedia.org/wiki?curid=664628" title="Zuzana Medveďová">
Zuzana Medveďová



</doc>
<doc id="664642" url="https://sk.wikipedia.org/wiki?curid=664642" title="Mario Delpini">
Mario Delpini

Mario Enrico Delpini (* 29. júl 1951) je taliansky prelát rímskokatolíckej cirkvi. Ako milánsky arcibiskup pôsobil od svojej inštalácie 9. septembra 2017. Predtým pôsobil ako pomocný biskup a generálny vikár tejto arcidiecézy.
Život.
Mario Enrico Delpini vyrastal v Jerago con Orago a v roku 1975 bol vysvätený za kňaza. Získal titul z talianskej literatúry na Universit Cattolica del Sacro Cuore a licenciát z teológie. Od roku 1975 Delpini učil taliansky jazyk v seminári svojej rodnej arcidiecézy a v roku 1989 bol menovaný za rektora seminára. V roku 1993 bol menovaný za dekana seminára Venegono Inferiore a v roku 2000 sa stal rektorom všetkých seminárov milánskej arcidiecézy. V roku 2006 ho kardinál Dionigi Tettamanzi poveril vedením jednej z arcidiecéznych zón. Dňa 13. júla 2007 pápež Benedikt XVI. Vymenoval Delpiniho za titulárneho biskupa Stephaniacum a Tettamanzi zasvätil Delpiniho za biskupa nasledujúceho 23. septembra. Kardinál Angelo Scola ho v roku 2012 ustanovil za generálneho vikára arcidiecézy.
Dňa 7. júla 2017 ho pápež František vymenoval za nového milánskeho arcibiskupa, kde bol ustanovený 9. septembra

</doc>
<doc id="664643" url="https://sk.wikipedia.org/wiki?curid=664643" title="Peter Ličko">
Peter Ličko



</doc>
<doc id="664644" url="https://sk.wikipedia.org/wiki?curid=664644" title="Bytový blokový dom (Pezinok)">
Bytový blokový dom (Pezinok)

Bytový blokový dom je urbanistický súbor bytových domov, pozostávajúci z dvoch samostatných blokov uzatvárajúcich zo severnej strany historické centrum mesta Pezinok. Bol postavený v 50. rokoch 20. storočia a je ohraničený ulicami Holubyho – Mladoboleslavská – M. R. Štefánika.
Blokový bytový dom nebol vyhlásený za kultúrnu pamiatku, ale pre mesto má historickú, architektonickú, umeleckú, umelecko-remeselnú a urbanistickú hodnotu.
Architektúra.
Je postavený v socialistickom štýle s prvkami historickej stavby. Budova je zdobená červenými sgrafitami viniča od Fridricha Moravčíka a rohy bytových domov pripomínajú historické veže.

</doc>
<doc id="664652" url="https://sk.wikipedia.org/wiki?curid=664652" title="Michail Petrovič Osipov">
Michail Petrovič Osipov

Michail Petrovič Osipov alebo Michail Petrovič Morskoj-Osipov (; * 1918, Pavlovka† 1995, Azov, Rusko) bol počas druhej svetovej vojny príslušník sovietskej Čiernomorskej flotily, neskôr partizán a spravodajský dôstojník NKVD. Účastník Slovenského národného povstania.
Život.
V roku 1939 nastúpil vojenskú základnú službu. Študoval v Sedovovej námornej škole. V období pred začiatkom druhej svetovej vojny slúžil v Čiernomorskej flotile. Zúčastnil sa obrany Sevastopoľa. Vážne zranený do hlavy, následne zajatý nacistami. Po zranení mu zostala hlboká jazva na tvári od brady po ucho. Na Ukrajine utiekol zo zajatia a spojil sa s partizánmi. Vstúpil do partizánskeho zväzku A. M. Grabčaka. V dôsledku svojho predošlého pôsobenia v námorníctve získal medzi partizánmi prezývku Morskoj (Morský). Počas pôsobenia u partizánov od 24. augusta 1943 do 8. augusta 1944 (čas pobytu v partizánskej jednotke) sa podieľal na bojových úspechoch svojej jednotky.
V noci z 28. augusta na 29. augusta 1944 bol ako veliteľ diverzno-spravodajskej skupiny Raketa vysadený na Slovensku blízko Sklabine. Táto skupina sa neskôr pretransformovala na partizánsku brigádu Vpred.
Po vojne pôsobil vo vedúcich funkciách v poľnohospodárstve v Rostovskej oblasti.
Ocenenie.
Vyznamenaný Leninovym radom, Radom červenej zástavy, Radom Veľkej vlasteneckej vojny II. stupňa, Československým vojnovým krížom 1939.

</doc>
<doc id="664657" url="https://sk.wikipedia.org/wiki?curid=664657" title="Molly Weasleyová">
Molly Weasleyová

Molly Weasleyová (Pewettová) je postava z rady kníh a filmov o čarodejníkovi Harrym Potterovi od spisovateľky a scénáristky J. K. Rowlingovej. Vo filme ju hrala Julie Waltersová ako matku siedmich detí: Williama Artura Weasleyho, Percyho Ignatiusa Weasleyho, Charlieho Weasleyho, Freda Weasleyho, Georgeho Weasleyho, Ronalda Biliusa Weasleyho a Ginevry Molly Weasleyovey. Jej manžel a otec jej detí je Arthur Weasley. Žijú spolu blízko dediny Vydrí Svätý Dráb za kopcom. V dome, ktorý volajú Brloh. Weasleyovci sú čistokrvní čarodejníci, ale temní mágovia ich považujú za zradcov krvi, pretože sa "bratríčkujú" s muklami. Molly má dvoch bratov, Fabiana a Gideona, ktorí boli členmi Fénixovho rádu ale zomreli pred porážkov Lorda Voldemorta.
Život.
Rodina Molly Weasleyovej a jej detstvo.
Molly sa narodila v čistokrvnej rodine Prewettovcov, je sestrou Gideona a Fabiana Prewetta ktorí zomreli v boji proti Voldemortovi. Molly je sesternicou Siriusa Blacka ale nebola zakreslená v rodokmeni Blackovcov a to preto lebo ako Sirius Black vraví: Nenajdeš väčších zradcov krvi ako sú Weasleyovci. Molly s Arthurom vychovalyi svoje deti tak, aby sa nehanbili za to, že sú ,zradcovia krvi."
Harry Potter a Tajomná Komnata.
V snímke Harry Potter a Tajomná komnata zúri na Freda, Georga a Rona po tom, čo zistí, že leteli začarovaným autom svojich rodičov, aby Harryho zachránili pred jeho tetou a strýkom, ktorí ho uväznili v jeho izbe. Pôjde nakupovať veci do Šikmej uličky, a bude Hagridovi vďačná za to, že Harryho vyslobodil zo Zašitej uličky. Na začiatku školského roka Molly pošle Ronovi Vrešťadlo a od zlosti na neho kričí, že s Harrym opäť odleteli s rodinným autom, tentoraz do Rokfortu.
Harry Potter a Väzeň z Azkabanu.
V snímke Harry Potter a väzeň z Azkabanu vyhrali Weasleyovci losovanie magického denníka, Denného proroka, a vyhrané zlato použili na cestu do Egypta na návštevu najstaršieho syna Billa. Vracajú sa do Británie a zostávajú v Harryho a Hermione v The Leaky Cauldron. Harry začuje, že sa manželia Weasleyovci jednej noci hádajú o tom, že povedia Harrymu pravdu o údajnom spojení medzi Siriusom Blackom a Harrym; Arthur cíti, že by Harry mal poznať pravdu, ale Molly, ktorá by ho podľa pravdy strašila, ho uisťuje, že Harry bude v Rokforte s Dumbledorovou ochranou v úplnom bezpečí.
Harry Potter a Ohnivá čaša.
Keď Harry dorazí do Brlohu v Harrym Potterovi a Ohnivej čaše, Molly sa dozvie o experimentoch Freda a Georga s nebezpečnými cukrovinkami, ktoré vyrábali, a oznámi im ich pred odchodom na svetový pohár v metlobale. Avšak potom, čo sa v kempingu Svetového pohára objaví na oblohe Temné znamenie, je Molly rozladená, že kričala na Freda a Georga, obávajúc sa, že sa im mohlo niečo stať, keď sa s nimi tak strašne správala. Na vrchole tejto knihy dorazia Molly a Bill do Rokfortu, aby videli Tretiu úlohu Turnaja trojčarodejníkov, a pôsobili ako rodinní hostia Harryho. Po návrate Voldemorta Dumbledore žiada Molly a Billa, aby sa pripojili k rádu a bojovali v blížiacej sa druhej vojne. Molly utešuje Harryho a po prvý raz v živote má pre neho niekoho, kto by tu bol ako matka.
Harry Potter a Fénixov rád.
Molly a Weasleyovci sú ubytovaní v sídle Rádu, Číslo dvanásť, Grimmauldovo námestie, v Harrym Potterovi a Fénixovom ráde, kde sa so Siriusom hádajú, koľko majú povedať Harrymu o operáciách Rádu. 
O niekoľko dní neskôr je Molly nájdená v salóne s prízrakom, ktorý sa transformuje na jej mŕtvych členov rodiny a Harryho. Priznáva tým svoje nočné mory zo straty ďalších členov rodiny pre Voldemorta a smrťožrútov.
Harry Potter a Polovičný Princ.
Na začiatku filmu Harry Potter a Princ dvojakej krvi sa Molly zrazí s Billovou snúbenicou Fleur Delacourovou; Avšak na konci románu, keď sa Molly s manželom a Fleur ponáhľa do Rokfortu, aby sa starala o svojho syna Billa, na ktorého divoko zaútočil Fenrir Greyback, je Fleur veľmi urazená, keď si Molly myslí, že Fleur sa rozíde Bill kvôli jeho zjazveniu. Fleur vyhlási, že jazvy sú pripomienkou odvahy, ktorú Bill prejavil. Fleur a Molly sa nečakane objali a začali sa vidieť v oveľa pozitívnejšom svetle.
Harry Potter Dary smrti 1 a 2.
Na začiatku Harryho Pottera a Dary smrti ponúknu Molly a Arthur Burrowovi ústredie Order, keď Grimmauldovo miesto už nebude v bezpečí. Cíti sa nesmierne nepríjemne z rozhodnutia trojice vypadnúť z Rokfortu a spočiatku sa ich snaží od toho odradiť. Postupom románu je rodina nútená zamieriť do bezpečia u tety Muriel. Na konci knihy Molly a celá jej rodina bojujú v bitke pri Rokforte. Je zdrvená smrťou svojho syna Freda a je tlačená na hranu, keď Bellatrix Lestrangeová takmer zabije Ginny s Killing Curse. Rozzúrená angažuje Bellatrix v intenzívnom súboji a zabije ju kliatbou, ktorá ju zasiahne do hrude. Rowlingová uviedla, že dôvodom, prečo nechala Molly zabiť Bellatrix, bolo ukázať Mollyine veľké sily ako čarodejnice a poskytnúť kontrast medzi konzumáciou Molly „materskou láskou“ a Bellatrix „obsedantnou láskou“.

</doc>
<doc id="664659" url="https://sk.wikipedia.org/wiki?curid=664659" title="Transferáza">
Transferáza

Transferáza je enzým, ktorý katalyzuje prenos (transfer) funkčnej skupiny z jednej molekuly na druhú. Podľa číselnej klasifikácie enzýmov im prislúcha číslo 2. Transferázy väčšinou katalyzujú niekoľkokrokový proces, pri ktorom najprv dochádza k prenosu funkčnej skupiny z prvého substrátu na enzým a následne na druhý substrát. Funkčná skupina je medzitým často naviazaná na kofaktor. Transferázy hrajú dôležitú úlohu v mnohých metabolických procesoch, ako je rozklad sacharidov, syntéza aminokyselín alebo mastných kyselín.
Transferázy katalyzujú všeobecnú reakciu
 AX + B → A + BX
prípadne
 AX + BY → AY + BX
Transferázy prenášajú rôzne skupiny, medzi ne patria napríklad:

</doc>
<doc id="664661" url="https://sk.wikipedia.org/wiki?curid=664661" title="Pan-Aves">
Pan-Aves



</doc>
<doc id="664662" url="https://sk.wikipedia.org/wiki?curid=664662" title="Panaves">
Panaves



</doc>
<doc id="664663" url="https://sk.wikipedia.org/wiki?curid=664663" title="Tivat">
Tivat

Tivat je mesto v Čiernej Hore, ležiace pri zálive Boka Kotorská. V roku 2011, žilo v meste 9467 obyvateľov. Ide o významné turistické letovisko s množstvom hotelov. V meste a blízkom okolí je množstvo malých kostolov prevažne z 15. – 17. storočia, najvýznamnejší kostol, sv. Antona, pochádza zo 14. storočia. 
História.
Tivat je najmladšie mesto Boky Kotorskej. Podľa legendy je Tivat odvodený od ilýrskej kráľovnej Teuty. Zvyšky gréckej a rímskej osady pri pobreží a v mori dokazujú, že miesto bolo osídlené aj v antike. Tivat sa začal rozrastať až na konci 19. storočia. V roku 1889 tu bol vybudovaný vojnový prístav a Tivat bol povýšený na mesto. Ďalej pribudli lodenice a tehelňa, a až v roku 1971 tu bolo vybudované Medzinárodné letisko Tivat.
Turistický ruch.
Predovšetkým vďaka letisku sa tu začal rozrastať turistický ruch, obľúbenými sa okrem samotného mesta stali aj ostrovčeky Sveti Marko a Prevlaka a ďalej do zátoky Pržno. Od 19. storočia sa v Tivate nachádza prímorský park s početnými cudzokrajnými rastlinami (najviac ich priviezli námorníci z tropických krajov). V meste sa nachádza pamätník dôstojníkov vojnového námorníctva , ktorí v roku 1941 vyhodili do povetria torpédoborec Zagreb , aby nepadli do rúk okupantov.
V meste sa tiež nachádza obranná veža s kaplnkou zo 16. storočia.
Počasie.
V januári dosahujú priemerné teploty vzduchu 7,7 °C. Voda má v túto dobu teplotu 13 °C. V júli sa ortuť teplomera vyšplhá až k 35 °C, priemer je 24,1 °C a teplota vody činí okolo 24 °C.
Tivatská riviéra.
Pri meste sa nachádza osem pláží. Priamo v jeho centre leží piesočnatá pláž "Belane" a v tesnej blízkosti pláž "Žua" s cyprusovým a borovicovým hájom. Mnoho malých pláží tvoria brehy okolitých ostrovčekov Prevlaka a Sveti Marko.
Na pobreží Tivatskej zátoky sa nachádzajú ďalšie pláže. Neďaleko prielivu Verige sa blízko majáku nachádza 200 m dlhá pláž "Opatovo" a u neďalekej osady Donja Lastva zhruba kilometrová pláž.

</doc>
<doc id="664665" url="https://sk.wikipedia.org/wiki?curid=664665" title="Dinosauromorpha">
Dinosauromorpha

Dinosauromorpha (zriedkavo alebo staršie: dinosaury v širšom zmysle - lat. Dinosauria v širšom zmysle) je veľký taxón plazov patriaci do taxónu Ornithodira.
Dinosauriformes.
Do roku 2020 sa do Dinosauromorpha zaraďovala aj čeľaď Lagerpetidae a všetky taxóny nepatriace do tejto čeľade sa spolu označovali ako Dinosauriformes, čiže platilo: Dinosauromorpha = Lagerpetidae + Dinosauriformes. V roku 2020 však bola čeľaď Lagerpetidae presunutá do taxónu Pterosauromorpha, čím sa pojmy Dinosauromorpha a Dinosauriformes stali úplnými synonymami, čiže začalo platiť Dinosauromorpha = Dinosauriformes.
Pôvodný význam názvu Dinosauromorpha.
Pôvodne (Benton 1985) Dinosauromorpha zahŕňali dinosaury (resp. dnešné Dinosauromorpha) a Ornithosuchidae. Koncepčne ale vlastne zodpovedali skôr dnešnému taxónu Avemetatarsalia. Bolo to preto, lebo podobne ako Avemetatarsalia boli zamýšľané ako taxón zahŕňajúci všetko, čo je príbuzné viac s dinosaurami/vtákmi než s krokodílmi; a keďže pterosaury v Bentonovi 1985 boli zaraďované ako bazálne Archosauromorpha (a teda úplne mimo dinosaurov) a Ornithosuchidae sa považovali za príbuzné s dinosaurmi, tak tieto Dinosauromorpha v ponímaní Bentona 1985 svojou podstatou (i keď nie nevyhnutne zložením) zodpovedali dnešným Avemetatarsalia.
Systematika.
Dinosauromorpha (Dinosauriformes) / zriedkavo: dinosaury/dinosaurotvaré/veľjaštery (Dinosauria) v širšom zmysle:
V niektorých systémoch (vrátane hlavného systému používaného na slovenskej wikipédii) sú - z čisto praktických dôvodov - z taxónu Dinosauromorpha vyňaté vtáky (tvoria samostatnú triedu blanovcov).

</doc>
<doc id="664666" url="https://sk.wikipedia.org/wiki?curid=664666" title="Dinosauriformes">
Dinosauriformes



</doc>
<doc id="664667" url="https://sk.wikipedia.org/wiki?curid=664667" title="Tour Incity">
Tour Incity

Tour Incity je mrakodrap umiestnený v Lyone.
"Tour Incity" sa týči do výšky 200 metrov. Veža je v roku 2016 najvyšším mrakodrapom v Lyone pred "Tour Part-Dieu" a kyslíkovou vežou a tretím najvyšším mrakodrapom vo Francúzsku za Tour First (La Défense) a Tour Montparnasse (Paríž).

</doc>
<doc id="664672" url="https://sk.wikipedia.org/wiki?curid=664672" title="Ornithosuchia">
Ornithosuchia



</doc>
<doc id="664674" url="https://sk.wikipedia.org/wiki?curid=664674" title="Jašteroplutvovcotvaré">
Jašteroplutvovcotvaré



</doc>
<doc id="664676" url="https://sk.wikipedia.org/wiki?curid=664676" title="Mŕtve rameno">
Mŕtve rameno



</doc>
<doc id="664677" url="https://sk.wikipedia.org/wiki?curid=664677" title="Sauropterygia">
Sauropterygia



</doc>
<doc id="664678" url="https://sk.wikipedia.org/wiki?curid=664678" title="Jašteroplutvé">
Jašteroplutvé

Jašteroplutvé ([ako rad aj:] jašteroplutvovcotvaré; lat. Sauropterygia) sú taxón plazov z taxónu jaštery (Sauria) v širšom zmysle. Zahŕňa najmä plesiosaury a notosaury; v širšom, najbežnejšom ponímaní zahŕňa aj plakodonty. 
Charakteristika (vrátane plakodontov).
Jašteroplutvé boli vodné alebo polovodné živočíchy. Žili od začiatku triasu do vrchnej kriedy. Mali rozmanitý tvar tela a zahŕňali aj vysoko špecializované morské formy a plutvovitými končatinami. Pletenec prednej končatiny umožňoval pohyb plutiev pripomínajúcich veslá. Spodný jarmový oblúk im zanikol (euryapsidná lebka). Pravdepodobne mali schopnosť endotermie. Podskupina plesiosaury je najznámejšia; plesiosaury mali malú hlavu a veľmi dlhý (do 15 m dlhý) krk.
Systematika.
Zaradenie v systéme.
Presné zaradenie jašteroplutvých v rámci taxónu Sauria je sporné, ale pravdepodobne patria buď do či vedľa taxónu Lepidosauromorpha alebo do či vedľa taxónu Archosauromorpha alebo niekde vedľa Lepidosauromorpha a Archosauromorpha. Na tieto miesta v systéme patria buď priamo alebo ako súčasť "medzitaxónu". Takýmito medzitaxónmi môžu byť:
Staršie sa jašteroplutvé zaraďovali do taxónu jašteroplutvovce (lat. Synaptosauria) - podrobnejšie pozri v článku jašteroplutvovce.
Vnútorná systematika.
jašteroplutvé v širšom zmysle (Sauropterygia v širšom zmysle):

</doc>
<doc id="664681" url="https://sk.wikipedia.org/wiki?curid=664681" title="Kvalifikácia na Majstrovstvá sveta vo futbale 2022 – Severná a Stredná Amerika a Karibik">
Kvalifikácia na Majstrovstvá sveta vo futbale 2022 – Severná a Stredná Amerika a Karibik

Severoamerická, stredoamerická a karibská časť kvalifikácie na Majstrovstvá sveta vo futbale 2022 bola jednou zo šiestich kontinentálnych častí kvalifikácie MS vo futbale 2022, ktoré sa budú konať v Katare. Bola určená pre národné tímy, ktoré sú členmi Konfederácie severoamerického, stredoamerického a karibského zväzového futbalu (CONCACAF). Organizácii CONCACAF boli k dispozícii tri priame miesta na finálovom turnaji a jedno miesto v medzikonfederačnom play-off.
Formát.
Dňa 27. júla 2020 CONCACAF oznámil nový formát pre kvalifikáciu Majstrovstiev sveta.
Prvé kolo: Tímy CONCACAF umiestnené od 6. do 35. miesta podľa rebríčka FIFA z júla 2020 sú rozdelené do šiestich skupín po piatich a odohrajú skupinu systémom jedenkrát každý s každým (dva zápasy doma a dva vonku), pričom víťazi skupín sa kvalifikujú do druhého kola.
Druhé kolo: Šesť víťazov skupín z prvého kola bude hrať dvojzápas play-off doma a vonku. Traja víťazi postúpia do finálového kola.
Tretie kolo: Traja víťazi druhého kola sa pripoja k piatim najlepším tímom CONCACAF na základe rebríčka FIFA z júla 2020 a budú hrať zápasy každý s každým v jednej skupine. Najlepšie tri tímy sa kvalifikujú na majstrovstvá sveta, štvrtý tím postupuje do play-off medzi konfederáciami.
Účastníci.
Všetkých 35 národných tímov pridružených k FIFA z CONCACAF pôvodne vstúpilo do kvalifikácie. Tímy boli nasadené na základe ich postavenia v rebríčku FIFA z júla 2020 (uvedené v zátvorke). Svätá Lucia však neskôr z kvalifikačnej súťaže odstúpila a celkový počet tímov znížila na 34.
Časový plán.
Harmonogram súťaže sa podľa medzinárodného kalendára zápasov FIFA očakáva nasledovne:
25. júna 2020 FIFA oznámila, že medzikonfederačné play-off, ktoré sa malo pôvodne hrať v marci 2022, sa presunulo na jún 2022 a v júni 2021 sa pre CONCACAF predĺži okno z dvoch zápasov na štyri. 8. septembra 2020 CONCACAF oznámil, že zápasy naplánované na október a november 2020 budú presunuté na rok 2021. 4. decembra 2020 FIFA oznámila, že okná v kalendári medzinárodných zápasov FIFA na september 2021, október 2021, január 2022 a marec 2022 sa každé predlžuje o jeden deň, aby bolo možné hrať tri zápasy v jednom okne. V ten istý deň CONCACAF oznámil revidovaný kvalifikačný plán.
Prvé kolo.
Šesť najvyššie umiestnených tímov prvého kola podľa rebríčka FIFA bolo nasadených do skupín A až F. Tímy vo svojich skupinách nastúpia proti sebe raz, spolu teda na štyri zápasy; dva domáce a dva zápasy vonku. Žreb prvého kola sa konal 19. augusta 2020 v sídle FIFA v Zürichu.
Druhé kolo.
V druhom kole hralo šesť víťazov skupín z prvého kola v troch dvojiciach play-off doma a vonku. Víťazi postúpili do tretieho kola. Prvé zápasy sa hrali 12. júna 2021, odvety 15. júna 2021.
Tretie kolo.
Výsledkom revízie kvalifikačného formátu Majstrovstiev sveta CONCACAF-om bola tradičná šestka rozšírená na osem tímov tretieho a rozhodujúceho kola. Päť najlepších tímov CONCACAF v rebríčku FIFA z júla 2020 vstupuje do tretieho kola a pridáva sa k trom víťazom druhého kola. Žrebovanie o určenie harmonogramu tretieho kola sa konalo 19. augusta 2020 v sídle FIFA v Zürichu.
Medzikonfederačné play-off.
Žreb medzikonfederačného play-off sa konal 26. novembra 2021. Štvrtý tím severoamerickej kvalifikácie nastúpil proti víťazovi oceánskej kvalifikácie. Hralo sa na neutrálnom ihrisku v Katare 14. júna 2022.
Kostarika postúpila na Majstrovstvá sveta.

</doc>
<doc id="664682" url="https://sk.wikipedia.org/wiki?curid=664682" title="5,56 × 45 mm NATO">
5,56 × 45 mm NATO

5,56 × 45 mm NATO je štandardný puškový náboj s bezokrajovú nábojnicou fľašového tvaru a stredného balistického výkonu používaný silami NATO. Vyvinutý bol koncom 70. rokov v Belgicku firmou FN Herstal. Skladá sa z patrón s označením SS109, SS110 a SS111. Dňa 28. októbra 1980 bol v rámci STANAG 4172 štandardizovaný ako druhý štandardný náboj pre služobné pušky síl NATO aj mnoho krajín, ktoré členmi NATO nie sú. Hoci nie sú úplne identické, bol rad nábojov 5,56 × 45 mm NATO odvodený od náboja .223 Remington, navrhnutého spoločnosťou Remington Arms na začiatku 60. rokov, ktorému je rozmerovo podobná. 

</doc>
<doc id="664683" url="https://sk.wikipedia.org/wiki?curid=664683" title="M60 (tank)">
M60 (tank)



</doc>
<doc id="664684" url="https://sk.wikipedia.org/wiki?curid=664684" title="7,62 × 51 mm NATO">
7,62 × 51 mm NATO

7,62 × 51 mm NATO (oficiálna nomenklatúra 7,62 NATO) je puškový náboj s bezokrajovú nábojnicou fľašového tvaru, ktorý bol zavedený v 50. rokoch 20. storočia ako štandardný puškový náboj krajín NATO. Populárnym sa stal aj mimo armádu.
Niekedy je mylne zamieňaný s nábojom s podobným názvom - ruským 7,62 × 54 mm R, ktorý je o niečo dlhšia a s okrajom.
7,62 × 51 mm NATO bol v amerických službách predstavený na konci 50. rokov v puške M14 a guľometu M60. M14 bola v USA neskôr nahradená puškou M16 ráže 5,56 × 45 mm NATO, ktorú prijala pechota. Avšak M14 a mnoho ďalších zbraní, ktoré používajú náboj 7,62 × 51 mm NATO, zostávajú v službe, vrátane odstreĺovacích pušiek, stredných a univerzálnych guľometov ako napr. M240 a rôznych pušiek, ktoré používajú špeciálne jednotky. Náboj sa používa okrem pechotných zbraní, aj u zbraní lafetovaných na vozidlách, lietadlách i lodiach.

</doc>
<doc id="664686" url="https://sk.wikipedia.org/wiki?curid=664686" title="Zoznam častí seriálu Hercule Poirot">
Zoznam častí seriálu Hercule Poirot

Hercule Poirot je britský kriminálny televízny seriál z rokov 19892013 na motívy detektívok Agathy Christie, kde je ústrednou postavou Hercule Poirot, belgický súkromný detektív žijúci v Anglicku, predstavovaný hercom Davidom Suchetom.

</doc>
<doc id="664688" url="https://sk.wikipedia.org/wiki?curid=664688" title="Vojenský prevrat v Mjanmarsku">
Vojenský prevrat v Mjanmarsku

Vojenský prevrat v Mjanmarsku je prebiehajúci štátny prevrat v Mjanmarsku, ktorý sa začal ráno 1. februára 2021, keď demokraticky zvolení členovia mjanmarskej vládnucej strany Národnej ligy za demokraciu (NLD) boli zosadení mjanmarskými ozbrojenými silami, Tatmadawom. Armáda po zadržaní "de facto" premiérky Aun Schan Su Ťij, mjanmarského prezidenta Win Myina spolu s ministrami, ich zástupcami a členmi parlamentu vyhlásila výnimočný stav, ktorý má trvať jeden rok. Moc oficiálne prevzal veliteľ ozbrojených síl Min Aun Hlain. Výsledky volieb z novembra 2020 vyhlásil za neplatné a vyhlásil, že sa uskutočnia nové voľby po skončení výnimočného stavu. K štátnemu prevratu došlo deň predtým, ako mali novozvolení členovia parlamentu zložiť prísahu.
Pozadie.
Mjanmarsko, známe aj ako Barma, je sužované politickou nestabilitou od vyhlásenia nezávislosti od Spojeného kráľovstva v roku 1948. Medzi rokmi 1958 a 1960 vytvorila armáda dočasnú vládu na príkaz U Nu, demokraticky zvoleného predsedu vlády, aby vyriešila politické boje. Armáda obnovila civilnú vládu po uskutočnení volieb v roku 1960. O necelé dva roky neskôr armáda pod vedením Ne Wina získala moc vo vojenskom prevrate v roku 1962, po ktorom nasledovalo 26 rokov vojenskej vlády.
V roku 1988 vypukli v krajine celonárodné protesty a občianske nepokoje, ktoré boli vyvolané zlou ekonomickou situáciou. Tie videli k odstúpeniu Ne Win a vytvoreniu Štátnej rady pre obnovenie zákona a poriadku, ktorá sa ujala moci. V roku 1990 armáda povolila slobodné voľby. Voľby nakoniec viedli k suverénnemu víťazstvu strany Aun Schan Su Ťij, Národnej ligy za demokraciu. Armáda však odmietla odovzdať moc a umiestnila ju do domáceho väzenia.
Armáda zostala pri moci ďalších 22 rokov až do roku 2011, podľa plánu armády o obnovení demokracie v Mjanmarsku, počas ktorého bola vypracovaná ústava Mjanmarska z roku 2008. V rokoch 2011 až 2015 sa začal predbežný prechod k demokracii a voľby v roku 2015 vyústili do víťazstva Národnej ligy za demokraciu. Armáda si však ponechala značnú moc, vrátane práva menovať 25 % všetkých členov parlamentu.
K vojenskému prevratu v roku 2021 došlo po voľbách, ktoré sa konali 8. novembra 2020. V nich získala Národná liga za demokraciu 396 zo 476 kresiel v parlamente, čím si navýšila počet kresiel od velieb v roku 2015. Strana armády, Strana solidarity a rozvoja Únie, získala iba 33 kresiel. Armáda spochybnila výsledky a žiadala ich revíziu. Volebná komisia však pochybenia odmietla.
Priebeh.
1. februára 2021 hovorca Národnej ligy za demokraciu uviedol, že v skorých ranných hodinách bola zadržaná premiérka Aun Schan Su Ťij, prezident Win Myin a ďalší členovia strany a očakával, že tiež bude čoskoro zadržaný. Viaceré komunikačné kanály v krajine prestali fungovať, telefónne linky do hlavného mesta Nay Pyi Taw boli prerušené. Štátna televízia MRTV uviedla, že nie je schopná vysielať kvôli technických problémom a od 3. hodiny ráno boli hlásené rozsiahle výpadky internetu. Armáda prerušila sieťové služby v celej krajine. Všetky banky pozastavili poskytovanie finančných služieb.
Okolo 400 zvolených poslancov bolo daných do domáceho väzenia vo vládnom bytovom komplexe v hlavnom meste. NLD zabezpečila, aby mohli byť poslanci v komplexe ubytovaní do 6. februára. Používatelia sociálnych médií začali vyzývať poslancov, aby zvolali schôdzu parlamentu v rámci komplexu, pretože skupina poslancov splnila požiadavky uznášaniaschopnosti. Armáda na to reagovala vydaním ďalšieho rozkazu, ktorý dal poslancom 24 hodín na opustenie priestorov komplexu.
Počas prevratu vojaci zadržali aj niekoľko budhistických mníchov, ktorí viedli Šafranovú revolúciu v roku 2007. Boli zatknutí aj vodcovia Povstania 8888. K 4. februáru Asociácia pomoci politickým väzňom identifikovala 133 úradníkov a zákonodarcov a 14 aktivistov občianskej spoločnosti, ktorí boli v dôsledku prevratu zadržiavaní armádou.
Vojaci boli videní v hlavnom meste Nay Pyi Taw a najväčšom meste Rangún. Armáda následne prostredníctvom televíznej stanice Myawaddy TV oznámila, že na jeden rok prevzala kontrolu nad krajinou. Úradujúc prezident podpísal vyhlásenie, ktorým preniesol zodpovednosť za „legislatívu, správu a súdnictvo“ na Min Aun Hlaina. Bola zvolaná Rada národnej obrany a bezpečnosti, ktorej predsedá úradujúci prezident Myint Swe a zúčastňujú sa jej najvyšší vojenskí dôstojníci. Oznámené bolo tiež odvolanie 24 ministrov a poslancov, miesto ktorých bolo vymenovaných 11 náhradníkov.
2. februára Min Aun Hlain založil Radu pre štátnu správu, výkonný riadiaci orgán s 11 členmi. 
3. februára mjanmarská polícia podala trestné oznámenie na Aun Schan Su Ťij, ktorá bola obvinená z porušenia zákona o údajnom dovoze nelicencovaných komunikačných zariadení používaných jej ochrankou. Za to jej hrozí potencionálny trest odňatia slobody na 3 roky a/alebo pokuta. Win Myint bol obvinený z porušenia zákona o zvládaní prírodných katastrof, za to, že mával na okoloidúci konvoj NLD v septembri 2020, čím porušil pravidlá volebných kampaní počas pandémie koronavírusu.
6. februára bol uväznený austrálsky ekonomický poradca vlády Sean Turnell.
8. a 9. februára vydala vojenská vláda zákaz vychádzania v Rangúne a ďalších veľkých mestách od 20:00 do 4:00 a obmedzila zhromaždenie viac ako 5 osôb na verejných priestranstvách.
9. februára mjanmarská polícia vykonala raziu v ústredí Národnej ligy za demokraciu v Rangúne.
10. februára v Kajaskom štáte protestovali štátni zamestnanci proti prevratu, medzi ktorými boli aj policajti, ktorí odmietli príkaz svojho nadriadeného.
12. februára príslušníci mjanmarskej armády a polície zatkli ministrov vlády, volebných úradníkov, vysoko postavených členov NLD, aktivistov a bývalého generála.
15. februára nasadila armáda po mestách obrnené vozidlá v snahe utíšiť demonštrácie v krajine. Tisíce demonštrantov v rôznych mestách po celom Mjanmarsku žiadali prepustenie Aun Schan Su Ťij. 
16. februára bolo na Aun Schan Su Ťij podané nové trestné oznámenie za porušenie zákona o katastrofách.
Reakcie.
Protesty.
Občiansky odpor v Mjanmarsku, miestne známy ako jarná revolúcia, začal 2. februára 2021, kedy zdravotnícki pracovníci a štátni zamestnanci v celej krajine začali národné hnutie občianskej neposlušnosti. Expert na vládny systém štátnej služby odhadol, že v krajine pracuje asi milión štátnych zamestnancov a asi tri štvrtiny z nich odišli zo zamestnania po začiatku vojenského prevratu.
Demonštranti používajú pokojné a nenásilné formy protestov, ktoré zahŕňajú občiansku neposlušnosť, štrajky, vojenský bojkot, búchanie po hrncoch, verejné protesty a formálne uznanie výsledkov volieb z novembra 2020. V reakcii na rastúce protesty vojenskí predstavitelia prijali niekoľko protiopatrení, vrátane výpadkov internetu, sociálnych médií, médií, trestné stíhanie demonštrantov, šírenie dezinformácií, nasadenie provojenských demonštrantov a podnecovateľov násilia.
Od začiatku protestov bolo zadržaných najmenej 3 000 osôb a najmenej 423 demonštrantov bolo zabitých. V marci 2021 zomreli v policajnom zaistení aj traja prominentní členovia Národnej ligy za demokraciu.
Medzinárodné.
Americký prezident Joe Biden odsúdil prevrat ako "priamy útok na prechod krajiny k demokracii" a pohrozil obnovením sankcií.
Charles Michel, predseda Európskej rady, vyzval na rešpektovanie volebných výsledkov. Ursula von der Leyen, predsedníčka Európskej komisie a britský premiér Boris Johnson vyzvali na okamžité prepustenie všetkých, ktorých armáda v súvislosti s týmto činom zatkla. Prevrat kritizoval aj generálny tajomník OSN António Guterres.
Thajsko, Kambodža a Filipíny označili prevrat ako vnútornú záležitosť Mjanmarska.
Ministerstvá obrany dvanástich krajín vrátane USA, Veľkej Británie, Japonska a Austrálie odsúdili násilné potláčanie protestov po tom, čo 27. marca 2021 mjanmarské ozbrojené sily zabili 114 ľudí, medzi ktorými boli aj deti.

</doc>
<doc id="664695" url="https://sk.wikipedia.org/wiki?curid=664695" title="Blanovce">
Blanovce

Blanovce (iné názvy: blanaté, amniota, amnioty, amnióty, vyššie stavovce, stavovce so zárodočnými obalmi, suchozemské stavovce - lat. Amniota ; zriedkavo: plazy - lat. Reptilia [v najširšom zmysle]) sú veľký monofyletický taxón štvornožcov. Blanovce zahŕňajú všetky štvornožce okrem obojživelníkov v tradičnom (teda najširšom) ponímaní; inými slovami: blanovce zahŕňajú všetky stavovce okrem bezblanovcov.
Blanovce sú teda (pri použití tradičnej terminológie) taxón, ktorý tvoria triedy plazy, vtáky a cicavce; i keď treba dodať, že najnovšie sa do blanovcov zaraďuje aj jedna malá podskupina obojživelníkov v tradičnom ponímaní, ktorá sa volá Recumbirostra, a u niektorých autorov aj podskupina obojživelníkov, ktorá sa volá Diadectomorpha (pozri nižšie kapitolu Systematika).
Charakteristika.
Charakteristické pre ne je to, že ich embryá majú zárodočné obaly (amnión [lat. amnion], seróza [lat. serosa], alantois [lat. allantois]). Blanovce sú suchozemské živočíchy, iba niektoré z nich prešli sekundárne do vodného prostredia.
Systematika.
Zaradenie v systéme.
Blanovce z vývojového hľadiska patria do obojživelníkov v najširšom zmysle. Napr. Benton 2014 ich konkrétne zaraďuje do skupiny nazývanej nadrad Reptiliomorpha (=†Embolomeri+ †Gephyrostegidae+ †Seymouriamorpha+ †Lepospondyli+ †Diadectomorpha + blanovce). Z tradičných dôvodov a preto, že presná poloha blanovcov v rámci obojživelníkov je sporná, sa však blanovce spravidla zaraďujú oddelene od obojživelníkov. Pri systéme podľa Bentona 2014 by navyše zaradenie blanovcov do Reptiliomorpha logicky znemožnilo použiť pre jednotlivé taxóny blanovcov úroveň „trieda“, ktorá je ale veľmi zaužívaná pre vtáky, cicavce atď.
Vnútorná systematika.
Súčasný hlavný systém.
blanovce (Amniota) :
Poznámky:
-1. Definícia pojmu plazy a (nezávisle od neho) pojmu sauropsidy je sporná (porov. napr.). O rôznych definíciách pojmu plazy pozri článok plazy. Hoci plazy C môžu zahŕňať vtáky (pozri Poznámku 3) a synapsidy môžu zahŕňať cicavce (pozri Poznámku 2), plazy B sú vždy bez vtákov a cicavcov (a ide teda o parafyletický taxón), lebo podstata tradičného ponímania plazov spočíva práve v tom, že vtáky a cicavce sa nechápu ako plazy (najmä preto, lebo vo všeobecnom povedomí sú od plazov značne odlišné).
-2. Cicavce vývojovo patria do synapsíd (konkrétne do cynodontov), preto sa často zaraďujú do synapsíd (to znamená, že synapsidy bez cicavcov sú parafyletický taxón). Z tradičných dôvodov a keďže zaradenie do plazov C by spôsobilo, že nad cicavcami by v systéme bolo veľmi veľa taxónov, sa však bežne zaraďujú tak ako v tomto systéme, teda oddelene. 
-3. Vtáky vývojovo patria do plazov C (konkrétne do plazopanvových dinosaurov), preto sa často zaraďujú do plazov C (to znamená, že plazy C bez vtákov sú parafyletický taxón). Z tradičných dôvodov a keďže zaradenie do plazov C by spôsobilo, že nad vtákmi by bolo v systéme veľmi veľa taxónov, sa však bežne zaraďujú tak ako v tomto systéme, teda oddelene.
Iné systémy.
Iné a najmä staršie systémy blanovcov pozri v článku Systematika stavovcov (najmä prehľad v hornej časti).

</doc>
<doc id="664696" url="https://sk.wikipedia.org/wiki?curid=664696" title="Blanaté">
Blanaté



</doc>
<doc id="664697" url="https://sk.wikipedia.org/wiki?curid=664697" title="Amniota">
Amniota



</doc>
<doc id="664698" url="https://sk.wikipedia.org/wiki?curid=664698" title="Amnioty">
Amnioty



</doc>
<doc id="664699" url="https://sk.wikipedia.org/wiki?curid=664699" title="Amnióty">
Amnióty



</doc>
<doc id="664700" url="https://sk.wikipedia.org/wiki?curid=664700" title="Vyššie stavovce">
Vyššie stavovce



</doc>
<doc id="664701" url="https://sk.wikipedia.org/wiki?curid=664701" title="Stavovce so zárodočnými obalmi">
Stavovce so zárodočnými obalmi



</doc>
<doc id="664702" url="https://sk.wikipedia.org/wiki?curid=664702" title="Suchozemské stavovce">
Suchozemské stavovce



</doc>
<doc id="664706" url="https://sk.wikipedia.org/wiki?curid=664706" title="M. P. Morský-Osipov">
M. P. Morský-Osipov



</doc>
<doc id="664708" url="https://sk.wikipedia.org/wiki?curid=664708" title="Čmeľ zemný">
Čmeľ zemný

Čmeľ zemný ("Bombus terrestris") je jedným z najpočetnejších druhov čmeľov v Európe. Často sa používa pri komerčnom opeľovaní skleníkov (hlavne paradajok), takže je rozšírený aj v oblastiach, kde nie je pôvodný, napríklad v Tasmánii a Novom Zélande. Je to eusociálny hmyz s presahom generácií, deľbou práce a kooperatívnou starostlivosťou o plod. Kráľovná je monandrická, čo znamená, že sa pári iba s jedným samcom. 
Pôvodom je z Európy a Ázie. Kráľovná je veľká 20 – 22 mm, robotnice 11 – 17 mm a samce 14 – 16 mm. Má dva žlté pruhy, jeden na hrudi a druhý na bruchu. Robotnice a samce majú biely zadok a kráľovná ho má hnedastý. 
Svoju potravu si skladujú a zvyčajne sa živia nektárom a peľom. 
Kráľovná po hibernácii zakladá kolóniu na začiatku jari. Hniezdo vytvára pod zemou, hlavne v opustených norách od hlodavcov. Kolónia môže mať veľkosť až 350 robotníc. Od konca leta do jesene sa liahnu samce aby oplodnili mladú kráľovnú, ktorá bude zakladať kolóniu na budúci rok. Výnimočne prezimuje celá kolónia, často však iba nové kráľovné.

</doc>
<doc id="664709" url="https://sk.wikipedia.org/wiki?curid=664709" title="Bombus terrestris">
Bombus terrestris



</doc>
<doc id="664712" url="https://sk.wikipedia.org/wiki?curid=664712" title="Granátové jablko">
Granátové jablko



</doc>
<doc id="664720" url="https://sk.wikipedia.org/wiki?curid=664720" title="Hercule Poirot (seriál)">
Hercule Poirot (seriál)

Hercule Poirot je britský kriminálny televízny seriál z rokov 19892013 na motívy detektívok Agathy Christie, kde je ústrednou postavou Hercule Poirot, belgický súkromný detektív žijúci v Anglicku, predstavovaný hercom Davidom Suchetom.
Dej.
Dej sa odohráva v rokoch po 1. svetovej vojne, až do doby po konci 2. svetovej vojny. Je tu zachytená atmosféra 30. rokov 20. storočia, a to predovšetkým vďaka výprave (budovy, interiéry atď.), kostýmom, rekvizitám atď. Vystupujú tu vedľajšie postavy, ktoré detektívovi pomáhajú pri riešení jeho prípadov a ich výskyt len ľahko kopíruje knižné predlohy. V starších dieloch (19892002) to boli inšpektor Japp, kapitán Hastings a slečna Felicity Lemonová; v novších dieloch (od roku 2006) spisovateľka Ariadne Oliverová a sluha George.

</doc>
<doc id="664721" url="https://sk.wikipedia.org/wiki?curid=664721" title="Hercule Poirot">
Hercule Poirot

Hercule Poirot môže byť:

</doc>
<doc id="664724" url="https://sk.wikipedia.org/wiki?curid=664724" title="ITV1">
ITV1

ITV1 (celým názvom "Independent Television"; doslova: "samostatná televízia") je britská komerčná televízna stanica, ktorá začala vysielať v roku 1955, vtedy ako druhá v Spojenom kráľovstve.
Dejiny.
Stanica bola založená 22. septembra 1955 ako konkurenčná televízia k BBC. V tomto roku začal proces zakladania tzv. "regionálnych frančíz", ktorý bol dokončený v roku 1962, kedy ich celkový počet bol 13 frančíz. V začiatkoch vysielania existovalo niekoľko miest, kde se striedali víkendové a každodenné frančízy, toto striedanie bolo s výnimkou Londýna zrušené v roku 1968. ITV má tiež spoločne s Channel 4 vlastný dozorný orgán Ofcom.
Kanály.
Každý z kanálov (okrem CITV) má HD verziu a tzv. timeshift verziu, posunutú o hodinu dopredu.
Programy.
ITV vyrobila veľa známych programov, napr. "Mr. Bean", "Profesionáli", "Hercule Poirot" a dalšie. Zo súčasnej tvorby sa dajú vymenovať napríklad soap opery "Coronation Street", "Emmerdale", "This Morning", "Loose Women" alebo "Milionár".

</doc>
<doc id="664725" url="https://sk.wikipedia.org/wiki?curid=664725" title="Ondrej Janček">
Ondrej Janček

Ondrej Janček (* 19. november 1871, Satu Mare, Rumunsko† 28. marec 1947, Ružomberok) bol slovenský stavebník, podnikateľ a politik HSĽS v medzivojnovom Česko-Slovensku.
Životopis.
Narodil sa v rumunskom meste Satu Mare, pretože jeho otec remeselník musel za prácou chodiť po celom vtedajšom Uhorsku. Detstvo neskôr prežil v Budapešti. Neskôr sa rodina vrátila späť do Ružomberka, odkiaľ pochádzali. Tu Ondrej Janček absolvoval ľudovú školu a gymnázium. V Bratislave sa vyučil za mäsiara, no už v roku 1890 odchádza študovať do Štajerského Hradca priemyselnú školu. Absolvoval päť semestrov na stavebnom oddelení a skončil s vynikajúcim prospechom. Po tejto škole ešte absolvoval priemyslovú školu v Budapešti, kde zložil aj murársko-majstrovskú skúšku. Po štúdiách pracoval v otcových závodoch, zápalkárni, tehelni i na píle. V období tvrdej maďarizácie sa angažoval v slovenskom hnutí. Za svoju činnosť bol spolu s Andrej Hlinkom v roku 1907 odsúdený na polroka žalára v meste Segedín.
Po skončení I. svetovej vojny sa angažoval za vznik Česko-Slovenska a bol stúpencom politiky Andreja Hlinku, no na začiatku 20. rokov sa začal orientovať na centralistickú politiku, aby sa v roku 1925 opäť priklonil k politike ľudákov. Dve volebné obdobia zastupoval HSĽS ako senátor Národného zhromaždenia republiky Československej. Po roku 1938 sa z politiky stiahol a venoval sa stavebníctvu, napr. v roku 1940 jeho stavebná firma realizovala časť severnej Tatranskej magistrály cez Ružomberok. Okrem toho bol predsedom, resp. starostom Spoločenstva staviteľov. Pochovaný je na cintoríne v Ružomberku.

</doc>
<doc id="664727" url="https://sk.wikipedia.org/wiki?curid=664727" title="Michal Polák (hudobník)">
Michal Polák (hudobník)

Michal Polák (* 10. marec 1944 – † 15. marec 2021 Brno) bol český spevák a gitarista.
V prvej polovici 60. rokov pôsobil v brnianskych skupinách Medic club a Shakers. V apríli 1966 sa stal členom Synkop 61, kde bol hlavným spevákom a frontmanom až do roku 1979, kedy zo skupiny odišiel. V roku 1992 hral so Synkomapi na koncertoch série Comeback, v obnovenej skupine pôsobil od roku 1995 až do svojej smrti v roku 2021. Na prelome 70. a 80. rokov 20. storočia bol s Jiřím Vondrákem a Antonínem Bodlákem členom hudobnej formácie Vondrák-Bodlák-Polák, ktorej prvý album "Farby", obsahujúci nahrávky z počiatku 80. rokov, vyšiel v roku 2015. 
Zomrel vo veku 77 rokov dňa 15. marca 2021 na komplikácie spojené s ochorením COVID-19 a ďalšími vážnymi zdravotnými problémami. 

</doc>
<doc id="664729" url="https://sk.wikipedia.org/wiki?curid=664729" title="Impakt astronomického telesa">
Impakt astronomického telesa

Impakt astronomického telesa je udalosť, kedy dôjde k dopadu astronomického telesa na povrch iného, väčšieho astronomického telesa. Pri dopade astronomického telesa (meteoroidu, planétky, kométy) se uvolní energia a spravidla dochádza i ku vzniku impaktného kráteru. 
Impakty sú prírodné procesy, ktoré mali aj významnú úlohu pri formovaní slnečnej sústavy už od jej vzniku. Tiež niektoré veľké vymierania mohli byť spôsobené práve impaktom astronomického telesa. Najznámejšie vymieranie je na konci kriedy spred 66 miliónmi rokov, kedy asteroid s priemerom 10 km dopadol do vôd vtedajšieho Mexického zálivu a pravdepodobne ukončil éru dinosaurov. Predpokladáme, že následne na celej zemeguli nastalo, vplyvom vyvrhnutia prachu a odparenia irídia z energie dopadu, z požiarov a splodín z vyvolanej tektonickej činnosti, na dlhé roky zatienenie oblohy a nízke teploty - podmienky podobné scenáru zimy po nukleárnej vojne. Práve dôkazy týchto globálnych katastrof potvrdzujú impakt astronomického telesa, ako jednu z najväčších hrozieb pre ľudstvo a život na Zemi. 
Zasiahnutie Zeme.
Výskyt nebezpečných telies.
V roku 2016 bolo známych 717 768 asteroidov s presne určenou dráhou. Z toho je 15 098 NEO (blízko-zemských objektov), čo sú 3% z odhadovaného počtu. Pravdepodobnosť zrážky so Zemou ja tým menšia, čím je vesmírny objekt väčší. Riziko je zobrazené v nasl. tabuľke.
Dôsledky impaktu.
Mikrometoeoroidy a malé meteoroidy, hoci dopadajú na Zem nepretržite, nepredstavujú vážnejšie riziko pre život na Zemi najmä vďaka ochrane atmosféry, kde zhoria a na Zem dopadne len prach, alebo menšie kúsky. Väčšie telesá 4m - 85m obykle vybuchnú ešte pred dopadom na Zemský povrch. Ničivé následky väčšieho rozsahu môžme očakávať asi od veľkosti 20m - 50m. Napríklad Čeľabinský meteorit v roku 2013 mal odhadovanú veľkosť 17m. Telesá nad 85m dopadajú na povrch Zeme a dôsledky môžu už mať globálny charakter. Veľkosť predpokladaného vytvoreného kráteru podľa veľkosti meteoritu ukazuje nasl. tabuľka.
Zasiahnutie planét a mesiacov.
Pri dopadoch na kamenné planéty a mesiace, podobne ako na Zemi, dochádza k uvoľneniu kinetickej energie, vyvrhnutiu materiálu z miesta dopadu a spravidla dochádza i ku vzniku impaktného kráteru. Zvlášť na planétach a mesiacoch bez atmosféry, alebo s riedkou atmosférou dopadajú na povrch aj menšie meteoroidy, ktorých dopad je však podstatne častejší, ako dopad veľkých telies. Preto riešenie protimeteorickej ochrany pripravovanyých kozmických základní na týchto telesách bude jednou z výziev vesmírnej architektúry.

</doc>
<doc id="664730" url="https://sk.wikipedia.org/wiki?curid=664730" title="Elektrický rušeň 103">
Elektrický rušeň 103

Elektrický rušeň 103 je malý dvojnápravový akumulátorový rušeň určený pôvodne pre prevádzku na vlečkách a električkových tratiach.
História.
Štyri rušne typu ŠKODA 16E boli vyrobené podľa požiadaviek podnikov, kde mali do budúcna slúžiť, v vtedajších Závodoch V. I. Lenina v Plzni v rokoch 19541958. Pôvodne boli napájané z troleje s jednosmerným napätím 600 V, spôsob napájania dvoch z nich bol neskôr zmenený. Rušeň s výrobným číslom 3235/1954 bol dodaný na vlečku do Větřnínu. Postupom času bola zrekonštruovaná na dieselelektrický rušeň a v roku 1972 bola zošrotovaná. Rušeň s výrobným číslom 3236/1954 sem bol tiež dodaný, ale zošrotovaný bol už v roku 1969. Stroj s výrobným číslom 3237/1954 bol predaný Dopravnému podniku mesta Ostravy kde slúžil v nákladnej doprave a údržbe tratí. Dnes sa nachádza v zbierke vozidiel MHD Technického múzea v Brne. Posledný stroj výrobného čísla 3713/1958 bol dodaný do svitavského Technolenu, kde slúžil asi do roku 1977. V roku 1991 bol predaný do rušňového depa Praha-Masarykovo Nádraží. Tu v roku 1995 došlo k jeho rekonštrukcii na akumulátorový rušeň. Rušeň tu slúžil až do zrušenia depa v roku 2000, potom bol predaný do depa v pražských Vršovíc, kde bol odstavený. O rušeň prejavilo záujem Národné technické múzeum v Prahe (NTM).
Konštrukcia.
Rušeň je kapotový, so stredovým vežovitým stanovišťom strojvedúceho, na oboch stranách sú znížené predstavky. Rušeň je napájený z akumulátorov, ktoré sa dobíjajú zo siete trojfázovým striedavým elektrickým prúdom. Pohon dvojkolies je realizovaný pomocou hriadeľa z prevodovky. Rušeň má pneumatickú priamočinnú brzdu a ručnú vretenovú brzdu.
Prevádzka.
Rušeň sa v neprevádzkovom stave momentálne nachádza v depe Praha-Vršovice.

</doc>
<doc id="664733" url="https://sk.wikipedia.org/wiki?curid=664733" title="Planetárna ochrana">
Planetárna ochrana

Planetárna ochrana, (angl. "Planetary protection" ), tiež všeobecný výraz "ochrana planéty" v spojení s kontamináciou napr. Marsu, alebo Zeme. Významovo planetárna ochrana vychádza z kozmickej zmluvy (vyhláška 40/1968 Z.z.), kde v hlave IX sa doslovne uvádza: "Zmluvné štáty vykonávajú štúdium kozmického priestoru vrátane Mesiaca a iných nebeských telies a ich výskum tak, aby predišli ich škodlivému zamorovaniu a taktiež nežiadúcim zmenám v okolí Zeme, ktoré by mohli nastať prenesením mimozemskej hmoty, a pokiaľ je to nevyhnutné, robia proti tomu príslušné opatrenia."
Planetárna ochrana je hlavným konceptom, pri navrhovaní medziplanetárnej misie, na zabránenie biologickej kontaminácie aj cieľového nebeského telesa, ale aj Zeme v prípade misií s návratom vzoriek. Planetárna ochrana reflektuje na neznámu povahu vesmírneho prostredia a vôľu vedeckej komunity zachovať pôvodnú povahu nebeských telies, kým ich nebude možné podrobne študovať. 
Existujú dva typy medziplanetárnej kontaminácie. Dopredná kontaminácia je prenos životaschopných organizmov zo Zeme na iné nebeské teleso. Spätná kontaminácia je prenos mimozemských organizmov, ak existujú, do biosféry Zeme.

</doc>
<doc id="664737" url="https://sk.wikipedia.org/wiki?curid=664737" title="Zuzana Růžičková">
Zuzana Růžičková

Zuzana Růžičková, vydatá Kalabisová ( 14. január 1927 Plzeň - 27. september 2017 Praha), bola česká klaviristka, čembalistka a hudobná pedagogička, manželka hudobného skladateľa Viktora Kalabisa.
Život.
Zuzana Růžičková sa narodila v Plzni, kde získala aj svoje prvé hudobné vzdelanie u Marie Provazníkovej-Šaškovej. Hre na klavír sa venovala do roku 1942, kedy bola deportovaná do koncentračného tábora Terezín, následne do Osvienčimu a Bergen-Belsenu . Už za svojho pobytu v Terezíne sa tu zoznámila s väznenými hudobníkmi, okrem iného tiež s operným spevákom Karlom Bermanom či Gideonom Kleinom. V koncentračnom tábore ochorela škvrnitým týfusom, z ktorého sa po oslobodení dlhodobo liečila, preto sa do Plzne vrátila až v auguste 1945. Tvrdou prácou v pracovnom tábore mala zničené ruky, napriek tomu však v septembri 1945 nastúpila do hudobnej školy. Jej učiteľom v Plzni bol Bohdan Gsölhofer, riaditeľ hudobnej školy, kde v rokoch 1945 až 1947 študovala. V roku 1947 tu Zuzana Růžičková vystúpila na akreditačnom koncerte, ktorým sa mestská hudobná škola uchádzala o štatút konzervatória, a preto tu vystupovali jej najlepší žiaci. Na budove súčasného Konzervatória Plzeň, v ktorom čembalistka Zuzana Růžičková začala svoju dlhú umeleckú kariéru, bola v januári 2019 odhalená pamätná doska. Autorom dosky je klatovský sochár Václav Fiala a zdobí ju reliéf klaviatúry. 
Zuzana Růžičková cvičila hru na klavír aj 12 hodín denne a každé dva mesiace robila postupové skúšky do ďalšieho ročníka. Čembalo nebolo v tú dobu považované za rovnocenný nástroj s klavírom. Úspešne zložila prijímacie skúšky na AMU a už počas štúdií prešla k štúdiu čembalá. Od roku 1947 až do roku 1951 študovala hru na klavír a čembalo na pražskej AMU. V roku 1956 zvíťazila na medzinárodnej čembalovej súťaži v Mníchove, potom študovala hru na čembalo v Paríži u švajčiarskej profesorky Marguerite Roesgen-Championové.
Bola známa predovšetkým ako výborná interpretka hudobného diela Johanna Sebastina Bacha, na svojom konte mala viac ako 35 dlhohrajúcich platní. Ako prvá na svete natočila kompletnú Bachovu tvorbu pre klávesové nástroje. Záznam z rokov 1965 až 1975 bol oslavovaný pre svoj rozsah, majstrovstvo a originalitu. Sama Zuzana Růžičková v rozhovoroch uvádzala, že k Bachovi mala veľmi silný vzťah. Papierik s jeho skladbou držala v ruke, keď prišla do koncentračného tábora v Osvienčime. Jej dlhoročná celosvetová koncertná aktivita jej priniesla aj prezývku "prvá dáma čembala."
V rokoch 1979 až 1990 bola Zuzana Růžičková sólistkou Českej filharmónie. Získala mnoho ocenení: napríklad v roku 2003 dostala od prezidenta medailu Za zásluhy II. stupňa či francúzsky titul Rytiera umenia a literatúry.
Umelkyňa sa preslávila nielen ako čembalistka, ale aj ako pedagogička. Na pražskej AMU u profesorky Růžičkovej študovala hru na čembalo aj profesorka plzenského konzervatória a čembalistka Alena Tichá a Miroslav Brejcha, riaditeľ tohto konzervatória.
V decembri 1952 sa Zuzana Růžičková vydala za hudobného skladateľa Viktora Kalabisa, s ktorým žila v Jindřichovom Hradci.
Zuzana Růžičková zomrela 27. septembra 2017. Je pochovaná na vinohradskom cintoríne.

</doc>
<doc id="664741" url="https://sk.wikipedia.org/wiki?curid=664741" title="Peruštica (mesto)">
Peruštica (mesto)

Peruštica () je mesto (od roku 1969) ležiace v južnom Bulharsku v Plovdivskej oblasti, pričom je centrom a jediným sídlom rovnomenného okresu.
Poloha.
Peruštica leží na okraji Hornotráckej nížiny na severnom úpätí západorodopského dielu Černatica () (horský hrebeň Vărchovrăch) v nadmorskej výške približne . Nachádza sa 23 kilometrov juhozápadne od Plovdivu. Priama vzdušná vzdialenosť od hlavného mesta Sofia je 123,3 km.
Dejiny.
Územie mesta je obývané nepretržite už od obdobia staroveku, čo dokazujú archeologické nálezy ako z obdobia Trákov, tak z obdobia Starovekého Ríma a stredoveku. V období bulharského národného obrodenia bola Peruštica významným osvetovým obrodeneckým strediskom. Peruštica je známa ako staré revolučné sídlo so slávnou účasťou v Aprílovom povstaní. Revolučný výbor bol v meste založený priamo Vasilom Levským a obyvatelia Peruštice sa v povstaní zúčastnili masovo. Po potlačení povstania však bolo mesto vypálené a stovky preživších obyvateľov, vrátane vodcov povstania, bolo ubitých. Obyvatelia Peruštice sa aktívne účastnili aj Septembrového povstania v roku 1923 a v priebehu druhej svetovej vojny sa z miestnych obyvateľov rekrutovalo množstvo partizánov pôsobiacich v antifašistickom odboji v rokoch 19411944. V roku 1959 bola k Peruštici pripojená neďaleká dedina "Pastuša" (), ktorá je aj v súčasnosti oddelene ležiacou štvrťou dnešného mesta. V roku 1969 získala Peruštica štatút mesta a v roku 1998 sa stala administratívnym centrom novovzniknutého okresu.
Hospodárstvo.
Mesto je predovšetkým významnym ovocinárskym a vinárskym centrom centrálneho južného Bulharska. Významný je aj chov hospodárskych zvierat, pestovanie zeleniny a citrusov v oranžériách. Okrem to je Peruštica známa výrobou elektrických spotrebičov a konzervárskym priemyslom.
Pamiatky a zaujímavosti.
Najvýznamnejšou pamiatkoou je tzv. historický chrám svätého Michala archanjela, z roku 1848 v ktorom bolo v priebehu aprílového povstania v roku 1878 zabitých 347 bulharských obyvateľov mesta. Dalšími významnými pamiatkami sú Chrám svätého Atanáza, alebo Danovova škola ležiaca blízko pri chráme svätého Michala. V meste sa taktiež nachádza historické múzeum, budova komunitného centra „Prosveta“ a viacero pamätníkov.
Južne od mesta sa nachádzajú zvyšky pevnosti Peristica. Severovýchodne od Peruštice, medzi mestom a oddelene ležiacou štvrťou Pastuša sa nachádza významná pamiatka v podobe zvyškov ranokresťanského tzv. Červeného chrámu. Na pahorku "Vlasevica" () nad mestom sa nachádza hojne navštevovaný tzv. "Pamätník troch pokolení" () a v blízkosti neho menší "Pamätník zabitých parlamentárov" ().&lt;ref name="https://opoznai.bg"&gt;https://opoznai.bg&lt;/ref&gt;
Horský turizmus.
Peruštica je dôležitým centrom s možnosťami ubytovania pre turistov v tejto časti pohoria Rodopy. Je východiskovým bodom pre výstup k horským chatám "Vărchovrăch" () a "Brianovštica" (), ktoré ležia južne od mesta.
Infraštruktúra.
Mesto má pravidelné autobusové spojenie s mestami Plovdiv a Stambolijski. Autobusy sú jediná forma verejného dopravného spojenia s mestom. Najbližšia železničná stanica sa nachádza v meste Stambolijski.

</doc>
<doc id="664743" url="https://sk.wikipedia.org/wiki?curid=664743" title="Peruštica (okres)">
Peruštica (okres)

Peruštica () je okres v Plovdivskej oblasti v južnom Bulharsku v Hornotráckej nížine a v pohorí Rodopy.
Geografia.
Okres sa nachádza čiastočne v Hornotráckej nížine a čiastočne v Západných Rodopoch (horský hrebeň Černatica). Rozprestiera sa na rozlohe 48,72 km² z čoho viac ako 23 km² tvorí poľnohospodársky obhospodarovaná pôda. Väčšina okresu sa nachádza v rovinatom teréne. Klimatické podmienky sú mierne.
Sídla.
Jediným sídlom okresu je mesto Peruštica.
Charakteristika.
Okres vznikol prezidentským rozkazom č. 111 z roku 1998 oddelením od okresu Rodopi.
Hospodárstvo.
Okres je z dôvodu výhodných klimatických a geografických podmienok významným poľnohospodárskym regiónom. Prevláda najmä ovocinárstvo a vinohradníctvo, ale aj pestovanie zeleniny. Medzi najviac pestované produkty sa teda radí predovšetkým vinič a následne jablká, broskyne, rajčiaky a uhorky.

</doc>
<doc id="664744" url="https://sk.wikipedia.org/wiki?curid=664744" title="Peruštica">
Peruštica

Peruštica môže byť:

</doc>
<doc id="664751" url="https://sk.wikipedia.org/wiki?curid=664751" title="Schistosoma">
Schistosoma

Schistosoma je rod parazitických motolíc známych aj ako krvné motolice. U človeka spôsobujú schistozomózu, ktorú považuje Svetová zdravotnícka organizácia za druhé socioekonomicky najničivejšie parazitické ochorenie (po malárii) so stovkami miliónov infikovaných po celom svete.
Dospelé jedince parazitujú na krvných kapilárach buď v mezentérii alebo plexe močového mechúra, v závislosti od infikujúceho druhu. Medzi motolicami a ploskavcami sú jedinečné v tom, že sú to gonochoristy s výrazným sexuálnym dimorfizmom medzi samcami a samicami. Samica môže vyprodukovať denne až tisíc vajíčok, ktoré sa uvoľňujú močom alebo výkalmi (podľa infikujúceho druhu) a tieto potom infikujú sladkú vodu. Vajíčko sa vo vode vyvinie na larvu. Larva (miracídium) potom musí prejsť cez medzihostiteľa, slimáka. V slimákovi prejde viacerými larválnymi štádiami. Až ďalšie larválne štádium (furkocerkária) môže infikovať cicavce priamym preniknutím cez kožu, kde sa potom zmení na schistosomulu. Následne larva migruje v tele hostiteľa a o mesiac dospieva. Prežívajú 3 až 7 rokov, zriedkavo dlhšie.
Dospelé jedince zdieľajú všetky základné znaky radu "Digenea". Majú základnú bilaterálnu symetriu, ústne a ventrálne prísavky, pokrytie tela syncytiálnou epidermou, uzavretú tráviacu sústavu pozostávajúcu z úst, pažeráka a bifurkačného slepého čreva; oblasť medzi tegumentom a tráviacou sústavou vyplnená voľnou sieťou mezodermových buniek a vylučovacím alebo osmoregulačným systémom založeným na plamienkových bunkách. Dospelé červy bývajú dlhé 10 – 20 mm (0,39–0,79 palca) a používajú globíny z hemoglobínu hostiteľa pre svoju vlastnú obehovú sústavu.
Podľa Svetovej zdravotníckej organizácie sa vyskytujú v týchto oblastiach (január 2017, v abecednom poradí): Afrika, Brazília, Kambodža, Karibik, Čína, Korzika, Indonézia, Laos, Stredný východ, Filipíny, Surinam a Venezuela. Od roku 1965 sa v Európe nevyskytli žiadne prípady, až kým nedošlo v roku 2013 k prepuknutiu ochorenia na Korzike.

</doc>
<doc id="664760" url="https://sk.wikipedia.org/wiki?curid=664760" title="Planckov vyžarovací zákon">
Planckov vyžarovací zákon

Planckov vyžarovací zákon (alebo len Planckov zákon) opisuje závislosť intenzity vyžarovania absolútne čierneho telesa na frekvencii a teplote. 
Zákon.
Planckov zákon ako funkcia frekvencie žiarenia: 
formula_1
kde:
B je intenzita vyžarovania,
formula_2 je frekvencia žiarenia,
T je efektívna teplota telesa,
h je Planckova konštanta,
c je rýchlosť svetla,
kB je Boltzmannova konštanta.
Zákon vieme upraviť na funkciu vlnovej dĺžky formula_3:
formula_4.
Planckov zákon je špeciálnym prípadom Boseho-Einsteinovho rozdelenia pre fotóny.
Využitie.
Stephanov-Boltzmanov zákon.
Stefanov-Boltzmannov zákon vyjadruje svetelný tok telesa, tzn. celkový vyžiarený výkon telesa na jednotku plochy. Získame ho integrovaním Plackovho zákona:
formula_5
kde F je svetelný tok absolútne čierneho telesa, T je jeho efektívna teplota a formula_6 je Stephan Boltzmanova konštanta, formula_7. Stephan-Boltzmanov zákon má široké využitie v astrofyzike, napríklad na zisťovanie vzdialeností vzdialených céfeíd
Wienov posuvný zákon.
Polohu maxima krivky Planckovho zákona popisuje Wienov zákon, ktorý hovorí, že súčin teploty a vlnovej dĺžky, ktorej teleso vyžaruje najviac je konštantný:
formula_8
Stephan-Boltzmanov a Wienov zákon majú široké využitie v astrofyzike, napríklad na zisťovanie vzdialeností vzdialených galaxií pomocou pozorovania céfeíd.
História.
Žiarenie absolútne čierneho telesa bolo dlho fyzikálnou záhadou. Z pohľadu klasickej fyziky totiž hrozila tzv. Ultrafialová katastrofa, ktorá predpovedala, že každé teleso musí intenzívne žiariť aj na veľmi krátkych vlnových dĺžkach, čo sa nepozorovalo. Naopak z meraní vyplývalo, že hoci intenzita žiarenia v závislosti na jeho frekvenciu pre nízke frekvencie rastie s druhou mocninou, tak pre vyššie frekvencie intenzita exponenciálne klesá. 
Max Planck zistil, že svetelná energia je vyžarovaná len v určitých balíčkoch - kvantách, a nie spojito. On sám ale považoval kvantá len za matematický obrat, ktorý ho priviedol k výsledku v súlade s experimentom. Správny význam dal kvantám Albert Einstein v roku 1905, ktorý Planckovu myšlienku rozvinul a prehlásil, že svetlo samotné sa skladá z fotónov, čo sú jednotlivé kvantá svetla, vďaka čomu vysvetlil fotoelektrický jav. Einstein tak prispel k pochopeniu princípu duality hmoty, ktorá vykazuje vlnové aj časticové vlastnosti.
Planckov vyžarovací zákon je špeciálnym prípadom Boseho-Einsteinovo rozdelenie pre fotóny.
Max Planck odvodil zákon v roku 1900 pozorovaním experimentu, čo je považované za vrchol štatistickej fyziky. O rok neskôr dokázal zákon aj fyzikálne odvodiť, za čo dostal v roku 1918 Nobelovu cenu za fyziku.
Zdroje.
 

</doc>
<doc id="664771" url="https://sk.wikipedia.org/wiki?curid=664771" title="Tiangong 1">
Tiangong 1



</doc>
<doc id="664775" url="https://sk.wikipedia.org/wiki?curid=664775" title="Mikołaj Rej z Nagłowic">
Mikołaj Rej z Nagłowic

Mikołaj Rej z Nagłowic (iné mená: Mikuláš Rej (z Nagłowic), staršie v poľštine aj Rey; * 4. február 1505, Žuravno† medzi 8. septembrom až 4./5. novembrom 1569, Rejowiec/Oksza) bol poľský renesančný didaktický spisovateľ, moralista a kalvínsky polemista. Tradične býva označovaný ako „otec poľskej literatúry“ alebo „otec poľského písomníctva“. Niekedy býva označovaný aj ako poľský Dante.
Vo svojej literatúre kombinoval stredovekú náboženskú tematiku s prvkami renesančného humanizmu. Známe sú najmä jeho prozaické práce, no tvoril aj satirické básne, epigramy (tzv. fígliky) či drámy. Jeho diela sa vyznačovali jednoduchým ľudovým štýlom a mali značný vplyv na barokovú literatúru 17. storočia. Hoci na istej úrovni ovládal aj latinčinu, svoje diela písal v poľštine. Známy je jeho výrok: "Nech susedné národy vedia, že Poliaci nie sú husy a majú svoj vlastný jazyk." Preložil do poľštiny Dávidove žalmy.
Životopis.
Mikołaj Rej sa narodil 4. februára 1505 v dnešnom Žuravne (poľ. Żurawno) neďaleko Halyču. Pochádzal zo zámožnej šľachtickej rodiny. Spočiatku navštevoval školu v Skalbmierzi, neskôr vo Ľvove. Jeden rok študoval tiež na krakovskej akadémii, no svoje znalosti získal vo veľkej miere samoučbou. Rané roky svojho života trávil hlavne lovom, zábavami a sociálnym životom.
V roku 1525 odišiel na želanie svojho otca žiť na dvor poľského magnáta Andrzeja Tęczyńského, kde sa mal naučiť spoločenským manierom. V tomto období navštevoval hodiny pravopisu, literatúry a štylistiky. Objavuje sa uňho záujem o poéziu. Po smrti svojho otca sa vrátil na svoje panstvá v okolí Chełmska. Vďaka vhodnému hospodáreniu sa z neho postupne stal zámožný človek.
V roku 1531 sa oženil so Zofiou Kosównovou, neterou ľvovského arcibiskupa. Rej bol veľmi aktívny a spoločenský človek. Patril k významným reformačným aktivistom v Poľsku. S kalvinizmom sa zoznámil počas častých pobytov na dvore Mikołaja Sieniawského. V istom období svojho života konvertoval a stal sa jedným z prvých zástancov nového kresťanského smeru v Poľsku. Navštevoval kalvínske synody a na svojich pozemkoch zakladal miestne kalvínske spoločenstvá. Bol zodpovedný za rozvoj poľského teologického jazyka, pretože táto oblasť bola predtým vyhradená pre latinčinu. Cestoval tiež po poľsko-litovskej krajine, zúčastňoval sa na parlamentných zasadnutiach a súdnych sporoch o majetky. Založil tiež dve mestá: Oksza a Rejowiec. Bol v úzkom kontakte s kráľom Žigmundom Starým a Žigmundom II. Augustom. Za preklad žaltára do poľštiny získal od kráľa Žigmunda Starého panstvo Temerowka a Žigmund August mu za jeho služby, mu daroval dedinu Dziewięćle.
Na konci svojho života Mikołaj Rej často menil miesto svojho pobytu a neustále získaval nové statky. Zomrel v druhej polovici roku 1569. Miesto jeho posledného odpočinku je neznáme.
Dielo.
Mikołaj Rej bol jedným z prvých básnikov, ktorí písali v poľštine. Veril, že písanie je jeho osobným spoločenským poslaním. Jeho tvorba bola adresovaná hlavne šľachte strednej triedy, čo je viditeľné najmä na štýle jeho najvýznamnejších diel. Rejove diela sú písané hovorovým jazykom a často veľmi tupým spôsobom odkazujú na každodenné reality. Preložil do poľštiny niektoré náboženské diela.
Jeho tvorba sleduje konvencie mnohých literárnych žánrov. Ako prvý uviedol do poľskej literatúry epos. Jeho diela mali predovšetkým formovať postoj renesančného človeka. Vyznačujú sa jednoduchosťou, živosťou a rozprávaním príbehov. Jazyk je založený na hovorovej reči, obsahuje prvky ľudovej kultúry. Spoločnou témou jeho diel je moralizovanie a didakticizmus.
Písal kázne ("Postylla"), drámy ("Żywot Józefa -" Život Jozefa), hry o morálke ("Ku­piec" - Kupec), preklady ("Psal­my" - Žalmy), dialógy ("Krót­ka roz­pra­wa" - Krátke pojednanie) a epigramy ("Figliki"). Bol autorom dvoch populárnych diel ("Zwier­cia­dło" - Zrkadlo, "Wi­ze­ru­nek" - Obrázok), v ktorých nastolil problémy týkajúce sa správania bežných kresťanov počas renesancie. Počas svojho života bol Mikołaj Rej uznávaným a veľmi populárnym spisovateľom. Napriek tomu, že sa ukázal ako veľmi plodný a mimoriadne všestranný umelec, mnoho z jeho diel sa dodnes nezachovalo. Cenené bývajú najmä jeho spoločenské a morálne satiry, v ktorých komentoval okolitú realitu. Rejova tvorba dlhé roky formovala poľskú literatúru. Mnoho spisovateľov pod jeho vplyvom začalo odvážne vyjadrovať svoje názory na spoločenské, politické a národné otázky.
Jeho dielo "Żywot Józefa" (1545) vyšlo v roku 1996 v českom preklade ("Život Josefa z rodu židovského").

</doc>
<doc id="664776" url="https://sk.wikipedia.org/wiki?curid=664776" title="Katarína z Poděbrad">
Katarína z Poděbrad

Katarína z Poděbrad (* 11. november 1449 Poděbrady† 8. marec 1464 Budín) bola dcéra českého kráľa Jiřího z Poděbrad a jeho prvej manželky Kunhuty zo Šternberka, prvá manželka Mateja Korvína a uhorská kráľovná.
Život.
Matejovou prvou nevestou bola Alžbeta Celjská, ktorá ale zomrela ešte v detskom veku. 1. mája 1461 sa len osemnásťročný uhorský kráľ Matej Korvín oženil s mladou dcérou Jiřího z Poděbrad. Svadba bola dohodnutá už začiatkom roku 1458 a mala podľa strážnických dohôd prebehnúť v priebehu nasledujúceho roku. Trvalo však niekoľko rokov, než medzinárodná politická situácia umožnila uzatvorenie manželstva, a Katarína preto odišla do Uhorska až v roku 1461.
Na budínskom dvore o Kataríne zložil niekoľko latinských epigramov uhorský básnik Janus Pannonius.
Tri roky po svadbe porodila Katarína, ktorá mala iba štrnásť rokov, prvé dieťa, ktoré sa ale narodilo mŕtve. Ona sama zomrela o niekoľko dní potom. Pochovaná bola v budínskom Kostole svätého Žigmunda.

</doc>
<doc id="664779" url="https://sk.wikipedia.org/wiki?curid=664779" title="Mikołaj Rej">
Mikołaj Rej



</doc>
<doc id="664780" url="https://sk.wikipedia.org/wiki?curid=664780" title="Mikuláš Rej">
Mikuláš Rej



</doc>
<doc id="664781" url="https://sk.wikipedia.org/wiki?curid=664781" title="Mikuláš Rej z Nagłowic">
Mikuláš Rej z Nagłowic



</doc>
<doc id="664784" url="https://sk.wikipedia.org/wiki?curid=664784" title="Kojak">
Kojak

Kojak je americký kriminálny televízny seriál, ktorý sa nakrúcal v rokoch 19731978. V piatich sériách dosiahol počet 118 častí. Hlavným hrdinom je charizmatický poručík Theo Kojak, stvárnený Telly Savalasom.
Dej.
Kojak pracuje na policajnom oddelení v Manhattane, vtedy jednej z častí New Yorku. Jeho nadriadeným je kapitán Frank McNeil (Dan Frazer). Obaja sa poznajú dlhé roky a vedia, že sa na seba môžu stopercentne spoľahnúť. Pri svojej práci rieši Kojak zločiny vrážd, krádeží a vydieranie. Používa vlastný štýl práce. Je vybavený neomylným inštinktom, ktorý ho vždy privedie na správnu stopu.
Jeho kolegovia sú tiež detektívi Stavros (ktorého hraje Tellyho brat George Savalas), Rizzo (Vince Conti) a Saperstein (Mark Russell). Práve od nich Kojak občas očakáva obdobný štýl premýšľania, ako má on sám. Nie vždy s tým však má úspech. Nitky niektorých prípadov vedú až k najvyšším kruhom, a tak naňho zodpovední ľudia občas vyvíjajú nátlak. On sa ale nezľakne a vždy ide za svojím cieľom: dostať pravého páchateľa. Kojak miluje lízatká a má tiež jedinečný zmysel pre humor.
Námet a ďalšie spracovanie.
Postava Kojaka vznikla podľa námetu filmu "Marcus Nelson Murders", ktorý bol natočený v roku 1973 podľa románu Selwyna Rabba.
Na základe úspechu tohto seriálu neskôr vzniklo v priebehu 80. rokov niekoľko ďalších televíznych filmov. V roku 2005 vznikol tiež deväťdielny remake káblovej televízie USA Network. Studio Universal Pictures v roku 2012 oznámilo, že chce natočiť filmový remake s Vinem Dieselem v hlavnej roli.

</doc>
<doc id="664786" url="https://sk.wikipedia.org/wiki?curid=664786" title="Telemundo">
Telemundo

Telemundo je americká španielska televízna spoločnosť. Bola založená v roku 1984. Sídlo spoločnosti je v Miami.

</doc>
<doc id="664790" url="https://sk.wikipedia.org/wiki?curid=664790" title="Lil Nas X">
Lil Nas X

Montero Lamar Hill (* 9. apríl 1999, Lithia Springs, Georgia, USA), známy pod umeleckým menom Lil Nas X, je americký reper, spevák, skladateľ a internetová osobnosť. Preslávil sa svojím country rap singlom "Old Town Road", ktorý predtým, ako sa v novembri 2019 vyšplhal na medzinárodne hudobné rebríčky a získal diamantové ocenenie, dosiahol virálnu popularitu na sociálnej sieti TikTok. Singel strávil devätnásť týždňov na vrchole rebríčka "Billboard" Hot 100 v Spojených štátoch, čo sa stalo po prvýkrát od roku 1958.
Vydal niekoľko remixov "Old Town Road", z ktorých najobľúbenejší bol s country spevákom Billy Ray Cyrusom. V júni 2019 vyšiel verejne ako homosexuál. Po úspechu Old Town Road vydal svoje debutové EP 7 so singlami "Panini", ktorý sa umiestnil na 5. priečke Hot 100 a "Rodeo". Jeho debutovému štúdiovému albumu z roku 2021 "Montero" predchádzali single "Montero (Call Me by Your Name)", "Sun Goes Down" a "Industry Baby".
Lil Nas X bol najviac nominovaným mužským umelcom na 62. ročníku udeľovania cien Grammy, na ktorom získal cenu za najlepší videoklip a cenu za najlepší popový výkon dua alebo skupiny. Za "Old Town Road" vyhral aj dve ceny MTV Video Music Awards a cenu American Music Awards. "Time" ho označil za jedného z 25 najvplyvnejších ľudí internetu za rok 2019 a v roku 2020 bol na zozname "Forbes" 30 pod 30 rokov.
Detstvo.
Montero Lamar Hill sa narodil 9. apríla 1999 v Lithia Springs, v štáte Georgia, blízko Atlanty. Meno dostal podľa Mitsubishi Pajero, ktoré bolo nazývané aj Mitsubishi Montero. Keď mal šesť rokov jeho rodičia sa rozviedli a usadil sa so svojou matkou a babičkou. O tri roky neskôr sa presťahoval k svojmu otcovi, spevákovi gospelov, severne od mesta Austell, Georgia. Aj keď pôvodne nechcel odísť, neskôr to považoval za dôležité rozhodnutie. V mladom veku zápasil so svojou sexualitou, ale v 16 rokoch prijal, že je gay. Na trúbku začal hrať vo štvrtej triede, ale prestal zo strachu, že nebude cool. Navštevoval strednú školu v Lithia Springs, ktorú absolvoval v roku 2017. Študoval na University of West Georgia, ktorú po roku zanechal, aby sa mohol venovať svojej hudobnej kariére.

</doc>
<doc id="664791" url="https://sk.wikipedia.org/wiki?curid=664791" title="Montero Lamar Hill">
Montero Lamar Hill



</doc>
<doc id="664794" url="https://sk.wikipedia.org/wiki?curid=664794" title="Old Town Road">
Old Town Road

„Old Town Road“ je skladba amerického rappera Lil Nas X, ktorá vyšla prvýkrát nezávisle v decembri 2018. Po získaní popularity bol singel znovu vydaný vydavateľstvom Columbia Records v marci 2019. Lil Nas X nahral aj remix s americkým country spevákom Billy Ray Cyrusom, ktorý vyšiel 5. apríla 2019. Oba boli uvedené na prvom EP Lil Nas X 7, ktorý vyšiel v roku 2019.

</doc>
<doc id="664795" url="https://sk.wikipedia.org/wiki?curid=664795" title="Zablokovanie Suezského prieplavu">
Zablokovanie Suezského prieplavu

Zablokovanie Suezského prieplavu 2021 bol námorný incident 400 metrov dlhej kontajnerovej lode "Ever Given", ktorá 23. marca 2021 o 07:40 východoeurópskeho času vyšla na plytčinu v Suezskom prieplave v Egypte, čím ho na 6 dní zablokovala. Loď zasiahla piesočná búrka a silný vietor s rýchlosťou až 74 kilometrov za hodinu, ktorý ju vychýlil z kurzu, no úrad spravujúci prieplav uviedol, že to nebol hlavný dôvod vychýlenia lode z kurzu, ale skôr by mohlo ísť o technickú poruchu alebo ľudské zlyhanie. Príčina incidnetu sa stále vyšetruje. Plavidlo narazilo čelom na plytčinu na jednom z brehov prieplavu a uviazlo, čím úplne zablokovalo prieplav a zabránilo priechodu akýchkoľvek plavidiel. Kvôli zablokovaniu prieplavu čakalo na jeho koncoch viac ako 400 lodí.
Pozadie.
Suezský prieplav bol otvorený v roku 1869 a je jednou z najdôležitejších obchodných ciest na svete. Špecialista na námornú dopravu Camille Egloff z Boston Consulting Group poznamenal, že „všetka doprava prichádzajúca z Ázie prechádza cez Suezský prieplav“, čo z nej robí „absolútne kritický“ priechod.
Cez prieplav prepláva približne päťdesiat lodí denne. Podľa odhadu New York Times prieplavom „pretečie“ „5 percent globálne obchodovanej surovej ropy a 10 percent ropných produktov“.
Loď.
Loď "Ever Given" patrí taiwanskej spoločnosti Evergreen Marine. Plavila sa pod panamskou vlajkou rýchlosťou 24 km/h ako piata v konvoji lodí. "Ever Given" je 400 metrov dlhá, 59 metrov široká a s kapacitou 20-tisíc štandardných kontajnerov má výtlak 220-tisíc ton.
Incident.
Príčinou incidentu mohol byť silný vietor. V mieste incidentu je kanál široký len 200-225 metrov, čo je menej než štvornásobok šírky lode.
Deň po zablokovaní bolo najmenej 15 ďalších plavidiel ukotvených v prístavoch a okolo 200 lodí stálo v rade, aby preplávali cez prieplav, kým sa situácia nevyrieši.
Bill Kavanagh, lektor a bývalý kapitán Írskej národnej námornej akadémie, označil plavbu Suezským prieplavom za „veľmi zložitú a vysoko rizikovú operáciu“.
V rokoch pred incidentom narazilo v Suezskom prieplave na plytčinu množstvo lodí. Väčšina z týchto nehôd mala relatívne malý vplyv na dopravu v Suezskom prieplave.
Dopady.
Asi 12 percent celkového svetového obchodu sa pohybuje Suezským prieplavom. Odborníci varovali, že tento incident bude mať pravdepodobne za následok oneskorenie prepravy predmetov každodennej potreby pre zákazníkov po celom svete. Námorný historik Sal Mercogliano pre agentúru Associated Press uviedol: „Každý deň, kedy je kanál uzavretý ... nákladné lode a tankery nedovážajú do Európy potraviny, palivo a priemyselné výrobky a tovar z Európy sa nevyváža na Ďaleký východ.
Alternatívna trasa pre námornú dopravu medzi Áziou a Európou je okolo afrického kontinentu, cesta je dlhá približne 9 000 kilometrov a prejsť ju trvá asi 10 dní.
Ešte pred zablokovaním prieplavu ceny za námornú prepravu stúpli niekoľkonásobne. Dôvodom rastu bol nedostatok kontajnerov pre dopravu.

</doc>
<doc id="664796" url="https://sk.wikipedia.org/wiki?curid=664796" title="Slovenský prestolný prosbopis">
Slovenský prestolný prosbopis

Slovenský prestolný prosbopis alebo prestolný prosbopis je prvé verejné politické vystúpenie slovenského národného hnutia a jeho prvých požiadaviek. Bol podpísaný viac ako dvesto evanjelickými osobnosťami, prevažne inteligencie a vzdelancov. Podpísali ho superintendent Pavol Jozeffy, ktorý viedol delegáciu odovzdávajúcu prosbopis, a Ján Seberini. Delegácia odovzdala prosbopis 5. júna 1842 vo Viedni. Bol adresovaný panovníkovi Ferdinandovi V.
Obsah Slovenského národného prosbopisu.
Slovenský prestolný prosbopis bol napísaný v nemeckom jazyku. Neobsahoval ani raz slovo „Slovensko“, pretože ho vnímali ako zemepisné územie obývané Slovákmi. Dokument obsahoval sťažnosti proti útlaku národov a maďarizácií. Tvrdil, že Slováci sa ochotne budú učiť maďarský jazyk a uznal aj rečové zákony. Odmieta rozširovanie maďarského jazyka podľa zákona na miesta, kde to nie je potreba. Odmieta používanie maďarského jazyka počas evanjelických bohoslužieb. Ohradzovali sa aj proti útokom v maďarskej tlači za odmietanie písania v maďarskom jazyku. Platilo to pre časopisy ako "Jelenkor", či "Pesti Hírlap". Žiadali vymenovať slovensky hovoriacich cenzorov. Požadovali, aby sa mohli založiť katedry slovenskej reči a literatúry nachádzajúce sa na univerzitách, aby cirkevné matriky zostali v latinčine.
Dôsledky Slovenského národného prosbopisu.
Na generálnom konvente cirkvi s ostrou kritikou Slovenského prestolného prosbopisu vystúpil Ľudovít Košut, vďaka čomu bol aj dokument odsúdený. Bolo iba pár aristokratov, ktorí obraňovali požiadavky slovenského národa. Patril k nim aj gróf Juraj Majlát. Dôsledky prosbopisu mali za výsledok odvolanie Ľudovíta Štúra z funkcie námestníka. Nepriamo urýchlili potrebu kodifikácie slovenského jazyka, ktorý bol kodifikovaný v roku 1843.

</doc>
<doc id="664809" url="https://sk.wikipedia.org/wiki?curid=664809" title="Majstrovstvá Európy vo futbale hráčov do 21 rokov">
Majstrovstvá Európy vo futbale hráčov do 21 rokov

Majstrovstvá Európy vo futbale hráčov do 21 rokov je futbalový turnaj národných futbalových reprezentácií krajín združených pod organizáciou UEFA, organizovaný je každé 2 roky. Na turnaji môžu nastúpiť hráči, ktorí mali na začiatku kvalifikácie na tento turnaj (k 1. januáru) 21 a menej rokov.
Turnaj sa hrá od roku 1972, pričom v rokoch 1967 až 1970 bol usporadúvaný jeho predchodca "Challenge Cup" pre hráčov do 23 rokov. Tento vekový limit platil do roku 1978 aj pre Majstrovstvá Európy, pred tým ako bol znížený na existujúcich 21 rokov. V prípade, že šampionát prebieha rok pred letnými olympijskými hrami, slúži aj ako európska kvalifikácia pre olympijský futbalový turnaj, kde štartujú národné mužstvá hráčov do 23 rokov s maximálne 3 futbalistami presahujúcimi tento vek v každom tíme.
Turnajový formát.
Záverečného turnaja sa v minulosti zúčastňovalo len 8 tímov. Reprezentácia hosťujúcej krajiny mala miesto na šampionáte zaručené prvýkrát na ME 2007. Do kvalifikácie sa mohli zapojiť všetky členské tímy UEFA. Tie boli následne zaradené do kvalifikačných skupín podľa počtu účastníkov. Víťazi skupín a niektoré najlepšie tímy z druhých miest (celkom 14 tímov) postupovali do dvojzápasového play-off (baráže), z ktorého vzišlo zostávajúcich 7 účastníkov záverečného turnaja. 8 kvalifikovaných tímov na šampionáte (vrátane hostiteľskej krajiny) bolo rozdelených do dvoch základných skupín, z ktorých postupovali dva tímy do semifinále.
Od roku 2017 sa počet účastníkov rozšíril z ôsmich na dvanásť a od roku 2021 hráva na finálovom turnaji 16 mužstiev. V kvalifikácii si miesto na šampionáte zaručí 9 víťazov svojich kvalifikačných skupín, 1 až 3 tímy z druhých miest a víťazné tímy z baráže (kam postúpia ostatné reprezentácie z druhých miest), ktorí doplnia na turnaji reprezentáciu hostiteľskej krajiny (krajín).
Prehľad vítazov.
Challenge Cup.
Tento turnaj bol hraný na princípe majstrovstiev v boxe. Držiteľ titulu bol postupne konfrontovaný s náhodne vyberanými súpermi. Zápasy sa hrali, až na jednu výnimku, na pôde držiteľa trofeje. Od roku 1970 sa používa systém, ktorý funguje na väčšine turnajov aj dnes.

</doc>
<doc id="664810" url="https://sk.wikipedia.org/wiki?curid=664810" title="Ichthyopterygia">
Ichthyopterygia



</doc>
<doc id="664812" url="https://sk.wikipedia.org/wiki?curid=664812" title="Rybojašterotvaré">
Rybojašterotvaré



</doc>
<doc id="664813" url="https://sk.wikipedia.org/wiki?curid=664813" title="Kateřina z Poděbrad">
Kateřina z Poděbrad



</doc>
<doc id="664814" url="https://sk.wikipedia.org/wiki?curid=664814" title="Prestolný prosbopis">
Prestolný prosbopis



</doc>
<doc id="664820" url="https://sk.wikipedia.org/wiki?curid=664820" title="Albert (britský princ)">
Albert (britský princ)

Albert (iné mená: Albert Sasko-kobursko-gothajský, Albert Sasko-koburský, princ Albert; * 26. august 1819, Coburg - † 14. december 1861, Windsor) bol nemecký šľachtic a manžel (a zároveň bratranec) britskej kráľovnej Viktórie.
Pôvod.
Narodil sa ako druhorodený syn Ernesta I., vojvodu Sasko-Kobursko-Saalfeldského . Albertovou matkou bola manželka Ernesta I., Lujza Sasko-Gothajsko-Altenburská. Panstvo rodičov bolo miniatúrnym vojvodstvom miestneho významu, ktoré sa nachádzalo v strednej časti dnešného Nemecka a malo len asi 200 000 obyvateľov. Výhodnou sobášnou politikou bol ale rod spriaznený s najvýznamnejšími vládnucimi rodmi Európy. Albertov otec Ernest I. bol cez svoje sestry a bratov spriaznený s ruskou cárskou rodinou, s rodinou württemberského vojvodu a s anglickou kráľovskou rodinou. Jeho mladší brat Leopold sa stal dokonca belgickým kráľom.
Detstvo a mladosť.
Manželstvo jeho rodičov nebolo príliš šťastné, pretože vojvoda Ernest I. mal veľa mileniek, čo jeho manželka samozrejme ťažko znášala. Aj ona si nakoniec našla milenca, komorníka Gottfrieda von Bülow, ale po odhalení tohto vzťahu musela rodinu opustiť a Ernest I. sa s ňou rozviedol. Odlúčenie od matky znášal vtedy ešte malý a veľmi citlivý chlapec pomerne ťažko. Po celé svoje nasledujúce detstvo trpel úzkostnými stavmi, často bezdôvodne plakal, mal ustavičné bolesti žalúdka a migrény. Otec sa svojim deťom nevenoval. Albert bol vo veku piatich rokov spoločne so svojím starším bratom zverený do starostlivosti teológa a filozofa Christiana Florschütza, ktorý sa o nich veľmi vzorne staral ďalších pätnásť rokov. Predovšetkým u nadaného a snaživého Alberta sa snažil citlivo rozvíjať jeho záujmy. Albert bol športovo nadaný, mimoriadne muzikálny, veľmi inteligentný, s logickým myslením. Jeho povaha však bola komplikovaná - bol tichý, úzkostný, nepríliš vytrvalý a hypochondrický. Zo všetkého najradšej sa venoval komponovaniu hudby a peším výletom do prírody, ktorú miloval.
Plány strýka Leopolda.
Najbližšie mal k svojmu strýkovi Leopoldovi, ktorý bol od roku 1831 belgickým kráľom. Leopold ho mal tiež veľmi rád a rozhodol sa urobiť pre svojho synovca, druhorodeného syna z malého vojvodstva, čo len bude možné. A svoj zámer naplnil bezo zvyšku. V roku 1836 sa Leopold dohovoril so svojou sestrou Viktóriou, vojvodkyňou z Kentu, na tom aby spoločne pozvali do Londýna svojho brata, vojvodu Ernesta I., aj s jeho dvoma synmi. Mladý Albert tak mal 18. mája 1836 prvýkrát možnosť osobne sa stretnúť so svojou sesternicou a budúcou manželkou princeznou Viktóriou z Kentu. Albert aj Viktória boli rovnako starí, bolo im vtedy obom šestnásť rokov. Viktória bola svojím bratrancom očarená a keď po mesiaci pobytu odchádzal, zapísala si do denníka, že "horko plakala". Albert však jej city nezdieľal a svoju sesternicu považoval za povrchné a príliš hlučné dievča. Strýko Leopold však vo svojom úsilí nepoľavil a Viktórii sa priamo zveril so svojím plánom na jej sobáš s Albertom. Albert sa o tomto nápade dozvedel až o celé dva roky neskôr.
Štúdiá.
Po odchode z Londýna strávil rok u strýka v Bruseli a potom odišiel študovať právo do Bonnu. Bol výborným a usilovným študentom, pokračoval aj v komponovaní hudby, ako turista precestoval v čase štúdií Švajčiarsko a Taliansko. Pre neviazaný študentský život ale pochopenie nemal. Bol stále rovnako plachý a nevyhľadával spoločnosť priateľov ani žien. V roku 1838 sa vrátil do Bruselu a práve vtedy ho strýko zasvätil do svojich plánov na dohodnutý sobáš s Viktóriou, ktorá v tej dobe bola sotva pár mesiacov novou kráľovnou Veľkej Británie. Albert sám týmto nápadom príliš nadšený nebol, ale podvolil sa na prianie svojho milovaného strýka. Z Londýna však prišla rýchla a nečakaná odpoveď, v ktorej kráľovná Viktória odkázala svojim príbuzným, že sa ešte nemieni vydávať. Leopold sa nevzdával a znova naliehal na svoju neter, ktorá nakoniec súhlasila a v roku 1839 pozvala Alberta znovu do Londýna. Ten príliš nadšený nebol, pretože sa dopočul, že sesternica je teraz tvrdohlavá, panovačná, nemá vôbec rada prírodu a je každý deň hore dlho do noci. Nepochybne sa tiež cítil dotknutý dlhým čakaním na pozvanie. Druhýkrát v živote sa Albert a Viktória osobne stretli 10. októbra 1839. Viktória bola opäť očarená svojím bratrancom a jeho krásou. Už po dvoch dňoch si zapísala do svojho denníka, že je do neho zamilovaná. Od toho okamihu sa od neho nepohla, všade ho sprevádzala a 13. októbra 1839 oznámila premiérovi, že sa chce vydať.
Sobáš.
15. októbra 1839 si kráľovná Viktória pozvala Alberta na osobné rokovania a zverila sa mu so svojimi citmi. On sám bol nadšený a tiež vyznal Viktórii lásku. V kútiku duše mal ale isté pochybnosti, ako to vyplývalo z jeho listov. Mal strach, či je vôbec hoden toho, byť manželom britskej kráľovnej a nebolo mu príliš príjemné, že mal opustiť svoje rodné vojvodstvo a usadiť sa v Anglicku, ku ktorému nemal žiadny vzťah a kde sa necítil dobre. 14. novembra 1839 odišiel domov, ale denne si s Viktóriou písali milostné listy. Po jeho odchode z Veľkej Británie sa v krajine zdvihol odpor proti budúcemu partnerovi mladej panovníčky, pretože verejnosť považovala Alberta za bezvýznamného a nemajetného cudzinca. Viktória bola zhrozená nenávistnými útokmi proti svojmu snúbencovi, a tak Albertovi nariadila, že si so sebou do Anglicka nesmie priviezť žiadne svoje nemecké služobníctvo. Došlo k prvej partnerskej roztržke, ale nakoniec sa Albert svojej budúcej manželke podvolil. Ich sobáš bol uzavretý 10. februára 1840 v malej kaplnke Svätojakubského paláca.
Manželstvo s kráľovnou.
Prvé dni po sobáši si novomanželia patrične užívali. Usporiadali plesy, chodili do opery. Albert ale trpel každý večer silnou únavou a všetky tieto spoločenské udalosti čoskoro zvečera opúšťal. Zato svoju manželku naučil vstávať už o ôsmej ráno a hneď po raňajkách vyrážali obaja každý deň na dlhú prechádzku, čo Viktória dovtedy nepoznala. Večery novomanželia trávili v divadle alebo v spoločnosti. Na týchto večierkoch sa Albert necítil dobre. Väčšina anglickej aristokracie viedla bezstarostný a zábavný život, vyplnený poľovačkami, kartovými hrami, jazdou na koni a nekonečnými debatami o nedôležitých veciach, čo vzdelaného Alberta nezaujímalo. Vo vyšších kruhoch bol považovaný za človeka povýšeného, arogantného a nudného. Stále viac sa vyhýbal spoločnosti a uchyľoval sa do svojej pracovne, kde sa venoval štúdiu a čítaniu. Jeho povesť u obyvateľov krajiny sa na krátku dobu vylepšila potom, čo bol na kráľovský pár spáchaný 10. júna 1840 atentát, ktorý obaja prežili bez zranenia. Ďalšie sympatie získal kráľovský pár 21. novembra 1840, keď sa im narodilo prvé dieťa - princezná Viktória, jeho najmilovanejší potomok. V ďalších rokoch sa v manželstve narodilo ešte osem detí. Po Viktórii prišiel v roku 1841 na svet Albert Edward (neskorší kráľ Eduard VII. ), Alice (1843), Alfréd (1844), Helena (1846), Louisa (1848), Artúr (1850), Leopold (1853) a Beatrice (1857). Rodinný život sa stával s každým ďalším rokom, a tiež s každým ďalším tehotenstvomstále pokojnejším. Kráľovná Viktória viedla domáckejší život a prestala tráviť noci zábavou a spoločenskými večierkami. Nakoniec sa dokonca podieľala aj na jeho kultivovanejších záujmoch a spoločne sa venovali čítaniu a zbieraniu umeleckých predmetov. Podarilo sa im tak zhromaždiť významnú zbierku starých maliarskych diel z obdobia renesancie. Na sklonku života sa Albert stal prezidentom Royal Society of Arts. Z nie príliš skvelej kráľovskej dychovej hudby vybudoval kvalitný Royal Philharmonic Orchestra a zasadil sa o to, že sa vo Veľkej Británii presadzovala vtedy moderná hudba - Carl Maria von Weber, Felix Mendelssohn-Bartholdy alebo Richard Wagner, rovnako ako menej známe diela od význačných klasikov ako bol Wolfgang Amadeus Mozart, Franz Schubert alebo Ludwig van Beethoven. Dni voľna trávila kráľovská rodina na ostrove Wight, kde zakúpili rozsiahle pozemky a nechali tu vybudovať priestrannú a vzdušnú vilu Osborne House. Ďalším obľúbeným miestom sa stal zámok Balmoral v Škótsku, kde podnikali s celou rodinou dlhé turistické vychádzky. Vďaka svojim častým pobytom na Balmorali bol kráľovský pár vo Škótsku veľmi obľúbený a boli to zároveň prví anglickí panovníci, ktorí túto časť kráľovstva pravidelne navštevovali. O výchovu svojich milovaných detí sa osobne staral a každý večer ich uspával a každé ráno budil. Hoci sa v kráľovskej rodine hovorilo prevažne nemecky a napríklad Vianoce sa tu slávili podľa nemeckého zvyku, nevládla tu tvrdá výchova nemeckého typu. Albert bol milujúcim otcom, s deťmi sa hral, športoval s nimi a mal k nim veľmi priateľský vzťah. Prísnejší bol len na korunného princa Alberta Edwarda. Pokojná idylka bola občas narušená záchvatom hnevu, ktorému sa temperamentná Viktória čas od času neubránila, a po ktorom sa vždy manželovi veľmi ospravedlňovala.
Manžel kráľovnej.
Ako manžel kráľovnej nemal Albert takmer žiadne politické právomoci a jeho manželka mu to niekedy dávala až nepríjemne najavo. Často tiež tvrdo uplatňovala svoje panovnícke práva a určovala svojmu manželovi, čo má a nemá robiť. Neraz mu tak napríklad priamo rozkázala, kedy sa má vrátiť z honu. Jeho osobná mocenská pozícia sa mierne zlepšila po narodení následníka trónu Alberta Edwarda v roku 1841. Vtedy bol prizvaný do korunnej rady a postupom času sa stal osobným tajomníkom a radcom svojej ženy. Manželia tak zdieľali spoločnú pracovňu, v ktorej mali písacie stoly vedľa seba. V časoch tehotenstva a pôrodov Albert svoju ženu zastupoval a mal jej plnú dôveru. Veľký záujem prejavoval o zlé životné a pracovné podmienky, v ktorých boli nútení žiť vtedajší robotníci z tovární a stal sa prezidentom Spoločnosti pre zlepšenie situácie robotníckej triedy. Podporoval výstavbu lacných robotníckych sídlisk, ktorá poskytovala dôstojné a hygienické bývanie pre tých najchudobnejších. Jeho sympatie s robotníkmi však vzbudzovali u časti obyvateľov krajiny odpor a odmietnutie. Okrem sociálnych problémov sa snažil riešiť aj množstvo iných otázok z oblasti politiky či kultúry, jazdil po kráľovstve so svojou ženou a pokúšal sa osobne pomôcť, kde to len šlo. Vo svojich tridsiatich rokoch bol vďaka svojmu hektickému životnému tempu značne vyčerpaný, trpel nespavosťou a depresiami.
Posledné roky života.
V čase, keď hrozilo vypuknutie krymskej vojny (1853 - 1856), sa Albert prejavil ako pacifista a odporca vojen, za čo sa stal terčom útokov zo strany tlače. Medzi ľuďmi sa dokonca šírili povesti o tom, že má byť zatknutý pre vlastizradu. Nič také sa nestalo, ale trest napriek tomu prišiel, lebo bol vylúčený z ministerskej rady a stratil všetok priamy vplyv na politickú situáciu. Zrejme ako útecha mu bol ale udelený titul "Princ manžel," o čo kráľovná Viktória už dlho usilovala. Ďalšia kríza v živote princa Alberta prišla vo chvíli, keď sa jeho najmilovanejšia dcéra Viktória mala vydať za Fridricha Pruského, synovca pruského kráľa Fridricha Viliama IV. Obaja rodičia boli týmto sobášom nadšení, rovnako ako obaja snúbenci, ale tlač podporovaná verejnosťou prejavila nesúhlas a ostro sa postavila proti vydaniu princeznej do vtedy ešte nie príliš významného Pruska. Vlna odporu sa zdvihla aj v rodnej krajine ženícha a diplomati mali plno práce s upokojením situácie. V nemeckom Prusku bola anglická princezná považovaná za cudzinku, a to aj napriek tomu, že obaja jej rodičia, teda princ Albert aj kráľovná Viktória, pochádzali z nemeckých rodov. Svadba Fridricha Pruského a princeznej Viktórie sa uskutočnila 25. januára 1858. Krátko predtým sa 14. apríla 1857 narodila ich najmladšia dcéra princezná Beatrice. Veľké starosti robil v tej dobe Albertovi osud ich ďalšieho dieťaťa, vtedy už dospievajúceho následníka trónu, princa Edwarda. Ten sa príliš nevenoval štúdiu a oveľa viac ho zaujímala móda, krásne ženy a veselá spoločnosť.
V roku 1860 sa naposledy cítil dobre, keď došlo v Coburgu k stretnutiu celej rodiny. Za bratom Arnoštom prišiel on sám s manželkou, kráľovnou Viktóriou, a dvoma deťmi a stretol sa tu aj so svojou dcérou Viktóriou a jej manželom Fridrichom. Pri lúčení sa svojmu bratovi zdôveril s tým, že sa asi vidia naposledy. Po návrate do Anglicka sa jeho zdravotný stav skutočne prudko zhoršil. V roku 1861 sa v tlači objavila správa o tom, že následník trónu, princ Edward, má milostný pomer s mladou herečkou. Albert odišiel za synom do Cambridge a v súkromí sa s ním stretol. Do Londýna sa vrátil s horúčkou a úplne vyčerpaný. 12. decembra 1861 upadol do bezvedomia, z ktorého sa už neprebral. Zomrel 14. decembra 1861. Vtedajšia diagnóza znela týfus, avšak súčasní autori poukazujú na to, že Albert bol dlhodobo chorý a pravdepodobne trpel Crohnovou chorobou, chronickým zlyhaním obličiek alebo rakovinou žalúdka. Kráľovná Viktória trúchlila pre svojho zosnulého manžela až do konca svojho života a nikdy sa z jeho smrti úplne nespamätala. Prežila svojho manžela o štyridsať rokov.
Kráľovský pár na fotografiách.
Angličan John Jabez Edwin Mayall v roku 1860 vydal prvú carte de visite kráľovnej Viktórie, k čomu využíval techniky ručne kolorovanej albumínovej tlače. V marci 1861 bol poverený, aby vydal dvojportrét kráľovského páru. Albert však niekoľko mesiacov potom zomrel a táto udalosť vyvolala dopyt verejnosti po portrétoch kráľovskej rodiny na fotografických vizitkách. Nákupom týchto snímok verejnosť demonštrovala svoje sympatie a podieľala sa na verejnom smútku. V tej dobe bolo módne zberateľstvo fotografií a ich ukladanie do albumov. Kráľovná Viktória zdieľala so svojím manželom nadšenie pre fotografovanie a vlastnili viac ako 100 albumov, v ktorých zbierali portréty z každej zahraničnej cesty.

</doc>
<doc id="664821" url="https://sk.wikipedia.org/wiki?curid=664821" title="Zakomara">
Zakomara

Zakomara () je architektonický prvok ruskej architektúry. Ide o charakteristické oblúkovité alebo klinovité zakončenie vonkajšieho čela valenej klenby na priečelí chrámu medzi dvoma lizénami. Obvykle je doplnená o sochársku výzdobu. Počet zakomár zodpovedal členeniu fasády krížového centrálneho pôdorysu chrámu. Výraznejšie sa používala v ruskej architektúre hlavne od 12. storočia do 17. storočia na území dnešného Ruska, Ukrajiny a Bieloruska. Veľmi častá je kombinácia zakomar a kokošníkov.
Opis.
Zakomara vychádza čiastočne z byzantskej architektúry a neskôr čerpá inšpiráciu z architektonických bulharských či srbských škôl počas palaiologovského obdobia. Avšak byzantská, bulharská či srbská architektúra nepozná termín zakomara. Pôvodne išlo o oblúkovité alebo klinovité zakončenie vonkajšieho čela valenej klenby na priečelí chrámu. Vzhľad zakomary je spojený s túžbou odhaliť vnútornú štruktúru chrámu. Prvýkrát sa objavuje na Chráme svätej Sofie v Novgorode, ktorý bol vystavaný medzi rokmi 10451050. Ďalej sa zakomara objavuje od druhej polovici 12. storočia na chrámoch v Kyjevskej Rusi, Vladimírsko-suzdaľskom kniežatstve alebo Černigovskom kniežatstve, ako napríklad Kláštor svätého Michala so zlatou kupolou, brána Najsvätejšej trojice v komplexe Kyjevsko-pečerskej lavry v Kyjeve a Borisoglebský sobor v Černigove. Vo Vladimírsko-suzdaľskom kniežatstve sa objavujú chrámy s kompozitne klenutou zakomarou a románskymi dekoratívnymi prvkami. Naopak v Černigovskom kniežatstve sa rozvíja medziregionálna klenutá konzola chrámu rovnako ako Černigovský variant zakomary, kým Novgorodský a Vladimírsko-suzdaľský variant bol skôr lokálny. Podobné chrámy ako boli v Černigove sa stavali v Kyjeve, Kanive, Vladymyr-Volynskoje, Smolensku a Perejaslave. Ďalšie príklady chrámov z 13. storočia sa nachádzajú v Novgorode, Pskove a Staraja Ladoge.
Zo zakomary neskôr vychádza kokošník, polkruhový oblúk so stupňovitými bohato profilovanými, nad sebou radenými, ustupujúcimi, poprípade sa zmenšujúcimi štítmi. Často sa používa ich kombinácia, ktorá spolu tvorí jednotný architektonický celok smerom k tamburu vežičky s nasadenou cibuľovitou prilbicou, Takéto použite sa objavuje v 15. storočí na území Moskovského veľkokniežatstva. V moskovskej architektúre zo 16. storočia sa zakomara objavuje, ako samostatný polkruhový výrez nad stenou spojenou s pilastrami a rímsami, niekedy s bohatým renesančným profilovaním, ako napríklad Archanjelský chrám v Moskve. Niekedy je zakomara len čisto plochým dekoratívnym prvkom. V tradičnej drevenej ruskej architektúre zo zakomary vychádza štruktúra tzv. bočkovej strechy ("bočka"). Táto strecha v tvare valenej klenby bola formovaná z dreva. Z pôvodného polkruhového tvaru sa stala tzv. "bočka". Steny boli vtlačené dovnútra a strecha sa sformovala na tvar polvalca so zvýšenou alebo špicatou hornou časťou, ktorá čoraz viac pripomínala tvar kokošníka.
Do 17. storočia bola strecha v ruskej architektúre nesená priamo na klenbách a nie na samostatnej strešnej konštrukcii. V prípade zakrivenej strešnej krytiny je odtok vody a snehu zo strechy oveľa ťažší, preto boli od 17. storočia postavené strechy stanového a pyramidálneho typu, takže zakomara zostala skrytá, napríklad Katedrála Zosnutia presvätej Bohorodičky alebo Chrám dvanástich apoštolov v Moskve. Ruskú architektúru na konci 17. storočia začal ovplyvňovať poľský a ukrajinský barok, kvôli čomu sa vytráca pôvodná funkcia zakomary. V 18. a 19. storočí boli tieto strechy nahradené štvorstupňovými a rôzne tvarovanými strechami. V druhej polovici 19. storočia bola zakomara opäť využívaná ako dekoratívny prvok v architektúre historizmu. Na konci 20. storočia došlo k znovu oživeniu použitia. Bolo to kvôli praktickému vzhľadu a funkcii strechy, ktorá lepšie odolávala náporu dažďu alebo snehu, ako sú napríklad Chrám Zosnutia presvätej Bohorodičky vo Vladimíre a Uspenský chrám v Jaroslavľi.

</doc>
<doc id="664822" url="https://sk.wikipedia.org/wiki?curid=664822" title="Bešamel">
Bešamel

Bešamel je svetlá základová omáčka. Ide o tradičnú špecialitu predovšetkým francúzskej kuchyne. Od 17. storočia je považovaná za jednu z „materských“ omáčok francúzskej kuchyne. Tvorí základ množstva ďalších omáčok, napr. omáčky Mornay alebo horčičnej omáčky. 
Príprava.
Príprava omáčky je veľmi rýchla a jednoduchá. Tmavú maslovú zápražku zalejeme mliekom. Rozšľaháme, prevaríme a dochutíme muškátovým kvetom a cibuľou. 
Podávať sa môže k mäsu, cestovinám alebo je možné použiť ju na prípravu ďalších omáčok, napr. s hubami alebo bielym vínom.
Dejiny.
"Balsamell" alebo "besciamella" je taliansky ekvivalent francúzskeho béchamelu: veľmi jednoduchá biela omáčka z múky, masla a mlieka. Omáčka bola pôvodne z renesančného Toskánska a bola známa ako "Salsa Colla" alebo "Colletta" ("lepkavá omáčka") kvôli lepkavej konzistencii omáčky a do Francúzska ju v roku 1533 priviezli šéfkuchári Kataríny Medicejskej. Premenovaná bola omnoho neskôr v slávnej francúzskej kuchárskej knihe "Le Cuisinier François" z roku 1651 napísanej Françoisom Pierrom La Varennom. Bola pomenovaná na počesť markíza Louisa de Béchameila, finančníka a správcu Bretane, ktorý je niekedy nesprávne označovaný za autora receptu.
Omáčka bola pôvodne teľacím velouté s velkým množstvom smotany.
Recept vydaný v roku 1749 uvádzal modernú a tradičnú verziu bešamelu. Podľa tradičného receptu sa na panvici rozpustilo maslo, na ktorom sa opražila na jemno nakrájaná šalotka, koreňová zelenina, zelená cibuľka a petržlenová vňať; potom sa pridala smotana, soľ, na hrubo pomleté čierne korenie a muškátový oriešok. Omáčka sa povarila, potom sa precedila a pred podávaním sa do nej pridal kúsok masla. Podľa modernej verzie sa povarená omáčka neprelisovala a pred podávaním sa pridala čerstvá petržlenová vňať.
Za smerodajný je však dnes považován recept Louisa Saulniera z roku 1914 uverejnený v knihe "Le Répertoire de la Cuisine".

</doc>
<doc id="664824" url="https://sk.wikipedia.org/wiki?curid=664824" title="Béchamel">
Béchamel



</doc>
<doc id="664825" url="https://sk.wikipedia.org/wiki?curid=664825" title="Bešamelová omáčka">
Bešamelová omáčka



</doc>
<doc id="664826" url="https://sk.wikipedia.org/wiki?curid=664826" title="SKS">
SKS

SKS môže byť skratka pre:

</doc>
<doc id="664827" url="https://sk.wikipedia.org/wiki?curid=664827" title="Launceston">
Launceston

Launceston je severotasmánsky prístav na začiatku ústia rieky Tamar a druhé najväčšie mesto Tasmánie. Leží 198 km od Hobartu. Založil ho v roku 1806 plukovník William Paterson a pôvodne sa volalo Patersonia. Bolo premenované podľa rodného mesta kráľovského guvernéra v anglickom grófstve Cornwall. Ide o tretie najstaršie mesto Austrálie.

</doc>
<doc id="664828" url="https://sk.wikipedia.org/wiki?curid=664828" title="Jaffské koláče">
Jaffské koláče

Jaffské koláče (angl. "Jaffa Cakes"), skrátene Jaffa, sú polomáčané piškóty veľkosti sušienky, ktoré začala vyrábať spoločnosť McVitie and Price v Edinburghu v roku 1927 a pomenovala ich podľa pomarančov Jaffa. Najbežnejšia forma jaffských koláčov je kruhová, s priemerom 2,8 palca (54 mm) a má tri vrstvy: základňu z janského piškótového cesta, vrstvu ovocného džemu alebo želé a čokoládovú polevu. Jaffské koláče sú tiež k dispozícii ako tyčinky alebo v malých baleniach a vo väčších i menších rozmeroch.
Od roku 1976 ich vyrába aj továreň v poľskom meste Płońsk pod názvom Delicje Szampańskie. Sám výrobca ale uvádza rok 1974 ako dátum uvedenia produktu na trh, t. j. rok začatia výstavby továrne v Płońsku.

</doc>
<doc id="664832" url="https://sk.wikipedia.org/wiki?curid=664832" title="Viacom (od 2006)">
Viacom (od 2006)



</doc>
<doc id="664861" url="https://sk.wikipedia.org/wiki?curid=664861" title="Crash Landing on You - Sarangeui bulsichak (TV seriál)">
Crash Landing on You - Sarangeui bulsichak (TV seriál)



</doc>
<doc id="664863" url="https://sk.wikipedia.org/wiki?curid=664863" title="Hotel King (TV seriál 2014)">
Hotel King (TV seriál 2014)



</doc>
<doc id="664865" url="https://sk.wikipedia.org/wiki?curid=664865" title="My girl - Mai geol (TV seriál 2005)">
My girl - Mai geol (TV seriál 2005)



</doc>
<doc id="664872" url="https://sk.wikipedia.org/wiki?curid=664872" title="FOX Broadcasting Company">
FOX Broadcasting Company



</doc>
<doc id="664875" url="https://sk.wikipedia.org/wiki?curid=664875" title="Dávid Hartl">
Dávid Hartl

Dávid Hartl (* 2. október 1993, Bratislava) je slovenský herec.
Vyštudoval konzervatórium v Bratislave. Účinkuje v Divadle Nová scéna v Bratislave, v Divadle P. O. Hviezdoslava, v Divadle Ludus a v Divadle GUnaGU. Tiež hrá na "Letných Shakespearovských slávnostiach", kde má v divadelnej hre "Rómeo a Júlia" rolu Rómea. Zúčastnil sa tiež v piatej série súťaže "Tvoja tvár znie povedome", kde obsadil prvé miesto. V roku 2020 bol nominovaný na cenu Slnko v sieti za svoj výkon vo filme "Ostrým nožom".
V roku 2020 sa zasnúbil so svojou priateľkou tanečníčkou Martinou Chválovou. V roku 2025 oznámil očakávanie ich prvého dieťaťa. 

</doc>
<doc id="664876" url="https://sk.wikipedia.org/wiki?curid=664876" title="RPK">
RPK

RPK (, doslova "Ľahký guľomet Kalašnikova") je ľahký (tzv. „ručný“) guľomet sovietskej výroby. V podstate je to variant útočnej pušky AKM vybavenej dlhšou a ťažšou hlavňou a dvojnožkou. Pretože nemá vymeniteľnú hlaveň a má menšiu kapacitu zásobníka, nie je určený na streľbu dlhými dávkami. Podobne ako britský ľahký guľomet LSW, aj RPK zaisťuje palebnú podporu pešiemu družstvu pri streľbe na vzdialenosti väčšej, než bežná útočná puška. Obyčajne sa používa segmentový schránkový zásobník na 40 nábojov, podobný ako u AK-47, ale môže byť použitý aj bubnový zásobník s kapacitou 75 nábojov. Vzhľadom k dĺžke segmentového zásobníka sa s ním zle strieľa z polohy ležmo.
RPK bol zavedený do výzbroje v polovici šesťdesiatych rokov 20. storočia, kedy nahradzoval predošlý ručný guľomet RPD. Bol a je široko používaný v krajinách bývalého Sovietskeho zväzu, jeho spojencov a u partizánskych skupín celého sveta.
Od polovice sedemdesiatych rokov je používaná modifikácia RPK-74, čo je variant útočnej pušky AK-74, používajúci strelivo 5,45 × 39 mm.

</doc>
<doc id="664877" url="https://sk.wikipedia.org/wiki?curid=664877" title="Mária Schumerová">
Mária Schumerová

Mária Schumerová (* 18. máj 1995, Michalovce) je slovenská herečka.
Po absolvovaní Gymnázia Pavla Horova v Michalovciach absolvovala VŠMU v Bratislave. Ako hosť účinkuje v SND, v Divadle Astorka a taktiež v Divadle Pavla Országha Hviezdoslava. Na Letných shakespearovských slávnostiach v hre "Romeo a Júlia" stvárňuje postavu Júlie. Jej filmový debut je "Sviňa".
S hrou "Krása nevídaná" (DPOH) získala Cenu Dosky za Mimoriadny počin 2022 a taktiež hlavnú cenu Grand Prix Nová Dráma 2022.
V rokoch 2019 – 2022 stvárňovala postavu Lenky v seriáli "Oteckovia".
Momentálne účinkuje v seriáli "Chatári" a "Dunaj, k vašim službám".
Je súčasná partnerka slovenského herca Lukáša Latináka.

</doc>
<doc id="664878" url="https://sk.wikipedia.org/wiki?curid=664878" title="Cesta III. triedy 2181 (Slovensko)">
Cesta III. triedy 2181 (Slovensko)

Cesta III. triedy číslo 2181 ("III/2181", staré číslo "III/065043") je cesta III. triedy na Slovensku v okrese Turčianske Teplice. Jej celková dĺžka je 4,861 km. 
Priebeh.
Cesta začína v katastri obce Ivančiná križovatkou s cestou III/2176, križuje potok Teplica a pokračuje smerom na západ do Ivančinej. V obci sa križuje s cestou III/2182 a prechádza cez Ivančinský potok a rieku Turiec. Následne pokračuje smerom na východ, priberá cestu III/2194 smerom z Laclavej až napokon sa pri Slovenskom Pravne napája na cestu II/519.
Stav.
Podľa údajov z roku 2008 bola cesta na úseku dlhom 4,616 km (94,8 % priebehu) v nevyhovujúcom stave, zvyšok cesty bol v stave veľmi dobrom. V roku 2017 prebehlo zosilnenie povrchu vozovky na dĺžke 700 m, počínajúc od začiatku cesty smerom do Ivančinej. V roku 2019 prebehla rekonštrukcia mosta cez rieku Turiec (MO 2181/013) v katastri Ivančinej.

</doc>
<doc id="664883" url="https://sk.wikipedia.org/wiki?curid=664883" title="Johanna Nordbladová">
Johanna Nordbladová

Johanna Nordbladová (; *1975, Pori) je fínska dizajnérka a plavkyňa.
Životopis.
Johanna Nordbladová je dizajnérka. Od roku 1994 žije v Helsinkách. Otužovaniu sa začala venovať po nehode na bicykli, ktorú mala v roku 2010. Po nehode predala svoju agentúru a viac než rok a pol sa sústredila na rehabilitáciu. Trvalo ďalší rok kým mohla kráčať bez palice, ale stále cítila obrovskú bolesť. Lekár jej odporučil terapiu studenou vodou. 
V roku 2016 o nej vznikol film "Johanna".
Plávanie.
V roku 2000 začala s free divingom. 
V roku 2004 na Cypre prekonala svetový rekord žien v preplávaním horizontálnej vzdialenosti 158 metrov. 19. marca 2021 prekonala svetový rekord v potápaní pod ľadom bez plutiev. V dvojstupňovej vode iba v plavkách preplávala za dve minúty 42 sekúnd 103 metrov. V roku 2015 sa stala prvou ženou, ktorá pod ľadom preplávala 50 metrov. Trvalo jej to 55 sekúnd.

</doc>
<doc id="664888" url="https://sk.wikipedia.org/wiki?curid=664888" title="Milan Škriniar">
Milan Škriniar

 | meno = Milan Škriniar
 | foto = 
 | popis = 
 | celé meno = 
 | miesto narodenia = Žiar nad Hronom
 | štát = Slovensko
 | dátum úmrtia = 
 | miesto úmrtia = 
 | štát úmrtia = 
 | výška = 1,88 m
 | pozícia = Obranca
 | súčasný klub = Fenerbahçe
 | klubové číslo = 37
 | mládežnícke roky = 2006{{--}}2007&lt;br&gt;2007{{--}}2012
 | mládežnícke kluby = FK Žiar nad Hronom&lt;br&gt;MŠK Žilina
 | roky = 2012{{--}}&lt;br&gt;2013&lt;br&gt;2013{{--}}2016&lt;br&gt;2017{{--}}2023&lt;br&gt;2023{{-}} 2025{{-}}2025&lt;br&gt;{{-
 | kluby = MŠK Žilina&lt;br&gt;FC ViOn Zlaté Moravce&lt;br&gt;UC Sampdoria&lt;br&gt;Inter Milan&lt;br&gt;PSG
 | zápasy(góly) = {{0}}77{{0}}(12)&lt;br&gt;{{0}}{{0}}7{{0}}{{0}}(1)&lt;br&gt;{{0}}38{{0}}{{0}}(1)&lt;br&gt;246{{0}}(11)&lt;br&gt;{{0}}{{0}}9{{0}}{{0}}(1)
 | národné mužstvo = Slovensko U17Slovensko U18Slovensko U19Slovensko U21&lt;br&gt;Slovensko
 | reprezentačné zápasy(góly) = {{0}}{{0}}3{{0}}{{0}}(0)&lt;br&gt;{{0}}{{0}}5{{0}}{{0}}(0)&lt;br&gt;{{0}}{{0}}3{{0}}{{0}}(0)&lt;br&gt;{{0}}19{{0}}{{0}}(3)&lt;br&gt;{{0}}60{{0}}{{0}}(3)
 | trénerské roky = 
 | trénerské kluby = 
 | pkupdate = 26. október 2023
 | nmupdate = 20. jún 2023
Milan Škriniar (* 11. február 1995, Ladomerská Vieska) je slovenský profesionálny futbalista, ktorý hrá ako obranca za klub Fenerbahçe SK a za slovenské národné mužstvo, ktorému je kapitánom. Na drese nosí číslo 37. Svoju mládežnícku kariéru odštartoval v Žiari nad Hronom a odtiaľ následne prestúpil do mládežníckeho klubu MŠK Žilina. Svoj seniorský debut v slovenskej najvyššej futbalovej lige absolvoval vo veku 17 rokov a 49 dní.
Klubová kariéra.
MŠK Žilina.
Škriniar začal svoju kariéru v mládežníckych štruktúrach FK Žiar nad Hronom, predtým než ako 12-ročný nastúpil do mládežníckej zostavy MŠK Žilina. Oficiálny debut v slovenskej Superlige za prvý tím absolvoval 27. marca 2012 vo veku 17 rokov a 49 dní proti ViOn Zlaté Moravce. 23. novembra 2012 strelil svoj prvý gól v slovenskej Super Lige proti ViOn počas víťazstva 4:1. Škriniar bol vo februári 2013 poslaný na hosťovanie na pol sezóny do ViOnu Zlaté Moravce, aby získal ďalšie skúsenosti v prvom tíme. 
Sampdoria.
Dňa 29. januára 2016 Sampdoria oznámila podpísanie zmluvy s Milanom Škriniarom na štyri a pol roka. Debutoval pri domácom víťazstve 2:1 nad Laziom koncom apríla. Počas nasledujúcej sezóny zohral Škriniar kľúčovú úlohu v tíme Marca Giampaola Blucerchiatiho a ukončil kampaň ako najmladší obranca, ktorý odohral aspoň 35 zápasov v Serie A.
Inter Milan.
7. júla 2017 dokončil Škriniar prestup do Interu Miláno v Serie A podpisom päťročného kontraktu. Klub za neho zaplatil 23 miliónov eur, čím sa stal najdrahším slovenským hráčom v histórii a prekonal doterjaší rekord za Vratislava Greška, ktorý v roku 2002 prestúpil z Interu Miláno do Parmy FC za 21,5 milióna eur. Prestup zahŕňal aj útočníka Gianlucu Caprariho. Škriniara klub predstavil o štyri dni neskôr s číslom dresu 37, na čo Škriniar reagoval: „Je úžasné pomyslieť si, že som za 18 mesiacov odišiel zo slovenskej ligy do klubu ako je Inter."
Škriniar debutoval v súťažnom drese klubu 20. augusta v úvodnom zápase sezóny 2017/18 Serie A proti Fiorentine, keď Inter vyhral na štadióne San Siro 3:0. Svoj prvý gól v Serie A strelil 16. septembra proti Crotone, ktorý otvoril v 82. minúte strelou pravačkou pri výhre 2:0 a udržal tak sériu víťazstiev Interu. Jeho druhá časť kampane prišla v 10. deň Serie A proti jeho bývalému tímu Sampdoria 24. októbra, keď opäť vsietil úvodný gól a Inter vyhral 3:2.
Škriniar sa vyznamenal svojimi výkonmi v prvej časti sezóny a patril medzi najlepších hráčov klubu. Vo skvelých výkonoch pokračoval aj v druhej časti sezóny, čo sa ukázalo ako kritické pre tím, ktorý sa po šiestich rokoch vrátil do Ligy majstrov UEFA. Sezónu zakončil odohraním všetkých 38 ligových zápasov, pričom dostal iba dve žlté karty.
V sezóne 2018/2019 debutoval Škriniar v Lige majstrov UEFA 18. septembra v úvodnom zápase skupinovej fázy proti Tottenhamu Hotspur, kde odohral celých 90 minút s výsledkom 2:1, opäť na štadióne San Siro. 2. novembra 2019 v zápase Serie A proti Bologne, ktorý sa skončil výhrou 2:1, Škriniar odohral za Inter svoje 100. vystúpenie vo všetkých súťažiach, vo všetkých ako štartér. 
3. novembra 2021 strelil Škriniar svoj prvý gól v Lige majstrov UEFA pri výhre 3:1 proti Sheriffu Tiraspol.
Počas letného prestupového obdobia sezóny 2022 ponúkol Paríž Saint-Germain za Škriniara 65 miliónov eur, prestup sa nakoniec pre nezhody medzi klubmi nekonal. Neskôr, počas decembra 2022 Škriniarov agent Roberto Sistici oznámil, že predĺženie zmluvy s Interom odmietli a namiesto toho prijali zmluvu s Parížom. V januári 2023 mal prestúpiť do francúzskeho Paris Saint-Germain počas zimného prestupového obdobia. PSG ponúkal za jeho okamžitý prestup 10 miliónov eur, no Inter ich ponuku odmietol a požadoval minimálne 20 miliónov eur, aj napriek faktu, že sa Škriniarova zmluva s klubom končila už v lete, čím prestup stroskotal. Škriniar nakoniec podpísal zmluvu s Paris Saint-Germain s tým, že sezónu dohrá v Interi a do Paríža St. Germain odíde až v lete ako voľný hráč.
Reprezentačná kariéra.
Škriniar reprezentoval Slovensko už v juniorských kategóriách, za národné futbalové mužstvo debutoval v priateľskom zápase 27. mája 2016 proti Gruzínsku, ktorý skončil 3–1.
Po rozhodnutí Mareka Hamšíka o ukončení reprezentačnej kariéry sa v júni 2022 novým kapitánom slovenskej futbalovej reprezentácie stal Škriniar. Ako kapitán debutoval na zápase Ligy národov s Bieloruskom.
Kariérne štatistiky.
Klub.
"Aktualizované k zápasu hranému 5. februára 2023"
Reprezentácia.
"Aktualizované k zápasu hranému 20. novembra 2022"
Ocenenia.
Škriniar vyhral slovenské ocenenie Futbalista roka trikrát, prvý raz v roku 2019, následne aj v rokoch 2020 a 2021.

</doc>
<doc id="664889" url="https://sk.wikipedia.org/wiki?curid=664889" title="Albert Sasko-Kobursko-Gothajský">
Albert Sasko-Kobursko-Gothajský



</doc>
<doc id="664896" url="https://sk.wikipedia.org/wiki?curid=664896" title="Tour Part-Dieu">
Tour Part-Dieu

Tour Part-Dieu je mrakodrap umiestnený v Lyone.
Jeho skorší názov bol "Tour du Crédit Lyonnais". Prezývka administratívnej budovy je ceruzka. Je vysoký 165 metrov, má 45 poschodí a bol dokončený v roku 1977. Teraz je to deviata najvyššia budova vo Francúzsku. Posledných desať poschodí zaberá Radisson SAS Hotel Lyon a zvyšné poschodia sú kancelárie.

</doc>
<doc id="664897" url="https://sk.wikipedia.org/wiki?curid=664897" title="Béma">
Béma



</doc>
<doc id="664898" url="https://sk.wikipedia.org/wiki?curid=664898" title="Bima">
Bima



</doc>
<doc id="664909" url="https://sk.wikipedia.org/wiki?curid=664909" title="Ostreľovacia puška">
Ostreľovacia puška



</doc>
<doc id="664910" url="https://sk.wikipedia.org/wiki?curid=664910" title="Tour Oxygène">
Tour Oxygène

Tour Oxygène je mrakodrap umiestnený v Lyone.
"Tour Oygène" sa týči do výšky 115 metrov. Je to tretí najvyšší mrakodrap v meste. Jeho inaugurácia sa uskutočnila 2. júna 2010.

</doc>
<doc id="664911" url="https://sk.wikipedia.org/wiki?curid=664911" title="Kvalifikácia na Majstrovstvá sveta vo futbale 2022 – Severná a stredná amerika">
Kvalifikácia na Majstrovstvá sveta vo futbale 2022 – Severná a stredná amerika



</doc>
<doc id="664912" url="https://sk.wikipedia.org/wiki?curid=664912" title="SVT-40">
SVT-40

SVT-40 (, Samozarjadnaja vintovka Tokareva, Obrazec 1940 goda, často prezývaná "Sveta") je sovietska samonabíjacia puška. Mala byť novou štandardnou puškou Červenej armády, ale jej výroba bola prerušená nemeckou inváziou v roku 1941, čo počas druhej svetovej vojny viedlo k zmene späť na pušky Mosin-Nagant. Počas vojny však našla široké uplatnenie. Po skončení vojny Sovietsky zväz do služby prijal nové pušky, napríklad SKS a AK-47.
História.
Sovieti boli medzi prvými, kto sa pokúsili o vývoj samonabíjacej pušky. Prvá automatická puška AVS-36 sa však príliš neosvedčila, a preto sa začal hľadať jej nástupca. Stala sa ňou samonabíjacia puška "SVT-38" (Samozarjadnaja vintovka Tokareva, 1938 - samonabíjacia puška Tokareva, 1938) od konštruktéra Fedora Tokareva.
Zavedenie zbrane predchádzala súťaž konštruktérov Tokareva (SVT-38) a Simonova (zdokonalená AVS-36). Pušky sa počas súťaže zdali rovnocenné, víťazstvu Tokareva napomohla jeho osobná známosť so Stalinom (Simonova Stalin nepoznal).

</doc>
<doc id="664915" url="https://sk.wikipedia.org/wiki?curid=664915" title="Gel blaster">
Gel blaster

Gel blaster, taktiež známy ako Gel blasters, Gel guns, Gel shooters, Gel markers, Hydro markers, Hydro blasters, Gelsoft, sú hračkárske zbrane s podobným vzhľadom ako airsoftové zbrane, ale vystreľujú 7-8 mm super absorpčné vodné polymérové guľôčky (najčastejšie polyakrylát sodný, hovorovo nazývané vodné guľôčky, hydrogélové guľôčky, gélové guľôčky, vodné guľky alebo jednoducho gély), ktoré sú často komerčne predávané ako zadržiavače vlhkosti pre záhradníctvo a pestovanie kvetín. Na Slovensku sú pomerne neznáme, a Slovenská legislatíva Zákon č. 190/2003 Z. z. (o strelných zbraniach a strelive a o zmene a doplnení niektorých zákonov) hľadí na nich ako na hračky (ako napr. NERF), takže pre ich držbu a použitie nie je potrebné žiadne povolenie a ani vek 18 rokov. Najčastejšie sa môžeme stretnúť s vekovým odporúčaním výrobcu a predajcu 8+ a 14+. Pri hre s Gel blastermi je potrebné dodržiavať bezpečnostné pravidlá a byť vybavený ochrannými okuliarmi.
Dizajn.
Základná konštrukcia Gel blastera je veľmi podobná ako pre Airsoftové zbrane. Pružinový piest však môže byť natiahnutý manuálne (ručne) alebo elektromotorčekom. Menšia hmotnosť a väčšia veľkosť strely (vodnej guľky) majú za následok rozdiel v oveľa nižšej úsťovej rýchlosti ako je pri Airsoftových zbraniach. Vďaka tejto povahe vonkajšej a terminálnej balistiky je hranie oveľa bezpečnejšie s vodnou guľkou (aj keď sa stále odporúčajú ochranné okuliare) a je veľmi nepravdepodobné, že by mohli spôsobiť škodu na majetku. Gélové guľôčky sú tiež veľmi lacné, ekologické a pred hraním je ich potrebné namočiť do vody na niekoľko hodín (3 - 4 hodín). Ďalšou vlastnosťou je ľahké čistenie, pretože gélové guľôčky sú tvorené vodou vo viac ako 98% hmotnosti objemu a po náraze sa rozpadnú. Potom sa jednoducho dehydratujú na malé biologicky odbúrateľné fragmenty prášku.
Gel blastery pôvodne používali vrchné zásobníky typu paintball (často maskované ako falošné optické zameriavače), ktoré sa pri streľbe spoliehali na gravitáciu, pretože guľky na vodu boli zvyčajne príliš krehké, aby vydržali aj tlak vyvíjaný pružinou unášača. Koncom roku 2016 však boli zavedené zásobníky umiestnené na spodku so zabudovanými motormi (alebo mechanické), ktoré čerpajú energiu z hlavných batérií (cez kontaktné body v hornej časti) na pohon ozubeného kolesa ktoré jemne tlačí vodné guľôčky hore do napájacej trubice. To poskytuje oveľa viac realizmu ako predtým a spôsobilo to obrovský nárast popularity a trhu s Gel blastermi.
Príslušenstvo.
Existuje veľké množstvo doplnkového príslušenstva ako sú mieridlá, zameriavače (kolinátory), puškohľady, baterky, lasery, zásobníky, hlavne a hop-up, tlmiče, pažby a ďalšie príslušenstvo, vyrábaného z plastu alebo aj kovu, ktoré vzhľadovo pripomína skutočné príslušenstvo a doplnky, a poskytuje naozaj realistický pocit hrania sa s Gel blastermi.
Granáty.
Gélové granáty sú v podstate fľaša s vnútorným pružinovým mechanizmom. Po vytiahnutí bezpečnostnej poistky a uvoľnení páky sa uvoľní zarážajúci mechanizmus, ktorý umožní roztiahnutie troch poklopov podobných poklopu na vonkajšej škrupine, po ktorých nasleduje uvoľnenie troch pružinovo sklopných chlopní pod nimi, ktoré "vyklopia" von akékoľvek gélové guľôčky uložené v dutine medzi poklopmi a chlopňami, čo spôsobí "sprchu" gélových guľôčok vo všetkých smeroch. Páka môže byť navrhnutá tak, aby sa uvoľňovala oneskorene alebo v reakcii na vibrácie spôsobené nárazmi.
Protipechotná mína.
Gélové protipechotné míny sú v podstate plastové véčkové kontajnery v tvare M18 Claymore s dvojicou odpružených vnútorných sklopných chlopní, ktoré sú navzájom spojené. Keď je mína naplnená, dve chlopne sa sklopia a zachytia do uzamknutého véčkového krytu a gélové guľôčky sa ukladajú do priestoru v plátnovej slučke cez malé napájacie okienko na prednej časti. Blokovací mechanizmus véčkového krytu je možné uvoľniť ručne pomocou trojitého drôtu alebo pomocou diaľkového ovládača. Po uvoľnení sa véčkový kryt otvorí a umožní dvom pružinovým klapkám vyklopiť ako francúzske dvere, natiahnutím a sploštením plátna medzi nimi, ktoré spustí všetky uložené gélové guľôčky smerom dopredu.
Odpaľovacie zariadenia.
V marci 2020 bola predstavená Gel blaster verzia granátometu M203, ktorý je určený pre montáž na spodnej strane iného Gel blasteru na Picatinny rail. Na spustenie 40 mm granátu je použité odpružené kladivo spúšťača. Ďalšie čínska spoločnosť s názvom LDT tiež predstavila "granátomet" v tvare Milkor MGL, ktorý používa hnacou silou tzv. revolver ako mechanizmus, ktorý je potrebné ručne navinúť pred použitím, a pojme celkom šesť kanistrov pre opakované výboje.
Zákonnosť.
Gél blasteri boli prvýkrát predstavené v Číne ako náhrada Airsoftu (keďže Airsoft je tam od roku 2008 celkom zakázaný) a ako lepšia alternatíva k penovým šípkovým zbraniam NERF. Gél blasteri sú čoraz populárnejšie v krajinách, kde platia zákony, ktoré sú voči Airsoftu nepriaznivé, ako je napríklad Malajzia, Vietnam, a hlavne Austrália. Vzhľadom na to že gélové guličky (ktoré sa bežne predávajú v záhradníckych potrebách) nie sú nikde zo zákona považované za muníciu (náboje), tak Gel blasteri sú klasifikované ako hračky zo strany ACCC ASN / NZ 8124 v Austrálii.
Na Slovensku sú Gel blasteri považované za hračku a Zákon č. 190/2003 Z. z. (o strelných zbraniach a strelive a o zmene a doplnení niektorých zákonov) hľadí na nich ako na hračky (ako napr. NERF), neukladá nutnosť mať žiadne povolenie a ani vek 18 rokov. Zákon pozná len podľa § 7, Zbraň kategórie D, v písm. g) paintbalová zbraň a airsoftová zbraň. Vekové odporúčanie výrobcu a predajcu je 8+ a 14+. Pri hre s Gel blastermi je potrebné dodržiavať bezpečnostné pravidlá a byť vybavený ochrannými okuliarmi.

</doc>
<doc id="664916" url="https://sk.wikipedia.org/wiki?curid=664916" title="AVS-36">
AVS-36

AVS-36 ("Avtomatičeskaja Vintovka Simonova model 1936") bola sovietska samočinná puška, ktorá sa užívala v prvých rokoch druhej svetovej vojny. 
História.
Jej konštruktér Sergej Simonov začal tejto samočinné puške pracovať v roku 1930. Prvý prototyp bol skúšaný v roku 1931, počas ďalšej doby došlo k jeho vylepšenie. V roku 1936 sa konala súťaž, v ktorej vyhrala Simonovova puška a bola prijatá do výzbroje Červenej armády pod označením AVS-36. Táto puška nemala úplne nahradiť vo výzbroji opakovačku Mosin-Nagant, ale prispieť k zväčšeniu hustoty paľby pechotných jednotiek.
Výroba prebiehajúce v zbrojovke v Iževsku dala do roku 1940 celkovo 65 000 kusov. Zbraň bola použitá už vo vojne s Fínskom na prelome rokov 1939/1940 a v počiatočnej fáze druhej svetovej vojny.
Puška mala nedostatočnú presnosť a trpela poruchovosťou. Životnosť ich súčiastok bola veľmi malá, jej mechanizmus bol príliš zložitý, zbraň musela byť udržiavaná v úplnej čistote, pretože akákoľvek špina vnútri spôsobila problémy. Preto bola vypísaná ďalšia súťaž, v ktorej vyhrala puška Tokareva SVT-38, ktorá však musela byť tiež zmodernizovaná a nahradená už široko používaným typom SVT-40. 

</doc>
<doc id="664919" url="https://sk.wikipedia.org/wiki?curid=664919" title="E 499.0">
E 499.0



</doc>
<doc id="664920" url="https://sk.wikipedia.org/wiki?curid=664920" title="Škoda 12E">
Škoda 12E



</doc>
<doc id="664921" url="https://sk.wikipedia.org/wiki?curid=664921" title="Matea Tadićová">
Matea Tadićová

Matea Tadićová () (* 25. október 1999, Záhreb, Chorvátsko) je chorvátska basketbalistka hrajúca na pozícii rozohrávačky. V súčasnosti pôsobí v slovenskej extralige v tíme Piešťanské Čajky a v chorvátskej reprezentácii.
Športová kariéra.
Tadićová začala so svojou basketbalovou kariérou v tíme ŽKK Medveščak Zagreb. V sezóne 2018/19 patrila k najlepším hráčkam Medveščaku s priemerom 13,5 bodu, 6,6 asistencií a 26 odohraných minút na zápas. 
Piešťanské Čajky.
V roku 2019 prestúpila do slovenského klubu Piešťanské Čajky, kde v sezóne 2019/20 odohrala 38 zo 44 možných zápasov zväčša ako rozohrávačka druhej päťky s priemerom 6,5 bodu na zápas. S klubom skončila na druhom mieste v Slovenskom pohári aj v extralige. V sezóne 2020/21 ostala pôsobiť v tíme Čajok a od začiatku sezóny sa prepracovala do základnej zostavy tímu s priemerom 13,5 bodu, 5,4 asistencie a 3,0 doskoku na zápas po štvrťfinálovej fáze play-off extraligy. V sezóne nakoniec získala druhé miesto v Slovenskom pohári aj v extralige, keď Čajky prehrali vo finále s MBK Ružomberok 2:3 na zápasy. 
Sezónu v extralige zakončila so štatistikami 14,33 bodu, 3,45 doskoku a 5,33 asistencie na zápas. Tadićová sa stala najlepšie bodujúcou hráčkou Piešťan v ročníku (390 b), získala ocenenia "Rozohrávačka roka" a "Bosman hráčka roka" aj miesto v 1. All-star tíme extraligy.
Osobný život.
Od roku 2018 študuje marketing na "DOBA Business School" v Maribore.

</doc>
<doc id="664924" url="https://sk.wikipedia.org/wiki?curid=664924" title="Matea Tadić">
Matea Tadić



</doc>
<doc id="664926" url="https://sk.wikipedia.org/wiki?curid=664926" title="Eduard Bublinec">
Eduard Bublinec

Prof. Ing. Eduard Bublinec, CSc. (* 1. február 1937, Komárno) je slovenský ekológ, pedológ, lesník a pedagóg, ktorý sa špecializuje na výskum biogeochemických cyklov najmä v bukových a smrekových ekosystémoch. Prispel nimi k nevyhnutnej kompletizácii poznania ekologických zákonitostí kolobehu bioprvkov vo vývoji a raste lesa. 
Je držiteľom ocenenia Fides et ratio udeľovaného Konferenciou biskupov Slovenska na základe návrhu jej Rady pre vedu, vzdelanie a kultúru. 
Aj vo vyššom veku je stále publikačne činný. Aktívne pôsobí ako pedagóg a prednášajúci na Katedre biológie a ekológie Pedagogickej fakulty Katolíckej univerzity v Ružomberku, kde mu bol v lete roku 2020 udelený titul emeritného profesora.
Profesionálna kariéra.
Jeho vedecká činnosť začala už počas štúdia na Vysokej škole lesníckej a drevárskej vo Zvolene.&lt;br&gt;
Od roku 1965 pracoval vo Výskumnom ústave lesného hospodárstva vo Zvolene. V roku 1984 prešiel do Ústavu ekológie lesa pri Slovenskej akadémii vied (SAV), kde bol následne v rokoch 1990 – 2000 jeho riaditeľom. Súčasne pôsobil ako pedagóg na Technickej univerzite vo Zvolene. V roku 1992 sa habilitoval na docenta a v roku 1994 bol menovaný za profesora. V rokoch 1994 - 2004 viedol Katedru prírodného prostredia Technickej univerzity vo Zvolene. Od roku 2004 pracuje na Pedagogickej fakulte Katolíckej univerzity v Ružomberku. 
Popri riešení mnohých domácich i zahraničných výskumných programov je členom viacerých vedeckých rád a vedeckých spoločnosti. Z mnohých ocenení treba spomenúť Zlatu plaketu SAV za zásluhy v biologicko-ekologických vedách a Fándlyho medailu. 
Rodinný život.
Je otcom viacerých detí, starým otcom viacerých vnúčat. Jeho synom je Mons. Marián Bublinec, ktorý v čase sedesvakancie po smrti biskupa Baláža dočasne spravoval ako diecézny administrátor Banskobystrickú diecézu. V súčasnosti býva v obci Gáň, v okrese Galanta. 

</doc>
<doc id="664928" url="https://sk.wikipedia.org/wiki?curid=664928" title="Johanna Nordblad">
Johanna Nordblad



</doc>
<doc id="664938" url="https://sk.wikipedia.org/wiki?curid=664938" title="Michelle Monaghanová">
Michelle Monaghanová

Michelle Lynn Monaghanová (neprechýlene Michelle Lynn Monaghan; * 23. marec 1976, Winthrop, Iowa, Spojené štáty) je americká herečka. Je známa z filmov "Mission: Impossible III" (2006), "Mission: Impossible - Ghost Protocol" (2011), "Mission: Impossible - Fallout" (2018). Za svoj herecký výkon vo filme "Tucker" (2009) získala cenu Filmových kritikov v San Diegu.
Detstvo a mladosť.
Monaghanová sa narodila do rodiny robotníka v továrni. Má dvoch starších bratov. Bola vychovaná ako katolíčka a má nemecký a írsky pôvod.
Strednú školu absolvovala v roku 1994, v East Buchanan. Po skončení štúdia sa presťahovala do Chicaga, kde študovala žurnalistiku na Columbia Collage. Počas štúdia sa venovala krátky čas modelingu. Niekoľko krát navštívila Miláno, Tokio, Singapur či Hongkong. V roku 1999 odišla do New Yorku študovať herectvo. 
Kariéra.
V roku 2000 stvárnila jednu z vedľajších úloh v televíznom seriáli "Mladí Američania". Účinkovala tiež v jednej epizóde televízneho seriálu "Zákon a poriadok: Útvar pre zvláštne obete". V rovnakom roku debutovala vo filme "Parfém". O rok neskôr účinkovala vo filme Neverná, po boku Diane Lane a Richarda Gereho. 
V roku 2005 sa dostala vo širšieho podvedomia verejnosti filmom "Kiss Kiss Bang Bang". V rovnakom roku sa objavila po boku Keanua Reeves vo filme "Constantine" a po boku Charlize Theron vo filme "Jej prípad". O rok neskôr bola obsadená do filmu "Mission: Impossible III". 
V roku 2008 hrala po boku Shia LaBeoufa vo filme "Oko dravca". V rovnakom roku hrala aj vo filme "Žena za volantom". Jej herecký výkon bol ocenení cenou Filmových kritikov v San Diegu. Po boku Jakea Gyllenhaala si zahrala vo filme "Zdrojový kód", z roku 2011. V roku 2014 hrala v prvej sérii televízneho seriálu "Temný prípad". Za svoj herecký výkon získala nomináciu na Zlatý glóbus. V rovnakom roku si zahrala vo filme "Čo s láskou?" po boku Jamesa Marsdena. 
V roku 2016 stvárnila manželku Marka Wahlberga vo filme "Deň patriotov". V rovnakom roku sa pripojila k hereckému obsadeniu filmu "Sidney Sall". 
V roku 2020 stvárnila hlavnú postavu v televíznom seriáli Mesiáš, ktorý vysiela spoločnosť Netflix. 
Súkromný život.
Monoghanová je vydatá za austrálskeho grafika Petra Whitea, od roku 2005. Spolu majú dve deti. 

</doc>
<doc id="664939" url="https://sk.wikipedia.org/wiki?curid=664939" title="Michelle Monaghan">
Michelle Monaghan



</doc>
<doc id="664945" url="https://sk.wikipedia.org/wiki?curid=664945" title="Oliver Oswald">
Oliver Oswald

Oliver Oswald (* 5. október 2000) je slovenský herec a rozhlasový moderátor. 13. apríla 2019 sa zúčastnil na odovzdávaní cien "Anketa OTO" 2018. V rokoch 2018 – 2022 stvárňoval postavu "Lukáša Bielika" v seriáli Oteckovia. V súčasnosti účinkuje v rannej show Sketch Bros v rádiu Europa 2.

</doc>
<doc id="664946" url="https://sk.wikipedia.org/wiki?curid=664946" title="Predrománske výtvarné umenie">
Predrománske výtvarné umenie

Predrománske výtvarné umenie je súborne označenie širokej množiny antikizujúceho a stredovekého umenia, zahŕňajúceho viacero individuálnych umeleckých smerov, prevažne kresťanského charakteru. Rozvíjalo sa v západnej Európe približne medzi 5. storočím až prvou polovicou 11. storočia. Jeho vývoj je úzko spojený s pádom Západorímskej ríše (476). Kým vo Východorímskej ríši umenie kontinuálne nadviazalo na antickú tradíciu a postupne prešlo k osobitnému byzantskému umeniu. Na kresťanskom Západe sa umelecká homogenita rozpadla na viacero lokálnych smerov. Výboje Longobardov, Ostrogótov, Vandalov a ďalších germánskych kmeňov, sťahovanie národov ale aj expanzia kresťanstva. Vytvárajú priestor na vývoj umenia so špecifickými charakteristickým črtami, v ktorom sa spája antická a kresťanská tradícia s umením barbarov. Vznikajú nové štáty (napríklad Ostrogótske kráľovstvo, Longobardské kráľovstvo, Franská ríša, Vizigótska ríša atď...) a kultúrne centrá vybudované na mocenskom, svetonázorovom a jazykovom princípe.
Charakteristika a definícia.
Termín predrománske výtvarne umenie sa objavuje prvýkrát v roku 1938 v práci "L'Art préroman" od Jeana Huberta. Vo francúzskych hovoriacich krajinách sa termínu predrománsky vyhýba a používa sa väčšinou v širšom zmysle, bez štylistického významu. V Taliansku naopak predrománsky označuje krátke obdobie po karolovskom umení a pred románskym umením hlavne obdobie 10. storočia, zatiaľ čo v Španielsku pokrýva rozmedzie od druhej polovice 8. storočia až do konca 10. storočia. Hoci vo Francúzsku, Nemecku a Taliansku je dnes preferovaný historickejší pojem „raný stredovek“. Označuje veľké umelecké obdobia, ktoré predchádzajú prvej polovici 11. storočia. Termín predrománsky teda zahŕňa karolovské a merovejské umenie, ktoré sú obmedzené trvaním ich dynastií. A priori vylučuje byzantské umenie ako aj vizigótske a mozarabské umenie, aj keď niektorí historici umenia zahŕňajú posledné dve z nich do predrománskeho umenia. Nerovnomerné používanie terminológie je výsledkom vývoja vedeckých poznatkov za posledné polstoročie a uvedomenia si nevhodnosti termínu. Na druhej strane heterogenita umeleckých prejavov v západnej Európy v ranom stredoveku a ich štúdium v ​​národných kontextoch vyústilo do úplnej terminologickej fragmentácie, ku ktorej došlo na samom začiatku 21. storočia. Vecný vedecký obsah pojmu však nie je dlhodobo vyjasnený a je predmetom mnohých diskusií, polemík a pokusov o systemizáciu.
V širšom zmysle predrománske umenie označuje umelecký prejav západoeurópskych krajín (s vylúčením oblastí pod priamym byzantským vplyvom) v období medzi neskoroantickým a ranokresťanským umením a začiatkom románskeho výtvarného umenia, to znamená približne od 6. do prvej polovice 11. storočia. Umenie tohto obdobia známe aj ako „včasný stredovek“, nepochádzalo zo spoločného základu a nebolo vyjadrené ani v jednom štýle. Namiesto toho, ako je prirodzené v období takýchto etnických, politických a ekonomických otrasov predstavujú rozmanitosť výrazov, ktorých prejavy v rôznych regiónoch by sa mali skúmať oddelene. Podrobná štúdia jednotlivých umeleckých oblastí je tu doplnená o všeobecný pohľad, ktorý je o to významnejší. Každá z predrománskych škôl alebo hnutí prispela k formovaniu románskeho umenia, v ktorom západná Európa opäť našla zásadne jednotný výtvarný prejav (pozri aj kap. Periodizácia).
V užšom zmysle predrománske umenie označuje proto-románske umenie v oblasti juhozápadnej Európy od 9. do 10. storočia. Umenie tvorí základné piliere románskeho umenia, predovšetkým v architektúre (vďaka použitiu klenieb v celej budove a tzv. lombardskej výzdobe, ktorá rozdeľuje fasádu lizénami a arkádovými vlysmi). Do architektonického rámca predrománska architektúra zaviedla figurálnu sochársku výzdobu.
Vznik.
Počiatky predrománskeho umenia datujú jednotliví autori rozlične. Východiskové body pre usporiadanie terminológie a pochopenie štylistických zmien sa nachádzajú v extrémne veľkom počte systematických výskumov neskorých antických a včasnostredovekých pamiatok v posledných dvoch desaťročiach 20. storočia, čo umožnilo vytvorenie nových syntéz a reinterpretáciu starších nálezov. Základným predpokladom je, že všetko umenie neskorej antiky a raného stredoveku, to znamená zo 5. do 10. storočia, by sa malo pozorovať prostredníctvom fenoménu „dlhého trvania“, pričom kontinuita je viditeľná počas celého obdobia. Napriek tomu rozlišovacia línia však môže byť stanovená do neskoroantického obdobia alebo do druhej polovici 7. storočia, keď sa pozorujú nové funkčné, liturgické, morfologické a štylistické definície umenia. Z územného hľadiska je zjednotenie výtvarného prejavu možné vidieť v celej oblasti Franskej ríše počas tzv. karolínskej renesancie a na jej okraji ako je Katalánsko, Chorvátsko, Veľká Morava, Britské ostrovy a iné krajiny mimo hraníc ríše.
Vývoj predrománskeho výtvarného umenia sa spája pozvoľnou, miestne zafarbenou syntézou antického odkazu, abstraktných foriem barbarských kmeňov a podnetov z Byzancie. Uprostred rozkladu antického sveta predrománske umenie nadväzuje na ranokresťanské umenie. Z veľkej časti bolo ovplyvnené umeleckým tradíciami novo usadených národov, ale aj byzantským umením. Okrem ranokresťanského dedičstva v sebe spájalo štylistické pohanské prvky germánskeho a keltského umenia, ktoré siahajú až k ich tradíciám pred prijatím kresťanstva, s jasnými vplyvmi grécko-rímskeho umenia, ale aj skýtskeho umenia z východu. Umenie bolo úplne preniknuté náboženským spiritualizmom. Antický senzualizmus a realizmus úplne zanikol. Až do 10. storočia prevláda náboženské umenie a tvoria výhradne mnísi v kláštoroch. Postupne však dochádzalo k novému zblíženiu s antickými tradíciami - abstrakciu a idealizmus prekonával nový realizmus, najmä z dôvodu nástupu filozofického realizmu, ktorý vplýval na výtvarné umenie (maliarstvo, sochárstvo). Postupne smerovalo k prvej stredovekej monumentalite. K prejavom predrománskeho umenia patrí anonymita umelcov a výroba či ideologická spojitosť s Cirkvou alebo svetskou mocou.
Historické pozadie.
Ravenna zažíva rozkvet práve v 5. storočí počas vlády ostrogótskeho kráľa Teodoricha Veľkého. Fresky v Santa Maria a samotné Cividale vznikajú za čias Longobardov a napokon Frankovia dokázali vytvoriť politické a spoločenské štruktúry na základe antického odkazu. Medzi 6. a 8. storočí je Západ rozdrobený, ale nerozpadá sa vďaka Cirkvi, ktorá si zachovala myšlienku jednoty kresťanského sveta okolo Ríma, svätého Petra a jeho nástupcov. Západné elity zostanú pripútané k tomuto mestu ako ku duchovnému centru kresťanstva. To umožnilo, aby sa potom vzchopili. Latinčina sa stala jazykom každodenného života, Cirkvi a písomníctva. Dochádza k asimilácii pôvodného obyvateľstva s barbarskými národmi. Evanjelizácia umožňuje spojenie ľudí, ktorí veria v toho istého Boha. Správna štruktúra si zachovala svoje základy. Obchodné cesty v oblasti Stredomoria fungovali ďalej, ale už neslúžili šíreniu rímskeho umenia na Východ, naopak umožňovali čerpať z Orientu príklady a vzory. Snahy Byzantskej ríše, najmä za vlády Justiniána I., o obnovu rímskeho impéria v jeho niekdajšom rozsahu alebo aspoň získať kontrolu nad Barbarmi. Cirkvi pripadla úloha zachovať kontinuitu západoeurópskej kultúry. Jediný účinný nástroj vytvorili mnísi. Kláštorný život, straniaci sa všetkého svetského ponúkal útočisko pred týmto svetom, ktorý sa inšpiroval umením Orientu. Hlásateľmi evanjelia boli írsky misionári, ktorí stelesňovali naopak kresťanskú vieru prispôsobenú v barbarskom a severskom duchu, a to do tej doby než im v tom benediktínsky rád s prispením Ríma a hlavne pápeža Gregora Veľkého definitívne zabránili. Na konci 6. storočia dochádza k obnove latinskej liturgie a umenia. Gregor Veľký sa rozhodol pre benediktínov, ktorých poveril kresťanskými misiami k pohanom, aby tam ohlásili evanjelium a paralyzovali tak snahy írskych misionárov.
V 7. storočí už jednotný kresťanský svet začala ohrozovať expanzia islamu, ktorý sa šíril od roku 622 do roku 755 svoje územie od Kaukazu po Zaragozu. V rovnakej dobe sa posledná vlna barbarov, Longobardov, postupne osídlila Itáliu. Invázia Vikingov a útoky moslimov na juhu završujú rozdelenie Európy na oslabenú Franskú ríšu. Otrasený Západ sa v 8. storočí zrejme spamätal, barbari sa húfne obracali na kresťanskú vieru. Na začiatku 8. storočia Merovejovci prenechali moc Karolovcom. Karol Martel odrazil Arabov za Pyreneje a zlomil definitívne ich nápor. Jeho syn Pipin Krátky dokončil dobytie Galie a podporil pápeža Štefana II. proti Longobardom, tým že mu v roku 756 daroval územie, ktoré sa stalo základom Pápežského štátu. Karolovci tak vytvoril zväzok medzi Franskou ríšou a Cirkvou. Definitívne sa ustálila situácia v Európe a stala sa základňou budúcich snáh o obnovu rímskeho impéria. Tieto tradície znovu sa zrodili v počas tzv. karolínskej renesancii a boli prijaté na dvore Karola I. Veľkého. Zhromaždil vedcov a umelcov z rôznych častí vtedajšieho sveta a inicioval pokus o zjednotenie umenia v rámci svojej ríše. Jeho krajina bola ovplyvnená vplyvmi antického sveta a ranokresťanského umenia. Otonská dynastia nadväzuje na karolínske umenie spolu s ideou obnovy rímskeho impéria na Západe. Tieto snahy ožívajú počas tzv. otonskej renesancii. Bolo silno ovplyvnené antickým umením a byzantským umením. Na konci 10. storočia vzniká a vyvíja sa feudálna spoločnosť s pánmi, ktorí sú schopní sa brániť pred nepriateľmi. Vznikajú hrady, kláštorné komplexy a väčšie chrámy, ako napríklad opátstvo v Cluny. Kláštor patril k najvplyvnejším cirkevným organizáciám v 11. a 12. storočí v celej západnej, čiastočne aj strednej Európe, preto malo značný vplyv nielen náboženský, ale aj intelektuálny, politický a umelecký na celý Západ. Zároveň v 11. storočí na Pyrenejskom polostrove zahájili kresťanské kráľovstvá na severe polostrova Reconquistu.
Periodizácia.
V odbornej literatúre sa možno stretnúť s viacerými rozličnými členeniami predrománskeho výtvarného umenia. Medzi niektoré delenia, ktoré používajú významné publikácie patri napr.:
"Encyclopedia of World Art" predrománske umenie delí na 6 veľkých okruhov: Francúzsko ("galorímske umenie", "merovejské umenie"* a "karolovské umenie"*); Nemecko ("merovejské umenie"*, "karolovské umenie"* a "otonské umenie"); Anglicko ("inzulárne umenie"); Španielsko ("vizigótske" a "astúrske umenie"); Itália ("longobardské umenie") a Škandinávia ("vikingské umenie").
"Dictionary of the Middle Ages" predrománske umenie delí iba na: "karolínske umenie" (v Nemecku, Anglicku, Francúzsku, Itálii a Španielsku).
"Gran enciclopèdia catalana" predrománske umenie delí na: "karolínske umenie" alebo "karolínskú renesanciu" v rôznych častiach Franskej ríši, na Pyrenejskom polostrove rozlišuje iba "astúrske umenie" a "mozarabské umenie".
"Hrvatska enciklopedija" predrománske umenie delí na: "merovejské umenie", "anglosaské umenie", "vizigótske umenie", "longobardské umenie", "karolínske umenie" a "otonské umenie".
"Encyklopedia PWN" predrománske umenie delí na 3 veľké etapy: prvá etapa: "longobardské umenie (6.8. storočie)" v severnej Lombardii, "vizigótske umenie (5.8. storočie)" na Pyrenejskom polostrove, "merovejské umenie (5.8. storočie)" vo Franskej ríši, "inzulárne umenie (5.7. storočie)" na Britských ostrovoch; druhá etapa: "karolínske umenie (druha polovica 8.prvá polovica 10. storočia)" okrajový vplyv umenia na Veľkej Morave; tretia etapa: "otonské umenie (druhá polovica 10.prvá polovica 11. storočia)".
"Encyklopedie umění středověku" predrománske umenie delí na: "barbarské umenie", "vikingské umenie", "írske umenie", "merovejská Galia", "longobardská Itália", "vizigótske Španielsko", "karolínske umenie", "otonské umenie" a "anglosaské Anglicko".
"Dějiny umění" predrománske umenie delí na: "germánske, ostrogótske a merovejské umenie"; "vizigótske, astúrske a mozarabské predrománske umenie"; "anglo-írske predrománske umenie" a "karolínske umenie".
"Malá československá encyklopedie" predrománske umenie delí na: "umenie predkarolínske (5.8. storočie)" v oblasti longobardskej, vizigótskej a Franskej ríši, ostrovná časť spolu s írskou a anglosaskou či prvé umelecké prejavy v Škandinávii; "umenie karolínske (koniec 8.polovica10. storočia)" v ríši Karola I. Veľkého (karolínska renesancia) a jeho nástupcov v Západofranskej ríši, kde predchádzalo románskemu umeniu; "umenie otonské (druhá polovica 10.polovica 11. storočia)" v Rímskej ríše za vlády otonskej dynastie s hlavnými ohniskami v strednom Nemecku a Porýniupredstupeň románskeho umenia.
"Ottova všeobecná encyklopédia" predrománske umenie delí na 3 etapy: "predkarolínske výtvarne umenie", "karolínske výtvarné umenie" a "otonské výtvarné umenie".
"Svetové dejiny umenia" predrománske umenie delí na: "merovejské obdobie", "írske umenie", "karolínske umenie" a "otonské umenie a počiatky románskeho umenia".
Slovenská mutácia Wikipédie, najmä pre prehľadnosť a rôznorodú odbornú terminológiu sa snaží o čo najkomplexnejšie pokrytie celého obdobia. Rozlišuje hlavné 3 etapy a postupne regionálne umelecké štýly, pridržiavajúc sa (ak je to možné) chronologicky, panovníckych dynastií či existenciou ríš či kráľovstiev nasledovne:
Vývoj predrománskeho výtvarného umenia.
Ranokresťanské umenie (1.6. storočie).
Ranokresťanské umenie označuje obdobie od 1. storočia až do začiatku 6. storočia, pričom ide najmä o umenie na území Rímskej ríše. Po uznaní kresťanstva začali vznikať prvé chrámy a umelecké predmety náboženského charakteru. Okrem rozdielov v témach vyzerali kresťanské a pohanské diela takmer rovnako. Prvé formy kresťanského umenia sa objavujú v katakombách s množstvom chodieb, ktoré boli pokryté nástennými maľbami a v nich boli uložené sarkofágy. Odklon od rímskej iluzívnosti, odmietnutím klasických tradícii antického umenia. Ako sa kresťanstvo rozvíjalo, jeho umenie odrážalo prevládajúce neskoré antikizujúce vplyvy. Čiastočná asimilácia antických výrazových prostriedkov, nárast abstraktných a ornamentálnych prvkov vo figurálnom prejavu strnulosť frontálne pojatých postáv na plochom pozadí s popretím obrazového priestoru. Poskytujú dôležitý záznam o niektorých aspektoch vývoja kresťanskej náuky. Najskoršia kresťanská ikonografia mala tendenciu byť symbolická ("chiró", ryba ako narážka na Krista, chlieb a víno sa odvolávali na Eucharistiu). V priebehu 3. a 4. storočia začali kresťania na nástenných maľbách v katakombách a v ďalších prejavoch prispôsobovať známe pohanské prototypy novým kresťanský významom. Napríklad rané figurálne zobrazenie Krista, ako dobrého pastiera je priamym prepožičiavaním klasického prototypu Merkúra (Herma). Niekedy bol tiež zobrazovaný ako mytologický boh či hrdina, ako bol Apolón alebo Orfeus. Až neskôr, keď samotné náboženstvo dosiahlo určitú mieru pozemskej moci, získal vznešenejšie atribúty. V sochárstve prevláda vedľa figurálnych reliéfoch viazaných predovšetkým na sarkofágy aj drobná plastika, najčastejšie sa používa slonovina z alexandrijských a antiochijských dielní. Používajú sa taktiež drahé kovy. Naopak, znižuje sa množstvo priestorových sochárskych diel, nakoľko cirkev už na Prvom nicejskom koncile odmietala idolatriuuctievanie idolov. Umeleckými centrami ranokresťanského umenia sa stali prvé biskupské obceRím, Konštantínopol, Antiochia, Jeruzalem a Alexandria v neskoršom období Miláno a Ravenna.
V celej ríši sa čoskoro začali stavať chrámy z ktorých mnohé sponzoroval samotný Konštantín I. Veľký. Základným kresťanským chrámom sa stáva bazilika, jej lokálne stavebné odlišnosti určujú liturgické potreby. Išlo zvyčajne o päťloďové baziliky, ako napríklad stará Bazilika svätého Petra v Ríme alebo o budovy bazilikálneho alebo centrálneho pôdorysu. V Ríme sa rozvíja typ s transeptom pred apsidou. Na východe sa vyvinula forma s pastofóriami a západným dvojvežovým priečelím. Spojením bazilikálneho a centrálneho pôdorysu vznikajú nové kombinácie, ako napríklad Bazilika Božieho Hrobu v Jeruzaleme. S rozvojom pútnictva od vzniká veľké množstvo chrámov a rozvíja sa umenie tvorby mozaiky. Tá sa postupne sťahuje z podláh na steny a klenby, kde symbolizuje vyšší duchovný svet. Výzdoba chrámov nástennými maľbami alebo mozaikami, ktoré majú poučiť veriacich a tiež ilustrovať liturgické knihy a ďalšie rukopisy. Známe pamiatky sú i dodnes zachované Galériov oblúk a rotunda v Solúne zo 4. storočia, či Mauzóleum Gally Placidie. Rozvíja sa tiež miniatúrna maľba ako ilustrácia náboženských textov. Naratívne motívy mali spočiatku typologickú povahu, často naznačovali paralely medzi Starým a Novým zákonom, avšak len málo z nich sa zachovalo do dnešných dní a viaceré z nich len ako neskoršie kópie. Najčastejšie motívy zo života Krista boli zázraky a umučenie. Dosková maľba sa ďalej vy vyvíjala vo Východorímskej (Byzantskej) ríši. Od 5. storočia sa stáva novým kultúrnym centrom Ravenna, anticipujúcim miestom stretu novovznikajúceho predrománskeho a byzantského umenia.
Barbarské a vikingské umenie (3.11. storočie).
Barbarské umenie sa spája s obdobím sťahovania národov a umením barbarov. V polovici 2. storočia postupovali Góti od Baltského mora pozdĺž Visly na juh. Tam sídlil už v 2. storočí pred Kr. Sarmati, ktorých postupne vytlačili Skýti na západ. Prvý nájazd barbarov v polovici 3. storočia proti Rímskej ríši súvisel s vojenskou anarchiou. Alamani, Frankovia prenikali až do severnej Itálie a Sasovia sa usadili v Británii. Prestávka v 4. storočí umožnila nadviazanie obchodných stykov a obrátením Gótov na ariánstvo. Barbari boli prijímaní do rímskych légii a stávali sa sa tak spojencami Ríma. Huni a iné nomádske kmene sa valili smerom na západ pod tlakom Mongolov a stretli sa s Ostrgótmi okolo roku 370. Vizigóti sa usadili v Trácii. Zlé životné podmienky ich donútili k povstaniu. V roku 378 zvíťazili nad Rimanmi pri Adrianopole. Neskôr pod vedením Alaricha I. zaútočili na rímske balkánske provincie a vpadli do Itálie. V roku 410 dobyli Rím a v roku 414 prenikli z juhu do Galie, kde sa v roku 451 zúčastnili ako spojenci Ríma bitky na Katalaunských poliach proti Hunom. Koncom 5. storočia sa dostali na Pyrenejský polostrov a založili tam Vizigótske kráľovstvo. Vandali a Svébi spolu s Alanmi spustošili Galiu až k Pyrenejám, neskôr Hispániu aj severnú Afriku. Burgundi a Alamani sa usadili vo východnej časti Galie a Frankovia na severe. Vypovedali poslušnosť Rímskej ríše a rozšírili svoje územie. Huni okolo roku 405 sa usadili v oblasti Panónie a neskôr napadli Konštantínopol. Nato vtrhli na západ a dostali sa až k Parížu, boli odrazení pri Troyes a odtiahli až k Rímu a opäť sa stiahli. Posledný západorímsky cisár bol Romulus Augustus, ktorého v roku 476 Odoaker zosadil z trónu a zabil. Theodorich I. Veľký Odoakera porazil v roku 493. Ostrogótov zahnali Byzantínci cez Balkán do Itálie. Západorímska ríša sa rozkladala a jej miesto zaujali nové barbarské kráľovstva, ktoré sa postupne obracali na ariánstvo, neskôr pričinením Gregora Veľkého obracaním ariánskych barbarov na kresťanskú vieru. Longobardi boli zahnaní od Dunaja Avarmi a neskôr vpadli do Itálie a založili Longobarské kráľovstvo.
Rozvoj barbarského umenia urýchlil úpadok rímskej moci. Od konca 5. storočia hlavne Galii sa miešali barbarské a východné vplyvy. Formy klasického umenia postupne vymizli. Orientálne vplyvy sa dostávali na územie Rímskej ríše postupne ešte pred príchodom Barbarov. Tieto vplyvy pôsobili v sochárstve, maliarstve a zlatníctve. Objavujú sa rastlinné a zvieracie motívy. Od. 5. storočia rovnako do umenia prenikajú barbarské prvky, ktoré vyrovnávajú stredomorské vplyvy. V barbarskom umení prevládajú motívy štylizovaných zvierat, geometrické vzory a menej často samotná ľudská postava na rozdiel od rímskeho umenia, ktoré zobrazuje podobizne bohov, cisárov a vysoko postavených ľudí. Frankovia v Galii, Vizigóti na Pyrenejskom polostrove, Ostrogóti v Itálii oceňujú rímsku architektúru a neskôr na ňu čiastočne nadviažu. V barbarskom umení sa rozvíja hlavne úžitkové umenie. Tieto drobné predmety nachádzame v barbarských nekropolách. Úžitkové umenie sa vyznačovalo ornamentálnosťou a zvieracím tvarom, ktoré majú vzbudiť dojem prepychu. Využíva sa technika "cloisonné" (priehradkový email). Časté sú spony zdobené technikou "cloisonné" (priehradkový email) alebo filigránom s vybrúseným zárezmi. Tieto motívy sa šíria po celom Západe. Rovnaké spony nájdeme u Gótov, vo východnom Prusku, u severoafrických Vandalov, ale aj u Anglosasov a Škandinávcov.
Škandinávia je jednou z hlavnej oblasti kultúrnych oblastí severnej Európy. Severské germánske kmene sú rozštiepené na menšie územia kmeňov, ktoré hovorili skoro podobným jazykom. Postupne sa vyvinulo Dánsko, Nórsko a Švédsko, ktoré sa jazykovo začínali odlišovať až v 11. storočí. Škandinávska oblasť bol otvorená vonkajším vplyvom z Orientu. Územie dnešného Dánska sa nachádzalo medzi Baltským a Severným morom, kde prenikali vikingské a ostatné vplyvy. Invázia Vikingov na Západ sa prejavovala, na konci 8. a začiatku 9. storočia, prieskumnými výpravami a neskôr v 9.10. storočí sústavné nájazdy. V 10. a 11. storočí sa začínali zmocňovať území dnešného Francúzska, Anglicka, ale aj v Itálii a od roku 1016 do 1091 na Sicílii. Vikingovia kolonizovali Island a Grónsko. Nájazdy Vikingov boli po celej Európe. Vznikali vikingské štáty a grófstva na Orknejách, Man, v Írsku a v Anglicku. Na začiatku 10. storočia vojvodstvo v Normandii. 
Vikingské umenie je fáza severské výtvarného obdobia medzi 5.11. storočí. Pre severské pohanské umenie sú charakteristické predmety vyrobené zo zliatiny bohato zdobenými geometrickými a zvieracími motívmi. Tento zvierací štýl sa začal na Severe rozvíjať, prechádzal podobným vývojom ako u Anglosasov. Vyznačoval sa zložitými plochými ornamentmi zvieracích motívov. Rozvíja sa drevená architektúra. Úžitkové umenie sa sústreďovalo na zlatnícku výrobu šperkov, zbraní, ale aj na výrobu drevených lodí, saní a tesaných náhrobkov. V 7. storočí prevládal v severskom umení nový smer. Pletencové vzory, používané v Byzancii, Itálii, strednej Európe a na Britských ostrovoch, sa tu spojili zoomorfné tvary. U germánskych národov a v Anglicku sa objavujú nové okrúhle a oválne spony v tvare vtákov, levov a hadov. Lineárna kompozícia s veľmi zložitým geometrickým ornamentom. Medzi 8. a prvou polovicou 11. storočia dochádza silným vonkajším vplyvom byzantského umenia, prichádzajúci z Konštantínopolu cez Kyjev a Novgorod, či karolovského umenia z Francúzska a Anglicka. Prevláda stále pohanské umenie, ktoré kombinuje najrôznejšie motívy. K majstrovským dielam patria sane, zvieracie hlavy, výzdoba gokstadkých lodí s zvieracími hlavami nájdená v Borre. Ďalej zlaté ostrohy, masívne prstene, náhrdelníky, náramky a pracky. V 10. storočí dochádza k splynutí dekoratívneho inzulárneho umenia s vikingským umením a postupne dochádza ku christianizácii Severu, pre ktoré sú charakteristické práce z dreva. 
Predkarolínske výtvarné umenie.
Označuje obdobie medzi 5.8./9. storočí na území bývalej Západorímskej ríše a okolitých územiach do nástupu tzv. Karolínskej renesancie v štyroch kultúrnych okruhoch: v Itálii sa rozvíja hlavne ostrogótske a longobardské umenie, na na Pyrenejskom polostrove vizigótske umenie, na území dnešného Francúzska, Belgicka a Porýnia merovejské umenie a na britských ostrovoch a v Írsku sa rozvíja inzulárne umenie. Predkarolínske umenie sa vyvíjalo po ukončení veľkých migračných vĺn, tzv. barbarských kráľovstiev, zárodkov feudalizmu a dočasná stagnácia miest. Predkarolínske umenie predstavuje prvý stupeň stredovekého umenia. Predkarolínske umenie vychádza u odkazu antického umenia a barbarského umenia (germánskych a keltských kmeňov), tiahnuceho k dekorativizmu. Predkarolínske umenie charakterizuje silná štylizácia. Polarita medzi abstraktným ostrovným umením a kontinentálnym (benediktínskym) umením. Objednávatelia a stavitelia patria k vyššej cirkevnej a svetskej vrstve. Umeleckými centrami sa stali kláštory a biskupské sídla.
Merovejské umenie (5.8. storočie).
Merovejské umenie je úzko spojené s obdobím vlády merovejovskej dynastie medzi 5.8. storočí vo Franskej ríši. Merovejovci si upevnili moc a rozšírili kresťanskú vieru po páde Rímskej ríše v Galii a položili politické a umelecké základy, na ktorom Karol I. Veľký postavil svoju ríšu. Merovejské umenie sa vyznačuje zmesou rímskeho klasického štýlu s pôvodnými germánsko-franskými umeleckými tradíciami, ktoré uprednostňovali abstrakciu a geometrické vzory. Od konca 5. storočia postupne dominoval germánsky štýl. V umení sa postava človeka zobrazovala zriedkavo. Výtvarný ráz merovejského umenia nebol jednotný. Takmer výhradne architektúra a sochárstvo nadväzuje na rímsku tradíciu, ktoré postupne prenikali do stredovekého umenia. Nositeľmi rímskeho odkazu bol hlavne patriciát z galských miest.
V merovejskej architektúre hlavne v oblasti Galie (Arles, Lyon, Tours, Vienne, Paríž a Chartres) sa uplatňuje typ konštantínovskej baziliky. Kostoly sú trojitého typu (biskupské, kláštorné a pútnické). Biskupské kostoly (katedrála) sa skladajú z dvoch kostolov a baptistéria a boli orientované od severu na juh vedľa seba, ako napríklad v mestách Fréjus, Avignon, Nîmes, Vienne, Auxerre, Sens alebo v Ženeva. S výstavbou kláštorov súvisí aj rozvoj mníšstva v Galii v druhej polovici 4. storočia. V 7. a 8. storočí boli vybudované kláštory prevažne na severe a východe Galie. Mali rozmanité pôdorysy a skladali sa z dvoch kostolov. Usporiadanie pripomína dispozíciu východných kláštorov, ale už od 7. storočia sa začali objavovať odchýlky. Pútnické kostoly boli postavené na okrajoch miest a prevažne na vidieku nad hrobom svätého, ako napríklad v Saint-Germain v Auxerre, Saint-Bénigne v Dijone, Saint-Remi v Remeši. Vznikali od 4. storočia do 6. storočia a v Galii mali bazilikálnu dispozíciu s jednou apsidu, ako napríklad Saint-Bertrand v Comminges alebo Saint-Apôtres vo Vienne. Od 6. storočia sa objavuje typ baziliky s tromi apsidami, ako napríklad v Autune, Poreči a záver Katedrály svätého Petra a Pavla v Nantes. Od 5. a 6. storočia sa stavali klenuté kaplnky podobné klenutým kostolom v Malej Ázii. Zavedenie priečnej lode sa objavuje na konci 5. storočia. Krížový pôdorys s kruhovou apsidou pripojenou k priečnej lode, ako napríklad v kostol v Clermonte, Romainmôtier a v Saint-Denis. Krížový pôdorys mala Bazilika svätého Kríža a Chrám svätého Vincenta v Paríži a Notre-Dame v Jumièges. Niektoré vidiecke kostoly alebo kláštory mali jednoduchý obdĺžnikový pôdorys, ako napríklad v Jouarre a v Alise-Sainte-Reine. Zvonice boli osobitou súčasťou merovejských kostolov. Boli umiestňované pred kňazisko alebo pred loď do priečelia, ako napríklad Kostol svätého Martina v Tours a Katedrála svätého Štefana v Paríži. Baptistéria boli postavené prevažne na juhu Galie (Marseille, Frejús, Aix, Riez a Venasque). Tieto baptistéria sa nápadne podobajú chrámom v Malej Ázii, Sýrii a na pobreží Jadranského mora alebo baptistériám v Itálii. Štyri výklenky v rohoch štvorcového priestoru umožňujú prechod od štvorca k osemuholníku. Tento spôsob pochádza z Východu a uplatňoval sa pri stavbe baptistérií a martýrii. Výzdoba chrámov tvorili nástenné mozaiky s biblickými námetmi.
Monumentálne sochárstvo stráca zmysel pre reliéf a zrieka sa antického realizmu v prospech stále rastúcej štylizácii. Kamenné a mramorové sochy sa vyrábali zriedka a merovejská architektúra bola do značnej miery nestála. V oblasti medzi Rýnom a Labe sa zo 7.8. storočia zachovali kamenné stély, na ktorých sa striedajú ranokresťanské motívy s pohanskými. Akvitánske sarkofágy z mramoru sa rozšírili po celej Galii. Výzdoba stráca antickú tradíciu, ale uplatňujú sa rastlinné ornamenty a kresťanské symboly. Objavujú sa aj lovecké a pracovné námety.
V. 7 storočí vznikali v kláštoroch iluminované rukopisy zdobené rastlinnými ornamentmi, štylizovaným vtákmi a rybami, ktoré tvorili iniciály, ale aj riadky textu ako napríklad Gótsky misál, Gelasianský sakramentár. Výzdoba rukopisov sa redukuje na štylizovaný ornament pletencov, špirál a prepletených motívov. Postavy sa vyskytujú zriedka a často bývajú jednoduché, ale výrazné. V motívoch a ich usporiadaní sa objavuje silný vplyv orientálny vplyv. Farby sa obmedzujú na niekoľko jasných odtieňov zelenej, žltej, červenej a hnedej. Maľba na skle bola známa už v merovejskom umení od 7. storočia a prevažne sa rozvíjala v kláštoroch. Umelci boli veľmi známi, pretože často pracovali v kláštoroch na britských ostrovoch. Technika mozaiky si udržala kvalitu až do karolínskeho obdobia.
V úžitkovom umení sa umelecké práce z kovu vyvíjali nepochybne na vysokej úrovni. Často tvorili výzdobu oltárov alebo interiér chrámov, Zlatnícke práce umožnili neskôr rozvoj monumentálneho sochárstva. V zlatníctve a šperkárstve sa rozvíjali dva prúdy: aristokratický farebný inkrustačný štýl ovplyvnený orientálnym umením a ľudový pásikový štýl, ktorý má pôvod v koptskom umení. Uplatnil sa na prackách burgundských a alamanských pohrebísk. Technika "cloisonné" (priehradkový email) sa do západnej Európy dostala z Perzie cez severný breh Pontu, pravdepodobne Hunmi. Zlatý prsteň s almandínon s vyrytým menom sásánovského kráľa Ardašira I. z Wolfesheimu, meč z Altlussheimu pri Mannheime, ktorý je zdobený technikou "cloisonné" a alamandínmi alebo v hroboch franských veľmožov. S expanziou islamu klesal aj dovoz almandínov z Orientu a nahradilo ich sklo. Od 7. storočia inkrustáciu nahradilo plátovanie a tauzia. Objavuje sa granulácia, nielo a vruborez. Medzi významné relikviáre patrí relikviár zo Saint-Bonnet v Avalouze a zo Saint-Benoît-sur-Loire. Najslávnejším zlatníkom bol svätý Eligius. 
Ostrogótske a longobardské umenie (5/6.8. storočie).
Ostrogótska ríša germánskeho kmeňa Ostrogótov sa v polovici 4. storočia rozkladala od Čierneho mora k Baltskému moru a na východe až k Volge. V roku 375 boli Ostrogóti podrobení Hunmi. Po smrti Atilu v roku 453 sa usadili v Panónii a už v roku 488 pod vedením Teodoricha Veľkého obsadili Itáliu. Keď Odoaker zosadil z trónu a zabil Romula Augusta, ktorý bol posledný západorímsky cisár, bola Itália vydaná barbarským kmeňom. Teodorich Veľký odstránil Odoakra a zriadil v Ravenne cisársky dvor. Ostrogótska ríša zahrňovala Sicíliu, Dalmáciu, Panóniu a Noricum. Centrom Ostrogótskej ríše sa stala od roku 493 Ravenna. Theodorich a jeho dcéra Amalaswintha udržiavali styky s Byzantskou ríšou, kým kráľ Vitiges a Totila viedli boje s Byzanciou, ktorá sa usilovala o ovládnutie Ostrogótskej ríše. V roku 552 sa ríša pod tlakom Byzancie rozpadla a jej územie bolo dobyté byzantským vojvodcami Narsesom a Belisarom.
Longobardi bol germánsky kmeň z dolného Polabia. V priebehu 5. storočia postupovali pozdĺž Labe a nepatrne cez Čechy do tzv. Rugilandu, kde sa usadili v roku 489. Pri prenikaní k východu postupovali dokonca cez Moravu, kde sa stretli s Herulmi. Od začiatku 6. storočia postupne obsadzovali Panóniu, kde v roku 567 za pomoci nomádskeho kmeňa Avarov porazili Gepidov. Pred Avarmi však už v roku 568 vpadli do Itálie a vytvorili Longobardské kráľovstvo. Zahnali Grékov do Ravenny a ohrozili a obkľúčili Rím. Ich moc sa upevnila a rozšírila na úkor Byzantskej ríše. Ravenna bola dobytá v roku 751. Longobardské kráľovstvo sa v priebehu 7.8. storočia dostalo viackrát do vojenského stretu s Rímom, čo bolo jedným z dôvodov dobytia Lombardie franským kráľom Karolom I. Veľkým v roku 774, ktorý sa spolu so svojím otcom Pipinom III. považoval za ochrancu pápeža. Rím ktorý bol na pokraji skazy zachránili Frankovia, spojenectvom medzi pápežom Hadriánom I. a Karlom I. Veľkým. Podporoval pápeža v boji proti Longobardom a po porážke ich kráľa Didiera (773) sám prijal titul longobardského kráľa. Potvrdil pápežovi panstvo nad Ravenským exarchátom a roku 781 sa presne určili hranice Pápežského štátu. Z krajiny Longobardov a Spoletského vojvodstva vzniklo Talianske kráľovstvo ako samostatný celok Franskej ríše.
Až na Theodorichovo mauzóleum v Ravenne, s obrovskou monolitickou kupolou, bolo ostrogótske a longobardské umenie výlučne dekoratívne. Sochárska výzdoba kamenných zábradlí, okien a cibórií. Bola často prelamovaná a pripomínala spracovanie pletencových pásov alebo prepletaných povrazov výšiviek, ako napríklad svätý Juraj vo Valpolicelle. Ľudská postava je v súdobom repertoári vzácna a neobratne podaná, ako napríklad svätý Martin v Cividale. Z ostrogótskej doby sa zachoval iba ozdobný pancier pripisovaný práve Theodorichovi, kde je použitá rovnaká výzdoba ako na vlyse mauzólea. Predmety nájdené na pohrebiskách, hlavne zo 7.8. storočia v Ocera Umbra pri Assisi, Castel Trosino pri Ascoli, ukazujú špirálovité vzory, ktoré sa používali v dobe bronzovej na výzdobu zbraní. Filigránova výzdoba spôn pripomína zase motívy z doby železnej. Na pektorálnych krížoch prevláda pletencový vzor. Poklad kráľa Agilulfa a Theodelindy v katedrále v Monze spája v zlatníckej výzdobe technikou "cloisonné" (priehradkový email) s vykladanými drahokanmi a antickými gemami.
Vizigótske umenie (6. 7./8. storočie).
Vizigóti za vlády rímskeho cisára Konštantína I. Veľkého sídlili ako rímski spojenci na území severne od dolného toku Dunaja. Cisár Valens im povolil, aby sa usadili v Trácii. Zlé životné podmienky ich donútili k povstaniu. V roku 378 zvíťazili nad Rimanmi pri Adrianopole. Neskôr pod vedením Alaricha I. zaútočili na rímske balkánske provincie a vpadli do Itálie. V roku 410 dobyli Rím a v roku 414 prenikli z juhu do Galie, kde sa v roku 451 zúčastnili ako spojenci Ríma bitky na Katalaunských poliach proti Hunom. Keď sa Vizigóti usadili na Pyrenejskom polostrove, založili tam silné Vizigótske kráľovstvo v roku 466. Kráľ Eurich, jeho zakladateľ, často sídlil so svojím dvorom v Toulouse, v Akvitánskej provincii. Po bitke pri Vouillé bolo kráľovstvo ohrozené Franskou ríšou a oklieštené až k Pyrenejám. Kráľovstvo sa zachránilo pred pádom vďaka Teodorichovej pomoci. Kráľovstvo bolo oslabované neustálymi nepokojmi a bojmi o moc, preto cisár Justinián I. načas obsadil Córdobu a Sevillu. Hlavým mestom kráľovstva sa stalo Toledo. Rekkared I. upustil od arianizmu a pripojil sa k rímskokatolíckej cirkvi, ktorá tu zaviedla účinnú kontrolu. Kvôli stálym nepokojom sa kultúra veľmi rýchlo asimilovala a darilo sa jej to až do vpádu Arabov dovŕšeného v roku 713. Umelecká produkcia ukazuje, že na rozdiel od Frankov prešli Vizigóti východorímskými (byzantskými) a talianskymi územiami, než sa usadili v južnej Galii a na Pyrenejskom polostrove. Udržiavali stále styky s Ostrogótmi, ktorí zostali na Apeninskom polostrove a svojimi zákazkami podnietili činnosť domácich dielní.
V severozápadnom Španielsku sa na vidieku stavali chrámy bazilikálneho typu na pôdoryse gréckeho kríža, uzatvorené valenou klenbou na pásoch, ako napríklad v San Juan v Baños, Santa Comba v Bande a San Pedro de la Nave zo 7. storočia. Druhú skupinu tvoria stavby v Katalánsku. Patria sem predovšetkým chrámy v Tarrase (San Pedro, ktorý bol len kaplnkou, San Miguel a Santa Maria) a katedrála spolu s baptistériom v Egare. Chrám Panny Márie bol nepochybne trojloďovou bazilikou s trámovým stropom. Kostol svätého Michala je malá stavba v tvare gréckeho kríža vpísaného do štvorca, s apsidou na východe. Ramená kríža sú zaklenuté krížovou klenbou a nad strednou časťou sa nachádza kupola na trompoch. V rohoch sú kaplnky zaklenuté konchami. Vplyv byzantskej architektúry je veľmi silný. Z iniciatívy Vizigótov bolo vo Francúzsku postavených niekoľko stavieb, obzvlášť Kostol La Daurade v Toulouse. Vizigótsku architektúru charakterizuje podkovovitý tvar apsíd, niektorých archivolt a klenieb. Výzdoba sa člení v obdĺžnikové poliatak ako v Galii.
Hlavice stĺpov sú dvojitého typu. Prvý typ sú rímskokorintské alebo najčastejšie kompozitné hlavice. Na druhom type hlavíc sú zobrazované postavy alebo zvieratá vpísané do medailónov vo veľmi nízkom reliéfe. O nástenných maľbách sa dozvedáme z písomných prameňov. Výjav z Apokalypsy na klenbe Kostola svätého Michala v Tarrase sa zrovnáva s nástennými maľbami v Báwíte. V známom gaurrazarskom poklade sa nachádzajú votívne koruny kráľov Svinthila a Rekkeswintha. Technika korún je byzantská, ale ich tvar a spojenie vypuklých drahokamov a filigránových "cloisonné" (priehradkový email) sú čisto barbarské.
Inzulárne umenie (5. storočie1066).
Inzulárne umenie je všeobecné označenie pre anglo-írske a írsko-anglosaské umenie, ktoré sa od 5. storočia rozvíjali na Britských ostrovoch a Írsku až do normanského vpádu v roku 1066. Írovia, prezývaný aj "Scoti", prijali kresťanskú vieru už v 5. storočí. Vytvorili dôležité ohnisko náboženskej a mníšskej kultúry v severozápadnej Európe. Írsky misionári odchádzali ďaleko na pevninu a prispeli ku christianizácií Galie, Nemecka, Nizozemska a Švajčiarska. Svätý Kolumbán založil kláštor v Luxeuil či Burgundsku a neskôr v Bobbiu v Itálii. Svätý Havel ("Gallus") zriadil vo Švajčiarsku, na juhu od Bodamského jazera, Opátstvo svätého Havla v Sankt Gallen a svätý Emmerám založil staroškótsku cirkev v Regensburgu. V 9. storočí vystriedal Wessex s hlavným mestom Winchesterom vládu Mercie a Northumbrie. Nájazdy Vikingov začali v roku 835 a dočasne prerušili vývoj umenia na britských ostrovoch. Z vlády Alfréda Veľkého, jeho matka bola dcérou Karola Holého, bol obnovený styk s kontinentom. V 10. storočí ožilo mníšstvo zásluhou troch významných prelátov: svätého Dunstana, svätého Oswalda a svätého Aethelwolda. Toto hnutie malo silný vzťah k Cluny a Fleury. Vznikajú nové kláštory, ako napríklad Westmintsterské opátstvo v roku 960, ale aj Winchesterská katedrála.
Inzulárne umenie sa vyvíjalo na základe germánskeho umenia, ovplyvnené rímskym umením, ranokresťanským umením, koptským umením a neskôr aj karolínskym umením. Došlo k osobitému spojeniu antického odkazu a severného barbarského umenia s ich abstraktnou ornamentikou špirál, pletencov, stočeného trúbkovitého motívu a štylizovaných zvieracích motívov. Reprezentovanom hlavne v umeleckom remesle (kovolejárstvo, knižná maľba a reliéfne zdobené kamenne kríže a stély), ktoré bolo ovplyvnené umením doby sťahovania národov. V architektúre sa využíva pravouhlý pôdorys spravidla pre jednoloďové chrámy so svätyňou a výrazne oddelenou prepážkou.
Kontinuitu keltského umenia môžeme sledovať od neskorej doby laténskej až po prvé ranokresťanské diela v 5. storočí, ako napríklad kruhové spony, pracky a Petrieova koruna. Umenie knižnej maľby sa rozvíjalo hlavne v druhej polovici 7. storočia, kde sa objavujú pletence, niekedy zo značne štylizovanými ľudskými postavami, ako napríklad Evanjeliár z Durrow. Od začiatku 8. storočia írske umenie splýva s northumbrijským umením, ako napríklad Evanjeliár z Lindisfarnu. O priamych vzťahoch k škandinávskemu umeniu svedčia írske kríže a runové nápisy v Škandinávii. Výrazne sa prejavil i germánsky umelecký vplyv. Írske umenie šírili hlavne po Európe mnísi. Rovnaký štýl sa rozvíjal v kovolejárstve, veľké kruhové spony, kalichy a predmety zdobené technikou "cloisonné" (priehradkový email). Táto technika ovplyvnila aj výrobu krížov. Po roku 750 sa pletencový vzor sa rozvinul na ilumináciach. Na niektorých stránkach sa objavujú štylizované ľudské postavy. Nájazdy Vikingov prerušili tento vývoj umenia.
Anglosaské umenie sa vyvíjalo súbežne s írskym umením, došlo však k ešte bližšiemu spojeniu medzi keltským a rímskym umením. Bazilika v Canterbury postavená svätým Augustínom, a opátstvo v Rippone a Hexhame postavenými Wilfriedom, sú prvými dokladmi kamenej architektúry. Až do vpádu Normanov bola architektúra ovplyvnená aj karolínskou architektúrou. Mnohé z raných kostolov boli z dreva, ako napríklad Kostol svätého Ondreja z Greenstedu v Essexe. Väčšie chrámy, boli ovplyvnené francúzskou kláštornou architektúrou, ktoré sa však nezachovali. Z menších kostolov je najúplnejší Kostol svätého Vavrinca v Bradforde na Avone, ktorý bol prestavaný v 10. storočí. Medzi najcharaktickejšie stavby patria veže Earl's Barton, St'Benet's Cambridge a Sompting, kde je zrejmý rýnsky vplyv v originálnom nasadení strechy tzv. "helmturm". K najdôležitejším architektonickým prvkom patria lizény, slepé arkády, kužeľovité vyduté drieky a mitrovito uzatvorené okná. 
V knižnej maľbe nachádzame byzantské a rímske vplyvy, ktoré sa spojili s vplyvom írskej kaligrafie a škandinávskeho zvieracieho ornamentu, ako napríklad v Canterburskom žaltári. Utrechtský žaltár bol v roku 1000 v Canterbury ovplyvnený winchesterským štýlom, aj keď Winchester nebol jediným skriptóriom. Medzi najznámejšie rukopisy patrí Sakramentár Róberta z Jumièges, Newminsterský evanjeliár a majstrovské dielo školy tzv. benedikcionár svätého Aethelwolda. Zlatnícke práce a rezby zo slonoviny nadväzujú na karolínsku tradíciu, ako napríklad klenot Alfréda Veľkého alebo Godwinova pečať. Z textílii vyniká vyšívaná štóla a manipul biskupa Frithestana z Winchestru, nájdené v hrobe svätého Cuthberta v Durhame. Rovnako anglosaské umenie pôsobilo na vývoj západoeurópskeho umenia, hlavne na karolínsku renesanciu.
Karolínske výtvarné umenie.
Označuje obdobie za vlády Karola I. Veľkého a jeho syna Ľudovíta Pobožného na konci 8. a začiatku 9. storočia. Karolínske výtvarne umenie či karolínska renesancia nadväzovala na odkaz antického umenia (najmä idea obnovy rímskeho impéria) a bolo silne ovplyvnené byzantským umením v architektúre. V rámci tohto obdobia sa rozvíja umenie na Veľkej Morave. Podporuje sa výstavba cisárskych falcí a palácov (Aachen Ingelheim), kláštorov (Sankt Gallen), chrámy bazilikálneho typu s pravouhlým záverom alebo s troma paralelnými apsidami. Ďalej sa rozvíja typ centrálneho chrámu. Výzdoba chrámov je ovplyvnená interiérovou výzdobou chrámov v Ravenne (nástenné maľby a mozaiky). Návrat ľudskej postavy do maliarstva. Vrcholným prejavom antikizujúceho sochárstva je drobná plastika, plastickosť (materiál slonovina a zlato), ktoré sa stali neskôr podkladom pre monumentálne románske sochárstvo. V kláštorných skriptóriach sa rozvíja knižná maľba so silným vplyvom byzantského umenia.
Karolovské umenie (koniec 8. storočiazačiatok 10. storočia ).
Karolovské alebo karolínske umenie je syntézou rôznych kultúr západnej Európy a tendencií, predovšetkým neskoroantického a inzulárneho umenia. Karolovi predchodcovia, ako napríklad Karol Martel, ktorý zachránil Galiu pred arabským vpádom v bitke pri Poitiers a Pipin Krátky pripravili pôdu pre vznik ríše Karola I. Veľkého, tým že podporoval svätého Bonifáca (šírenie kresťanskej viery vo Franskej ríši). Pipin Krátky dokončil dobytie Galie a podporil pápeža Štefana II. proti Longobardom, tým že mu v roku 756 daroval územie, ktoré sa stalo základom Pápežského štátu. Karolovci tak vytvoril zväzok medzi Franskou ríšou a Cirkvou.
Karol I. Veľký bol korunovaný pápežom za cisára v roku 800. Náboženské a kultúrne reformy, ktoré inicioval boli založené na ideách obnovy rímskeho impéria. Konkrétne kresťanského impéria cisára Konštantína I. Veľkého. Karolova ríša siahala od Holštajnska po Barcelonu a Benevento, od Labe až k Atlantickému oceánu. Z hľadiska vývinu výtvarného umenia a architektúry bolo kľúčové obsadenie talianskych teritórií, kde sa zachovalo množstvo príkladov antického umenia slúžiacich ako vzor súdobým umelcom. Hlavným centrom, z ktorého sa šírili nové idey, bol Aachen, kde od 794 sídlil dvor Karola I. Veľkého. K významným umeleckým centrám patrili Metz, Remeš a Reichenau. V kapituláriach dostali všetci občania zákony na jednotných zásadách. Tieto idey zásadným spôsobom ovplyvnili aj výtvarné umenie a architektúru. Architektúra, sochárstvo, maliarstvo, knižná maľba a výroba liturgických predmetov boli vyjadrením politických koncepcií Karola I. Veľkého a významnou formou reprezentácie cisárskeho majestátu. Tieto podnety prežili ešte dlho po Karolovej smrti a dokonca invázií Normanov, aj keď bola ríša rozdrobená.
Karolovi nástupcovia ako Ľudovít Pobožný, Karol Holý, Ľudovít Koktavý, Ľudovít III., Karolman a Karol Tučný nedokázali udržať jednotnú ríšu. Úsilie Cirkvi o kontrolu štátnej správy a invázia Normanov, Maďarov a Arabov boli nepochybne hlavnými príčinami rozpadu jednotnej Karolínskej ríše. Na jej troskách sa potom zrodilo Francúzsko, Nemecko a Taliansko.
Karolovská architektúra nadväzuje na antickú tradíciu hlavne v architektonickom tvarosloví a v opätovnom zavedení figurálnych motívov (drobná plastika a reliéf). Podporuje sa výstavba falcí, palácov, kláštorov a chrámov bazilikálneho typu s pravouhlým uzáverom alebo s troma paralelnými apsidami tzv. benediktínske apsidy, ako napríklad v Saint-Philibert-de-Grand-Lieu alebo pri kryptách vo Flavigne a Saint-Germain v Auxerre. Väčšinou majú centrálny pôdorys, ako napríklad Palatínska kaplnka v Aachene či kostol v Germiny-des-Prés. Kostoly s predsieňou a kaplnkou na poschodí západného priečelia majú v prízemí voľný priechod do lode. Pod vyvýšenom chóre sa nachádza krypta, ktorá je pretiahnutá smerom na východ. Vzniká tak priestor pre uctievanie ostatkov svätých a pre hroby vysoko postavených osôb. Bola zavedená ochodza, ako napríklad v katedrála v Clermont-Ferrand a kláštorný Kostol svätého Mórica v Agaune. Tieto nové prvky vytvorené v karolínskom období boli neskôr použité v románskej architektúre. V stavebnej technike sa objavujú aj ďalšie prvky ako je rozloženie tlaku. Všetky kostoly boli kryté drevenými stropmi a krovmi až na apsidu. Hranolové piliere a jednoduché stĺpy boli naradené piliermi krížového profilu. V 9. storočí sa v Galii objavujú vežové priečelia. Významné pozostatky cisárskych palácov nájdeme v Aachene a v Ingelheime. Vďaka plánu kláštora v Sankt Gallen z roku 830 si môžeme urobiť predstavu o rozsahu kláštorných stavieb v karolínskom období. Uprednostňuje sa plošný výzdoba pred plastickou. Výzdoba chrámov je ovplyvnená interiérovou výzdobou chrámov v Ravenne (nástenné maľby a mozaiky). 
Vrcholným prejavom antikizujúcého sochárstva je drobná plastika (slonovina, zlato), ktoré sa stalo východiskom pre monumentálne románske sochárstvo. Kamenné sochárske práce sa zachovali v Lorsch a Aachene. Pozoruhodnú úroveň dosiahla slonovinová rezba, ako napríklad Evanjeliár z Lorsch.
V maliarstve sa rozvíja hlavne mozaika, ktorá sa často umiestňovala ako votívne obrazy pri vchodoch do chrámu. Medzi najvýznamnejšiu mozaikovú výzdobu patria v kostole Germiny-des-Prés a palatínskej kaplnke v Aachene. Nástenné maľby sa veľmi nedochovali jedine maľby v krypte Saint-Germain v Auxerre. Tieto maľby sú dokladom pozoruhodného majstrovského riešenia monumentálnej výzdoby. Ďalej v Kostole svätého Juraja v Oberzellu, kaplnka Panny Márie v Castelsepriu. Knižná maľba sa stáva najkrásnejším prejavom karolínskej renesancie. V kláštorných skriptóriach sa rozvíja knižná maľba pod silným vplyvom byzantského umenia. Tento vedomý antikizujúci vplyv spomaľoval významný podiel ornamentu, ktorý vychádzal z írskych a východných tradícii. Obľúbenými motívmi boli postavy evanjelistov, panovnícke portréty, náboženské výjavy, ozdobné iniciály a ornamentálne bordúry. Techniky boli rôzne, používali sa čisté alebo lomené farby, striebra a zlata. Medzi školami vyniká najmä tzv. palácová škola (Aachenský evanjeliár). Ďalšia významná bola tzv. Adinská škola (Gottschalská škola), ktorá sa preslávila tzv. Karolovým evanjeliárom z rokov 781783. Do tejto skupiny patrí aj evanjeliár abatiše Ady. Tourská škola vytvorila najlepšie diela počas celého karolínskeho obdobia, ako napríklad Biblia z Fleury a Biblia Karola Holého. Ďalšie význame školy boli v Remeši, Metz, Saint-Denis, Sankt Gallen a vo Fulde.
V úžitkovom umení sa umelecké práce z kovu vyvíjali nepochybne v rímskom odkaze, ako napríklad socha Karola I. Veľkého alebo antikizujúce levie hlavy na dverách v Aachene. V zlatníctve prežíva technika "cloisonné" (priehradkový email), ako napríklad Tassilov kalich okolo roku 780. K najvýznamnejším dielam z 9. storočia patrí "paliotto" z milánskej Baziliky svätého Ambrózia, vytvorená zlatníkom Wolwinom na objednávku arcibiskupa Angilberta zo Saint-Riquier. V druhej polovici 9. storočia sa kláštor v Saint-Denis stal významným centrom, kde sa rozvíjala technika tepania vo vysokom reliéfe (basreliéf). Medzi významné zlatnícke práce patrí väzba Zlatého kódexu ("Codex aureus)", relikviárova socha zo Sainte-Foy v Conques.
Veľkomoravské výtvarne umenie (začiatok 9. storočia906).
Veľkomoravské umenie sa spája s obdobím Veľkej Moravy a s prijatím kresťanskej viery. Hlavnými centrami bolo územie Moravy a západného Slovenska. Bol to prvý stabilizovaný výtvarný prejav u Slovanov. Vychádza prevažne z podunajskej kultúry a avarsko-slovanského umenia. Konkrétnym dokladom šírenia kresťanstva na Veľkej Morave sú sakrálne stavby. V počiatkoch výskumov sa predpokladala iba existencia jednoduchých drevených kostolov. Tento typ bol vhodný pre prvotné misionárske aktivity vzhľadom na dostupnosť materiálu, jednoduchú konštrukciu a preto, že nevyžadoval vysvätenie. Kostoly patrili vôbec k prvým kamenným stavbách Slovanov, preto sa pri ich stavbe počíta aj s účasťou zahraničných umelcov. Archeologické náleziská v oblasti Uherského Hradišťa (Staré Město, Modrá a Sady). Približne polovica z doteraz známych kostolov pochádza práve z Mikulčíc. Existenciu viacerých veľkomoravských kostolov je možné predpokladať v Nitre, ktorá si však zachovala významné postavenie aj po zániku Veľkej Moravy a neskoršie prestavby pravdepodobne zrejme viedli k zničeniu viacerých z nich. Kostoly sa väčšinou nachádzajú v areáloch hradísk, resp. dvorcov. V sakrálnej architektúre vidno silný vplyv západného ale aj byzantského umenia, vďaka kresťanským misiám zo Západu a z Východu. Ďalšie vplyvy na veľkomoravskú sakrálnu architektúru malo viacero zdrojov čo súvisí s šírením kresťanstva z rôznych oblastí, ako napríklad vplyv karolovského umenia či dalmátsko-istrijských vplyvoch.
Vyvinuli sa tri typy chrámov a to centrála, jednoloďové kostoly s pravouhlým alebo polkruhovým presbytériom alebo trojloďové baziliky. Väčšina veľkomoravských kostolov má jednoduchú konštrukciu, ide o jednoduché jednoloďové kostoly alebo o rotundy s jednou apsidou. Z Mikulčíc je doložená je aj rotunda s dvoma apsidami a rotunda s vnútornou tetrakonchou. Konštrukčne náročnejšími sú trojloďové baziliky z Mikulčíc (kostol III) a z Bratislavy (Hradný vrch). Na Devíne je doložený unikátny jednoloďový kostol s trojlístkovým uzáverom (trikoncha). Kostoly boli stavané z lomového, zriedkavo aj riečneho kameňa, často s použitím materiálu z predslovanského obdobia. Stavby boli zvnútra omietnuté a zdobené freskovou výzdobou, ako napríklad Kostol svätej Margity Antiochijskej v Kopčanoch, Kostol svätého Juraja v Kostoľanoch pod Tribečom a Rotunda svätého Juraja nad Nitrianskou Blatnicou.
Rozvíja sa aj úžitkové umenie, najmä práca s kovmi (šperkárstvo, zlatnícke práce a kovoremeselné práce). Toto odvetvie reprezentujú meče podobné škandinávskym a karolínskym mečom, nákončia, zámky, kľúče, vedierka a podobne. V oblasti šperkárstva sa vyrábali náušnice, prstene, závesky, gombíky zo striebra, zlata, bronzu, ojedinele zo skla. Rozlišujeme jednoduchý ľudový šperk a tzv. veligradský, nazývaný i byzantsko-orientálny vyrábaný šperkárskymi technikami.
Otonské výtvarné umenie.
Označuje obdobie prevažne na území dnešného Nemecka počas vlády saskej dynastie (Henrich Vtáčnik, Oto I., Oto II. a Oto III.). Otonské umenie alebo otonská renesancia nadviazala na karolínske umenie spolu s ideou obnovy rímskeho impéria na Západe. Bolo silno ovplyvnené antickým umením a byzantským umením. Zároveň sa na Pyrenejskom polostrove rozvíja astúrske umenie a mozarabské umenie. Kultúrnymi centrami sa stávajú cisárske dvory (falce), biskupské sídla a kláštory. Otonské umenie dosiahlo svoj vrchol okolo roku 1000. V prvej polovici 11. storočia sa pomaly prechádza do románskeho umenia. Podporuje sa výstavba dvoj chórových bazilík s viacerými vežami a kryptami. Sochárstvo získalo reliéfny charakter a objavujú sa figurálne drevorezby. Takisto sa rozvíja rezba do slonoviny či bronzová plastika a zlatnícke práce. Nástenná a knižná maľba sa stáva pokročilejšou.
Otonské umenie (začiatok 10. storočia1038).
Otonské umenie alebo otonská renesancia bola fázou predrománskeho umenia, ale aj predzvesťou románskeho umenia, ktoré sa rozvíjalo v západnej časti Európy. Nadviazalo na snahy zrodené v karolínskom období (idea obnovy rímskeho impéria na Západe), uplatnili sa v ňom aj antické vzory a byzantské vplyvy. Rozkvet umenia nastal počas otonskej dynastie, založená v roku 919 Henrichom I. Vtáčnikom z Dolného Saska, vládnuca do roku 1024, kedy ju vystriedala sálska dynastia. Organizácia lénneho systému, boj proti barbarom (Slovanom, Vikingom a Maďarom), vytvorenie dynastie a konečné úsilie o obnovu ríše spravovanú nemeckým kráľom. Otovi I. sa podarilo obnoviť cisárstvo a dať sa v roku 962 v Ríme korunovať za cisára. Otonské umenie vyrastalo z tejto obnovy. Otonskí cisári, nadväzujúci na karolínsku politiku, vytvorili pevné zväzky s Itáliou a zaujímali sa o umeleckú a intelektuálnu činnosť. Byzantský vplyv prevažoval za vlády cisára Ota II., ktorý sa oženil s byzantskou princeznou Theofanou, a za vlády ich syna Ota III., ktorého radcovia v Ríme boli biskup Bernward z Hildesheimu a Gerbert z Aurillacu, budúci pápež Silvester II. Kultúrnymi centrami sa stali cisársky dvor, biskupské sídla a veľké kláštory. Tieto kultúrne centrá vznikali v srdci Svätej ríše rímskej, ďaleko od brehov pustošených Vikingami alebo Arabmi. Najdôležitejšími z týchto centier bolo benediktínske opátstvo Reichenau pri Bodamskom jazere, Sankt Gallen, Trevír, Echternach, Kolín nad Rýnom, Augsburg, Regensburg, Tegernsee a Salzburg hrali rovnako významnú rolu. Otonské umenie vyvrcholilo okolo roku 1000 a v prvej polovici 11. storočia. Ťažisko otonského umenia je v architektúre, sochárstve, knižnej maľbe a v zlatníctve.
V architektúre sú budované stavby dvojchórových bazilík s viacerými vežami a kryptami. Rozvíjala sa hlavne na základoch karolovského umenia. Dominujúce boli baptistéria, mauzóleá s centrálnym pôdorysom a baziliky. Bazilika v Hildesheime sa stala prototypom ranej románskej architektúry v Nemecku. Medzi najzachovalejšie stavby patrí palácová kaplnka v Nijmegen alebo kláštorný Kostol svätého Cyriaka v Gernrode. Sochárstvo malo reliéfny charakter, objavili sa však aj figurálne drevorezby. Rozvinutá rezba v slonovine a bronzová plastika. Vrcholné sochárske diela sú z bronzu a z dreva, ako napríklad Gerov krucifix. Veľdielom otonskej plastiky zo začiatku 11. storočia sú bronzové dvere z Hildesheimu, ktorých autorom bol práve biskup Bernward z Hildesheimu. Na dverách augsburskej katedrály, ktoré sú z roku 1060, sa nachádzajú zmiešané biblické a mytologické motívy. Jediné drevené dvere, ktoré sa dochovali z tohto obdobia, so scénami Nového zákona, sú v Kostole Panny Márie na Kapitole v Kolíne nad Rýnom. Vzťah otonského sochárstva k Byzancii dokladá aj Zlatá madona z Essenu.
Najzachovalejšie maľby nájdeme v Kostole svätého Juraja v Oberzellu a v kaplnke svätého Silvestra v Goldbachu, sú dokladom toho, akú významnú rolu hral kláštor v Reichenau. Z monumentálnej maľby medzi rokmi 9501100 sa nezachovalo takmer nič. Iluminované rukopisy nám umožňujú si urobiť predstavu ako asi vyzerali. Knižná maľba zdôrazňovala germánske prvky. V maľbe dominovala myšlienka politickej moci, ktorá sa vyjadrovala zobrazovaním portrétov cisárov, kráľov, princov a ich manželiek. Inšpirovali sa námetmi byzantského maliarstva. V aachenskom rukopise je Oto III. zobrazený v mandorle, sedí na tróne obklopený symbolmi štyroch evanjelistov ako boží zástupca na zemi. Ženské alegorické postavy znázorňujúce kraje spadajúce pod panovníkovu vládu, ako v mníchovskom sakramentári, kde je zobrazený Henrich II. uprostred provincií, ktoré mu skladajú hold. Najvyznanejším skriptóriom bolo v opátstve Reichenau pri Bodamskom jazere. Z rukopisov vyniká Egbertov kódex, dielo pisárov Keralda a Heriberta pre trevírskeho arcibiskupa Egberta. Ďalej sakramentár kolínskeho arcibiskupa Gerona alebo evanjeliár Henricha II. z Bambergu. Vplyv reichenauskej školy prenikal aj do ostatných centier. Sprostredkovali ho pisári a ich rukopisy. Pôsobili však aj iné vplyvy napríklad evanjeliár Ota III., evanjeliár abatiše Hitdy z Meschede alebo evanjeliár abatiše Uoty z Niedermünsteru, kde je znázornená abatiša podávajúca rukopis Panne Márie. Z ďalších škôl boli významné školy v Trieri, Echternachu a v Kolíne nad Rýnom.
V úžitkovom umení pokračuje výroba karolínskej tradície slonovinových rezieb. Významnými centrami boli naďalej Méty, ale najväčšie umelecká diela vytvorili zlatníci ako napríklad bazilejské antependium, reliéf v dreve pokrytý tepanou zlatou fóliou, ktoré vzniklo v Reichenau okolo roku 1020. Ďalej Kódex aureus z Echternachu alebo diela zlatníckej školy v Essene, ako napríklad Lotarov kríž v Aachene, kríž Ota a Matildy v Essene, bronzový svietnik a zlatý reliéf s Pannou Máriou a Ježišom. Zo zlatníckych prác sa mnohé zachovali chrámových pokladoch v Aachene, Essene, Quedlinburgu a Hildesheime.
Astúrske a mozarabské umenie (8.prvá štvrtina 11. storočia).
Vizigótske kráľovstvo bolo rozvrátene po vpáde Arabov na Pyrenejský polostrov v roku 711, keď dobyli celý polostrov a časť južnej Galie. Na severozápade polostrova sa časť obyvateľstva, ale aj pozostatky vizigótskej šľachty a armády uchýlila do hôr. Tam sa podarilo vizigótskemu šľachticovi Pelayovi spojiť s Kantábrijčanmi a v rokoch 718722 sa im podarilo získať malé nezávislé územie na severe Pyrenejského polostrova a vytvoriť tak Astúrske kráľovstvo. Zaberalo západné a stredné územie Kantábrijských vrchov, časť Galície a centrálnu oblasť Astúrie. Toto územie sa postupne rozrastalo. Astúrski králi sa však naďalej považovali za nástupcov vizigótskych kráľov v Hispánii. Toto nezávislé územie spočiatku nemalo žiadne sídelné mesto, ale neskôr sa ním stalo Oviedo. V 10. storočí po dočasnom rozdelení a presunutí kráľovské dvora v roku 924 do Leónu sa pretvorilo na Leónske kráľovstvo. V Astúrskom kráľovstve rastie vojenská a duchovná podpora na znovu dobytie územia. Rozširuje sa tu aj kult kríža, ako symbol Kristovho víťazstva, nadobúda značný význam a stáva sa symbolom obrany kresťanskej viery.
Astúrske umenie označuje obdobie od konca 8. storočia až do začiatku 10. storočia. Na konci 8. storočia sa vytvára miestna škola, ktorá priamo nadväzuje na vizigótsku tradíciu a pokračuje vo výstavbe chrámov. Dochádza k znovuzrodeniu chrámového typu baziliky s mierne vyčnievajúcou priečnou loďou s trojstranným chórom a strednou loďou podopretou stĺpmi. Výstavba týchto chrámov prebieha s výraznou podporou astúrskych kráľov Alfonza II. a jeho syna Ramira I. Alfonz II. bol súčasníkom Karola I. Veľkého, s ktorým udržiaval diplomatické styky. V Oviede postavil kaplnku zvanú Svätá komora ("Cámara Santa"), kde bol uchovaný relikviár prevezený po páde Toleda a Kostol San Tirso. Rovnako v Oviede postavili kráľovský palác, Katedrálu San Salvador s mariánskou kaplnkou a baptistérium. Neďaleko Ovieda dal postaviť Kostol San Julian de los Prados, Iglesia de Santullano, Santa Maria de Bendones a San Pedro de Nora. Medzi najlepšie zachované chrámy z 9. storočia patrí Santa Maria del Naranco, ktorý pravdepodobne slúžil ako kostol alebo kráľovská sála čí sídlo ("aula regia") kráľa Ramira I. a Chrám San Miguel de Lillo. Významnou pamiatkou je kostol v benediktínskom Kláštore San Salvador de Valdediós u Villaviciosy. V architektúre sa objavujú aj prvky vikingského umenia, čo pravdepodobne súvisí s nájazdami Vikingov na astúrskom a galícijskom pobreží. Interiér stavieb je vyzdobený nástennými maľbami, mobiliárom či relikviami. Ikonografický motív nástenných malieb sa podobá nástenným maľbám v Lorsch a ich expresionistický štýl sa neskôr objaví v mozarabskej knižnej maľbe.
V úžitkovom umení sa veľmi výrazne sa rozvíja zlatnícka práca. Najstaršou ukážkou je tzv. Anjelský kríž, ktorý nechal zhotoviť Alfonz II. v roku 808 pre katedrálu v Oviede. Ďalšou významnou zlatníckou prácou je tzv. Víťazný kríž, ktorý nechal zhotoviť Alfonz III. v roku 908 pre katedrálu v Oviede. Ramena zlatého kríža a stredový medailón bol osadený polodrahokamami a perlami a vyzdobený technikou "cloisonné" (priehradkový email). Podobnou technikou je vyrobený skrinkový relikviár, ktorý dal vyrobiť Alfonz III. pre katedrálu v Astorze. Významnou ukážkou zlatníckeho filigriánu je Achátová skrinka, ktorú venoval pre katedrálu v Oviede astúrsky a leónsky kráľ Fruela II. Astúrsky. Na skrinke nájdeme žilkovaný ónyx, email v dvoch odtieňoch modrej a rubínovej farbe, drahokamy a kovové reliéfy evokujú barbarský luxus, ktorý ho viaže k vizigótskej tradícii.
Mozarabské umenie sa spája s obdobím od vpádu Arabov na Pyrenejský polostrov od 8. až do prvej štvrtiny 11. storočia a predovšetkým s jazykovo poarabštenými kresťanmi (Mozarabi) na väčšej časti Pyrenejského polostrova pod arabskou a maurskou nadvládou. Mozarabské umenie je syntézou rímskeho a vizgótskeho umenia s charakteristickými prvkami islamského umenia. Kresťania prijali niektoré arabské zvyky bez toho, aby prešli na islam, pričom si zachovali svoje náboženstvo a určitú cirkevnú a súdnu autonómiu. Na okupovanom juhu Arabmi boli remeselníci v kresťanských komunitách nositeľmi mozarabského umenia. Tieto komunity boli zriedka schopné stavať nové chrámy aj keď existovala určitá náboženská tolerancia. Povolenia na výstavbu nového chrámu boli veľmi prísne. Väčšinou sa stavali vidiecke kostoly menších rozmerov. Architektúra bola rovnako ovplyvnená islamským umením, najmä používaním podkovovitého oblúku a rebrovanej kupoly. Dochádza k miernemu úpadku architektúry. Medzi vrcholné architektonické a sochárske diela (napr. mramorové hlavice) patria chrámy v Escalade, Penalbe a Celanove a pozoruhodný je najmä chrám v Berlange. Najväčším dochovaným príkladom mozarabskej architektúry je Kláštor San Miguel de Escalada neďaleko Leónu, ktorý založili mnísi z Córdoby a vysvätili ho v roku 913.
V úžitkovom umení (slonovina, bronz) umožňuje rozlíšiť mozarabskú produkciu od produkcie Córdobského emirátu len náboženská tematika. Súvislejší vývin je práve v knižnej maľbe. K najcharakteristickejším dielam patrí séria rukopisov z 8. storočia tzv. Beatov komentár k Apokalypse, ktorá je verná tradíciám neskorého staroveku. V 10. storočí sa v mozarabských ilumináciách objavujú vizigótske či karolínske vplyvy. V leónskej Biblii z roku 920 sa na prvej strane nachádza tzv. Oviedský kríž, symbol víťazstva kresťanov nad Arabmi. V ilumináciách prevláda monumentálny charakter a dvojrozmernosť, iniciály boli väčšie a samotné preklady textov boli inšpirované školami v Tours. Postupný vplyv arabského umenia na knižnú maľbu tvorí posun od byzantsko-merovejského k arabsko-karolínskemu vplyvu.
V 11. storočí zahájili kresťanské kráľovstvá na severe polostrova Reconquistu, niektorí Mozarabi sa rozhodli emigrovať smerom na tieto územia, kde im bola ponúknutá pôda. Na týchto znovu dobytých územiach bol mozarabský obrad a liturgia svätého Izidora zo Sevilly nahradený rímskokatolíckym obradom pod vplyvom Opátstva Cluny. V oblasti architektúry sa pozornosť obrátila k francúzskym chrámom. Čiastočne kvôli mozarabskej migrácii sa arabský vplyv dostal na sever Európy. Na znovu dobytých územiach hlavne v povodí rieky Douro a náhornej plošiny Meseta, ale aj na území kresťanských kráľovstiev na severe Pyrenejského polostrova na konci 9. a začiatku 11. storočia dochádza vytvoreniu špecifickej fázy umenia tzv. "Repoblación." Spája v sebe mozarabské a astúrske prvky umenia. Hlavný prejav sa dosahuje v architektúre, ktorá je nehomogénnou zmesou prvkov, takže niekedy prevažujú prvky ranokresťanskej, vizigótskej, astúrskej alebo islamskej architektúry.
Mozarabské umenie je rozlíšiteľné iba v náboženskom umení. Islamské prvky pokračovali už len v ľudovom a úžitkovom umení, najmä na textíliách a keramike (keramické dlaždice a keramika), že iba kresťanská tematika umožňuje dospieť k záveru, že umelci neboli Arabi. V knižnej maľbe je súvislejší vývin, a tak mnohé mozarabské rukopisy sa stanú neskôr vzorom pre románsku knižnú maľbu na Pyrenejskom polostrove.
Význam predrománskeho výtvarného umenia a dedičstvo.
Na utváraní stredovekého umenia pôsobilo viacero veľmi rozmanitých zložiek. V knižnej maľbe zo začiatku 8. storočia nájdeme veľa prvkov, ktoré sa navzájom prelínajú. Scény vytvorené pred tritisíc rokmi v Mezopotámii prešli zo severného Iránu do stepí a prostredníctvom barbarských nájazdov sa dostali na Západ. Postupne nadobudli podobu barbarského umenia, ktorého sa chopilo neskôr predrománske umenie. Keltské umenie zaznamenalo svoj vrchol v Írsku a Northumbrii, prispelo špirálovitými závitnicami a pletencovými vzormi prenesenými z koptského umenia. V tomto období Byzantská ríša zastáva rolu najvýznamnejšieho kultúrneho centra. 
Predrománske maliarstvo ťaží z ornamentálnych (úponky, pletence a závitnice) barbarských vzorov a kresťanskej tematiky. Prevládajú dve tendencie: pravidelné a symetrické ornamenty či pletence z tradície byzantského umenia a zložité a dynamické z tradície barbarského umenia. Dokonalým príkladom sú anglo-írske a írsko-anglosaské rukopisy. V oblasti Stredomoria je miniatúra síce rovnako zložitá, ale nie je ovplyvnená barbarským či severským umením. Naopak figurálne a zoomorfné postavy, prenesené z Byzancie, vďačia svojmu dvojitému prameňu, antickému a orientálnemu. Figurálne námety sa podriadili racionálnym zákonom. Predovšetkým si svoj význam uchovali neskôr v aj v románskom sochárstve. Pravdepodobne tieto antické a orientálne vplyvy prenikali najprv na Pyrenejský polostrov, ďalej na juhozápad dnešného Francúzska a postupne začali tieto dve tendencie splývať. Severský lineárny štýl a stredomorský zmysel pre geometrickosť sa spojila až v románskom umení.
Sochárstvo kolísalo medzi dvoma tendenciami: ornamentálna, kde prevládajú línie a plocha alebo skulptúrna, zdôrazňujúca hmotu a objem. Nachádzame rôznorodé vplyvy orientálneho a islamského umenia, ktorý pomaly prenikal na Pyrenejský polostrov a šíril svoj vplyv po Európe prostredníctvom mozarabských rukopisov. Obrodzovala sa v sochárskej výzdobe chrámov. Námety ktoré légie rozšírili po celej ríši, poskytli vzory, ktoré boli opakované a prispôsobované kresťanskej ikonografii.Oslabenie antickej tradície a posilnenie barbarského umenia spôsobilo, že sochárstvo bolo skôr lineárne než plastické, a to dokonca vo figurálnych výjavoch. Zdôrazňovala sa kresba, a tak si zachovalo lineárnu tradíciu s charakteristickými motívmi. 
V zlatníctve dochádza k veľkému obrodeniu za vlády Karola I. Veľkého, ktorý sa usiloval aby bolo oživené a neupadlo v zabudnutie. Kovolejári bronzu sa vrátili k plastickej tradícii rímskeho umenia. Zlatnícke a kovolejárske práce karolínskej či otonskej renesancie sa tak stali základom a prameňom, z ktorého čerpali umelci ešte v 12. storočí.
Táto skutočnosť zmenila kontúry vývoja umenia. Historici dlho považovali za obdobie temna a úpadku. Dnes však toto obdobie je vnímane v inom svetle. Následné storočia boli obdobím otrasov a zmätkov a postupne zanikala celá jedna veľká civilizácia starovekého Ríma. Vystriedali ju však iné a nové kultúry, ktoré definitívne rozhodli o ďalšom vývoji Európy.

</doc>
<doc id="664947" url="https://sk.wikipedia.org/wiki?curid=664947" title="Peniaze (rozlišovacia stránka)">
Peniaze (rozlišovacia stránka)

Peniaze môžu byť:

</doc>
<doc id="664948" url="https://sk.wikipedia.org/wiki?curid=664948" title="Sand Quarry Hollow">
Sand Quarry Hollow

Sand Quarry Hollow je údolie, ktoré sa nachádza v okrese Hickman County (Tennessee) vo Spojených štátoch amerických.
Názov je odvodený od nálezísk piesku, ktorý tu bol ťažený a prevážaný do neďalekých vysokých pecí.

</doc>
<doc id="664951" url="https://sk.wikipedia.org/wiki?curid=664951" title="Zuzana Kraváriková">
Zuzana Kraváriková

Zuzana Kraváriková (* 1. január 2001) je slovenská herečka. Študovala na Cirkevnom konzervatóriu v Bratislave. V roku 2019 účinkovala v relácii Tvoja tvár znie povedome. V rokoch 2018 – 2022 stvárňovala postavu "Doroty „Dorky“ Šípkovej" v seriáli Oteckovia.

</doc>
<doc id="664952" url="https://sk.wikipedia.org/wiki?curid=664952" title="Mikulášska rezolúcia">
Mikulášska rezolúcia

Mikulášska rezolúcia, tiež známa ako Mikulášsky manifest alebo Liptovská rezolúcia, bol dokument prijatý 1. mája 1918 na zhromaždení robotníkov v Liptovskom Mikuláši.
Rezolúcia bola prijatá v závere prvej svetovej vojny v Liptovskom Mikuláši za účasti približne 3000 ľudí. Rezolúcia obsahovala šesť bodov, resp. požiadaviek, keďže okrem iného robotníkom a obyvateľom začalo prekážať to, ako vláda zneužívala vojnu na to, aby mohla riadiť štát protidemokraticky.
1. mája 1918 sa pred budovou Čierneho orla a na jeho dvore stretli robotníci a obyvatelia Liptovského Mikuláša. Organizátormi zhromaždenia boli mikulášski sociálni demokrati. Ich vtedajší hlavný predstaviteľ Emanuel Lehocký sa zhromaždenia nemohol zúčastniť, preto účastníci požiadali o prejav Vavra Šrobára, ktorého poznali hlavne z jeho osvetovej činnosti medzi robotníkmi. Redaktormi boli Karol Huška a Ing. Ján Burjan. Šrobár odôvodnil, čo by sa verejným prečítaním a prijatím rezolúcie malo dosiahnuť. Zároveň upozorňoval, že celá akcia musí prebehnúť v pokoji, aby neprišlo k prerušeniu zhromaždenia. Text rezolúcie na zhromaždení odsúhlasili.
V prvom bode žiadali uzavretie spravodlivého a trvalého mieru. Mier, s ktorým budú súhlasiť všetky krajiny, a ktorý zabráni ďalším sporom. V druhom bode žiadali bezpodmienečné uznanie práva na samourčenie všetkých národov. V treťom bode žiadali volebné právo pre každého dospelého občana a zdôraznili potrebu anonymity volieb a zákazu podplácania a zastrašovania voličov. V štvrtom bode žiadali úplnú slobodu tlače a slova. Protestovali proti tomu, aby verejná mienka občanov bola ovplyvňovaná cenzúrou. V piatom bode žiadali aby sa vláda postarala o to, aby svetovú vojnu nepovažovali niektorí ľudia za obchod na úkor nemajetných tried. V šiestom bode žiadali aby bola zákonom zaistená pracovná doba.
Rezolúcia sa uchytila, pretože okrem pracovných a občianskych práv tiež žiadali "bezpodmienečné uznanie práva na sebaurčenie všetkých národov nielen za hranicami našej monarchie, ale i národov Rakúsko-Uhorska, teda aj uhorskej vetvy československého kmeňa."
Rezolúcia sa čoskoro dostala do širokého povedomia. Prostredníctvom českej tlače sa rezolúcia dostala do časopisov. V jej dôsledku sa vedenie Slovenskej národnej strany rozhodlo zvolať do Turčianskeho Sv. Martina poradu. Návrh odsúhlasili aj zástupcovia Slovenskej ľudovej strany na čele s Andrejom Hlinkom.

</doc>
<doc id="664957" url="https://sk.wikipedia.org/wiki?curid=664957" title="Beliansky potok (prírodná pamiatka)">
Beliansky potok (prírodná pamiatka)

Beliansky potok je prírodná pamiatka v správe štátnej ochrany prírody PIENAP.
Nachádza sa v katastrálnom území mesta Spišská Belá v okrese Kežmarok v Prešovskom kraji. Územie bolo vyhlásené v roku 2012 na rozlohe 2,5201 ha. Ochranné pásmo nebolo určené. Na území pamiatky platí 4. stupeň ochrany. 
Predmetom ochrany je: "Druh európskeho významu: mihuľa potočná (Lampetra planeri)."

</doc>
<doc id="664963" url="https://sk.wikipedia.org/wiki?curid=664963" title="Lyžovanie na tráve">
Lyžovanie na tráve

Lyžovanie na tráve (grasski) je letný šport, ktorý bol na Slovensku doplnkový, neskôr sa stal samostatným športom.
História lyžovania na tráve.
Prvé lyže na trávu vyrobil Josef Kaiser NSR (1911-1981), ktoré predstavil na Geislingene v Schwabskom regióne Nemecka v r. 1956. Do roku 1963 vyrobil viac ako 60 ďalších modelov, nakoľko každý nový sa ukázal ako chybný. Josef Kaiser bol vynálezca na správnom mieste, ktorý sa neúspechmi nedal znechutiť a tvrdohlavo stále vyrábal nové vylepšené konštrukcie. V roku 1964 Kaiser dospel do bodu kde bolo možné vyrobiť prvú sériu lyží na trávu. J. Kaiser vyrobil 50 párov vo vlastnej dielni. Lyže na trávu sa neskôr pomenovali „Rollka“, čo vzniklo spojením dvoch slov - nemeckého slova "Roll" v preklade valček a slovka „Ka" - prvé dve písmená z priezviska vynálezcu Kaisera.
Prvými zákazníkmi u J. Kaisera boli Japonci a Američania. V alpských krajinách bolo lyžovanie na tráve prijímané zdržanlivo. Josef Kaiser však bol neúnavný, predstavoval svoj vynález na lyžiarskych svahoch a lákal zimných lyžiarov využívať jeho letné lyže Rollky. Neskôr J. Kaiser v r. 1970 predal svoj patent do Talianska, v r.1980 sa už začínajú vyrábať lyže aj v Japonsku i iných krajinách sveta.
Dnes lyže vyrábajú firmy v Japonsku, na Taiwane, Česku, aj tiež v rakúsko-českej kooperácii.
Medzinárodné preteky.
Na svahoch, v Owen-Teck (Nemecko) sa uskutočnili v r. 1965 prvé medzinárodné preteky v slalome. Od roku 1976 – 1978 boli každý rok organizované Majstrovstvá Európy, pod hlavičkou IGSV –International Grasski Verband. Prvé Majstrovstvá sveta sa konali v r.1979 v Bryce resort USA . Od roku 1980 až do roku 1996 sa striedali každý druhý rok MS a ME. 
Prehľad MS v lyžovaní na tráve:
Nakoľko okruh lyžiarov na tráve pozostával hlavne zo športovcov, ktorí boli organizovaní v lyžiarskych oddieloch a spolkoch, a ktoré súčasne patrili príslušným národným lyžiarskym zväzom, čoskoro vyjadrili želanie, aby sa pripojili k medzinárodnému lyžiarskemu zväzu (FIS). Roku 1985 bol IGSV rozpustený a lyžovanie na tráve bolo na kongrese FIS vo Vancouveri prijaté ako oficiálna lyžiarska disciplína pod hlavičku FIS.
Piate Majstrovstvá sveta v lyžovaní na tráve v r.1987 v Nobeyama - Japonsko sa už realizovali pod hlavičkou FIS.
V histórii Majstrovstiev sveta získali viac ako tri tituly títo pretekári:
Muži:
Ženy:
Najúspešnejší pretekári v počte víťazstiev celkového svetového pohára:
Muži:
Ženy:
Lyžovanie na tráve v súčasnej dobe ešte nepatrí medzi olympijské športy, len účasť pretekárov z viacerých kontinentov na vrcholových podujatiach by posunula tento šport do roviny s ostatnými športovými odvetviami lyžovania. Napriek tejto skutočnosti je o lyžovanie na tráve veľký záujem v Rakúsku, Taliansku, Nemecku, Švajčiarsku, Česku, Švédsku, Japonsku, Tajvane, Iráne a začína byť záujem aj v Rusku. V minulosti sa pravidelne zúčastňovali pretekov športovci z USA, Austrálie, Francúzka a Veľkej Británie, kde sa aj konali jedny Majstrovstvá Európy.
História lyžovania na tráve na Slovensku.
Rozvoj lyžovania na tráve na Slovensku sa zapísal do rokov 1975 až 1977. V roku 1975 vyrobili prvé valčekové lyže v závode Drukov Brno a prototyp týchto lyží bol vystavený na Interski kongrese vo Vysokých Tatrách v roku 1975. Tréner alpského lyžovania v Piešťanoch Miroslav Masár, sa dva roky pokúšal tieto lyže kúpiť ako tréningový prostriedok pre prípravu svojich zverencov pred zimnou sezónou. 25. augusta 1977 na Bezovci pri Piešťanoch urobil prvé jazdy jeho syn Lubomír Masár.
Oficiálna výroba týchto lyží sa nikdy nedostala do sériovej a tak si nadšenci lyžovania na tráve v Piešťanoch začali tieto lyže podľa vzoru na ktorom trénoval Lubomír Masár vyrábať doslova na kolene, po známostiach v rôznych dielňach. Takto sa vyrobilo až cca 15 párov týchto lyží a pretekári z Piešťan úspešne zaradili do letnej prípravy tréning na trávnych lyžiach. Tréner Miroslav Masár si skúsenosti z tréningov na tráve nenechal pre seba a pravidelne publikoval články v časopise Lyžařství, Stadion a Štart.
Na základe týchto článkov si vyrobili valcové lyže aj v iných lyžiarskych oddieloch a v roku 1980 sa konali prvé oficiálne preteky v lyžovaní na tráve o Pohár Československej spartakiády, ktoré usporiadala TJ Banka Piešťany v lyžiarskom stredisku Ahoj pri Piešťanoch. Tieto preteky sa potom organizovali každý rok ako Letný slalom ceny mesta Piešťany.
V tomto období sa stále bralo v Československu lyžovanie na tráve ako doplnkový šport v prípravnom období pre alpské lyžovanie. Pri príležitosti druhého ročníka pretekov na Ahoji spomenul člen exekutívy FIS pán Ján Mráz, že vo svete je lyžovanie na tráve samostatná disciplína, ktorá bude pravdepodobne prijatá do FIS-u, ale nie na valcových lyžiach. Svet lyžuje na pásových zn. ROLLKA talianskej výroby.
Pán Mráz dal Miroslav Masár ako riaditeľovi pretekov na Ahoji kontakt na predsedu medzinárodného zväzu lyžovania na tráve IGSV p. Roberta Apschnera z Rakúska. Po úspešnom kontaktovaní p. Apschnera na treťom ročníku Letného slalomu štartovala kompletná reprezentácia z Rakúska na čele s viacnásobnou Majsterkou sveta Ingrid Hirschofer. Pán Apschner priviezol aj jeden pár pásových lyží, na ktorých už štartoval aj náš najlepší pretekár Lubomír Masár. Na týchto pretekoch sa hodnotili dve kategórie I. Valcové lyže a II. Pásové lyže, pretože „rollky „ boli omnoho rýchlejšie ako valcové.
Od tohto roku si začali všetci záujemci o lyžovanie na tráve postupne všelijakými chodníčkami dovážať pásové lyže zo zahraničia. Československo bolo vtedy za železnou oponou a tak sa lyže zháňali všelijako prostredníctvom známych, ktorí mali možnosť vycestovať na západ a pašovali ich cez hranice.
Lyžovanie na tráve sa v roku 1984 presunulo na lyžiarske svahy do obce Kálnica pri Novom Meste nad Váhom. V tomto roku tam boli organizované prvé preteky na pásových trávnych lyžiach Rollka o Saratovský pohár obce Kálnica. O rok neskôr o pohár Československej spartakiády a v roku 1986 prvé medzinárodné FIS preteky pod záštitou Okresnej správy cestovného ruch v Trenčíne. Týchto pretekov sa zúčastnilo celé predsedníctvo výboru lyžiarskeho zväzu ústredného výboru ČSZTV z Prahy ako aj prezident subkomisie FIS p. Apschner z Rakúska. Riaditeľom pretekov bol Miroslav Masár.
Na základe výbornej organizácie pretekov, vhodných svahov v Kálnici a doterajších dobrých výsledkov našich pretekárov, ktorí sa súkromne a z vlastných finančných zdrojov zúčastňovali pretekov FIS, Európskeho pohára, Majstrovstiev Európy a v roku 1985 aj Majstrovstiev sveta v Nemecku a hlavne na základe výsledkov Lubomíra Masára (17. miesto na MS 1985 NSR), bolo prijaté lyžovanie na tráve pod hlavičku SLZ ČSZTV Bratislava. V roku 1987 na zasadnutí tzv. Triangla v Nitre SLZ, ČSL a ÚLZ, bol tento šport oficiálne zaradený pod hlavičku ČSZTV. Prvým predsedom subkomisie lyžovania na tráve pri ČSZTV sa stal najväčší propagátor tohto športu v Československu 6Mgr. Miroslav Masár. Absolvent FTVŠ UK Praha tréner a cvičiteľ lyžovania I. triedy a federálny lektor lyžovania. V tom istom roku sa konali FIS preteky v Kálnici už pod hlavičkou ČSZTV. 
V tom období lyžovanie na tráve malo už v 25 telovýchovných jednotách 282 aktívnych pretekárov. Naši najúspešnejší pretekári Lubomír Masár z Piešťan, Juraj Brieštenský zo Starej Turej a Miroslav Rycek z Ostravy sa pravidelne umiestňovali na pretekoch FIS, EP a MS vždy okolo 10. – 20. miesta. Lubomír Masár dokonca v niekoľkých pretekoch FIS zvíťazil.
Problémom našich pretekárov, aby mali lepšie výsledky, boli vždy lyže, pretože sa nikdy nedostali ku kvalitným rýchlym lyžiam. L. Masár sa dokonca stal firemným jazdcom nového výrobcu trávnych lyži ROLL RACER z Rakúska, ale aj tak vždy dostal k dispozícii až druhé lyže. Výrobca uprednostnil najskôr rakúskych pretekárov.
Lubomír Masár v roku 1997 pre zranenie ukončil aktívnu pretekársku kariéru, bol viacnásobným Majstrom ČSSR a Slovenska, víťazom viacerých medzinárodných pretekov v Maďarsku a v Poľsku, jeho najväčším úspechom bolo tretie miesto v súťaži „kilometro lanciato“ kde bol jeden z troch pretekárov, ktorí prekonali svetový rekord v rýchlosti na trávnych lyžiach.
V tomto období sa stal predsedom úseku lyžovania na tráve pri SLZ Ladislav Šandor, ktorý vedie tento šport ako predseda dodnes.
Od roku 1997 sme na Slovensku zaznamenali viacero dobrých výsledkov, či už tri juniorské tituly Majstra sveta Timoteja Oravca z Vysokých Tatier, tieto tituly získal na JMS v Iráne, alebo juniorský aj seniorský titul Veroniky Cvaškovej z Púchova. Medzi mužmi nás úspešne reprezentoval Lukáš Ohrádka. V období po revolúcii v r. 1989 sa už aj naši pretekári dostali k rovnocennému pretekárskemu materiálu, pretože dvaja najväčší výrobcovia trávnych lyží kooperovali z českými firmami.
Lyžovanie na tráve na Slovensku v súčasnosti.
Lubomír Masár sa ako bývalý pretekár vrátil k lyžovaniu na tráve ako tréner reprezentácie Slovenska a so svojim synom Adamom v roku 2008 znovu oživil lyžovanie na svahoch v Ahoji pri Piešťanoch, kde ako riaditeľ pretekov zorganizoval v roku 2010 k 30. výročiu prvých pretekov na tráve v ČSSR medzinárodné preteky žiakov FIS children cup. (najvyššia svetová súťaž žiakov).
Od toho roku sú na Ahoji tieto preteky pravidelne organizované, naši žiaci ako Adam Masár alebo Alex Jánoška (obaja z Piešťan) sa stali dokonca dvakrát celkovými víťazmi seriálu FIS children cup.V to mto období zaznamenalo slovenské trávne lyžovanie najväčšie úspechy v jeho histórii, keď Barbara Míková z Bratislavy získala postupne 7 titulov Majsterky sveta a tri celkové víťazstvá vo svetovom pohári žien.
V mužskej kategórii sme doteraz nemali výrazný výsledok, pretože je tam omnoho silnejšia konkurencia, ale naši dvaja juniori Adam Masár ako prvý rok junior získal v r. 2017 výborné piate miesto na MSJ v slalome a o rok neskôr Alex Jánoška toto umiestnenie vyrovnal.
V roku 2019 Adam Masár ešte ako junior sa v slalome svetového pohára dospelých umiestňoval vždy do 10 miesta a na finále SP v Talianskom Schilpariu dosiahol v slalome 3. miesto, čo je historicky najlepšie umiestnenie medzi mužmi. Celkovo mu to vynieslo 5. miesto vo svetovom pohári slalomárov.
V ženskej kategórii máme momentálne najúspešnejšiu pretekárku ešte stále juniorku Nikolu Fričovú z Bratislavy, ktorá sa pravidelne umiestňuje na pretekoch SP do 5.miesta a raz bola aj druhá. Za rok 2019 sa stala celkovou víťazkou juniorského svetového pohára. Na JMS získala 2. miesto.
Dnes sa na tráve preteká v troch disciplínach: v slalome, v obrovskom slalome, superobrovskom slalome a v super-kombinácii. Konajú sa 4 podujatia FIS a 5 podujatí SP plus každé dva roky MS a každý rok JMS. Spolu je to cca 25 štartov v jednotlivých disciplínach, najčastejším organizátorom pretekov je Taliansko, kde je tento šport najrozšírenejší a majú tam aj najväčšiu členskú základňu aktívnych lyžiarov na tráve od žiakov až po „profi“ kategóriu.
Taktiež veľká základňa je v Japonsku, kde sa lyžovanie na tráve teší veľkej obľube, sú tam v lyžiarskych strediskách aj požičovne trávnych lyží a lyžiarske školy pre verejnosť.
V kalendári pretekov v r. 2020 malo Slovensko prvé preteky svetového pohára ku 40 výročiu prvých pretekov v lyžovaní na tráve na Ahoji pri Piešťanoch dňa 6.-7. júna 2020. Zaujímavé mali byť aj JMS v Japonsku a finále SP v Iráne.
Vzhľadom k vypuknutiu Covid pandémie sa v roku 2020 sa neuskutočnili vo svete žiadne medzinárodné preteky, len na Slovensku sa uskutočnil jeden pretek Slovenský a Český pohár v lyžiarskom stredisku Brestová pri Zvolene. Pretekári len trénovali, striedavo na Ahoji pri Piešťanoch, Štítnej v Česku a Brestovej. Reprezentačné družstvo sa zúčastnilo aj sústredenia v lyžiarskom centre Kubašok pri Poprade, kde pomaly vzniká tretie centrum lyžovania na tráve.

</doc>
<doc id="664968" url="https://sk.wikipedia.org/wiki?curid=664968" title="Justin Welby">
Justin Welby

Justin Portal Welby (6. január 1956, Londýn) je anglický anglikánsky biskup a od roku 2013 do roku 2025 bol arcibiskupom canterburským, primasom celého Anglicka.
Život.
Študoval na Eton College a následne v roku 1978 získal titul bakalára v odbore dejín a práva na Trinity College v Cambridge. Jedenásť rokov pracoval v ropnom priemysle. Neskôr sa túto prácu rozhodol zanechať a nastúpiť na dráhu kňaza.
Rodina.
Od roku 1979 je ženatý s manželkou Caroline a spolu majú šesť detí. Najmladšia dcéra Johanna však zomrela už v siedmich mesiacoch pri autonehode.

</doc>
<doc id="664969" url="https://sk.wikipedia.org/wiki?curid=664969" title="Poloacetál">
Poloacetál

Poloacetál alebo poloketál, občas i hemiacetál alebo hemiketál, je organická zlúčenina, ktorá vzniká adíciou alkoholu na aldehyd alebo ketón (karbonylové zlúčeniny). Prvá časť názvu, "polo-" alebo "hemi-" (z gréčtiny), poukazuje na to, že na karbonylovú skupinu bol naadovaný len jeden alkohol, narozdiel od acetálov a ketálov, ktoré vznikajú adíciou dvoch alkoxy skupín.
Vzorce a vznik.
Všeobecný vzorec poloacetálu je R1R2C(OH)OR, kde R1 alebo R2 je často vodík a R (viazaný na kyslík) nie je vodík. Definícia poloacetálu podľa IUPAC uvádza, že R1 alebo R2 môže ale nemusí byť vodík, u poloketálu nemôže byť vodík ani jednou z týchto skupín. Poloketály sú vlastne špeciálnym prípadom poloacetálov, kde ani jeden uhľovodíkový zvyšok R nie je vodík, čo z nich robí podskupinu poloacetálov.
Cyklické poloacetály a poloketály.
Poloacetály a poloketály sú zvyčajne nestabilné zlúčeniny. V niektorých prípadoch však môžu tvoriť stabilné cyklické poloacetály a poloketály, nazývané laktoly, a to hlavne v prípadoch, ak sú cykly päť- alebo šesťčlenné. V takom prípade reaguje intramolekulárna -OH skupina s karbonylovou skupinou. Glukóza a mnoho iných aldóz existuje ako ckylické poloacetály, zatiaľ čo fruktóza a podobné ketózy existujú ako cyklické poloketály.
Syntéza.
Poloacetály je možné pripraviť niekoľkými spôsobmi:
Reakcie.
Poloacetály a poloketály sa dajú považovať za medziprodukty v reakciách alkoholov a aldehydov alebo ketónov, kde konečným produktom je acetál alebo ketál:
 R2C=O + 2 R'OH ⇌ R2C(OH)(OR') + R'OH ⇌ R2C(OR')2 + H2O
Poloacetál môže reagovať s alkoholom v kyslom prostredí za tvorby acetálu a môže disociovať na aldehyd a alkohol.
 poloacetál + alkohol (nadbytok) + kyselina (katalyzátor) ↔ acetál + voda
Aldehyd rozpustený vo vode existuje v rovnováhe s malou koncentráciou jeho hydrátu, R-CH(OH)2. Podobne sa pri nadbytku alkoholu v roztoku nachádzajú aldehyd, jeho poloacetál a acetál.
Poloacetál vzniká nukleofilným atakom hydroxylovej skupiny alkoholu na uhlík C=O väzby. Acetály vznikajú substitučnými reakciami katalyzovanými kyselinou. Prítomnosť kyseliny zlepšuje schopnosť hydroxylovej skupiny odstúpiť a umožňuje jej náhradu alkoxylovou skupinou (-OR). Premena poloacetálu na acetál je SN1 reakcia.
Z ketónov vznikajú poloketály a ketály. Ich tvorba je pomalšia, než tvorba poloacetálov acetálov. Na zvýšenie výťažku ketálov alebo acetálov je možné odstraňovať vodu počas reakcie, na základe Le Châtelierovho princípu. 

</doc>
<doc id="664970" url="https://sk.wikipedia.org/wiki?curid=664970" title="Ketál">
Ketál



</doc>
<doc id="664971" url="https://sk.wikipedia.org/wiki?curid=664971" title="Poloketál">
Poloketál



</doc>
<doc id="664972" url="https://sk.wikipedia.org/wiki?curid=664972" title="Hemiacetál">
Hemiacetál



</doc>
<doc id="664973" url="https://sk.wikipedia.org/wiki?curid=664973" title="Hemiketál">
Hemiketál



</doc>
<doc id="664982" url="https://sk.wikipedia.org/wiki?curid=664982" title="Eugen Magda">
Eugen Magda

Eugen Magda (* 19. november 1939, Hraň† 17. marec 2021, Košice) bol slovenský športový novinár, publicista a spisovateľ.
Štúdium.
Po skončení Jedenásťročnej strednej školy v Trebišove absolvoval štúdium na Filozofickej fakulte Univerzity Komenského v Bratislave, odbor archívnictvo.

</doc>
<doc id="664983" url="https://sk.wikipedia.org/wiki?curid=664983" title="Ruská ruleta">
Ruská ruleta

Ruská ruleta môže byť:

</doc>
<doc id="664984" url="https://sk.wikipedia.org/wiki?curid=664984" title="Jozef Bobalik">
Jozef Bobalik

Jozef Bobalik (* 4. august 1928, Lukov† 26. marec 2021, Prešov) bol slovenský politický väzeň sovietskeho režimu.
V dôsledku agitácie na východnom Slovensku sa pridal k optantom do Sovietskeho zväzu (výmena obyvateľstva medzi ČSR a ZSSR na základe dohody z 10. júla 1946).
Na ukrajinskom území z prinútenia prečítal protistalinský leták, za čo bol v 1948 zatknutý a následne odsúdený na prácu v lágroch.
Prešiel viacerými lokalitami GULAG-u. Skúsenosti z Kolymského kraja zachytil v autobiografickej knihe "Sedem rokov na Severe" a vypovedal o nich v dokumentárnom filme "Prežili sme gulag" (ÚPN, 2008, réžia O. Krajňák). Na jeho optantskej skúsenosti je založený dokumentárny film "Jozef a jeho bratia" (ÚPN, 2009, réžia Anna A.Hlaváčová), dostupný v slovenskej verzii i vo verzii s anglickými titulkami. 
Za svedectvo o tom, čo znamenal stalinizmus pre presídlencov z ČSR, mu bola v roku 2018 udelená cena Prešovského samosprávneho kraja.

</doc>
<doc id="664989" url="https://sk.wikipedia.org/wiki?curid=664989" title="Anna Jakab Rakovská">
Anna Jakab Rakovská

Mgr. art. Anna Jakab Rakovská (* 4. jún 1993, Prešov) je slovenská herečka. V roku 2012 absolvovala Gymnázium Jána Adama Raymana v Prešove. V roku 2024 sa umiestnila v tanečnej show Let’s Dance na treťom mieste.
Osobný život.
S manželom, hercom Róbertom Jakabom, majú dcéru Agnes (* 2020) a syna Ondreja (* 2022).

</doc>
<doc id="664990" url="https://sk.wikipedia.org/wiki?curid=664990" title="Špina (rozlišovacia stránka)">
Špina (rozlišovacia stránka)

Špina môže byť:

</doc>
<doc id="664996" url="https://sk.wikipedia.org/wiki?curid=664996" title="Laktol">
Laktol

Laktol je cyklický ekvivalent poloacetálu alebo poloketálu. Táto zlúčenina vzniká intramolekulárnou nukleofilnou adíciou hydroxylovej skupiny na karbonylovú skupinu aldehydu alebo ketónu.
Laktoly sa v roztokoch často nachádzajú v rovnováhe s príslušnými hydrodyaldehydmi. Táto rovnováha môže byť posunutá oboma smermi v závislosti na veľkosti kruhu a iných konformačných efektoch.
Laktolová funkčná skupina sa v prírode bežne vyskytuje v štruktúre aldózových cukrov.
Chemická reaktivita.
Laktoly môžu podliehať rôznym chemickým reakciám, a to napríklad:

</doc>
<doc id="664997" url="https://sk.wikipedia.org/wiki?curid=664997" title="Cesta III. triedy 2176 (Slovensko)">
Cesta III. triedy 2176 (Slovensko)

Cesta III. triedy číslo 2176 ("III/2176", staré číslo "III/065038") je cesta III. triedy na Slovensku v okrese Turčianske Teplice. Jej celková dĺžka je 7,283 km. 
Priebeh.
Cesta začína v meste Turčianske Teplice v miestnej časti Diviaky ako pokračovanie ulice Červenej armády a pokračuje smerom na sever do obce Malý Čepčín. Tu je križovatka s cestami III/2178 a III/2180 a železničné priecestie s traťou 170. Prechádza osadou Diaková a odpája sa od nej cesta III/2181 smerom do Ivančinej. Pokračuje na sever paralelne so železničnou traťou do Jazernice, kde sa odpája cesta III/2185. Za Jazernicou ešte priberá cestu III/2187 do Bodovíc a Blažoviec, prechádza cez rieku Turiec a končí na križovatke ciest II/519 a III/2194 v obci Moškovec.
Stav.
Podľa údajov z roku 2008 bola cesta na úseku dlhom 7,283 km (100 % priebehu) vo vyhovujúcom stave. V roku 2019 prebehlo zosilnenie povrchu vozovky na dĺžke 600 m, počínajúc od začiatku cesty smerom do Jazernice. 

</doc>
