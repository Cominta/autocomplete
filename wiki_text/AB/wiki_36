<doc id="231385" url="https://sk.wikipedia.org/wiki?curid=231385" title="François Fillon">
François Fillon

François Fillon (* 4. marec 1954, Le Mans, Francúzsko) je francúzsky politik a predseda francúzskej vlády v rokoch 2007 - 2012.
Kariéra.
Ako člen UMP sa v roku 2002 stal ministrom sociálnych vecí premiéra Jeana-Pierra Raffarina. 
V roku 2004 sa stal ministrom národného vzdelávania a uviedol do platnosti diskutovaný návrh reformy školstva. V roku 2005 nedostal vo vláde Dominiqua de Villepina kreslo, bol však zvolený senátorom za departement Sarthe. Rola politického poradcu v úspešnej kandidatúre Nicolasa Sarkozyho na prezidenta republiky mu vyniesla post predsedu vlády.

</doc>
<doc id="231386" url="https://sk.wikipedia.org/wiki?curid=231386" title="Terrence Trammell">
Terrence Trammell

 
 
 
 
 
 
Terrence Trammell (* 23. november 1978, Atlanta, Georgia, USA) je americký atlét, venujúci sa behu na 110 m cez prekážky. Je dvojnásobným strieborným medailistom z letných olympijských hier. Trammell sa narodil Julie a Rogerovi.
Vrcholové podujatia.
Osaka 2007.
Na MS v atletike 2007 skončil Trammell na druhom mieste. Bežal v piatej dráhe. Jeho výsledný čas bol 12,99 s a na prvého Liou Sianga strácal 4 stotiny sekundy. Mal najhoršiu štartovú reakciu - 0,205 s.

</doc>
<doc id="231395" url="https://sk.wikipedia.org/wiki?curid=231395" title="Jean-Dominique Bauby">
Jean-Dominique Bauby

Jean-Dominique Bauby (* 23. apríl 1952, Paríž, Francúzsko – † 9. marec 1997, Berck) bol francúzsky novinár, autor a editor francúzskeho módneho magazínu ELLE.
8. decembra 1995 vo veku 43 rokov, utrpel masívnu mozgovú príhodu, na základe ktorej ochrnul. Keď sa po 20 dňoch prebral bol schopný jedine žmurkať ľavým očným viečkom. Tento ojedinelý stav sa nazýva Locked-in Syndrome. Stav, v ktorom sú mentálne schopnosti nedotknuté, ale celé telo je paralyzované. Bauby schudol viac ako 27 kilogramov počas 20 týždňov po mozgovej príhode. 
Kniha.
Napriek svojmu zdravotnému stavu napísal knihu "Skafander a motýľ" a to len pomocou žmurkania pri započutí toho ktorého písmena z radu písmen. Tento rad písmen mu opakovane čítala jeho asistentka Claude Mendibil. Bauby si musel vopred premyslieť všetko, o čom chcel "napísať" a vyjadriť to po písmenku. Urobiť diktovanie jednoduchším mu pomohla špeciálna abeceda, v ktorej boli po poradí usporiadané hlásky podľa frekvencie ich výskytu vo francúzskom jazyku. Kniha bola publikovaná vo Francúzsku v roku 1997. Bauby zomrel dva dni po jej vydaní na zápal pľúc. Pochovaný je na cintoríne Père-Lachaise v Paríži.
Film.
V roku 2007, nakrútil režisér Julian Schnabel filmovú verziu knihy Skafander a motýľ. V hlavnej úlohe sa predstavil Mathieu Amalric ako Bauby. Tento film priniesol Schnabelovi cenu za najlepšiu réžiu na filmovom festivale v Cannes, Zlatý glóbus a oscarovú nomináciu na najlepšieho režiséra.

</doc>
<doc id="231403" url="https://sk.wikipedia.org/wiki?curid=231403" title="Francois Fillon">
Francois Fillon



</doc>
<doc id="231404" url="https://sk.wikipedia.org/wiki?curid=231404" title="AK-103">
AK-103

AK-103 je útočná puška sovietskej výroby, vznikla zdokonalením predchádzajúcich dvoch typov AK-47 a AK-74. Hlavný rozdiel spočíva v tom, že ako materiál pažby a predpažbia sa namiesto dreva použil odolný plast. Kaliber zbrane je 7,62 mm.
Samopal AK-103 má celkovú dĺžku 943 mm, hmotnosť 3,4 kg (bez zásobníka), rýchlosť streľby je približne 600 rán/min a úsťová rýchlosť 700 m/s.

</doc>
<doc id="231407" url="https://sk.wikipedia.org/wiki?curid=231407" title="535. čata Slovákov">
535. čata Slovákov

535. čata Slovákov bola čata Armie Krajovej založená v roku 1943 zo Slovákov žijúcich vo Varšave. Jej členovia po vypuknutí povstania nosili na rukáve zvláštnu pásku so slovenskou trikolórou a slovenským znakom (na rozdiel od bielo-červenej pásky ostatných príslušníkov AK).
Bojovala vo Varšavskom povstaní v skupine „Kryska“, ktorá pôsobila v štvrti "Czerniakow". V dobe povstania bol jej veliteľom podporučík Miroslav Iringh („Stanko“).

</doc>
<doc id="231409" url="https://sk.wikipedia.org/wiki?curid=231409" title="Slovenský futbalový zväz">
Slovenský futbalový zväz

Slovenský futbalový zväz, skrátené SFZ, je najvyšší futbalový orgán v slovenskom futbale, futsale a plážovom futbale. Vznikol v roku 1938. Organizuje futbalové súťaže (napr. Fortuna liga). Sídli na Tomášikovej ulici v Bratislave a od roku 1994 je členom Medzinárodnej futbalovej federácie. Členom Únie európskych futbalových zväzov sa stal v roku 1993. Prezidentom je Ján Kováčik.

</doc>
<doc id="231410" url="https://sk.wikipedia.org/wiki?curid=231410" title="Tanorexia">
Tanorexia

Tanorexia je psychická porucha, pri ktorej si človek namýšľa, že jeho pokožka je veľmi bledá, a preto sa neustále vystavuje slnečnému žiareniu, často až do úplného spálenia. Prehnané opaľovanie môže pokožku vážne poškodiť a prispieť k vzniku najzhubnejšieho kožného nádoru.

</doc>
<doc id="231411" url="https://sk.wikipedia.org/wiki?curid=231411" title="Andrew Howe">
Andrew Howe

 
 
 
 
Andrew Howe (* 12. máj 1985, Los Angeles, Kalifornia, USA) je taliansky atlét, venujúci sa skoku do diaľky.
Vrcholové podujatia.
Osaka 2007.
Na MS v atletike 2007 skončil na druhom mieste. Pred poslednou sériou pokusov bol na štvrtom mieste. Posledný skok sa mu vydaril - skočil si osobný rekord (8,47 m). V tej chvíli bol na prvom mieste. Úplne posledný pokus v celej súťaži mal Irving Saladino. Aby predstihol Howa, musel skočiť osobný rekord, čo sa mu nakoniec podarilo (8,57 m).

</doc>
<doc id="231414" url="https://sk.wikipedia.org/wiki?curid=231414" title="Barbora Špotáková">
Barbora Špotáková

 
 
 
 
 
 
Barbora Špotáková (* 30. jún 1981, Jablonec nad Nisou) je česká atlétka a úradujúca svetová rekordmanka v hode oštepom. 
Vrcholové podujatia.
Osaka 2007.
Na MS v atletike 2007 vyhrala pokusom z tretej série (67,07 m). Druhá Christina Obergföllová zaostala o 61 cm.
Názory.
Podľa Andreasa Thorkildsena má predpoklady, aby hodila 75 metrov.

</doc>
<doc id="231415" url="https://sk.wikipedia.org/wiki?curid=231415" title="Robert Harting">
Robert Harting

 
 
 
Robert Harting (* 18. október 1984, Cottbus, Nemecko) je nemecký atlét, diskár.
Vrcholové podujatia.
Osaka 2007.
Na MS v atletike 2007 skončil na druhom mieste výkonom z druhej série (66,68 m). Za prvým Gerdom Kanterom zaostal o 2 m a 26 cm.

</doc>
<doc id="231417" url="https://sk.wikipedia.org/wiki?curid=231417" title="Majstrovstvá sveta v atletike">
Majstrovstvá sveta v atletike

Majstrovstvá sveta v atletike je atletické podujatie, ktoré sa koná každé dva roky. Výnimkou bolo rozmedie v rokoch 1983 až 1991, kedy sa konali každé štyri roky. Prvé majstrovstvá sveta sa konali v Helsinkách v roku 1983. V súčasnosti sa súťaží v 47 disciplínach.

</doc>
<doc id="231420" url="https://sk.wikipedia.org/wiki?curid=231420" title="LOH 2000">
LOH 2000



</doc>
<doc id="231421" url="https://sk.wikipedia.org/wiki?curid=231421" title="John Carlos">
John Carlos

 
 
John Carlos (* 5. jún 1945, New York, New York, USA) je bývalý americký atlét, ktorý sa venoval šprintérskym tratiam. Na letných olympijských hrách 1968 v behu na 200 metrov skončil tretí. 
Mexico City 1968.
John Carlos spolu s Tommiem Smithom počas štátnej hymny USA na stupňoch víťazov zdvihli zaťatú ruku v čiernej rukavici a sklonili hlavu na znak utláčania černochov v USA. Za to boli vyhodení z olympijskej dediny.

</doc>
<doc id="231423" url="https://sk.wikipedia.org/wiki?curid=231423" title="Diaľnica A560 (Nemecko)">
Diaľnica A560 (Nemecko)

Bundesautobahn 560 je 13 kilometrov dlhá diaľnica spájajúca diaľnicu A 59 s diaľnicou A 3 a s mestom Hennef. Vybudovaná bola v 90. rokoch 20. storočia.

</doc>
<doc id="231432" url="https://sk.wikipedia.org/wiki?curid=231432" title="Nadine Kleinertová">
Nadine Kleinertová

 
 
 
 
 
 
Nadine Kleinertová (* 20. október 1975, Magdeburg) je nemecká atlétka, venujúca sa vrhu guľou. Na letných olympijských hrách 2004 získala striebornú medailu.
Vrcholové podujatia.
Osaka 2007.
Na MS v atletike 2007 skončila na treťom mieste pokusom z piatej série (19,77 m). Bol to jej rekord sezóny 2007 Na prvú Valeriu Viliovú strácala 77 cm.

</doc>
<doc id="231434" url="https://sk.wikipedia.org/wiki?curid=231434" title="André Bucher">
André Bucher

 
 
 
André Bucher (* 19. október 1976, Neudorf) je bývalý švajčiarsky atlét, ktorý sa venoval behu na 800 m.
V roku 2001 vyhral jackpot na seriáli mítingov zvaných Zlatá liga spolu s ďalšími piatimi atlétmi. V máji 2007 sa rozhodol ukončiť kariéru.

</doc>
<doc id="231437" url="https://sk.wikipedia.org/wiki?curid=231437" title="Alfred Yego">
Alfred Yego



</doc>
<doc id="231438" url="https://sk.wikipedia.org/wiki?curid=231438" title="Guitar Battle (album)">
Guitar Battle (album)

Guitar Battle je zoskupenie gitarových majstrov, ktorí dali na tomto albume pôvodným skladbám nový, svieži nádych.

</doc>
<doc id="231439" url="https://sk.wikipedia.org/wiki?curid=231439" title="Wally Masur">
Wally Masur

Wally Masur (* 13. máj 1963, Southampton, Spojené kráľovstvo) je bývalý austrálsky profesionálny tenista. Počas svojej kariéry vyhral 3 turnaje ATP v dvojhre a 16 turnajov vo štvorhre.

</doc>
<doc id="231441" url="https://sk.wikipedia.org/wiki?curid=231441" title="Čičava (hrad)">
Čičava (hrad)

Čičava alebo Čičva je zrúcanina hradu z 13. storočia stojaca na zalesnenom výbežku Beskydského predhoria v podcelku Mernícka pahorkatina, nad obcou Sedliská – miestna časť Podčičva. Nachádza sa južným smerom od vodnej nádrže Veľká Domaša v nadmorskej výške Hrad poškodilo posledné Rákociho povstanie v roku 1711 a odvtedy je zrúcaninou. Z hradného kopca sú ďaleké výhľady.
Hrad Čičava bol v roku 1963 vyhlásený za kultúrnu pamiatku.
Od roku 2014 prebieha rekonštrukcia a záchrana hradu občianskym združením "Pro futuro hradu Čičva", ktoré je členom záujmového združenia "Zachráňme hrady". Hradný areál je voľne prístupný pre návštevníkov.
Historické názvy.
V roku 1270 sa prvýkrát spomína územie, kde dnes hrad stojí, ako "Chichywa", v rámci donácie uhorského kráľa Štefana V. šľachticovi Reynoldovi, za verné služby a zásluhy preukázané na výpravách kráľovského vojska. Neskôr v roku 1316 je už prvýkrát spomínaný aj samotný hrad ako "castrum Chychowa", "Chychua". Jedná sa o listinu, ktorou magister Peter, pravdepodobne Reynoldov vnuk, odmenil Mikuláša Peresa, kastelána na hrade Čičava, majetkom Tuzsér za úspešnú obranu hradu. Podľa všetkého išlo o odrazenie útoku Petra, syna Petra Peteňa, zemplínskeho účastníka povstania proti kráľovi, pri ktorom kastelán Mikuláš stratil ľavú ruku a jeho brat Štefan i traja ďalší členovia hradnej posádky prišli o život.
Dejiny.
Hrad bol pravdepodobne postavený v rokoch 13091316 a stal sa strážnou pevnôstkou pri priesmyku „Poľská brána“ (Porta Polonica). Bol strediskom rozsiahleho panstva, ku ktorému patrilo viac než 60 obcí.
V roku 1527 bol župným zhromaždiskom a sídlom archívu Zemplínskej stolice. V tom istom roku ho Ján Zápoľský dobyl a podpálil. Pri požiari zhorel i archív Zemplínskej stolice. Hrad však znovu opravili a zrenovovali.
V roku 1575 sa v neďalekom Vranove nad Topľou konala svadba Františka Nádašdyho s Alžbetou Bátoriovou. Súčasťou nevestinho vena bol aj hrad Čičava. V roku 1610 ho do vena dostala Alžbetina dcéra Katarína, ktorá sa vydala za Juraja Drugeta z Humenného. Týmto sa dostal hrad do rúk Drugetovcov, ktorí sa zaslúžili o jeho najväčší rozmach.
V roku 1684 ho dobyli Tököliho vojská. V roku 1704 sa ho zmocnili vojská Františka II. Rákociho. Poškodené časti opravili a hrad zabezpečili. V rukách rákociovských povstalcov bol až do roku 1711, kedy sa rákociovský veliteľ gróf František Barkóci pridal na stranu cisárskych vojsk a vydal im hrad, ktorý dal cisársky generál Laucken zbúrať.
Súčasný stav.
V súčasnosti je hrad od roku 2014 v rekonštrukcii, badateľné sú pokroky rekonštrukčných prác, ktoré robí občianske združenie "Pro futuro hradu Čičva". Okolie hradu je vyčistené od náletových drevín a stromov a sprístupnené pre návštevníkov.
Turizmus.
Na hrad je možné dostať sa pešo z mesta Vranov nad Topľou po modrej turistickej značke, ktorá začína pri železničnej a autobusovej stanici v meste a dovedie turistov k rázcestiu "Dubina", odkiaľ sa pokračuje po zelenej turistickej značke na hrad. Možný je výstup aj z obce Benkovce po zelenej turistickej značke.
Najľahší je výstup z miestnej časti Podčičva obce Sedliská po zelenej turistickej značke.

</doc>
<doc id="231444" url="https://sk.wikipedia.org/wiki?curid=231444" title="Bill Scanlon">
Bill Scanlon

William Neil Scanlon (* 13. november 1956, Dallas, Texas, USA† 2. jún 2021, Park City, Utah) bol americký profesionálny tenista. Počas svojej kariéry vyhral 6 turnajov ATP vo dvojhre a 2 turnaje vo štvorhre.

</doc>
<doc id="231445" url="https://sk.wikipedia.org/wiki?curid=231445" title="Vlastislav Mareček">
Vlastislav Mareček

Vlastislav Mareček (* 15. apríl 1966, Uherské Hradiště – † 2. september 2007, Praha) bol český futbalový hráč a tréner.
Ako hráč hrával za FK Kunovice (1974-89), kde začala jeho trénerská kariéra (1989-94). Ďalej trénoval Synot Staré Město (1994-95), Zlín (1995-04), FK Teplice (2004-06). Pôsobil aj ako asistent trénera v mládežníckych reprezentáciach ČR do 16 rokov (1997-98), do 18 rokov (1998-2000), do 20 rokov (2000-01), do 19 rokov (2002-03), do 21 rokov (2004-07).
Bilancia v českej lige - 106 zápasov, 45 výhier, 31 remíz, 30 prehier.
Zomrel na rakovinu v nemocnici na Karlovom námestí. S manželkou Hanou mali dvoch synov - Martina a Davida.

</doc>
<doc id="231446" url="https://sk.wikipedia.org/wiki?curid=231446" title="Peter Doohan">
Peter Doohan

Peter Doohan (* 2. máj 1961, Newcastle, Austrália† 21. júl 2017) bol austrálsky profesionálny tenista. Počas svojej kariéry vyhral 1 turnaj ATP v dvojhre a 5 turnajov vo štvorhre.
Dňa 21. júla 2017 zomrel na amyotrofickú laterálnu sklerózu.

</doc>
<doc id="231447" url="https://sk.wikipedia.org/wiki?curid=231447" title="Lijepa naša domovino">
Lijepa naša domovino

Pieseň Lijepa naša domovino () je štátnou hymnou Chorvátska. Pôvodne bola hymnou Chorvátskej ľudovej republiky v rámci Juhoslávie a po osamostatnení Chorvátska v roku 1991 chorvátskou hymnou zostala. Text, ktorý napísal Antun Mihanović, bol prvýkrát uverejnený v roku 1835 pod názvom "Horvatska domovina". Hudbu zložil v roku 1846 Josip Runjanin.

</doc>
<doc id="231449" url="https://sk.wikipedia.org/wiki?curid=231449" title="Vlajka - Chorvátsko">
Vlajka - Chorvátsko



</doc>
<doc id="231450" url="https://sk.wikipedia.org/wiki?curid=231450" title="Elektronický šport">
Elektronický šport

Elektronický šport, skrátene ešport, je súťažné hranie počítačových hier ako profesionálneho športu. Z angličtiny a iných jazykov sú používané ešte názvy e-sport, eSport, professional gaming alebo pro gaming (v preklade profesionálne hranie), cybersport.
Najbežnejšie žánre počítačových hier v elektronických športoch sú multiplayer online battle arena (MOBA), first-person shooter (FPS), fighting, kartové hry, battle royale a strategická hra v reálnom čase (RTS). Známe počítačové hry alebo série v elektronických športoch sú "League of Legends", "Dota", "Counter-Strike", "VALORANT", "Overwatch", "Street Fighter", "Super Smash Bros." a "StarCraft". Súťaže ako "League of Legends" World Championship, The International v "Dota 2", Evolution Championship Series (EVO) vo fighting hrách a Intel Extreme Masters patria medzi najznámejšie v elektronických športoch. Niektoré súťaže majú formu ligy so sponzorovanými tímami, napríklad "Overwatch" League. Hoci otázka označovania elektronických športov ako skutočný šport zostáva sporná, objavil sa popri tradičných športoch na niektorých mnohonárodných podujatiach v Ázii, pričom o ich začlenení do budúcich olympijských hier diskutoval aj Medzinárodný olympijský výbor.
Koncom 10. rokov 21. storočia bolo predpokládané, že počet sledovateľov elektronických športov narástie na 495 milíonov a príjmy narástu na viac ako 1 miliárd €, pričom Čína v roku 2020 tvorila 35% celosvetových príjmov z elektronických športov.
Hry.
Profesionálni hráči súťažia vo viacerých hrách. Súťaže v polovici 90. rokov 20. storočia boli hlavne vo fighting hrách a first-person shooter. Po prelome storočia sa strategické hry v reálnom čase stali nesmierne populárne v internetových kaviarňach v Južnej Kórei, čo malo veľký dopad na vývoj celosvetového elektronického športu. Súťaže existujú vo viacerých hrách a tituloch, ale najznámejšie hry v skorých 20. rokoch 21. storočia sú ', "Call of Duty", "League of Legends", "Dota 2", "Fortnite", "Rocket League", "VALORANT", ', "Super Smash Bros. Melee", "StarCraft II" a "Overwatch". "Hearthstone" spopularizoval digitálne zberateľské kartové hry (DCCG) od jeho vydania v 2014.

</doc>
<doc id="231451" url="https://sk.wikipedia.org/wiki?curid=231451" title="John Wesley Carlos">
John Wesley Carlos



</doc>
<doc id="231452" url="https://sk.wikipedia.org/wiki?curid=231452" title="Peter George Norman">
Peter George Norman



</doc>
<doc id="231453" url="https://sk.wikipedia.org/wiki?curid=231453" title="Peter Norman">
Peter Norman

Peter George Norman (* 15. jún 1942, Melbourne, Austrália – † 3. október 2006, Melbourne) bol austrálsky atlét venujúci sa šprintérskym vzdialenostiam. Má striebornú medailu z letných olympijských hier 1968 z behu na 200 metrov (20,06 s). S týmto časom je až do súčasnosti austrálskym rekordérom. 
Norman bol na stupni víťazom spolu s Johnom Carlosom a Tommiem Smithom, keď obaja bojovali za práva černochov v USA.

</doc>
<doc id="231455" url="https://sk.wikipedia.org/wiki?curid=231455" title="Tommie Smith">
Tommie Smith

 
 
Tommie Smith (* 5. jún 1944, Clarksville, Texas, USA) je bývalý americký atlét venujúci sa behu na 200 metrov. Na letných olympijských hrách 1968 získal zlatú medailu v behu na 200 metrov vo svetovom rekorde 19,83 s.
Mexico City 1968.
Spolu s Johnom Carlosom počas štátnej hymny USA na stupňoch víťazov zdvihli zaťatú ruku v čiernej rukavici a sklonili hlavu na znak utláčania černochov v USA. Za to boli vyhodení z olympijskej dediny.

</doc>
<doc id="231456" url="https://sk.wikipedia.org/wiki?curid=231456" title="Extreme Volume II Live">
Extreme Volume II Live

Extreme Volume II Live je druhým živým albumom skupiny Racer X. Aj keď rozdiel medzi Extreme Volume Live a Volume 2 sú 4 roky, skladby na oboch albumoch boli nahrané súčasne.

</doc>
<doc id="231458" url="https://sk.wikipedia.org/wiki?curid=231458" title="Michael Duane Johnson">
Michael Duane Johnson



</doc>
<doc id="231459" url="https://sk.wikipedia.org/wiki?curid=231459" title="Michael Duane Johnson (atlét)">
Michael Duane Johnson (atlét)



</doc>
<doc id="231461" url="https://sk.wikipedia.org/wiki?curid=231461" title="Michael Johnson (atlét)">
Michael Johnson (atlét)

Michael Duane Johnson (* 13. september 1967, Dallas, Texas, USA) je bývalý americký atlét - bežec, štvornásobný olympijský víťaz a osemnásobný majster sveta. Je jedným z najlepších šprintérov celej atletickej histórie.
V rokoch 1999 - 2016 držal svetový rekord v behu na 400 metrov (43,18 s) a od roku 1992 bol spoludržiteľom svetového rekordu v štafete na 4 × 400 m (2:55,74). V tejto štafete bol síce najpomalší zo štvorice (44,7 s), no o rok neskôr USA rekord vylepšili (2:54,29) a vtedy už bol najrýchlejší (42,91 s).
V rokoch 1996 – 2008 držal svetový rekord v behu na 200 metrov (19,32 s).
Jeho najslávnejšia chvíľa bola na olympijských hrách v Atlante v roku 1996, kde zvíťazil ako dosiaľ jediný muž na tratiach 200 m i 400 m, pričom na kratšej trati zabehol vtedy nový svetový rekord 19,32 s. Prvú stovku prebehol za 10,12 s, ale obdivovaný výkon podal v druhej, letmej časti, kedy druhú stovku prebehol za rekordných 9,20 s. Jeho rekord prekonal až Usain Bolt časom 19,30 v roku 2008 na olympijských hrách v Pekingu, a potom časom 19,19 na majstrovstvách sveta v Berlíne.
Johnsona charakterizoval jeho typický štýl behu v záklone. Povestná je jeho séria viac než dvadsiatich zabehnutých časov pod 44 s na trati 400 m, k čomu sa dosiaľ žiadny iný atlét ani nepriblížil. Ako jediný tiež dokázal bežať hladkú štvorstovku (vo finiši štafety na 4×400 m) pod 43 sekúnd časom 42,91 s (1995). Až do olympijských hier v Riu v roku 2016, kedy jeho čas prekonal juhoafrický bežec Wayde van Niekerk časom 43,03 s, bol tiež držiteľom svetového rekordu 43,18 s na trati 400 m. Do roku 2005 mu patril i svetový rekord v halovej štvorstovke (44,63 s z roku 1995).
Svoju hviezdnu kariéru zakončil po olympijských hrách v Sydney v roku 2000, teraz sa venuje najmä trénerskej a komentátorskej práci.
V roku 1996 a 1999 sa stal víťazom ankety Atlét sveta.

</doc>
<doc id="231462" url="https://sk.wikipedia.org/wiki?curid=231462" title="Ségolène Royalová">
Ségolène Royalová

Marie-Ségolène Royalová (* 22. september 1953 Dakar, Senegal) je francúzska politička, členka Socialistickej strany, bývalá ministerka životného prostredia a prvá žena, ktorá postúpila do druhého kola francúzskych prezidentských volieb. Je dcérou dôstojníka francúzskej koloniálnej posádky. Od konca 70. rokov 20. storočia do roku 2007 bol jej životným partnerom François Hollande, 24. prezident Francúzska. Majú spolu štyri deti.

</doc>
<doc id="231465" url="https://sk.wikipedia.org/wiki?curid=231465" title="Eddie Edwards (tenista)">
Eddie Edwards (tenista)

Eddie Edwards (* 3. júl 1956, Johannesburg, Južná Afrika) je bývalý juhoafrický profesionálny tenista. Počas svojej kariéry vyhral 1 turnaj ATP vo štvorhre a 3 turnaje vo štvorhre.

</doc>
<doc id="231469" url="https://sk.wikipedia.org/wiki?curid=231469" title="Vrt">
Vrt

Vrt je všeobecný termín pre akúkoľvek dlhú šachtu vyhĺbenú do pôdy, ľadu alebo podložnej horniny v horizontálnom alebo vertikálnom smere. Vrty môžu byť vyhĺbené pre najrôznejšie účely, ako je získavanie vody a ďalších tekutín (napr. ropy), alebo plynných látok, napr. zemného plynu. Vrty sú tiež používané pri geotechnickom a geologickom prieskume, vyhľadávaní ložísk nerastných surovín, alebo ako podporné zariadenia pri stavbách v oblastiach s vysokou hladinou podzemnej vody. Vrtmi sa tak často získavajú in situ vzorky vody, pôdy, alebo vrtné jadrá hornín, ktoré sú potrebné pre ďalší laboratórny výskum. Niektoré vrty sú využívané na vháňanie vody do zvodnených vrstiev v oblastiach s vyšším geotermickým gradientom. Tu dochádza k ohrevu vody, ktorá tak môže byť pri správnom využití nevyčerpateľným zdrojom geotermálnej energie. Vrty sú často využívané ako studne, kedy je vo vyhĺbenej šachte inštalovaná vertikálna rúrka a výstuž, ktorá zabraňuje zrúteniu jeho stien. Výstuž môže byť perforovaná a slúžiť ako filter zachytávajúci piesok a ďalšie sedimenty.
Geofyzikálne merania vo vrtoch (tzv. karotáž) umožňujú získať informácie o fyzikálnych vlastnostiach hornín, kvapalín vo vrte a jeho celkovom technickom stave.
Na hĺbenie vrtov sa využívajú rôzne vrtné súpravy, najmenšie z nich sú ručné vrtáky určené pre hĺbenie plytkých vrtov v nespevnených kvartérnych sedimentoch.
Najhlbšie vrty.
Vo svete.
Najhlbší vrt označený SG-3 bol vyhĺbený pri meste Zapoľarnyj v Rusku na polostrove Kola. Práce na ňom sa začali 24. mája 1970 a skončili v roku 1989, kedy dosahoval hĺbku . Cieľom vrtu bolo nájsť, predtým geofyzikálne predpokladanú hranicu medzi bazaltovou a granitovou vrstvou kôry. Neskôr bol vyhĺbený rad vrtov s väčšou dĺžkou, tieto však nikdy nedosiahli hĺbku Kolského superhlbokého vrtu.
Najhlbší vrt v Nemecku je vedecký vrt KTB hlboký 9101 m realizovaný pri obci Windischeschenbach v okrajovej časti Českého masívu.
Najhlbšie vrty na Slovensku.
Najhlbším vrtom na Slovensku je vrt Šaštín-12 dosahujúci 6 505 m, ktorý bol realizovaný v roku 1975. Najhlbším vrtom v Česku je vrt Jablůnka 1 realizovaný v roku 1982, ktorý dosahuje hĺbku 6 506 m, teda iba o 1 m hlbší.
Podľa Registra vrtov ŠGÚDŠ (2025) je 13 najhlbších vrtov:

</doc>
<doc id="231470" url="https://sk.wikipedia.org/wiki?curid=231470" title="Andy Timmons">
Andy Timmons

Andy Timmons (* 26. júl 1963, Evansville, Indiana, USA) je americký gitarista, ktorý hral v skupinách Danger Danger, Pawn Kings a Andy Timmons Band (ATB).
Ako gitarista americkej pop-metalovej skupiny Danger Danger, robil predskokana na svetovom turné skupín KISS a Alice Cooper. Predal cez milión nosičov na celom svete, mal dve videá #1 na hudobnej stanici MTV. Jeho diskografia zahŕňa 7 sólových albumov, ktorých štýl je od gitarových inštrumentálok cez blues až k popu. 
Bol gitarovým poradcom pri nahrávaní albumu bubeníka Simona Phillipsa, nahrával koncertné CD s Oliviou Newton-Johnovou (Andy bol jej hudobný riaditeľ a gitarista na niekoľkých amerických koncertoch), nahrával na dvoch albumoch Kipa Wingera, nahrávací poradca Pauly Abdul, Paula Stanleyho a podieľal sa aj pri tvorbe niekoľkých zvučiek pre rádiá a televíziu. Hral aj spolu so Steve Vaiom a Joe Satrianim, Eric Johnsonom, Steve Morsem, Mike Sternom, Ace Frehleym, Ted Nugentom a Pierre Bensusanom, takisto ako jeho obľúbené spevácke hviezdy 60. rokov, akými boli Beach Boys, Lesley Gore a Gordon Waller.
Andy Timmons vydal vo vydavateľstve Favored Nations dva albumy. Prvým je "That Was Then, This Is Now" a druhým "Resolution" (2. mája 2006). Album "Resolution" nahral so skupinou Andy Timmons Band v spolupráci s basgitaristom Mike Daaneom bubeníkom Mitch Marineom. Majiteľom hudobného vydavateľstva Favored Nations je Steve Vai.
Podľa Andyho web stánky je jeho rodným mestom Evansville v štáte Indiana, no momentálne býva v Dallase v štáte Texas.

</doc>
<doc id="231471" url="https://sk.wikipedia.org/wiki?curid=231471" title="Umbrella Corporation">
Umbrella Corporation

Umbrella Corporation je fiktívna biochemická spoločnosť z filmovej série Resident Evil a hernej série Resident Evil. Vystupuje vo všetkých šiestich doteraz natočených častiach a dvadsiatich osmich doteraz vydaných hrách (vrátane remakov a ostatních dielov) 
Vo svojich obrovských podzemných laboratóriách ("Hniezdo") uskutočňovala nezákonné a veľmi nebezpečné pokusy. Bola známa ako výhradný dodávateľ liekov, zdravotnej starostlivosti a počítačových technológií. Drvivá väčšina domácností používala ich výrobky. V skutočnosti bol ich hlavný zámer skúmanie a vývoj biochemických a bioorganických zbraní a testy a pokusy na zvieratách. To však zostávalo v tajnosti. Zamestnanci Umbrelly pracujúci v "Hniezde", žili a pracovali v podzemí. Náplň ich práce bola utajená a pre spoločnosť bola prioritou číslo 1.
V prvej časti filmovej série nesúcej názov Resident Evil je korporácia Umbrella ohrozená zvnútra. Jeden zamestnanec predáva informácie von. Tieto informácie majú viesť k zničeniu spoločnosti. To však vyvolá katastrofu. Človek ktorý sa vďaka získaným prístupovým kódom dostane až k samotnému T-vírusu sa rozhodne jednu ampuliek s vírusom zničiť priamo v laboratóriách Umbrelly a to odštartuje desivý kolotoč prvého dielu a vlastne celej filmovej série.
V druhej časti nesúcej názov sa nemŕtvi dostanú z "Hniezda" a ohrozia celé Racoon City. Prioritou pre Umbrellu je teraz evakuovať z mesta pre spoločnosť dôležité osoby, predovšetkým vedcov. Izolovať mesto a nakoniec zničiť celé mesto raketovým útokom.
V tretej časti s názvom je svet jedna veľká púšť, spoločnosť Umbrella teraz sídli opäť v podzemných laboratóriách a snaží sa vyvinúť dokonalý model Alice. Jej originál, teda samotná Alice, zatiaľ križuje svet. Aj tentokrát sa všetko vymyká kontrole a vnútri laboratórií sa po veľkej dávke protilátky mení šéf celého projektu na monštrum. Začína boj medzi korporáciou Umbrella a Alicou a to všetko vo svete nikoho, vo svete nemrtvých, posledných zvyškov ľudí, vo svete, kde už nič nebude ako predtým.
Umbrella Corporation je však spomínaná aj Kerry Thornleyom vo svojom predhovore k piatemu vydaniu základného Diskordiánskeho spisu; Podstata sváru (Principia Discordia).

</doc>
<doc id="231474" url="https://sk.wikipedia.org/wiki?curid=231474" title="Tetra konžská">
Tetra konžská

Tetra konžská ("Phenacogrammus interruptus") je druh ryby z čeľade "Alestiidae".
Pôvod.
Tetra konžská pochádza z Afriky (Kongo).
Opis.
Má veľké šupiny, farebne lesklé podľa osvetlenia. Chvostovú a ritnú plutvu s bielym lemom. Samci sú s pretiahnutou chrbtovou plutvou a predĺženou strednou časťou chvostovej plutvy. Dosahuje veľkosti 9 cm.
Ekológia a biotop.
Tetra konžská je húfna rybka, obávajúca strednú vrstvu vody pomaly tečúcich alebo stojatých vodstiev povodia Konga. Je to všežravec, živí sa vo vodstvách dažďových lesov, chudobných na potravu, hlavne náletovou potravou na vodnej hladine. Je jedinou africkou characidou, ktorá dosiahla väčšieho významu ako akváriová rybka a je často chovaná.

</doc>
<doc id="231476" url="https://sk.wikipedia.org/wiki?curid=231476" title="Phenacogrammus interruptus">
Phenacogrammus interruptus



</doc>
<doc id="231479" url="https://sk.wikipedia.org/wiki?curid=231479" title="Segolene Royal">
Segolene Royal



</doc>
<doc id="231480" url="https://sk.wikipedia.org/wiki?curid=231480" title="Ear X-tacy">
Ear X-tacy

Ear X-tacy je inštrumentálny debut amerického gitaristu Andy Timmonsa.

</doc>
<doc id="231483" url="https://sk.wikipedia.org/wiki?curid=231483" title="Demetrio Albertini">
Demetrio Albertini

Demetrio Albertini (* 23. august, 1971, Besana in Brianza, Taliansko) je bývalý taliansky futbalový stredopoliar, ktorý skončil svoju kariéru v FC Barcelone, ale väčšinu svojej kariéry strávil v drese AC Miláno. Za národný dres odohral 79 zápasov a vsietil 2 góly. Hral na MS 1994 a 1998, ako aj na olympiáde v roku 1992 a ME 2000.

</doc>
<doc id="231487" url="https://sk.wikipedia.org/wiki?curid=231487" title="Jánošíkove dni">
Jánošíkove dni

Jánošíkove dni (v minulosti "Jánošíkov deň") sú medzinárodný folklórny festival. Koná sa každoročne medzi júlom a augustom v obci Terchová. Vystúpenia sa konajú v amfiteátri Nad Bôrami, vo Vrátnej doline a v okolí obce, kde sa prezentuje ľudové umenie, tradície a remeslá. Od roku 1991 má festival medzinárodný charakter. V roku 2018 na festival zavítalo rekordných 82-tisíc návštevníkov. Súčasťou festivalu býva svätá omša a tradičný ozdobený konský sprievod s ľudovými muzikantmi smerujúci do Vrátnej doliny. 
V minulosti sa festival konal najmä vo Vrátnej doline, v súčasnosti sa kultúrne vystúpenia a program konajú v Amfiteátri nad Bôrami.

</doc>
<doc id="231488" url="https://sk.wikipedia.org/wiki?curid=231488" title="Pĺž šikmopásy">
Pĺž šikmopásy

Pĺž šikmopásy alebo pĺž priečnopruhovaný ("Pangio kuhlii") je druh ryby z čeľade pĺžovité "(Cobitidae)".

</doc>
<doc id="231490" url="https://sk.wikipedia.org/wiki?curid=231490" title="Pangio kuhlii">
Pangio kuhlii



</doc>
<doc id="231491" url="https://sk.wikipedia.org/wiki?curid=231491" title="Acanthophthalmus kuhli">
Acanthophthalmus kuhli



</doc>
<doc id="231497" url="https://sk.wikipedia.org/wiki?curid=231497" title="Konflikt (hudobná skupina)">
Konflikt (hudobná skupina)

Konflikt je slovenská punková skupina, ktorá vznikla v roku 1990 ešte pod názvom „"Azyl"“. Skupina Azyl nahrala niekoľko demo singlov, no známou sa stala v roku 1992, keď pod novým názvom „"Konflikt A"“ vydala svoj debutový album "Takí sme". Názov na Konflikt si skupina skrátila v roku 1998.

</doc>
<doc id="231499" url="https://sk.wikipedia.org/wiki?curid=231499" title="Onkológia">
Onkológia

Onkológia (z gréckych slov "ογκος" tumor, zdurenie a "λόγος" veda) je odbor vnútorného lekárstva, ktorý sa zaoberá prevenciou, diagnostikou a nechirurgickou liečbou nádorových ochorení. Tento článok je o lekárskom odbore onkológia.
Odbory onkológie.
Na Slovensku sa môžu lekári špecializovať v štyroch atestačných odboroch zaoberajúcich sa terapiou nádorových ochorení:
Klinická onkológia.
Klinická onkológia je medicínsky odbor zaoberajúci sa prevenciou, diagnostikou, liečbou a komplexnou podpornou liečbou pacientov s nádorovým ochorením.
Radiačná onkológia.
Radiačná onkológia je medicínsky odbor špecializovaný na teóriu a prax liečebnej aplikácie ionizujúceho žiarenia. Vychádza z vedeckých poznatkov rádiobiológie, rádiofyziky a radiačnej techniky, ktoré aplikuje v množstve chorobných stavov, predovšetkým pri zhubných nádoroch. Hlavnou náplňou odboru je liečba zhubných nádorov a niektorých nenádorových ochorení, predovšetkým s využitím ionizujúceho a neionizujúceho žiarenia. Vykonáva sa ako liečba samostatná alebo v kombinácii s inými liečebnými modalitami, najmä liečbou cytostatikami, hormonálnou, biologickou a podpornou liečbou.
Hematológia a transfuziológia.
Hematológia a transfuziológia je medicínsky odbor zaoberajúci sa prevenciou, diagnostikou a liečbou ochorení krvotvorby a podávaním transfúznych liekov.
Pediatrická hematológia a onkológia.
Pediatrická hematológia a onkológia je subšpecializácia medicínskeho odboru pediatria. Zaoberá sa diagnostikou, liečbou a prevenciou nádorových ochorení a ochorení krvotvorby v detskom veku.
Ďalšie odbory starajúce o onkologických pacientov.
Chirurgické odbory.
Onkológia je odbor vnútorného lekárstva, preto nezahŕňa chirurgické výkony. Operačné riešenie nádorov sa vykonáva na indikáciu onkológa a chirurga zaoberajúceho sa príslušnou časťou tela:
Paliatívna starostlivosť.
Lekári z tohto odboru poskytujú podporu a starostlivosť pacientom, pri ktorých sa vyčerpali možnosti alebo dostupnosť liečby modernej medicíny. Cieľom je udržať čo najvyššiu kvalitu života chorého. Starostlivosť spočíva predovšetkým v symptomatickej liečbe ako účinné tíšenie bolesti, zabezpečenie dostatočnej výživy, riešenie obmedzujúcich komplikácií a v neposlednom rade aj v zabezpečení psychickej podpory a psychoterapie.
Dermatológia.
Dermatológia sa zaoberá diagnostikou, liečbou a prevenciou kožných chorôb. Už tradične preto dermatológovia liečia aj kožné nádory, z ktorých najvýznamnejší je malígny melanóm.
Etické problémy onkológie.
V onkologickej praxi sa často objavujú etické otázky a dilemy. Napr .:
Onkologický vývoj a výskum na Slovensku.
Onkologický výskum na Slovensku siaha do polovice 20-teho storočia. Aktuálne sa realizuje na viacerých pracoviskách Slovenskej akadémie vied - v Ústave experimentálnej onkológie, vo Virologickom ústave, v Ústave experimentálnej endokrinológie, v Ústave molekulárnej fyziológie a genetiky, ale aj vo viacerých akademických a klinických pracoviskách Univerzity Komenského v Bratislave a v Martine, Univerzity Pavla Jozefa Šafárika v Košiciach, v Národnom onkologickom ústave, v Onkologickom ústave sv. Alžbety a ďalších inštitúciách.

</doc>
<doc id="231501" url="https://sk.wikipedia.org/wiki?curid=231501" title="Reumatológia">
Reumatológia

Reumatológia je odbor medicíny, ktorý sa zaoberá diagnostikovaním, liečením a prevenciou reumatických ochorení.

</doc>
<doc id="231503" url="https://sk.wikipedia.org/wiki?curid=231503" title="Nefrológia">
Nefrológia

Nefrológia je odbor medicíny, ktorý sa zaoberá obličkami a ich ochoreniami.

</doc>
<doc id="231504" url="https://sk.wikipedia.org/wiki?curid=231504" title="Gerontológia">
Gerontológia

Gerontológia je odbor medicíny, ktorý sa zaoberá procesom starnutia a ochorení týkajúcich sa starnutia.

</doc>
<doc id="231669" url="https://sk.wikipedia.org/wiki?curid=231669" title="Sunny Beach">
Sunny Beach



</doc>
<doc id="231670" url="https://sk.wikipedia.org/wiki?curid=231670" title="Rhoda Griffisová">
Rhoda Griffisová

Rhoda Griffisová (; * 9. január 1965, Raleigh, Severná Karolína, USA) je americká herečka. Známa je najmä tým, že stvárnila mnoho postáv v nezávislých a mainstreamových filmov a televíznych filmov a seriálov.

</doc>
<doc id="231671" url="https://sk.wikipedia.org/wiki?curid=231671" title="Rhoda Griffis">
Rhoda Griffis



</doc>
<doc id="231686" url="https://sk.wikipedia.org/wiki?curid=231686" title="Rýchlostná cesta S8 (Rakúsko)">
Rýchlostná cesta S8 (Rakúsko)

Rýchlostná cesta S8 () je plánovaná rýchlostná cesta v Rakúsku v spolkovej krajine Dolné Rakúsko.
Jej výstavba by mala začať v roku 2021 úsekmi pri Viedni. Dokončenie po hranice so Slovenskom je až vo vzdialenom horizonte. Jej cena by sa mala pohybovať okolo 600 miliónov €. Na Slovensku sa na túto rýchlostnú cestu bude napájať diaľnica D4. 

</doc>
<doc id="231690" url="https://sk.wikipedia.org/wiki?curid=231690" title="Pawn Kings">
Pawn Kings

Pawn Kings album nahrala bluesová skupina Andyho Timmonsa, tzv. jeho "druhé ja skupina". Andy Timmons and Pawn Kings hrali každú stredu v noci v Blue Cat Blues Club v Dallase. Na albume spolupracovali okrem úžasného Tommy Younga na Hammond B3 klávesoch a Mike Medina na basgitare, aj veľa prizvaných muzikantov. Skupina odohrala viac než 290 vystúpení.

</doc>
<doc id="231697" url="https://sk.wikipedia.org/wiki?curid=231697" title="Live (Andy Timmons)">
Live (Andy Timmons)

Live je koncertný album, ktorý nahrala skupina Andy Timmons and Pawn Kings.
Skupina Andyho Timmonsa nahrala tento živý album v auguste 1998 v teraz už nefunkčnom Blue Cat Blues Club v Dallase. Album reprezentuje to najlepšie, čo vzniklo a zaznelo v "Any Given Wednesday" v Blue Cat Blues Clube koncom 90. rokov. Sú na ňom aj prevzaté skladby.

</doc>
<doc id="231699" url="https://sk.wikipedia.org/wiki?curid=231699" title="Zoznam náboženských vodcov v roku 2008">
Zoznam náboženských vodcov v roku 2008

Toto je zoznam náboženských vodcov v roku 2008.

</doc>
<doc id="231701" url="https://sk.wikipedia.org/wiki?curid=231701" title="Patrik Kaminský">
Patrik Kaminský

Patrik Kaminský (* 27. október 1978, Prešov) je slovenský futbalista, ktorý momentálne pôsobí v klube FC Lokomotíva Košice (3. liga). 

</doc>
<doc id="231702" url="https://sk.wikipedia.org/wiki?curid=231702" title="Prvá československá republika">
Prvá československá republika



</doc>
<doc id="231705" url="https://sk.wikipedia.org/wiki?curid=231705" title="Anargyros Prindezis">
Anargyros Prindezis

Anargyros Prindezis (; * 9. september 1937, Vari, Syros, Grécko† 18. marec 2012) bol grécky kňaz, titulárny biskup Gratianopola a apoštolský exarcha gréckokatolíckej cirkvi v Aténach.
Za gréckokatolíckeho kňaza bol vysvätený v roku 1961. V roku 1975 ho pápež Pavol VI. vymenoval za titulárneho biskupa Gratianopola a apoštolského exarchu Gréckej gréckokatolíckej cirkvi v Aténach. 6. augusta 1975 bol vysvätený za biskupa. Úrad exarchu vykonával do 23. marca 2008, keď pápež Benedikt XVI. prijal jeho rezignáciu zo zdravotných dôvodov a za jeho nástupcu vymenoval Dimitria Salachasa.

</doc>
<doc id="231706" url="https://sk.wikipedia.org/wiki?curid=231706" title="Wikipedián">
Wikipedián



</doc>
<doc id="231708" url="https://sk.wikipedia.org/wiki?curid=231708" title="Joey Barton">
Joey Barton

Joey Barton (* 2. september 1982, Liverpool, Anglicko) je bývalý anglický futbalový útočník.

</doc>
<doc id="231709" url="https://sk.wikipedia.org/wiki?curid=231709" title="Michael Carrick">
Michael Carrick

Michael Carrick (* 28. júl 1981, Wallsand) je bývalý anglický futbalový záložník, v minulosti hrajúci v drese Manchestru United. Hrával tiež za kluby West Ham United a Tottenham Hotspur. Jeho herný štýl bol charakteristický presnými prihrávkami a centrami. Za reprezentáciu nastúpil v dvadsiatich zápasoch. 
Klubová kariéra.
Začiatky.
Michael sa narodil v meste Wallsend rodičom Vinceovi a Lynn. Prvýkrát začal hrávať futbal v piatich rokoch. V klube Wallsend Boys Club, kde jeho otec pracoval ako dobrovoľník, hrával po sobotných večeroch malý futbal s piatimi hráčmi na oboch stranách. Počas školských rokov, až do prestupu do West Hamu, hrával Michael na pozícii stredového útočníka. Až vo West Hame začal nastupovať v strede zálohy. 
West Ham.
Počas celého štúdia až po maturitu v roku 1997 bol Michael sledovaný mnohými skautmi z rôznych klubov. Viacero klubov zo severovýchodu, odkiaľ Carrick pochádzal, s ním chcelo podpísať zmluvu, no Michael sa rozhodol pre West Ham. 
Jeho profesionálna kariéra začala v akadémii West Hamu v roku 1998. Dobrý výkon podal vo finále FA Youth Cupu v sezóne 1998 – 99, kde po boku Joe Colea, pomohol k výhre 9:0 nad Coventry City dvoma gólmi. 
Carrick zažil svoj seniorský debut ako striedajúci hráč v auguste 1999, keď pri výhre 3:0 nad Bradfordom City striedal Ria Ferdinanda. V tej sezóne strávil niekoľko mesiacov na hosťovaní v klube Swindon Town a mesiac v klube Birmingham City. Odohral tiež niekoľko zápasov za West Ham. V sezóne 2000 – 01, jeho prvej kompletnej v prvom tíme, sa vďaka dobrým výkonom dostal do nominácie na cenu pre najlepšieho mladého hráča (víťazom sa stal Steven Gerrard z Liverpoolu). 
V sezóne 2002 – 03 bol zranený a West Ham zostúpil z Premier League. Carrick sa rozhodol zostať v klube a odohral ďalšiu sezónu v Prvej divízii. Po tejto sezóne sa o jeho služby začali zaujímať viaceré kluby ako Portsmouth, Tottenham Hotspur a Arsenal. Pôvodne mal prestúpiť do Arsenalu, ale rozhodol sa zostať v klube Patrick Vieira a z tohto transferu zišlo.
Tottenham Hotspur.
Pred sezónou 2004 – 05 prestúpil Carrick do Tottenhamu Hotspur za sumu 2,75 milióna libier. Nasledujúce dve sezóny v klube boli pre Carricka úspešné a Tottenham získal úspechy po veľkých investíciách do nových hráčov a nového manažmentu. Pod vedením manažéra Martina Jola, sa Carrick zo Spurs dostali v sezónach 2004 – 05 a 2005 – 06 na vrchol slávy. 
Manchester United.
31. júla 2006 prestúpil Carrick do Manchestru United. Prvá ponuka Manchestru 10 miliónov libier bola zamietnutá, no druhá vo výške 14 miliónov libier, ktorá sa môže vyšplhať až na 18,6 milióna bola akceptovaná. To spravilo z Carricka šiesteho najdrahšieho hráča Manchestru United všetkých čias. Dostal dres s číslom 16, ktoré pred ním nosil kapitán Roy Keane. 
5. augusta 2006, v predsezónnom prípravnom zápase proti Ajaxu na turnaji v Amsterdame, utrpel Carrick zranenie väzov v členku. To oddialilo jeho ligový debut o tri týždne. Ligovú premiéru teda zažil 23. augusta 2006, keď prišiel na ihrisko ako striedajúci hráč vo víťaznom zápase 0:3 na ihrisku Charltonu Athletic. V základnej zostave nastúpil 26. augusta 2006 na Vicarage Road pri výhre 1:2 nad domácim Watfordom. Carrick nastúpil skoro v každom zápase v sezóne 2006 – 07. Krátkodobo bol zranený v decembri, kedy ho v strede zálohy museli nahradiť John O’Shea a Darren Fletcher. 13. januára 2007 strelil svoj prvý gól vo víťaznom domácom zápase s Aston Villou. 10. apríla 2007 strelil svoje prvé dva góly v európskych pohároch, pri domácej výhre 7:1 proti AS Rím v štvrťfinále Ligy majstrov. Strelil prvý a šiesty gól Manchestru na ceste do semifinále, v ktorom vypadli s ďalším talianskym klubom AC Miláno celkovým súčtom 3:5. Jeho prvá sezóna v drese United skončila veľkým úspechom, keď sa po remíze Chelsea s Arsenalom 1:1 na Emirates Stadium mohli hráči Manchestru radovať z anglického titulu. 
S príchodmi Owena Hargreavesa a Andersona na Old Trafford v sezóne 2007 – 08, nemal Carrick zaručené miesto v základnej zostave Manchestru. V októbri 2007 utrpel Michael v zápase Ligy majstrov proti AS Rím zranenie lakťa. Do hry sa vrátil 3. novembra 2007, keď nastúpil ako striedajúci hráč proti Arsenalu. 10. februára 2008 strelil Carrick svoj prvý gól v sezóne 2007 – 08, keď v nadstavenom čase znížil na konečných 1:2 v mestskom derby proti Manchestru City. Svoj druhý gól v sezóne dal za šťastných okolností 3. mája 2008 pri výhre nad jeho bývalým klubom West Hamom 4:1. To boli jeho jediné góly v sezóne 2007 – 08. Napriek tomu získali United ďalší ligový titul, po výhre v poslednom kole nad Wiganom. 
18. apríla 2008, týždeň po obhajobe titulu, United ocenili Carrickovu prácu a ponúkli mu nový 5-ročný kontrakt, spolu s obrancami Riom Ferdinandom a Wesom Brownom, ktorý ho udrží na Old Trafford do roku 2013. Kontrakt bol nakoniec podpísaný 17. mája 2008. 21. mája 2008, odohral Michael celých 120 minút vo víťaznom moskovskom finále Ligy majstrov proti Chelsea, ktoré vyhral Manchester 6:5 po pokutových kopoch. Michael premenil v poradí druhú penaltu United a mohol sa tak tešiť zo svojho prvého víťazstva v Lige majstrov. 
1. novembra 2008 strelil svoj prvý gól v sezóne 2008 – 09, keď sa ľavou nohou nádherne trafil v domácom zápase proti Hullu City. O dva týždne neskôr strelil svoj druhý gól pri výhre 5:0 proti Stoke City. Neskôr strelil gól v zápase s Portsmouthom, ktorý bol jeho prvým v kalendárnom roku 2009. 13. mája 2009 strelil v 86. minúte víťazný gól na pôde Wiganu. Táto výhra dala United náskok 6 bodov pred Liverpoolom, vďaka čomu stačilo Manchestru na titul v posledných dvoch kolách raz remizovať. United remizovali 0:0 s Arsenalom, vďaka čomu získali tretí ligový titul v rade. Carrick tiež získal titul v každej sezóne ktorú odohral v drese Manchestru. 27. mája 2009 odohral Carrick celých 90 minút vo finále Ligy Majstrov v Ríme proti FC Barcelona, ktorý United prehrali 0:2 a nedokázali tak obhájiť titul. 
30. septembra 2009 strelil Carrick svoj prvý gól v novej sezóne, keď sa trafil do siete nemeckého šampióna VfL Wolfsburg v prvom domácom zápase Ligy majstrov, ktorý United vyhrali 2:1. 21. novembra 2009 strelil svoj prvý ligový gól v sezóne, keď sa trafil proti Evertonu pri domácom víťazstve 3:0. Počas krízy v obrane počas decembra hrával na pozícii stopéra. Carrick predtým nikdy nehral na pozícii v obrane, no bol šťastný že môže pomôcť. Sir Alex Ferguson sa vyjadril tiež spokojnosť s jeho výkonom proti West Hamu. 8. decembra 2009 nastúpil Carrick v obrane opäť, tentoraz v trojčlennom zložení spolu s ďalším záložníkom Darrenom Fletcherom a jediným obrancom Patricom Evrom vo víťaznom zápase Ligy majstrov vo Wolfsburgu. 30. decembra 2009 strelil Carrick svoj tretí gól v sezóne pri výhre 5:0 proti Wiganu. Bol to posledný zápas United v roku 2009. 25. januára 2010 strelil svoj prvý gól v novom roku a zároveň prvý gól v Ligovom pohári v živote. Presadil sa v odvetnom semifinále proti mestskému rivalovi Manchestru City, ktoré United vyhrali 3:1 a vďaka hlavičke Wayna Rooneyho zo záveru zápasu postúpili do finále. 16. februára 2010 bol Michael vylúčený vôbec prvýkrát v kariére, keď dostal dve žlté karty vo víťaznom zápase Ligy majstrov na štadióne San Siro proti AC Miláno. Prvú uvidel po faule na Ronaldinha a druhú po zakopnutí lopty v nadstavenom čase zápasu.
Reprezentačná kariéra.
Carrick nastúpil prvýkrát za reprezentáciu Anglicka v máji 2005 počas anglického turné po Spojených štátoch. Anglický manažér Sven-Göran Eriksson považoval Carricka za dobrú voľbu do zálohy. 8. mája 2006 bol Carrick nominovaný na Majstrovstvá sveta vo futbale 2006. Na turnaji nastúpil v jedinom zápase, keď hral v základnej skupine pri výhre 1:0 nad Ekvádorom. V ďalšom zápase proti Portugalsku, nastúpil na jeho mieste Owen Hargreaves ktorý hral proti Ekvádoru na pravom krídle. 
Napriek vyrovnaným výkonom v drese Manchestru United, bol Carrick stále prehliadaný anglickými manažérmi, ktorý preferovali v zálohe Franka Lamparda, Stevena Gerrarda, Joe Colea či Garetha Barryho. Nastupoval sporadicky pod vedením Svena-Görana Erikssona i jeho nástupcu Steva McClarena. 
Do reprezentácie sa vrátil 19. novembra 2008 keď pod vedením Fabia Capella porazilo Anglicko v priateľskom zápase v Berlíne Nemcov 2:1. Nastúpil po boku Garetha Barryho v strede zálohy a podľa mnohých médií bol najlepším hráčom zápasu. 
Osobný život.
Michael má mladšieho brata Graema ktorý sa narodil 3. apríla 1985. Graem tiež hrával za West Ham, no kvôli zraneniam musel skončiť. V súčasnosti pracuje ako tréner. V minulosti pracoval v akadémii Newcastlu, kde trénoval výbery do 10 a 16 rokov. 
Carrick sa oženil s manželkou Lisou 16. júna 2007, v rovnaký deň ako reprezentačný spoluhráči Steven Gerrard a Gary Neville. Má dcéru Louise, ktorá sa narodila 13. marca 2008. 
Štatistiky.
"Zápasy odohraté k 20. februáru 2010"

</doc>
<doc id="231711" url="https://sk.wikipedia.org/wiki?curid=231711" title="Peter Crouch">
Peter Crouch

Peter Crouch (* 30. január 1981, Macclesfield, Spojené kráľovstvo) je bývalý anglický futbalista a reprezentant.
Meria 201 cm. V klubovej kariére naposledy hral za tím Stoke City FC ako útočník. Je tak isto známy svojimi robotickými pohybmi (tanec), ktorými oslavuje strelené góly.

</doc>
<doc id="231712" url="https://sk.wikipedia.org/wiki?curid=231712" title="Bartolomej I.">
Bartolomej I.

Bartolomej I. (, prepis Vartholomeos I., , vlastným menom: Dimitrios Archondonis; * 29. február 1940, Imbros, Turecko), je súčasný pravoslávny konštantínopolský arcibiskup a ekumenický patriarcha.
Je príslušníkom gréckej národnostnej menšiny v Turecku. V roku 1961 bol vysvätený za diakona a prijal mníšske meno Vartholomeos (Bartolomej). Za kňaza bol vysvätený v roku 1969. V roku 1973 sa stal biskupom s titulom metropolita Filadelfie. Bol blízkym spolupracovníkom ekumenického patriarchu Dimitria I. V roku 1990 sa stal metropolitom Chalkedónu. Po smrti ekumenického patriarchu Dimitria I. v roku 1991 bol zvolený za jeho nástupcu. Do úradu patriarchu bol slávnostne intronizovaný 2. novembra 1991.
Úrad patriarchu.
Postoje k ekumenizmu.
Bartolomej I., ktorý je ako ekumenický patriarcha najvyšším predstaviteľom pravoslávneho kresťanstva, udržiava (podobne ako jeho predchodcovia Athinagoras I. a Dimitrios I.) intenzívne ekumenické vzťahy s katolíckou cirkvou. Opakovane sa stretol s pápežmi Jánom Pavlom II. a Benediktom XVI. Pápež Benedikt XVI. sa počas návštevy Turecka v roku 2006 zúčastnil na slávnostnej liturgii celebrovanej pri príležitosti sviatku sv. Andreja (30. novembra) patriarchom Vartholomeom I. v katedrálnom chráme sv. Juraja v istanbulskej štvrti Fanar. Patriarcha Bartolomej I. sa zas recipročne zúčastnil na sv. omši pápeža Benedikta XVI. v Chráme sv. Petra vo Vatikáne na sviatok sv. Petra a Pavla 29. júna 2008. V roku 2013 sa ako prvý konštantínopolský patriarcha v dejinách zúčastnil na inauguračnej omši pápeža Františka.
V roku 2014 sa Bartolomej s Františkom po vzore svojich predchodcov, pápeža Pavla VI. a patriarchu Athenagorasa z roku 1964, stretli na spoločnej púti v Jeruzaleme.
V októbri 2020 patriarcha súhlasil s encyklikou pápeža Františka "Fratelli tutti".
Postoje k ochrane životného prostredia.
Patriarcha Bartolomej I. je známy svojou podporou ekologického hnutia a preto býva označovaný aj ako „zelený patriarcha“. Prezývku mu dal bývalý viceprezident USA, Al Gore. V septembri 2012 vydal revolučnú encykliku, v ktorej stipuloval, že ľudia môžu byť hriešni nielen voči iným ľuďom, ale aj voči zvieratám a prírode.
Pastoračné cesty.
V dňoch 25. až 27. mája 2013 patriarcha Bartolomej pri príležitosti 1150. výročia príchodu svätých Konštantína a Metoda na územie Veľkej Moravy navštívil Slovensko. Navštívil postupne Prešov, Košice a Bratislavu a stretol sa s najvýznamnejšími predstaviteľmi cirkví a ústavnými činiteľmi. Prezident SR Ivan Gašparovič Bartolomejovi udelil Rad Bieleho dvojkríža II. triedy.

</doc>
<doc id="231713" url="https://sk.wikipedia.org/wiki?curid=231713" title="Owen Hargreaves">
Owen Hargreaves

Owen Hargreaves (* 20. január 1981, Calgary) je anglický futbalový defenzívny záložník kanadského pôvodu. V súčasnosti pôsobí v Manchester City, kam prestúpil z Anglického Manchester United.
V nemeckej Bundeslige pôsobil už od devätnástich rokov a angažmán v manchesterskom veľkoklube pre neho bude vôbec prvým pôsobiskom v anglickej Premier League.

</doc>
<doc id="231714" url="https://sk.wikipedia.org/wiki?curid=231714" title="Katherine Moennigová">
Katherine Moennigová

Katherine Sian Moennigová (; * 29. december 1977, Philadelphia, Pensylvánia, USA) je americká herečka.

</doc>
<doc id="231717" url="https://sk.wikipedia.org/wiki?curid=231717" title="Kieran Richardson">
Kieran Richardson

Kieran Richardson (* 21. október 1984, Greenwich, Londýn) je anglický futbalový ľavý záložník. S profesionálnym futbalom začínal v Manchestri United v sezóne 2002/2003/03, v sezóne 2007/08 prestúpil do Sunderlandu, kde hrá doteraz.
Bol členom anglickej futbalovej reprezentácie do 21 rokov a za seniorskú reprezentáciu nastúpil ako striedajúci hráč v kvalifikácii na Majstrovstvách sveta proti Walesu a Rakúsku, no do výberu na záverečný turnaj MS sa nedostal.

</doc>
<doc id="231718" url="https://sk.wikipedia.org/wiki?curid=231718" title="Mark Edmondson">
Mark Edmondson

Mark Edmondson (* 24. jún 1954, Gosford, Austrália) je bývalý austrálsky profesionálny tenista. Počas svojej kariéry vyhral 6 turnajov ATP v dvojhre a 34 turnajov vo štvorhre.

</doc>
<doc id="231719" url="https://sk.wikipedia.org/wiki?curid=231719" title="Dimitrios Salachas">
Dimitrios Salachas

Dimitrios Salachas (; * 7. jún 1939, Atény – † 16. október 2023) bol titulárny biskup Gratianopolisu a apoštolský exarcha Gréckej gréckokatolíckej cirkvi v Aténach.
Za gréckokatolíckeho kňaza ho v roku 1964 v Jerzaleme vysvätil vtedajší apoštolský exarcha Gréckej gréckokatolíckej cirkvi Hyakinthos Gad. Dimitios Salachas pôsobil niekoľko desaťročí na pápežských rímskych univerzitách a ďalších vysokoškolských ustanovizniach. Je uznávaným odborníkom v odbore kánonického práva. Angažuje sa v ekumenickom dialógu s pravoslávnymi cirkvami. 23. marca 2008 ho pápež Benedikt XVI. vymenoval za titulárneho biskupa Carcabie a apoštolského exarchu Gréckej gréckokatolíckej cirkvi v Aténach, kde nahradil v úrade Anargyrosa Prindezisa, ktorý Grécku gréckokatolícku cirkev viedol 33 rokov. Za biskupa bol vysvätený v Aténach 24. mája 2008. 14. mája 2012 ho pápež Benedikt XVI. vymenoval za titulárneho biskupa Gratianopolisu. 2. februára 2016 sa vzdal úradu exarchu. Jeho nástupcom sa stal Manuel Nin, OSB, ktorého Dimitrios Salachas 15. apríla 2016 vysvätil na biskupa.

</doc>
<doc id="231720" url="https://sk.wikipedia.org/wiki?curid=231720" title="Paul Scholes">
Paul Scholes

Paul Aaron Scholes (* 16. november 1974, Salford, Spojené kráľovstvo) je bývalý anglický futbalový záložník. Scholes reprezentoval Anglicko od roku 1997 do roku 2004 a zúčastnil sa MS 1998 a 2002 a tiež EURA 2000 a 2004. Je jedným zo štyroch hráčov ktorí nastúpili 600 ráz za Manchester United.
Klubová kariéra.
Scholes sa narodil v Salforde a stal sa fanúšikom klubu Oldham Athletic. Od 14 rokov je v Manchestri United. Neskôr nastúpil ako žiak do školy Cardinal Langley Roman Catholic High School v Middletone. V poslednom roku v škole bol vybraný do školskej reprezentácie Veľkej Británie vo futbale.
Scholes nebol členom víťazného tímu Manchestru United v roku 1992 v FA Youth Cupe. V tíme boli jeho budúci seniorský spoluhráči David Beckham, Nicky Butt, Gary Neville a Ryan Giggs. Spolu s Phillom Nevillom bol však v tíme ktorý dosiahol finále v nasledujúcej sezóne. Profesionálom sa stal 23. júla 1993, ale na svoj debut musel čakať do sezóny 1994-95 kedy nastúpil v 17 zápasoch a strelil 5 gólov. Premiéru zažil 21. septembra 1994 keď strelil oba góly pri výhre 2:1 nad Port Valeom v Ligovom pohári. Scholes nastúpil ako striedajúci hráč vo finále FA Cupu v roku 1995 proti Evertonu, keď United prehrali 0:1.
V sezóne 1995-96, potom čo Mark Hughes prestúpil do Chelsea, dostával Scholes viac príležitosti v prvom tíme. Stál za prerušením útočného partnerstva Erica Cantonu a Andyho Cola počas prvých dvoch mesiacov sezóny. Scholes strelil 14 gólov vo všetkých súťažiach a United sa stal prvým tímom ktorý získal double. Ďalšie víťazstvo v Premier League získal v sezóne 1996-97 v ktorej bol mimo formy a strelil len 3 góly v 16 ligových zápasoch.
Scholes sa presúval medzi zálohou a útokom potom, čo v sezóne 1997-98 utrpel zranenie kolena Roy Keane a sezóna sa tak preňho skončila. United ukončili sezón bez jedinej hlavnej trofeje iba po druhý raz v 90. rokoch.
V sezóne 1998-99 bol Scholes kľúčovou postavou pri zisku treble. Strelil jeden z dvoch gólov vo finále FA Cupu proti Newcastlu United. Tiež strelil gól na ihrisku Interu Miláno vo štvrťfinále Ligy majstrov. Vo víťaznom finále proti Bayernu však chýbal kvôli kartovému trestu.
Najviac gólov v kariére strelil v sezóne 2002-03 a to rovných 20. V ďalšej sezóne strelil 14, z toho 4 v FA Cupe. V roku 2005 pomohol Manchestru postúpiť do finále FA Cupu, v ktorom nepremenil proti Arsenalu penaltu a z víťazstva sa tak radoval Arsenal. Pre problémy zo zrakom bol vyradený z druhej polovice sezóny 2005-06. Príčina bola spočiatku nejasná a boli tam obavy o jeho ďalšiu kariéru. Svoje problémy prekonal a nastúpil v poslednom zápase sezóny proti Charltonu Athletic. Scholesov zrak však stále nie je úplne v poriadku.
22. októbra 2006, pri ligovom víťazstve 2:0 proti Liverpoolu v ktorom Scholes skóroval a 12 rokov po jeho premiére v drese United, sa stal Paul deviatym hráčom United ktorý odohral za klub 500. zápasov. Pripojil sa k takým velikánom ako Sir Bobby Charlton, Bill Foulkes, Denis Irwin, Ryan Giggs a Gary Neville.
Scholes bol vylúčený 3. marca 2007 pri výhre 1:0 na ihrisku Liverpoolu potom, čo sa ohnal po Xabim Alonsovi. Bola to jeho prvá červená karta od apríla 2005. O mesiac neskôr bol opäť vylúčený v štvrťfinále Ligy majstrov proti AS Rím. 23. augusta bol pridaný spolu s Dennisom Bergkampom na čakaciu listinu pre vstup do Národnej futbalovej siene slávy.
23. októbra 2007 utrpel večer na tréningu pred zápasom Ligy majstrov proti Dynamu Kyjev zranenie väzov v kolene a bol mimo hry do konca januára 2008. Vrátil sa ako striedajúci hráč pri výhre 3:1 proti Tottenhamu v 4. kole FA Cupu. 23. apríla 2008 nastúpil Scholes k svojmu stému zápasu v Lige majstrov proti Barcelone pri semifinálovej remíze 0:0. Strelil jediný gól v odvete a posunul tak Manchester do finále. Vo finále utrpel zranenie a dostal žltú kartu po súboji s Claudom Makélélé. V 87. minúte ho nahradil Ryan Giggs a preto nezasiahol do penaltového rozstrelu ktorý vyhrali United 6:5.
Scholes bol uvedený do Anglickej futbalovej siene slávy v septembri 2008. V decembri 2008 povedal v rozhovore pre Daily Mirror, že plánuje ukončiť kariéru v nasledujúcich dvoch rokoch.
24. januára 2009 strelil svoj prvý gól v sezóne proti Tottenhamu v FA Cupe. Jeho ďalekonosná strela znamenala výhru 2:1. 18. februára strelil volejom svoj prvý ligový gól Fulhamu pri výhre 3:0. 22. apríla nastúpil v drese United k 600. zápasu pri výhre 2:0 proti Portsmouthu.
Reprezentačná kariéra.
Scholes zažil reprezentačnú premiéru v roku 1997 v priateľskom zápase proti Juhoafrickej Republike na Old Trafford pri výhre 2:1. Bol členom reprezentácie na MS 98. V skupine sa Anglicko stretlo s Kolumbiou, Tuniskom a Rumunskom. V prvom zápase proti Tunisku spečatil výhru 2:0 gólom v závere zápasu keď prevzal center od Paula Incea, prehodil si loptu na pravačku a tvrdou strelou do pravého horného rohu nedal tuniskému brankárovi Chokri El Ouaeremu šancu.
Jeho kariéra pokračovala aj po vyradení od Argentíny na penalty. 27. marca 1999 strelil hetrik proti Poľsku. Strelil tiež obe góly Škótom v Hampden Parku pri výhre 2:0 v baráži o EURO 2000. Anglicko vyhralo v celkovom súčte 2:1 a postúpilo na záverečný turnaj. V priateľskom zápase v júni proti Švédsku, bol prvým aj posledným anglickým hráčom ktorý bol vylúčený v medzinárodnom zápase na starom Wembley pred jeho demoláciou.
Na MS 2002 bol prvou voľbou do zálohy Anglicka. Po turnaji však Scholes pod Erikssonom začal hrávať na ľavej strane zálohy a v strede dostávali šancu Steven Gerrard a Frank Lampard. Scholes oznámil ukončenie reprezentačnej kariéry v auguste 2004. Povedal že sa chce venovať rodine a klubovým povinnostiam v Manchestri. Odmietol ponuku návratu pod manažérom Stevom McClarenom.
Osobný život.
Scholes je astmatik. Žije so svojou ženou Claire a ich troma deťmi Arronom, Aliciou a Aidenom v meste Saddleworth Moor, Oldham.
Štatistiky kariéry.
"Zápasy odohraté k 27. máju 2009"

</doc>
<doc id="231721" url="https://sk.wikipedia.org/wiki?curid=231721" title="Karekin II.">
Karekin II.

Karekin II. (* 21. august 1951, Voskehat, Arménsko) je arménsky pravoslávny duchovný, hlava Arménskej apoštolskej cirkvi s titulom "katolikos všetkých Arménov". Sídli v arménskom meste Ečmiadzin blízko Jerevanu.
Životopis.
Narodil sa ako Ktrič Nersessian. V roku 1965 vstúpil do seminára v Ečmiadzine. Za diakona bol vysvätený v roku 1970. Teologické štúdiá ukončil v roku 1971. Neskôr sa stal mníchom. V roku 1972 bol vysvätený za kňaza. Postdgraduálne štúdiá absolvoval vo Viedni a Zagorsku (dnes Sergijev Posad, Rusko). V roku 1983 bol vysvätený za biskupa pričom sa stal správcom araratskej patriarchálnej diecézy so sídlom v Jerevane. V roku 1992 bol povýšený na arcibiskupa, pričom naďalej spravoval svoju diecézu. V roku 1995 neúspešne kandidoval na úrad katolikosa všetkých Arménov. Do tejto funkcie bol napokon zvolený v roku 1999 po smrti katolikosa Karekina I. V roku 2001 viedol oslavy 1700. výročia prijatia kresťanstva za štátne náboženstvo Arménska. Katolikos Karekin II. udržiava intenzívne ekumenické vzťahy s Katolíckou cirkvou. V roku 2001 sa stretol s pápežom Jánom Pavlom II. počas jeho návštevy Arménska a v roku 2008 sa v Ríme stretol s pápežom Benediktom XVI..
Karekin II. navštívil rôzne krajiny. Krátko po svojom zvolení - v januári 2000 - sa spolu s arménskymi cirkevnými aj svetskými predstaviteľmi zúčastnil v Betleheme osláv 2000. výročia narodenia Ježiša Krista.

</doc>
<doc id="231722" url="https://sk.wikipedia.org/wiki?curid=231722" title="Maxim (bulharský patriarcha)">
Maxim (bulharský patriarcha)

Maxim (), svetským menom Marin Minkov (* 29. október 1914 – † 6. november 2012) bol hlavou Bulharskej pravoslávnej cirkvi s titulom patriarcha bulharský a metropolita sofijský. Sídlil v bulharskom hlavnom meste Sofii.
Patriarcha Maxim sa narodil 29. októbra 1914 v obci Orešak v Bulharsku. V mladosti sa stal mníchom. V roku 1941 prijal mníšske meno Maxim a bol vysvätený za diakona. V roku 1944 sa stal kňazom. V roku 1947 bol povýšený do hodnosti archimandrita. 30. decembra 1956 bol vysvätený za biskupa ako titulárny biskup branitský. V roku 1960 sa stal lovečským metropolitom. 
4. júla 1971 bol zvolený a intronizovaný za patriarchu Bulharskej pravoslávnej cirkvi.
Nástupcom Patriarchy Maxima je Neofit I Bulharský, ktorý bol zvolený 24. februára 2013.

</doc>
<doc id="231723" url="https://sk.wikipedia.org/wiki?curid=231723" title="Nesebar">
Nesebar

Nesebar ( - Nesebǎr, , novogrécka výslovnosť "Mesimvria") je starobylé mesto v Bulharsku na brehoch Čierneho mora.
Mesto založili starovekí Gréci z Megary v 6. stor. pred Kr. na mieste tráckeho osídlenia. Význam si mesto uchovalo aj v rímskej a byzantskej dobe. Poslovančený názov "Nesebar" je prvýkrát spomenutý v 11. stor. V byzantskej a tureckej dobe tu vzniklo veľa kostolov. V 19. stor. bol Nesebar menšie mesto, osídlené predovšetkým Grékmi, ktorí sa živili lovom rýb a pestovaním hrozna. V roku 1919 – 1923, kedy sa konala Grécko-bulharská výmena obyvateľov sa miestni Gréci vysťahovali do Grécka. 
V meste je veľké množstvo dobre zachovaných pamiatok z tráckych čias a z antiky a veľa kostolov, ktoré vznikli v obdobiach od konca staroveku do novoveku. Vzhľadom na výhodnú polohu je to navštevovaná turistická lokalita.
Od roku 1983 je súčasťou svetového kultúrneho dedičstva UNESCO.

</doc>
<doc id="231725" url="https://sk.wikipedia.org/wiki?curid=231725" title="Prvá Československá republika">
Prvá Československá republika



</doc>
<doc id="231734" url="https://sk.wikipedia.org/wiki?curid=231734" title="Terence Hill">
Terence Hill

Terence Hill (vl. menom "Mario Girotti", * 29. marec 1939, Benátky, Talianske kráľovstvo) je taliansky herec, filmový producent, scenárista a režisér.
Životopis.
Narodil sa ako Mario Girotti v Benátkach v Taliansku. Otec bol Talian a matka Nemka pochádzala z Drážďan. V roku 1943 sa rodina presťahovala do Lommatzschu pri Drážďanoch.
Meno Terence Hill si vybral z 20 možných mien navrhnutých producentmi. Zmenil si ho v roku 1968.
Je známy najmä filmami v ktorých hral vo dvojici s Budom Spencerom. 7. mája 2010 Terence Hill a Bud Spencer získali filmové ocenenie 'David Di Donatello' za celoživotné dielo.

</doc>
<doc id="231735" url="https://sk.wikipedia.org/wiki?curid=231735" title="L-39">
L-39



</doc>
<doc id="231737" url="https://sk.wikipedia.org/wiki?curid=231737" title="Viedenská panva">
Viedenská panva



</doc>
<doc id="231738" url="https://sk.wikipedia.org/wiki?curid=231738" title="Barokové divadlo">
Barokové divadlo

Barokové divadlo je nepresným pomenovaním pre divadelné umenie a drámu v 16. storočí až prvej polovici 18. storočia, ktoré v tomto období prešlo veľkým rozkvetom. V 16. a 17. storočí sa sformovali základné modely európskej divadelnej kultúry, ktoré sa rozvíjali a vzájomne prelínali až do súčasnosti. Najprv sa všade prijímal francúzsky model klasicistického divadla, no už v 18. storočí Lessing staval proti tomuto princípu Shakespeara a neskôr v ňom našli záľubu najmä romantici.
Hlavná charakteristika.
Obdobie baroka bolo dobou veľkých národných divadelných kultúr, ktoré dnes považujeme za klasické a ktoré odrážali komplikované spoločenské a politické premeny Európy. V období renesancie sa začal klásť dôraz na dôstojnosť človeka v nových podmienkach, kedy sa uvoľnil vplyv náboženstva a božského poriadku v živote človeka. Bol to veľmi významný objav, ktorý sa prejavil aj v divadle, ktoré už nemohlo predvádzať alegórie ctností a večných právd, ale ich nahradilo vyobrazeniami reálnych charakterov, ktoré si pritom stále ešte udržiavali pevný a symbolický zmysel.
Okrem vzniku množstva národných variantov divadla tiež začali vznikať prvé profesionálne divadelné súbory, ktoré nepôsobili len ako zábavný prvok pri slávnostných príležitostiach, ale ich divadelné predstavenia začali navštevovať diváci aj vo svojom voľnom čase. Divadlo sa stalo profesionálnou inštitúciou s vlastným súborom a vlastnou budovou bez toho, aby sa viazalo na príležitostné alebo opakujúce sa slávnosti. Platilo pravidlo, že ak sa večer malo konať predstavenie, vyvesila sa pred budovu divadla vlajka (čierna pre tragédiu, biela pre komédiu). Toto obdobie vytvorilo nielen dramatické texty, ale aj modely divadla, ktoré predurčili ďalší vývoj európskej divadelnej kultúry.
Barokové divadlo a dráma sú úzko späté s renesanciou, manierizmom a klasicizmom, nakoľko sa medzi týmito umeleckými smermi v oblasti divadla nedajú určiť presné hranice. Divadelné umenie sa však v každom z európskych štátov prejavovalo veľmi rozdielne (napr. v Anglicku, Taliansku, Španielsku, Francúzsku). V období baroka sa zmenili aj námety, ktoré divadlo spracovávalo. Miesto abstraktných alegórií a mýtického zobrazovania Kristovho života sa do divadelných hier dostávali obyčajní ľudia a spracovanie ich každodenného života.
Prvou divadelnou budovou sa stalo Teatro Olimpico vo Vicenze v Taliansku. Malo polkruhové hľadisko, orchester a javisko s bohatou sochárskou výzdobou a otvormi na dekorácie, ktoré vytvárali dojem perspektívy.
Dramatická tvorba.
Autori sa vracajú k antickej dráme, čo značne ovplyvnilo poňatie divadla. Študovali antické poetiky aj hry na nových akadémiách, neskôr začali podľa antických vzorov písať i vlastné tragédie a komédie. V tragédiách sa napodobňoval predovšetkým Seneca a v poetických dielach to bol Aristoteles. Hry však vychádzali predovšetkým z vkusu panovníckeho dvora, šľachty a učencov a poslúžili ako inšpirácia aj pre ďalších dramatikov. Najobľúbenejšia bola komédia nazývaná "commedia erudita" (napr. Niccolò Machiavelli – "Mandragora", Fernando de Rojas – "Celestína").
V tomto období spolu s dvorským humanistickým divadlom začalo pôsobiť aj školské divadlo, ktoré malo mať najmä výchovnú a vzdelávaciu funkciu (slúžilo na vyučovanie latinského prednesu). Hrali v ňom učitelia a žiaci a ako publikum im slúžili diváci z miest. Hralo sa na katolíckych aj evanjelických školách, na radniciach, na jednoduchých pódiách alebo v prepychových sálach palácov. Školské divadlo však bolo väčšinou amatérske a radilo sa k tradícii milovníkov antickej kultúry.
Nové divadelné žánre.
Pastierske hry.
Okrem zaužívaných žánrov, akými boli tragédia, tragikomédia a komédia v tomto období vznikol aj nový divadelný žáner, a to pastierska hra, ktorá predvádzala idylické obrazy z prírodných scenérií, čím vytvárala akýsi idealizovaný obraz sveta, ktorý kontrastoval s často veľmi krutou realitou (vojny, zápas o moc). Jednou z najvýznamnejších takýchto hier bolo dielo Torquata Tassa "Amintus" z roku 1573.
Opera a balet.
V prostredí dvora nájdeme od 16. storočia tiež prvé známky vzniku dvoch nových druhov divadla – baletu a opery. Prvé kroky operného divadla môžeme nájsť v Taliansku, zatiaľ čo vo Francúzsku sa sformovali najmä základy klasického baletu. Medzi prvé inscenácie patrili diela Jacopa Periho ("Dafné", 1594; "Euridika", 1600), neskôr to boli diela Claudia Monteverdiho ("Orfeus"). Pomenovanie pre nový divadelný žáner "opera" použil ako prvý Monteverdiho žiak Francesco Cavalli. Vďaka rozmachu opernej tvorby začal narastať aj počet operných budov a súborov; inscenácie smerovali k zdôrazňovaniu sólového spevu a táto tendencia vyvrcholila v neapolskej škole kastrátov v 18. storočí.
Dvorský balet sa na francúzskom dvore presadzoval už v 16. storočí v rámci rôznych slávností, počas ktorých sa šľachtici bavili tancom, v ktorom vystupovali alegorické alebo historické postavy. Tieto "ballets de cours" sa rozvíjali najmä na dvore francúzskeho kráľa Ľudovíta XIV., kedy sa ich usporiadateľmi stali dramatici Jean-Baptiste Lully, Moliére a tiež choreograf Pierre Beauchamp, ktorý založil v roku 1661 prvú tanečnú kráľovskú školu.
Scénická výprava.
Scénická výprava baletov a opier bola ovplyvnená výtvarným umením a perspektíva dosahovala u niektorých stav dokonalosti. Spočiatku sa používali trojstranné kulisy ("telaria"), ktoré umožňovali rýchlu premenu dramatického prostredia, no postupne ich nahradili ploché kulisy. Operné predstavenie malo ešte jednu veľmi rozvinutú zložku – javiskovú výpravu. Tu sa uplatnili predovšetkým maľované perspektívne dekorácie, rôzne mašinérie, lietajúce stroje, svetelné a pyrotechnické efekty. U opery sa učila aj činohra a najviac z nej ťažilo pravdepodobne jezuitské divadlo, ktoré túžilo prekvapovať a ohromovať svojich divákov vizuálnymi efektmi.
Dekoratéri a majstri zaoberajúci sa pohybom kulís boli významnými osobnosťami divadla a medzi slávnych dekoratérov patril v Taliansku Bernardo Buontalenti a neskôr Giovanni Burnaccini v Anglicku to bol napr. Inigo Jones, vo Francúzsku Giacomo Torelli a v Nemecku Joseph Furtenbach. V roku 1545 vydal Sebastiano Serlio dielo "Architektúra", ktoré obsahovalo návrhy typických dekorácií troch základných žánrov: tragédie (palác), komédie (námestie) a pastierskej hry (prírodná scenéria).
Európske barokové divadlo.
Talianske divadlo.
V Taliansku sa sformovala Commedia dell’Arte, ktorá vychádzala z tradícií antickej pantomímy a stredovekých frašiek. Objavila sa v polovici 16. storočia s typickými postavami, ktoré improvizovali podľa voľného scenára a predvádzali divákom množstvo gagov. Základnými typmi postáv boli v komédii "Pantalone" (ako terč posmechu), "Dottore" (hlúpy a urečnený učenec), "Harlekýn" (prešibaný sluha), "Brighella" alebo "Pulcinella" (ešte prefíkanejší sluha), a vedľajšie postavy "Capitano" (smiešny vojak) a "Kolombína" (záletná a vtipná partnerka sluhu). Práve tu sa vyskytli aj prvé ženy – herečky (dovtedy mohli hrať divadlo podľa antického vzoru len muži), a medzi najslávnejšie patrila Isabella Andreini z hereckého súboru "Comici Gelosi".
Od polovice 16. storočia sa commedia dell'arte začala objavovať aj v Nemecku, Rakúsku a najmä vo Francúzsku. Táto komédia má svoje korene v renesancii a baroku, odhaľuje komickým spôsobom veci a javy, ktoré mohli mať viac významov, mohli sa javiť jednoducho a inak než dovtedy, a svojou zábavnosťou sa stala veľmi populárnym a ľudovým divadlom.
Francúzske divadlo.
Centrom formovania divadelného umenia bol Paríž, kde postupne vytlačil kočovné herecké spoločnosti z divadla Burgundský hotel pašiové bratstvo, ktoré hralo na prelome 16. a 17. storočia tragikomédie a pastorálie Alexandra Hardyho a Roberta Garniera. Centrom formovania divadelného umenia bol Paríž, kde postupne vytlačil kočovné herecké spoločnosti z divadla "Burgundský hotel" pašiové bratstvo, ktoré hralo na prelome 16. a 17. storočia tragikomédie a pastorálie Alexandra Hardyho (1570 – 1632, autor tragédií, tragikomédií a pastorálií, napr. "Marianne", "Dido a jej obeť", "Lukrécia") a Roberta Garniera. V Hardyho hrách sa často sústreďovalo mnoho krutostí, ktorými sa snažil zaujať svoje obecenstvo, no taktiež boli pre jeho diela charakteristické metaforické dialógy, často pretkané oplzlosťami. Jeho diela silne ovplyvnila španielska dráma, no taktiež talianske divadlo, nakoľko viacero talianskych divadelných súborov chodilo hrať i do Francúzska.
V tomto období boli obľúbené najmä komédie, tragikomédie, no tiež tragédia a bábkové divadlo či pantomíma. Na kráľovskom dvore boli veľmi obľúbené balety – komické, spievané melodramatické, no tiež tzv. „balety so vstupmi“ s jednou nenáročnou dekoráciou, rovnako ako aj predstavenia na otočnom pódiu alebo s priebežne meniacimi sa kulisami počas hry. Z týchto prechodných foriem divadla sa neskôr vyvinula opera, ktorá prežívala svoje najlepšie obdobie práve počas baroka.
Dôležitú úlohu zohrali aj jezuitské divadlá, pôsobiace až do roku 1762, ktoré upustili od trendov zaužívaných v klasických divadlách: miesto latinských tragédií (náboženských aj svetských) hrali balety, do hier vkladali spevy a tance a ako prví angažovali choreografov, vďaka čomu vzniklo v roku 1638 prvé skutočné baletné predstavenie. Boli tiež prvými, ktorí začali pripúšťať ženské úlohy v divadelných predstaveniach.
Hranice medzi jednotlivými divadelnými žánrami ešte neboli v tomto období pevne stanovené. Oficiálne sa očisty drámy od miešania žánrov, štýlov a uvoľnenej epickej tvorby ujal sám kardinál Richelieu a francúzska Akadémia, ktorá vypracovala posudok na hru Pierra Corneilla "Cid", ktorej vytkla niekoľko nedostatkov. Sám Corneille si z tejto kritiky vzal ponaučenie a jeho ďalšie hry sú už napísané formálne podľa pravidiel.
Okolo roku 1625 vznikla komédia, divadelné predstavenia sa oslobodili od vulgarizmov a divadlo získalo nový ráz, keď prišli do módy šťastné rozuzlenia. Divadlo začalo byť vo vyššej spoločnosti považované za jednu z napríjemnejších zábav. V 60. rokoch 17. storočia dostali divadelné hry ustálené pravidlá (napr. rovnako dlhé dejstvá, prestávky medzi predstaveniami, vytváranie dojmu pravdepodobnosti a pod.). Skutočným tvorcom klasického francúzskeho divadla bol Pierre Corneille (1606 – 1684), a neskôr na jeho tvorbu nadviazali tiež Jean Racine (1639 – 1699) a Molière (1622 – 1673).
Po smrti Moliéra vydal francúzsky kráľ Ľudovít XIV. v roku 1680 dekrét o zjednotení parížskych hereckých spoločností, vďaka čomu vznikla "Comédie-Française", ktorá si udržovala nielen monopol na činohru v Paríži, ale vytvárala tiež model divadla, ktorého vplyv bol viditeľný v ďalších rokoch aj za hranicami Francúzska.
Nemecké a rakúske divadlo.
V rozvoji nemeckého divadla zohrali dôležitú úlohu jedni z najväčších klasikov nemeckej literatúry – Johann Wolfgang Goethe a Friedrich Schiller, ktorí sa venovali tiež problematike divadla. Celonárodný charakter získalo nemecké divadlo až za vlády Fridricha II., kedy sa z Pruska stal moderný štát. Počiatky nemeckej drámy a divadla boli ovplyvnené reformáciou a náboženskými bojmi. Zosilnil sa absolutizmus, krajina bola bez ideálov a divadlo sa pestovalo len na univerzitách, nakoľko bolo považované väčšinou len za výchovný prostriedok. Jedinou výnimkou bola v tvorbe protestantská univerzita vo Wittenbergu, kde bolo náboženské divadlo veľmi podporované. V Nemecku pôsobilo v tomto období viacero anglických spoločností, ktoré sa snažili podporiť lásku k divadlu u obyčajných ľudí komédiami, tancom a hudbou. V roku 1627 bola v divadle uvedená prvá nemecká opera – "Daphne" od Martina Opitza (1597 – 1639), ktorú zhudobnil Heinrich Schütz.
Ako vzor pre vznik nemeckej drámy a divadla poslúžili anglickí, holandskí a francúzski herci a divadelné spoločnosti, z dramatikov potom najmä antickí dramatici (Seneca, Sofokles a Aischylos). Autori opisovali myšlienkový a citový svet Nemecka počas 30-ročnej vojny.
V 17. storočí ešte neexistovali v Nemecku stále verejné divadlá, predstavenia sa hrali len v palácoch a na námestiach, kde vystupovali kočovné divadelné spoločnosti. Prvá verejná divadelná sála vznikla zrejme vo Vroclave v roku 1677. Prvé nemecké divadelné spoločnosti vznikali však už približne po roku 1643, no museli bojovať s nepriateľsky naladenou cirkvou. Predstavenia boli veľmi realistické, autori zobrazovali šľachetných, dokonalých hrdinov, až kým im v tom v rokoch 1648 – 1659 nezabránila cirkev cirkevným výnosom.
Nemeckému divadlu dominovali buď komédie alebo tragédie plné hrôzostrašných javiskových výjavov, a viac než dráma tu bola obľúbená opera. Začiatkom 18. storočia prešlo nemecké divadlo obdobím úpadku a na miesto nemeckej opery sa dostala opera talianska. Jediným miestom, kde sa naďalej pestovalo divadlo, bol viedenský dvor. V priebehu 18. storočia vznikli nové divadelné spoločnosti a divadlá vo viacerých mestách, ale bolo to tiež obdobie, v ktorom vznikali nové divadelné formy. Prvou veľkou nemeckou herečkou bola Karoline Neuberová (1692 – 1760).
Anglické divadlo.
Vplyvy stredovekého, humanistického a antického divadla vyvrcholili v alžbetínskom divadle od polovice 16. storočia až do polovice 17. storočia. Divadlo sa stalo obrazom nového myslenia a cítenia a odrážalo vedomie novovzniknutej osobnosti človeka a štátu. Dôležitým sa preň stalo úzke spojenie medzi hercami a divákmi, nakoľko divadelná scéna v tomto období nemala takmer žiadne dekorácie ani oponu. V období baroka bola tiež pomerne demokratická cenzúra, hoci na divadlo neustále útočili puritáni, ktorí videli v tomto druhu umenia hniezdo hriechu, rozpustilosti a manželských nevier. Medzi najznámejších hercov tohto obdobia možno zaradiť napr. Richarda Burbaga alebo Edwarda Alleyna.
Alžbetínske divadlo podnietilo tiež vznik krutých a krvavých tragédií Thomasa Kyda (ktorého tvorba je pokladaná za predlohu pre niektoré z Shakespearových drám), tragédií o velikánoch, ako boli Faust a Tamerlán od Christophera Marlowa, no predovšetkým je to obdobie Williama Shakespeara a jeho dramatickej tvorby, v ktorej vychytáva celú zložitú problematiku doby a spája všetky prúdy a smery vtedajšieho myslenia. Svojou rozsiahlou a rozmanitou tvorbou sa tak stal Shakespeare dramatikom, ktorý zanechal najviac stôp vo vývoji svetového divadla.
Španielske divadlo.
V období renesancie a baroka sa stalo Španielsko krajinou protikladov. Na jednej strane stál rozkvet štátu, národného sebauvedomenia a zámorských objavov, no na druhej strane ťažila krajinu protireformácia a inkvizícia. Napriek rozporuplnej situácii sa však divadlo v období baroka považuje na zlatý vek ("siglo de oro") španielskej divadelnej kultúry, ktoré pretrvávalo približne medzi rokmi 1580 – 1680.
Po cestách kočovali herecké skupiny, ktoré hrali ako krátke náboženské hry ("autos sacramenales") pri náboženských slávnostiach, v ktorých vystupovali reálne aj alegorické postavy (Lope de Vega, Pedro Calderón de la Barca a ďalší), tak aj zábavné hry. Herecké spoločnosti sa postupne začali usádzať na stálych miestach ("corrales"), väčšinou na nádvoriach domov. Divadlá nemali žiadnu javiskovú výpravu, len pódium, ktoré bolo vzadu ohraničené závesom, aby sa mali kde prezliekať herci. Nádvoria boli obklopené dookola balkónmi a oknami budov, z ktorých sledovali predstavenia grandi, a v prízemí bolo umiestnených niekoľko lavíc pre šľachtu a voľné priestranstvo, na ktorom stáli mušketieri a ostatní ľudia.
Španielske divadlo zlatej éry bolo bohaté, prekypovalo množstvom hier a námetov, ktoré čerpali autori z ľudovej a rytierskej epiky, z historických kroník a legiend. V dramatickej tvorbe možno vidieť konfrontáciu reality so snom, divadla so životom, fantázie s bežným životom, epiky s drámou. V tomto období začali písať významní španielski dramatici, ktorí tvorili spočiatku moralistické diela, neskôr aj komédie (napr. Lope de Rueda, Lope de Vega, Tirso de Molina, Guillén de Castro, Juan Ruiz de Alarcón, Pedro Calderón de la Barca a iní).

</doc>
<doc id="231742" url="https://sk.wikipedia.org/wiki?curid=231742" title="Roscoe Tanner">
Roscoe Tanner

Roscoe Tanner (* 15. október 1951, Chattanooga, Tennessee, USA) je bývalý americký profesionálny tenista. Počas svojej kariéry vyhral 16 turnajov ATP vo dvojhre a 13 turnajov vo štvorhre.

</doc>
<doc id="231745" url="https://sk.wikipedia.org/wiki?curid=231745" title="Hrádok (stavba)">
Hrádok (stavba)

Hrádok bolo menšie opevnené sídlo drobnej šľachty v 12. – 15. storočí.
Hrádky boli situované na prirodzených, čiastočne upravených alebo umelo navŕšených vyvýšeninách, obohnaných priekopou alebo valom. Mali predovšetkým obrannú, no niekedy i správnu funkciu.
Na vrcholovej plošine vyvýšeniny s priemerom 20 – 60 metrov stáli drevené alebo kamenné obytné a obranné stavby. Do hrádku sa vstupovalo cez bránu zabezpečenú padacím mostom. V blízkosti hrádkov boli predhradia s hospodárskymi stavbami a príbytkami pre služobníctvo. 
Na Slovensku je známych okolo štyridsať lokalít so zvyškami stredovekých hrádkov. Väčšina z nich je veľmi poškodená alebo zničená. Medzi najzachovalejšie patrí hrádok Šiance v Slovenskom Pravne. Niektoré hrádky sa nazývajú Posádkami, pretože ich občasne využívali bratrícke vojská počas svojho pobytu na Slovensku v 2. polovici 15. storočia (Chmeľov, Posádka pri Gajaroch a i.).

</doc>
<doc id="231746" url="https://sk.wikipedia.org/wiki?curid=231746" title="Mrenka nádherná">
Mrenka nádherná

Mrenka nádherná ("Puntius conchonius") je druh ryby z čeľade kaprovitých "(Cyprinidae)".
Pôvod.
Pochádza z južnej Ázie (severná India, Bangladéš). 

</doc>
<doc id="231747" url="https://sk.wikipedia.org/wiki?curid=231747" title="Parmička nádherná">
Parmička nádherná



</doc>
<doc id="231748" url="https://sk.wikipedia.org/wiki?curid=231748" title="Puntius conchonius">
Puntius conchonius



</doc>
<doc id="231749" url="https://sk.wikipedia.org/wiki?curid=231749" title="Barbus conchonius">
Barbus conchonius



</doc>
<doc id="231753" url="https://sk.wikipedia.org/wiki?curid=231753" title="Vitas Gerulaitis">
Vitas Gerulaitis

Vitas Gerulaitis (* 26. júl 1954, Brooklyn, New York, USA – † 18. september 1994, Southampton) bol americký tenista. Trikrát sa prebojoval do finále grandslamu. V roku 1977 porazil vo finále Australian Open Johna Lloyda.

</doc>
<doc id="231754" url="https://sk.wikipedia.org/wiki?curid=231754" title="Gejza Dezorz">
Gejza Dezorz

Gejza Dezorz, vlastným menom Róbert Šuchta (* 6. október 1978, Košice) je slovenský filmový a divadelný režisér, scenárista. Pochádza z Košíc, v Bratislave na VŠMU vyštudoval bábkovú réžiu a dramaturgiu. Ako režisér spolupracoval s televíziami na Slovensku a v Česku na seriáloch ("Kriminálka Anděl", "Mesto tieňov", "Obchod so šťastím", "Rodinné tajomstvá"), cykloch dokumentov ("Záhady SK", "Najväčšie tragédie Slovenska"), televíznych šou. Nakrúcal šoty, hudobné klipy pre skupiny IMT Smile či Zóna A. Nekonvenčný prístup k bábkovému divadlu pre dospelých šíri ako principál Dezorzovho lútkového divadla. Ako autor a režisér spolupracoval s bábkovými divadlami a Slovenským rozhlasom. Dokumentárnym debutom sa preňho stala snímka "Devínsky masaker" (2011). Vo sfére hranej kinematografie debutoval filmom "Babie leto" (2013). V roku 2020 predstavil celovečerný horor "Fabrika smrti: mladá krv", ktorého je režisérom, autorom námetu a spoluautorom scenára - spolu so spisovateľom Agda Bavi Painom.
Štúdium.
Po strednej škole sa chcel Róbert Šuchta venovať maľbe, no napokon ho zaujala ponuka štúdia na Divadelnej fakulte VŠMU - odbor odbor divadelná réžia a dramaturgia. Po neúspešných prijímacích skúškach mu prišla ponuka na ďalšie prijímacie skúšky, tentoraz k novootvorenému odboru réžia na katedre bábkarskej tvorby. V týchto prijímacích skúškach už úspešným bol. Už počas štúdia prešiel viacerými slovenskými bábkovými divadlami. Popritom robil rozhlasové hry. Ako svoje umelecké meno zvolil pseudonym - Gejza Dezorz.
Bábkové divadlo.
Ako autor a režisér vytvoril množstvo zaujímavých bábkových a rozhlasových inscenácií, ktoré boli ocenené na medzinárodných festivaloch. Začiatky však neboli jednoduché, keďže podľa jeho vlastných slov majú študenti bábkoherectva zlú perspektívu a nulové uplatnenie.
Stal sa principálom Dezorzovho lútkového divadla. Od iných kamenných bábkových divadiel sa líši tým, že je kočovné (vystupujú na rôznych akciách po celom Slovensku). Taktiež sa zameriava na odlišnú skupinu divákov. Zatiaľ čo sa iné bábkové divadlá sústreďujú na detského diváka, Dezorzovo lútkové divadlo má vo svojich hrách často motívy sexu, expresívnych výrazov, nadávok a popkultúry.
Televízna tvorba.
Róbert Šuchta sa po vyštudovaní bábkohereckej réžie na VŠMU rozhodol ísť aj inou cestou, cestou filmu.
Filmy.
Devínsky masaker (2011).
Róbert Šuchta debutoval dokumentom, v ktorom detailne rekonštruoval tragickú udalosť z 30. augusta 2010, kedy Lubomír Harman zastrelil obyvateľov susedného bytu v paneláku v bratislavskej mestskej časti Devínska Nová Ves, náhodných okoloidúcich a napokon aj sám seba. Film predstavuje kľúčové okamihy ako zrekonštruované hrané scény a to z pohľadu vraha aj obetí, zároveň však pracuje s autentickými zábermi, skutočnými výpoveďami svedkov, priamych účastníkov a pozostalých. Snímka sa zaoberá aj tým, čo tragickej udalosti predchádzalo. "„Čo viedlo elitného strelca k tomuto hroznému činu? Mala vražda rasový podtext? Čo viedlo do tej doby slušného a tichého človeka k tomu, že sa rozhodol takto riešiť nejaký problém? “" Dokument vyvolal po uvedení vášnivú spoločenskú debatu.
Babie leto (2013).
Debut v sfére hraného filmu. Oproti ostatným slovenským filmom vyniká svojim žánrovým príklonom ku gangsterským filmom. Pôvodný námet spisovateľa Agda Bavi Paina rozpráva príbeh neprávom uväzneného hlavného hrdinu, ktorého prezývajú Biely (Alexander Bárta). Ten sa po návrate z väzenia rozhodne pomstiť svojim bývalým kamarátom za to, že spôsobili jeho uväznenie. Film je originálny motívom mafiánskeho podsvetia v spojení s východoslovenským nárečím. Niektoré úseky filmu sa odohrávajú aj na rómskom sídlisku Lunik IX. Avšak Šuchta pracuje s rómskym etnikom prvoplánovo, zobrazuje ich pomocou stereotypov a nedáva im väčší priestor ani v scénach z Lunika IX.
Film mal aj napriek atraktívnej téme „gangsterky z východu“ v roku uvedenia do kín počas 230 predstavení návštevnosť 5191 divákov.
Film vyvolal veľké kontroverzie obsadením známych osôb neonacistického prostredia do úloh mafiánov. Tento postup pri hereckom obsadzovaní odsúdilo mnoho osobností. Medzi inými aj novinár, hudobník, riaditeľ najväčšieho slovenského hudobného festivalu Pohoda Michal Kaščák. Počas kritiky televízie Markíza, v ktorej seriáli sa objavil neonacista Rasťo Rogel sa nevyhýba spomenutiu filmu Róberta Šuchtu: „Keď televízia Markíza]obsadila najslávnejšieho slovenského neonacistu do rodinného seriálu, nastalo mierne vzrušenie, ale inak sa nestalo nič. Herci hrali, štáb nakrúcal, seriál bežal veselo ďalej a Rasťo Rogel si ešte presadil do hlavného vysielacieho času v najsledovanejšom seriáli aj neonacistické tričko. A o nejaký čas si dokonca strihol úlohu vo filme "Babie leto", veď je to herec. Keď sme z tohto dôvodu odmietli film hrať na Pohode, autori nám poodkazovali cez sociálne siete všeličo – ani som netušil, aké previnenie je neakceptovať v umeleckom diele lídra skupiny "Juden Mord", človeka, ktorý s partiou terorizoval bratislavské hudobné kluby. S fašistami sa časť filmárskej obce nielen rozpráva, dáva sa im aj priestor v dielach a keď to nechápete, ste cenzor a radikál.“
Pripravované filmy.
Jeden z prvých slovenských hororov s názvom "Fabrika: mladá krv" je už niekoľko rokov vo fáze predprípravy. Médiá o filme informovali už v roku 2008, no ani po 17 rokoch film ešte nevznikol. V roku 2009 natočili 8 minút materiálu, no natáčanie sa z finančných dôvodov pozastavilo. Tvorcovia sa nesnažili získať finančnú dotáciu od Ministerstva kultúry SR, pretože podľa ich vlastných slov „nebola šanca, aby štát vložil peniaze do príbehu, v ktorom sa dehonestuje ľudská dôstojnosť“. Peniaze zháňali zo súkromných zdrojov. Veľký ohlas v médiach vzbudilo herecké obsadenie. Vo filme by sa mala objaviť herečka Táňa Pauhofová, herci Jan Antonín Duchoslav, Alexander Bárta a osobnosti slovenského šoubiznisu Partik „Rytmus“ Vrbovský a Martin „Pyco" Rausch.
Plánované projekty.
Hlavnou devízou Šuchtových filmov je dynamickosť obrazu. Pomocou rýchleho strihu a vizuálne atraktívnym záberom zaujal nielen vo svojom hranom debute "Babie leto". Róbert Šuchta je predovšetkým charakteristický výberom divácky obľúbených tém. Tento jav vidieť už pri jeho televíznych začiatkoch a pokračuje v ňom aj v hranej či dokumentárnej tvorbe. Zameriava sa na kontroverzné postavy nedávnej slovenskej histórie (Lubomír Harman v dokumente "Devínsky masaker"), divácky atraktívnym motívom podsvetia, smrti, sexuálneho styku či mafie. Orientáciu na divácky film dokazuje aj výber žiadanej žánrovej podoby zatiaľ pripravovaného filmu "Fabrika: mladá krv". Divácky úspech hororu sa snažil získať už roky pred jeho uvedením tak, že ohlásil známe mená šoubiznisu, ktoré plnia skôr úlohu celebrít ako hercov (Patrik „Rytmus" Vrbovský, Martin „Pyco" Rausch). Dlhodobo spolupracuje s hudobníkom Mariánom Čekovským. V jeho filme "Babie leto" pracuje s prvkami východoslovenskej kultúry v podobe špecifického nárečia. Sám v prostredí východného Slovenska vyrastal.

</doc>
<doc id="231755" url="https://sk.wikipedia.org/wiki?curid=231755" title="Mrenka purpurová">
Mrenka purpurová

Mrenka purpurová ("Puntius nigrofasciatus") je druh ryby z čeľade kaprovité "(Cyprinidae)".
Pôvod.
Pochádza z južnej Ázie (Srí Lanka). 

</doc>
<doc id="231756" url="https://sk.wikipedia.org/wiki?curid=231756" title="Puntius nigrofasciatus">
Puntius nigrofasciatus



</doc>
<doc id="231757" url="https://sk.wikipedia.org/wiki?curid=231757" title="Barbus nigrofasciatus">
Barbus nigrofasciatus



</doc>
<doc id="231758" url="https://sk.wikipedia.org/wiki?curid=231758" title="Agda Bavi Pain">
Agda Bavi Pain

Agda Bavi Pain (* 19. jún 1966, Košice, Česko-Slovensko) je slovenský spisovateľ, publicista, dramatik a scenárista tureckého pôvodu.
Pôsobí pod rôznymi umeleckými menami a značkami. Je druhýkrát rozvedený.
Dielo.
Titul "Koniec sveta" (L.C.A., 2006) s napínavými príbehmi z podsvetia bol preložený do nemčiny. V roku 2013 vyšla jeho filmová verzia pod názvom "Babie leto" (pôvodne "The Jesoskero Nilaj").
Ako autor a scenárista Agda B. Pain má za sebou niekoľko úspešných televíznych relácií, zábavných show, reklamných spotov a kampaní, videoklipov, rozhlasových a divadelných hier či hraných seriálov. Okrem toho pôsobí aj ako dramaturg, interpret, venuje sa filmovej a hudobnej kritike a tvorbe a pravidelne publikuje v tlači, rozhlase a televízii doma aj v zahraničí.
V 80. a 90. rokoch zároveň pôsobil v kultovej hudobnej skupine Liter Geňa.

</doc>
<doc id="231760" url="https://sk.wikipedia.org/wiki?curid=231760" title="Hradisko (archeológia)">
Hradisko (archeológia)

Hradisko je terén opevnený valom alebo múrom, často aj priekopou pred valom, z praveku (v užšom zmysle až od mladej bronzovej doby), protohistorického obdobia alebo včasného stredoveku.
Najstaršie ohradené sídliská sú známe už z neolitu, ale obranná funkcia hradísk začala dominovať od eneolitu, čo pravdepodobne súviselo s vtedajším veľkým pohybom kmeňov. V ďalšom vývoji spoločnosti prebrali hradiská okrem obranných funkcií aj iné, napr. administratívne, stali sa sídlom sociálne vyčlenenej vrstvy, ktorú tvorilo knieža a jeho družina, niektoré hradiská slúžili výlučne ako útočiská a boli prechodne osídlené iba v dobe ohrozenia nepriateľom.
Podľa umiestnenia v teréne možno hovoriť o výšinných a nížinných hradiskách. Výšinné hradiská boli stavané na ťažko prístupných miestach horských masívov, nad roklinami alebo riekami. Ich veľkosť závisela od konfigurácie terénu. Nížinné hradiská využívali ako prirodzenú ochranu ramená riek, prípadne močariská či iné vodné plochy.
Hradisko bolo opevnené jednoduchým zemným valom, drevenou palisádou alebo kamenným múrom, niekedy kombináciou všetkých týchto stavebných techník; napr. hradisko z bronzovej doby v Spišskom Štvrtku kamenným múrom a zemným valom, v Nitrianskom Hrádku (dnes mestská časť Šurian) zemným valom s priekopou.
Počet hradísk na Slovensku výrazne stúpol na území nositeľov lužickej kultúry. V halštatskej dobe tvorili výšinné hradiská geograficky pevne ohraničený systém. Systematicky preskúmané hradisko Molpír pri Smoleniciach malo kamenné múry i valy spevňované drevenou komorovou konštrukciou vysypanou hlinou a kamením. Brány boli spevňované vežami. Hradiská sa vnútorne funkčne členili na priestory pre vládnucu kniežaciu vrstvu, vojenskú družinu a remeselníkov.
V laténskej dobe na sklonku 2. storočia pred Kr. vznikli na území Slovenska prvé opevnené útvary mestského typu – keltské oppidá. Za oppidum možno považovať Bratislavu, Nitriansky Hrádok, Zemplín.
Hradisko ako sídelné formy bolo typické i pre slovanské obdobie našich dejín v ranom stredoveku. Pre ich veľkú rozšírenosť sa v staršej literatúre toto obdobie nazývalo aj hradištným obdobím. Na Slovensku k doteraz preskúmaným veľkomoravským hradiskám patrí predovšetkým Nitra, Bratislava a Devín, ďalej Pobedim, Svätý Jur a ďalšie.
Na miestach viacerých hradísk začali začiatkom 13. storočia vznikať ranostredoveké hrady.

</doc>
<doc id="231763" url="https://sk.wikipedia.org/wiki?curid=231763" title="Brian Teacher">
Brian Teacher

Brian Teacher (* 23. november 1953, San Diego, Kalifornia, USA) je bývalý americký profesionálny tenista. Počas svojej kariéry vyhral 8 turnajov ATP vo dvojhre a 16 turnajov vo štvorhre.

</doc>
<doc id="231764" url="https://sk.wikipedia.org/wiki?curid=231764" title="SMS Emden (1906)">
SMS Emden (1906)

SMS Emden bol ľahký krížnik Nemeckého cisárskeho námorníctva. V druhej polovici roku 1914 loď uskutočnila plavbu v oblasti Indického oceánu, kde narúšala námornú prepravu lodí Dohody. Pri tejto plavbe zajala, alebo zničila 30 obchodných a vojenských lodí. Loď bola potopená vlastnou posádkou po delostreleckom súboji s loďou HMAS Sydney počas bitky pri Kokosových ostrovoch. Jej plavba je považovaná za jeden z najväčších úspechov Kaiserliche Marine počas prvej svetovej vojny.
Stavba a technické parametre.
Kýl lode bol položený 6. apríla 1906 v Kaiserliche Werft v Gdansku. Meno bolo zvolené podľa mesta Emden na rieke Ems. Do služby vstúpila 10. júla 1909. Výtlak lode bol 3 364 ton, dĺžka , šírka , ponor . Pohon tvorili parné stroje. Pri výkone 12 MW a troch komínoch dodávali rýchlosť 23 uzlov (/h). Emden bola posledná veľká nemecká loď vystrojená parnými strojmi, všetky ďalšie boli vybavené turbínami. Hlavnú výzbroj tvorilo 10 diel kalibru . Posádka pozostávala z 360 mužov. Za jej veliteľa bol vymenovaný korvetný kapitán Karl von Müller.
História.
Od 1. apríla 1910 bol SMS Emden zaradený do Eskadry krížnikov východnej Ázie pod velením viceadmirála grófa Maximiliana von Spee so základňou v Tsing-Tau. Po vypuknutí prvej svetovej vojny dostal SMS Emden rozkaz pripojiť sa k hlavným silám eskadry v Karolínach na ostrove Pagan. 4. augusta 1914 zajal pri svojej plavbe prvú loď, ruský parník Rjazaň. 13. augusta von Speeova eskadra vyplávala s cieľom oboplávať mys Horn a prebiť sa do Nemecka. Eskadra síce v stretnutí s britskou flotilou zvíťazila v námornej bitke pri Coroneli (Čile), ale následne bola zničená pri Falklandských ostrovoch. 
14. augusta 1914 dostal kapitán Müller rozkaz zamieriť do Indického oceánu a narušovať obchodnú plavbu, druhým cieľom bolo rozptýliť sily Dohody a tým uľahčiť únik eskadry. Obidva ciele boli splnené, SMS Emden ku koncu jeho plavby hľadalo 78 lodí štyroch štátov (Francúzke, Britské, Ruské a Austrálske). Emden na jeho misii sprevádzala nákladná loď "Tannenfels" s palivom. Lode preplávali Lombockou úžinou z Tichého do Indického oceánu a zamierili do Bengálskeho zálivu.
9. septembra SMS Emden zadržal grécky parník "Pontoporos" a v priebehu týždňa ďalších 7 lodí. Jeho činnosť ochromila námornú dopravu v celej oblasti. Kapitán Müller správne odhadol, že oblasť budú prehľadávať spojenecké krížniky a preto sa presunul na spojnicu Singapur-Rangún. 22. septembra priplával k Mádrasu a o 21:30 vypálil na prístav 130 rán. Pritom sa mu podarilo zasiahnuť zásobníky ropy patriace Burmah Oil Company. Došlo k požiaru, pri ktorom zhorelo okolo 2 miliónov litrov ropy, najväčšia zásoba tejto komodity v Indii. Po tejto akcii zamieril Müller k Cejlónu (dnešnej Srí Lanke), kde zničil 5 obchodných lodí a zajaté posádky umiestnil na šiestu zajatú loď.
Od 25. septembra do 11. októbra uskutočnila posádka nutné opravy a údržbu na súostroví Lakadivy. 11. októbra bol SMS Emden znovu na mori pri západnom pobreží Srí Lanky a následne pri Maldivách. V priebehu týždňa zajal ďalších 7 lodí. Posádky boli sústredené na jednu a ostatné lode boli potopené.
22. októbra o 3:00 sa objavil pred prístavom Penang v Malajzii, zamaskovaný štvrtým falošným komínom, aby vyzeral ako britský krížnik. Všetky britské krížniky mali štyri komíny, pričom nemecké mali iba tri. Hliadky síce loď spozorovali, no lesť sa mu podarila a lodi nik nevenoval pozornosť. Emden začal paľbu, v prístave zničil ruský krížnik Žemčug a pri ceste z prístavu hliadkujúci francúzsky torpédoborec Mousquet. Útok na Žemčug si vyžiadal 87 mŕtvych a 135 ranených. Na Mousqete padlo 40 námorníkov vrátane kapitána. 35 stroskotancov SMS Emden zachránil a následne odovzdal na neutrálnu nórsku loď.
Po tejto akcii zamieril SMS Emden ku Kokosovým ostrovom, kde mal Müller v pláne zničiť vysielaciu stanicu Eastern Telegraph Company na ostrove Direction. Týmto by výrazne narušil námornú komunikáciu v Indickom oceáne. Následne plánoval preplávať Idickým oceánom až k najvýchodnejšiemu cípu Afriky pri Sokotre. Pri tejto plavbe by mohol škodiť námornej preprave Dohody na línii Bombaj – Aden.
9. novembra 1914 sa priblížil k ostrove Direction a pokúsil sa zopakovať úspešný trik s falošným komínom. Posádka ostrova sa nenechala oklamať a stihla odvysielať volanie o pomoc. Vysielanie síce SMS Emden zachytil, no odpoveď prišla až z britského krížnika HMS Hampshire, nachádzajúceho sa vo vzdialenosti 220 míľ, vďaka čomu bol Müller presvedčený, že má 2 až 3 hodiny času na zničenie stanice a následný únik.
55 míľ severne sa práve vtedy plavil spojenecký konvoj transportujúci vojská ANZACu do Európy. Jeho vysielačky na volanie o pomoc nereagovali. Z jeho eskorty sa odpojil austrálsky krížnik HMAS Sydney a zamieril na pomoc ostrovu. Hliadky na SMS Emden loď spozorovali na horizonte, no z ich uhľa pohľadu išlo o jednokomínový parník a domnievali sa, že ide o nákladnú loď "Buresk", ktorá mala krížniku doplniť palivo. Až keď HMAS Sydney zmenil kurz a bolo vidno jeho celý profil si uvedomili, že k nim pláva vojnová loď, no na útek bolo v tomto momente už neskoro.
Medzitým SMS Emden vysadil výsadok 44 námorníkov a troch dôstojníkov, ktorí obsadili stanicu a začali ju ničiť. Podarilo sa im prerušiť vysielanie spájajúce Austráliu a Indiu. O 9:30 hod sa ozvala siréna vyzývajúca k návratu na loď. Kým dobehli ku člnom, SMS Emden už plával preč. O 9:40 nariadil veliteľ HMAS Sydney, kapitán John Glossop zahájiť paľbu na vzdialenosť 9 400 metrov, na čo Nemci okamžite odpovedali. HMAS Sydney bol vyzbrojený delami kalibru a mal trojnásobnú palebnú prevahu. Posádka SMS Emden nebola schopná plne využiť svoje delostrelectvo, pretože časť jeho obsluhy bola súčasťou výsadku na ostrove. SMS Emden za 20 minút prestal odpovedať na nepriateľskú paľbu, okrem dvoch mal zničené všetky delá, torpédomety, dva komíny a kormidlo. O 11:00 prestal páliť a kapitán Müller sa o 11:15 snažil dostať loď na plytčinu ostrova North Keeling. Loď sadla na plytčinu potom, čo dostala vyše 100 zásahov. HMAS Sydney pokračoval v paľbe ešte 5 minút, až kým jeho posádka nespozorovala na obzore dym. Glossop mu zamieril v ústrety v domnení, že sa približuje nemecký krížnik SMS Königsberg. Ukázalo sa však, že ide o "Buresk", zásobovaciu loď SMS Emden. Po varovnom výstrele 16-členná posádka svoju loď potopila a vzdala sa. HMAS Sydney sa vrátil k SMS Emden a pokračoval v paľbe do horiaceho vraku. Po niekoľkých minútach posádka stiahla vojnovú zástavu a vyvesila bielu. HMAS Sydney poslal ku vraku záchranný čln, no vzhľadom na vlnobitie na útesoch sa mu nepodarilo priblížiť k stroskotanej lodi. Následne HMAS Sydney odplával skontrolovať stanicu. Ku vraku sa vrátil na druhý deň zachrániť preživších. V boji padlo 134 Nemcov, 65 bolo ranených, straty Austrálčanov boli 4 mŕtvi a 17 ranených.
Lodi HMAS Sydney sa však nepodarilo zajať celú posádku SMS Emden. Oddiel, ktorý viedol útok na telegrafnú stanicu, sa v priebehu boja zmocnil škunera "Ayesha" o výtlaku 123 ton a odplával. Velil im námorný poručík von Mücke. Po komplikovanej plavbe bez navigačných pomôcok a máp sa dostali do dnešného Jemenu, vtedajšej súčasti Osmanskej ríše, ktorá bola nemeckým spojencom a cez Istanbul sa vrátili do Nemecka.
Zdroje sa dosť podstatne rozchádzajú v údajoch, koľko lodí SMS Emden zničil, alebo zajal, podľa najspoľahlivejších nemeckých údajov to bolo 25 obchodných lodí a dve vojnové. Poručík Mücke bol prijatý cisárom a mimoriadne povýšený na fregatného kapitána, von Müler skazu SMS Emden prežil a padol do zajatia. Počas neho bol v neprítomnosti cisárom mimoriadne povýšený na námorného kapitána. Zomrel v roku 1923 na následky malárie.
Kapitán Müller po celú dobu činnosti konal v súlade s Haagskymi konvenciami, čo rešpektovali aj jeho protivníci. Snažil sa šetriť životy civilných námorníkov a zaobchádzať s nimi ľudsky. Samotný vrak a jeho okolie bol dlhé roky cieľom hľadačov pokladov, pretože podľa rozšírenej legendy mal mať na palube vojnovú pokladňu s 2 500 000 mariek v zlate. 
Celkové priame straty spôsobené SMS Emden nemeckí ekonómovia vyčíslili na 15 miliónov predvojnových mariek, nepriame straty spôsobené narušením plavby sú ťažko vyčísliteľné, ale pravdepodobne ešte vyššie ako priame.

</doc>
<doc id="231767" url="https://sk.wikipedia.org/wiki?curid=231767" title="SMS Emden">
SMS Emden

SMS "Emden" môže byť niekoľko lodí Kaiserliche Marine:

</doc>
<doc id="231770" url="https://sk.wikipedia.org/wiki?curid=231770" title="Hrad Sitno">
Hrad Sitno



</doc>
<doc id="231778" url="https://sk.wikipedia.org/wiki?curid=231778" title="Mrenka perleťová">
Mrenka perleťová

Mrenka perleťová ("Puntius oligolepis") je druh ryby z čeľade kaprovité "(Cyprinidae)".
Pôvod.
Pochádza z juhovýchodnej Ázie (Sumatra). 

</doc>
<doc id="231779" url="https://sk.wikipedia.org/wiki?curid=231779" title="Puntius oligolepis">
Puntius oligolepis



</doc>
<doc id="231780" url="https://sk.wikipedia.org/wiki?curid=231780" title="Capoeta oligolepis">
Capoeta oligolepis



</doc>
<doc id="231781" url="https://sk.wikipedia.org/wiki?curid=231781" title="Barbus oligolepis">
Barbus oligolepis



</doc>
<doc id="231783" url="https://sk.wikipedia.org/wiki?curid=231783" title="Extáza (droga)">
Extáza (droga)

Extáza (chemicky: 3,4-metylendioxy-N-metamfetamín, skrátene MDMA; slangové názvy: éčko, emko, ekina, koleso, gula/e, bobuľa, pilulka lásky, koláčik XTC, X, E, glong, koláč, blekina) je najrozšírenejšia spomedzi tzv. diskotékových, tanečných drog. MDMA, účinnú látku v tabletkách extázy, po prvý raz syntetizovali v roku 1912. Verejnosť však túto drogu takmer 50 rokov prehliadala. Medicínske pokusy použiť drogu ako prostriedok znižujúci chuť do jedenia (anorektikum) alebo „drogu pravdy“ – neboli úspešné, alebo ich zastavili pre „zvláštne vedľajšie účinky“. Extáza (XTC alebo E) sa rozšírila až v súvislosti s techno hudbou – ale zato veľmi razantne. Extáza patrí ku koloritu techno-parties. Pilulky sa vyrábajú v rôznych farbách, veľkostiach a s rôznou potlačou.
K povzbudzujúcemu prostriedku z laboratória sa možno dostať pomerne lacno. Jeho základnou zložkou je amfetamín, MDMA je jeho derivát. Pod rovnakým názvom sa predávajú aj príbuzné substancie. Preto sa dajú ich účinky a vedľajšie účinky veľmi ťažko kontrolovať. Pilulky sa často dopĺňajú aj inými, lacnejšími látkami, napr. hroznovým cukrom, mliečnym cukrom, kofeínom, alebo liekmi. Nebezpečné sú najmä preto, že užívateľ často ani nevie, čo skutočne obsahujú. Niektoré kombinácie môžu mať zhubné, ba priam smrteľné následky.
Droga.
Extáza je MDMA vo forme tabletky. V mozgu spôsobuje vylučovanie telu vlastných látok serotonínu, dopamínu a norepinefrínu, ktoré vyvolávajú pocity šťastia a príjemnej pohody.
Hitom sú v súčasnosti rastlinné drogy rozšírené pod názvom herbal extáza. Celkom nesprávne sa o nich šíria fámy, že sú vzhľadom na svoj pôvod neškodné, že sú to vraj akési ekodrogy. Nemožno však zabúdať, že všetky drogy, teda aj tie najhoršie, pochádzajú z rastlín a bylín. Herbal–XTC obsahuje zväčša efedrín, ktorý pochádza z rastliny chvojníka čínskeho. Môže mať veľmi nepríjemné vedľajšie účinky.
Účinky.
Pilulky extázy majú dvojaký účinok: na jednej strane pôsobia (pri nižších dávkach) povzbudzujúco, na druhej však vyvolávajú (pri vyšších dávkach) pseudoilúzie a pseudohalucinácie, ovplyvňujú vedomie a vnímanie. 
Okolitý svet sa potom javí farebný a priam neskutočný. 
Po užití extázy je človek zhovorčivý, má intenzívne pocity spolupatričnosti. Extáza robí ľudí priateľskejšími, potláča pocity únavy a hladu. Jej užívateľ prekypuje energiou. Medzi bezprostredné telesné účinky patrí zrýchlený tep, zvýšený krvný tlak, zvýšenie telesnej teploty.
Riziká.
Obsah účinných látok v ponúkaných drogách nebýva rovnaký, a preto sa nedá vylúčiť riziko predávkovania. Podľa súčasných poznatkov nedochádza pri miernej a nepravidelnej konzumácii k závislosti, miešanie drog však môže mať osudné následky.
Po ich užití dochádza k odstaveniu varovných telesných systémov – telo sa prehreje a tým vyschýna – nastáva dehydratácia organizmu. Stáva sa tak najmä pri tanci. Následkom môžu byť kolapsy, ba až smrteľné zlyhanie krvného obehu. 
Neurotoxicita užitia MDMA je predmetom diskusie.  Vedecké štúdie viedli k všeobecnej zhode, že hoci je fyzicky bezpečné skúsiť MDMA v zodpovednom kontexte, podávanie opakovaných alebo vysokých dávok MDMA je určite v určitej forme neurotoxické.
Podávanie MDMA spôsobuje následnú downreguláciu transportérov spätného vychytávania serotonínu v mozgu.  Rýchlosť, akou sa mozog zotavuje zo serotonergných zmien, nie je jasná. Jedna štúdia preukázala trvalé serotonergné zmeny u niektorých zvierat vystavených MDMA.  Iné štúdie naznačujú, že mozog sa môže zotaviť zo serotonergného poškodenia. 
Už krátko po užití môžu vzniknúť psychózy: užívatelia strácajú kontrolu nad myslením a pocitmi, objavujú sa halucinácie alebo panický strach, neraz preceňujú svoje sily, čím môže dôjsť k úrazom. Pri užívaní odoberá extáza telu serotonín.
Ak sa počas pod vplyvom MDMA vypije naraz priveľa tekutín, môže dôjsť k otrave vodou a tým k rýchlej smrti. Obávané sú aj abstinenčné príznaky.
Výsledky výskumov hovoria, že takmer všetci mladiství konzumujú popri extáze ešte aj kanabinoidy, neraz i kokaín, LSD alebo speed. Okrem toho vypijú veľa alkoholu. Takémuto kombinovanému užívaniu sa pripisuje väčšina negatívnych následkov.

</doc>
<doc id="231784" url="https://sk.wikipedia.org/wiki?curid=231784" title="Aribert Heim">
Aribert Heim

Aribert Heim (* 28. jún 1914, Bad Radkersburg, Rakúsko - † pravdepodobne 10. august 1992, Egypt) bol rakúsky nacistický lekár, príslušník Waffen-SS a vojnový zločinec, ktorý počas 2. svetovej vojny pracoval ako lekár v koncentračnom tábore Mauthausen, kde sa dopúšťal ohavných a brutálnych zločinov a lekárskych experimentov, ktoré prevádzal na väzňoch koncentračného tábora, často aj bez narkózy. Kvôli svojej brutalite si vyslúžil prezývky "Doktor Smrť", či "Mäsiar z Mauthausenu". 
Po druhej svetovej vojne sa mu podarilo utiecť pred spravodlivosťou najprv do Uruguaja, neskôr do Egypta, kde sa úspešne ukrýval až do svojej smrti v roku 1992.
Správa o jeho smrti v roku 1992 bola potvrdená až roku 2012. Dovtedy po ňom neúnavne pátral lovec nacistov Efraim Zuroff a Heim bol najhľadanejším nacistom 21. storočia.
Život a vojnové roky.
Aribert Heim sa narodil v roku 1914 v spolkovej krajine Štajersko v mestečku Bad Radkersburg. Jeho otec bol policajt a mama bola ženou v domácnosti. Študoval medicínu vo Viedni a roku 1940 sa prihlásil a vstúpil do Waffen-SS. V roku 1941 bol prevelený do koncentračnom tábore Mauthausen, kde vykonával lekárske experimenty na väzňoch, vďaka ktorým si vyslúžil prezývku "Doktor Smrť". Doktor Smrť vpichoval väzňom injekcie priamo do sŕdc, bez narkózy vykonával operácie, a vstrekoval benzín do sŕdc obetí. Na svedomí má stovky nevinných obetí.
Povojnové roky.
Roku 1945 ho zajala a na 2 roky uväznila americká armáda, ale za pochybných okolností bol prepustený a vrátil sa do Nemecka, kde si otvoril gynekologickú ambulanciu. Roku 1962 ale dostal tip, že sa oňho zaujímajú úrady a tak ušiel cez Španielsko do Uruguaja. Podľa niektorých pôsobil ako lekár v Egypte, kde aj roku 1992 zomrel. Isté zdroje tvrdili, že ho zahliadli roku 2005 v Španielsku.
Najhľadanejší nacista.
Roku 2002 vyhlásilo Stredisko Simona Wiesenthala operáciu "Posledná šanca", ktorej cieľom je pochytať posledných žijúcich a stále nepotrestaných nacistických vojnových zločincov z 2. svetovej vojny. Heim sa stal číslom 1 na tomto zozname. 
Aribert Heim je na prvom mieste v zozname 10 najhľadanejších nacistických vojnových zločincov, a vlády Nemecka, Rakúska a Stredisko Simona Wiesenthala ponúkajú za informácie smerujúce k jeho dolapeniu odmenu 482-tisíc dolárov. 
Podľa Efraima Zuroffa by sa Doktor Smrť mal ukrývať niekde na Juhu Čile.

</doc>
<doc id="231785" url="https://sk.wikipedia.org/wiki?curid=231785" title="Doktor Smrť">
Doktor Smrť



</doc>
<doc id="231786" url="https://sk.wikipedia.org/wiki?curid=231786" title="Mrenka olivová">
Mrenka olivová

Mrenka olivová ("Puntius semifasciolatus") je druh ryby z čeľade kaprovité "(Cyprinidae)".
Pôvod.
Pochádza z juhovýchodnej Ázie (juhovýchodná Čína, Vietnam). 

</doc>
<doc id="231787" url="https://sk.wikipedia.org/wiki?curid=231787" title="Puntius semifasciolatus">
Puntius semifasciolatus



</doc>
<doc id="231788" url="https://sk.wikipedia.org/wiki?curid=231788" title="Barbus semifasciolatus">
Barbus semifasciolatus



</doc>
<doc id="231789" url="https://sk.wikipedia.org/wiki?curid=231789" title="Great Balls of Fire">
Great Balls of Fire

„Great Balls Of Fire“ je názov rokenrolovej piesne, ktorú v roku 1957 napísali autori Otis Blackwell a Jack Hammer.
Nahrávka od Jerry Lee Lewisa.
Najznámejší interpret tejto piesne je Jerry Lee Lewis, ktorý ju nahral v Sun Studio v Memphise (USA) pod svojim vydavateľstvom - spoločnosťou Sun Record 8. októbra 1957. Pieseň vyšla na 45 otáčkovej singlovej platni v novembri 1957. Pieseň čoskoro obsadila 2. miesto v rebríčku "Billboard Hot 100", 3. miesto v 
R&amp;B rebríčku a 1. miesto v country rebríčku. Pieseň sa umiestnila na 1. mieste i v UK pop rebríčku. 
Skladba „Great Balls of Fire“ sa v rebríčku "500 najväčších piesní všetkých čias" časopisu "Rolling Stone" umiestnila na 96. mieste. 
Pôvod názvu.
Pôvod názvu piesne pochádza z juhu USA. Tu ho používajú prívrženci Letničného hnutia, ktorý týmto výrazom označujú moment zo svätého písma, kedy Duch Svätý zostúpil na apoštolov, ktorí začali rozprávať rôznymi jazykmi. 
Iní interpreti.
Pieseň „Great Balls of Fire“ nahrali po Lewisovi ešte iní interpreti. Medzi najznámejšie jej cover verzie sú od interpretov: New Grass Revival (rýchla bluegrassová verzia z roku 1972), Electric Light Orchestra (1974), Dolly Parton (1979), hudobník Teitur (2006), The Misfits (na albume "Project 1950" z roku 2003), skupina Offenbach (2007).
Španielsku verziu s názvom „Grandes luces de fuego“ nahrala v roku 1989 mexická skupina OV7.

</doc>
<doc id="231792" url="https://sk.wikipedia.org/wiki?curid=231792" title="Rufus McGarrigle Wainwright">
Rufus McGarrigle Wainwright

Rufus McGarrigle Wainwright (* 22. júla 1973, Rhinebeck, New York) je spevák kanadsko-amerického pôvodu, s jedinečným, ťažko zaraditeľným štýlom, ktorému niektorí hovoria popera, iní barokový či komorný pop. Doteraz vydal sedem štúdiových albumov, z ktorých komerčne najúspešnejší bol "Release the Stars" z roku 2007.

</doc>
<doc id="231796" url="https://sk.wikipedia.org/wiki?curid=231796" title="Železné vráta">
Železné vráta

Železné vráta môžu byť:

</doc>
<doc id="231797" url="https://sk.wikipedia.org/wiki?curid=231797" title="Železná brána">
Železná brána

Železná brána môže byť:

</doc>
<doc id="231799" url="https://sk.wikipedia.org/wiki?curid=231799" title="Lámech">
Lámech

Lámech alebo Lamech, syn Matuzalema a otec Noeho, je biblická postava. Zmienka o ňom je napr. v biblickej knihe Genezis. Žil v rokoch 774 až 1551 židovského kalendára t. j. 2986 až 2209 pred Kr. Lamech splodil Noeho keď mal 182 rokov. Lamech sa dožil 777 rokov, zomrel 4 roky pred biblickou potopou.

</doc>
<doc id="231800" url="https://sk.wikipedia.org/wiki?curid=231800" title="Hermanovské skaly">
Hermanovské skaly

Hermanovské skaly sú najrozsiahlejším skalným komplexom Slanských vrchov na východnom úpätí pohoria. Sú to dva andezitové komplexy - Sokolie skaly a Havranie skaly s výškou stien až .
Opis.
Príťažlivé skalné útvary vo vulkanitoch vznikali zvetrávaním, eróziou a inými fyzikálnymi procesmi menej odolných hornín. Odolnejšie časti ostali relatívne celistvé a vystúpili na povrch vo forme dnešných skalných útvarov, vytvárajúcich rôzne zaujímavé tvary, ostré hrebene.
Hniezdia tu viaceré druhy vzácnych dravých vtákov. Chránená je aj jašterica múrová, ktorá tu má bohatý výskyt. Na exponovaných skalných stenách rastú viaceré druhy vzácnych rastlín, ktoré vytvárajú typické spoločenstvá tohto príťažlivého reliéfu. Hermanovské skaly sú prírodnou rezerváciou. Nachádzajú se v katastrálnom území obce Hermanovce nad Topľou v okrese Vranov nad Topľou v Prešovskom kraji. Územie bolo vyhlásené v roku 1980 na rozlohe 33,0700 ha. Ochranné pásmo nebolo určené.
Prístup.
Prístup k skalám je po značenom chodníku z Hermanoviec nad Topľou.

</doc>
<doc id="231801" url="https://sk.wikipedia.org/wiki?curid=231801" title="Sovietska okupácia Zakarpatska">
Sovietska okupácia Zakarpatska

Sovietska okupácia Zakarpatska trvala v dejinách Ukrajiny 21 mesiacov (1939 - 1941). Za ten čas sa sovietsky režim snažil akýmkoľvek spôsobom ovládnuť srdcia a mysle ukrajinského obyvateľstva v Zakarpatsku. Boľševici vyhlásili, že do tejto oblasti prišli ako „ohlasovatelia vysokých humanistických princípov“, ospravedlňovali spoluprácu s nacistami v Poľsku a snažili sa pomáhať utláčaným menšinám, v prvom rade „bratom“ - Ukrajincom a Bielorusom. Obzvlášť sa sovieti snažili vzbudiť u západných Ukrajincoch dojem „ukrajinskosti“ nového režimu. Dňa 22. októbra 1939 sovieti zorganizovali voľby, na ktrých bolo ukrajinské obyvateľstvo donútené hlasovať za jednotnú kandidátku, ktorá podporovala anexiu Zakarpatskej Ukrajiny Sovietskym zväzom. Preto nie je podivuhodné, že okolo 93 % hlasujúcich občanov zahlasovalo tak, ako režim chcel. V júni o rok neskôr (1940) po voľbách Sovietsky zväz prinútil Rumunsko vzdať sa územia Besarábie a Bukoviny. K Ukrajinskej SSR sa tak pričlenilo 7 miliónov obyvateľov Zakarpatskej Ukrajiny.
Niektoré politické opatrenia sovietov však zlepšili Ukrajincom život. Sovieti veľa spravili pre politiku ukrajinizácie a posilnenia systému vzdelávania. V polovici 40. rokoch 20. storočia počet základných škôl na Zakarpatskej Ukrajine dosiahol 6900, z ktorých 6000 bolo ukrajinských. Ukrajinčina sa stala oficiálnym jazykom v školách a tiež na ukrajinskej Univerzite Ivana Franka v Ľvove, dávnej bašte poľskej kultúry, ktorá teraz otvorila dvere pre ukrajinských študentov a profesorov. Vynikajúcu úroveň dosiahla aj zdravotná starostlivosť, najmä medzi vidieckym obyvateľstvom. Znárodnili sa priemyselné a obchodné podniky, ktoré predtým kontrolovali Poliaci a Židia.
Avšak paralelne so všetkými reformami, ktoré Ukrajincov postihli, začali sovieti masovo zatýkať ukrajinských politických lídrov a posielať ich do gulagov. Ten istý osud neminul ani členov ukrajinských parlamentných strán. Postupne sa všetko vystavalo na sovietskom princípe, ktorý zlikvidoval osobné vlastníctvo a mnoho ďalších firiem. Pôda roľníkov podľahla kolektivizácii. Svoju existenciu boli nútené ukončiť aj mnohé knižnice a čitárne ukrajinských spolkov, z ktorých ostala pôsobiť iba Organizácia ukrajinských nacionalistov aj to iba tajne. Zo začiatku sa ukrajinská inteligencia tešila, že dostala prácu v sovietskych kultúrnych a vzdelávacích organizáciách, ale rýchlo pochopila, že sa stala len nástrojom kontrolovaným funkcionármi režimu a v prípade hrubého narušenia pracovnej morálky im hrozí zatknutie a deportácia.
Osobitným prípadom boli kňazi gréckokatolíckej cirkvi, na ktorých pri výkone svojej služby režim pozorne dohliadal. Kňazi boli nútení mať špeciálne pasy a za používanie kostolov museli platiť sovietom vysoké dane. Sovietska moc zakázala v školách vyučovať náboženstvo, skonfiškovala majetok cirkvi a šírila protináboženskú propagandu - takú istú ako v prípade pravoslávnej cirkvi, ktorú sa veriaci snažili podriadiť moskovskému patriarchovi.
Na jar roku 1940 sovietsky režim zhodil masku demokracie a začal voči Ukrajincom a Poliakom rozsiahle represálie, ktoré sa v mnohých prípadoch končili deportáciami do gulagov. Tisíce „vrahov národa“ bolo bez akéhokoľvek upozornenia, súdu alebo formálneho obvinenia zatýkaných, hnaných do vagónov a vyvezených na Sibír a do Kazachstanu, kde pracovali v nenormálnych podmienkach. Deportovali každého - i toho, kto mal v zahraničí príbuzných a dopisoval si s nimi, i toho, kto sa s nimi chcel stretnúť v momente jeho zatknutia, aj toho, na ktorého z osobných dôvodov niekto niečo donášal, ba dokonca aj toho, kto sa v nesprávnom čase ocitol na nesprávnom mieste. Ako povedal jeden svedok týchto zverských činov sovietov "„Nikto, doslova nikto nemal istotu v tom, či náhodou nasledujúcu noc nepríde naňho rad.“"
Pripojenie Zakarpatskej Ukrajiny k Ukrajinskej SSR malo bez pochyby veľkú historickú váhu, nakoľko po prvýkrát sa Ukrajinci ocitli v rámci jednej štátnej štruktúry. Toto všetko malo na ukrajinský národ určitý vplyv: prvé stretnutie so sovietskym systémom bolo totiž pre zakarpatských Ukrajincov negatívna skúsenosť a všetci v konečnom dôsledku dospeli k záveru, že sa režimu boľševizmu treba za akúkoľvek cenu vyhnúť.

</doc>
<doc id="231802" url="https://sk.wikipedia.org/wiki?curid=231802" title="Zoznam jaskýň a priepastí v Slovenskom krase">
Zoznam jaskýň a priepastí v Slovenskom krase

Zoznam niektorých jaskýň a priepastí v Slovenskom krase zahŕňa abecedný prehľad jaskýň a priepastí v geomorfologickom celku Slovenský kras. Zoznam nie je kompletný. Tvorí približne iba 1/10 všetkých jaskýň v Slovenskom krase, ktorých je 1300 známych; z toho 1196 zaregistrovaných priamo v geomorfologickom celku Slovenský kras, resp. 1275 v Slovenskom krase a priľahlých podcelkoch iných geomorfologických celkov (stav k 15. októbru 2015). V Zozname jaskýň Slovenskej republiky, ktorý vydalo Slovenské múzeum ochrany prírody a jaskyniarstva v r. 2007, figurovalo 966 jaskýň z vtedajších cca 1100 známych jaskýň. V súčasnosti počet všetkých známych jaskýň v Slovenskom krase tvorí takmer 1/6 všetkých jaskýň na Slovensku.

</doc>
<doc id="231803" url="https://sk.wikipedia.org/wiki?curid=231803" title="Michal Kocáb">
Michal Kocáb



</doc>
<doc id="231805" url="https://sk.wikipedia.org/wiki?curid=231805" title="FKM Prievidza">
FKM Prievidza



</doc>
<doc id="231806" url="https://sk.wikipedia.org/wiki?curid=231806" title="Martin Nosek">
Martin Nosek

Martin Nosek (* 26. január 1987, Ilava) je slovenský futbalový obranca. V súčasnosti hráva za klub MFK Ružomberok, do ktorého prestúpil v roku 2012 z materského klubu MFK Dubnica. 

</doc>
<doc id="231807" url="https://sk.wikipedia.org/wiki?curid=231807" title="Batman (komiks)">
Batman (komiks)

Batman je komiksová postava, vytvorená Bobom Kaneom a Billom Fingerom. Debutoval v Detective Comics #27 v máji 1939.
Spolu so Supermanom je ikonickou postavou DC Comics a jedným z najslávnejších superhrdinov.
Batmanovo alter ego je Bruce Wayne, miliardár, ktorý sa rozhodol bojovať so zločinom v meste Gotham City pod maskou netopiera.
Na rozdiel od mnohých podobných superhrdinov Batman nemá nijaké superschopnosti, je však atleticky a kondične vysoko zdatný a disponuje vyspelou technológiou.
Medzi najvýznamnejšie a prelomové komiksy o Batmanovi patria Návrat Temného Rytiera (The Dark Knight Returns), Ticho (Hush), Batman: Prvý Rok (Batman: Year One), Batman: Dlhý Halloween (Batman: The Long Halloween) a veľmi vplyvný Smrtiaci Žart (Batman: The Killing Joke).
Okrem komiksov je Batman aj televíznou postavou kreslených seriálov a populárneho seriálu Batman zo 60. rokov.
Batman bol spracovaný aj v niekoľkých filmoch. Prvým bol Batman z roku 1966, natočený podľa seriálu. Svetovú slávu potom Batman získal filmom Batman režiséra Tima Burtona a jeho pokračovaním Batman sa vracia (Batman Returns). Po Burtonovi prebral réžiu Joel Schumacher, jeho filmy Batman navždy (Batman Forever) a Batman a Robin (Batman &amp; Robin) u fanúšikov aj kritikov prepadli.
Ďalšie uznanie priniesli až veľmi kvalitné rebootové filmy Christophera Nolana Batman začína (Batman Begins), Temný rytier (The Dark Knight) a Návrat Temného rytiera (The Dark Knight Rises). Práve vďaka úspechu Burtonových a Nolanových spracovaní je Batman najvýnosnejším filmovým superhrdinom všetkých.

</doc>
<doc id="231808" url="https://sk.wikipedia.org/wiki?curid=231808" title="Adauto Evandro da Silva">
Adauto Evandro da Silva



</doc>
<doc id="231809" url="https://sk.wikipedia.org/wiki?curid=231809" title="Adauto">
Adauto

Adauto Evandro da Silva (* 29. máj 1980, Santo André) je bývaly brazílsky futbalista, ktorý hrával v corgoňligovom klube MŠK Žilina, kde prestúpil zo Sparty Krč V MŠK Žilina hral na poste útočníka do jarnej časti 2010.

</doc>
<doc id="231812" url="https://sk.wikipedia.org/wiki?curid=231812" title="August 2008">
August 2008



</doc>
<doc id="231823" url="https://sk.wikipedia.org/wiki?curid=231823" title="Diaľnica D1 (Česko)">
Diaľnica D1 (Česko)

Diaľnica D1 () je najstaršia a najdlhšia česká diaľnica, ktorá spája tri najväčšie mestá - Prahu, Brno a Ostravu. Končí na hranici s Poľskom pri Bohumíne a Wodzisławiu. 
Je súčasťou IV. paneurópskeho koridoru Berlín/Norimberg - Praha - Bratislava - Budapešť - Konstanca/Solún/Istanbul. História diaľnice siaha až do 30. rokov 20. storočia (niektoré mosty a časti diaľničného telesa sú použité z nedostavanej protektorátnej diaľnice), v časoch normalizácie mala byť hlavnou osou vtedajšieho Česko-Slovenska, v súčasnosti je jej hlavný a najvýznamnejší úsek z Prahy do Brna najvyťaženejší v Česku.
Posledný úsek diaľnice, ŘíkovicePřerov, v dĺžke bol otvorený 19. decembra 2025. Diaľnica tak dosiahla dĺžku plánovaných .
História.
Prvé plány v medzivojnovom období.
Prvé návrhy na výstavbu diaľnice naprieč Česko-Slovenskom sa objavilo v 30. rokoch 20. storočia. Väčšina trás sa vyhýbala dôležitým sídlam, ale aj napriek tomu bol jeden z nich schválený úradmi.
Po Mníchovskej dohode a strate pohraničného územia bolo nutné plány prepracovať. Nový návrh trasy Praha – Jihlava a okruhu okolo Prahy bol Zemským úradom v Prahe pripravený v rekordnom čase dvanástich dní. 5. novembra 1938 je rozhodnuté o vypracovaní detailných projektov cestnej magistrály Praha – Jihlava – Brno – Zlín – slovenská hranica. 13. januára 1939 je projekt hotový a schválený. O týždeň neskôr začína stavba (klčovaním lesa) na úseku Zástřizly – Lužná, v máji potom na úseku Praha – Humpolec. S dostavbou celej 300-kilometrovej diaľnice sa počítalo v priebehu neuveriteľných štyroch rokov. Po okupácii Nemeckom boli plány nepatrne pozmenené, no výstavba pokračovala len do roku 1942, keď bola po postupnom obmedzovaní definitívne zastavená.
Vývoj po druhej svetovej vojne.
Po vojne bolo najskôr dekrétom prezidenta Beneša 1. októbra 1945 rozhodnuté o pokračovaní výstavby, ale po februári 1948 dochádza k znárodneniu stavbu prevádzajúcich firiem a v roku 1950 sa už s dostavbou nepočíta. Stavebné kapacity boli premiestnené na rozsiahle stavby socializmu a diaľnica ako taká stratila význam.
Výstavba D1 bola obnovená v roku 1967 a už 12. júla 1971 bol otvorený vôbec prvý diaľničný úsek medzi Prahou a Mirošovicami. Pokračovalo sa rovnako aj v smere od Brna, využité boli mnohé stavby, ktoré vznikli tesne pred, alebo za vojny. Súvislý diaľničný ťah medzi Brnom a Prahou bol dokončený 7. novembra 1980. Potom stavebné práce na D1 utíchli a začali sa stavať úseky diaľnice D5. I napriek tomu v rokoch 1988 a 1992 boli do prevádzky uvedené dva úseky od Brna až k Vyškovu. Úsek Vyškov – Vrchoslavice bol otvorený po dlhej prestávke až 24. októbra 2005. 
Všetky úseky diaľnice D1.
Podfarbením riadku sú rozlíšené

</doc>
<doc id="231831" url="https://sk.wikipedia.org/wiki?curid=231831" title="Letné olympijské hry 2016">
Letné olympijské hry 2016

Letné olympijské hry 2016 (Portugalsky: "Jogos Olímpicos de Verão de 2016"), oficiálne Hry XXXI. olympiády bola medzinárodná športová udalosť – pokračovanie tradície olympijských hier, organizovaná Medzinárodným olympijským výborom. Za miesto konania bolo vybrané brazílske mesto Rio de Janeiro. Niektoré športy sa začali odohrávať už 3. augusta 2016 – dva dni pred otváracím ceremoniálom. Hry boli oficiálne zahájené 5. augusta a ukončené 21. augusta.
Na hrách sa zúčastnilo viac ako 11 tisíc športovcov z 207 krajín, vrátane prvýkrát zúčastneného Kosova, Južného Sudánu a tímu utečencov. S 306 sadami medailí sa odohralo 28 olympijských športov – vrátane ragby a golfu, ktoré boli v roku 2009 pridané Medzinárodným olympijským výborom. Všetky športové súťaže sa odohrali na 33 miestach v hosťujúcom meste a ďalších piatich v São Paulo, Belo Horizonte, Salvador, Brazília a Manaus.
Toto boli prvé Letné olympijské hry pod predsedníctvom Thomasa Bacha, prezidenta MOV. Hosťujúce mesto Rio de Janeiro bolo zvolené na 13. olympijskom kongrese MOV 2. októbra 2009 v dánskom meste Kodaň a stalo prvým mestom v Južnej Amerike, ktoré hostilo olympijské hry. 
Hlavným bodom diskusie boli kontroverzné témy, vrátane nestability federálnej vlády krajiny, ochrany zdravia a bezpečnosti kvôli vírusu Zika, významné znečistenie zátoky Guanabara Bay, takisto ako ruský dopingový škandál, ktorý ovplyvnil účasť svojej reprezentácie na týchto olympijských hrách.
Spojené štáty po piatykrát za posledných šesť letných olympijských hier dosiahli vrchol medailového rebríčku s najvyšším počtom zlatých medailí (46), taktiež aj medailí celkovo (121). Veľká Británia a Čína skončili na druhej a tretej priečke. Usporiadateľská krajina, Brazília, získala sedem zlatých medailí, čo je jej rekord v jednotlivých letných olympijských hrách.
Súťaže.
Športové odvetvia.
Na hrách XXXI. olympiády prebehnú súťaže v 32 športových odvetviach. Novými športmi v programe olympijských hier sa stali golf a ragby.

</doc>
<doc id="231832" url="https://sk.wikipedia.org/wiki?curid=231832" title="Letné olympijské hry 2020">
Letné olympijské hry 2020

Letné olympijské hry 2020 (), oficiálne Hry XXXII. olympiády () boli letné olympijské hry, ktoré sa konali od 23. júla do 8. augusta 2021 v hlavnom meste Japonska Tokiu. Pôvodne sa mali konať od 24. júla do 9. augusta 2020, lenže kvôli pandémii ochorenia COVID-19 boli v marci 2020 odložené. Aj napriek preloženiu termínu na rok 2021 si podujatie zachovalo názov Tokio 2020. Tieto hry boli prvé v histórii Olympijských hier, ktoré boli odložené a nie zrušené. V marci 2021 organizačný výbor rozhodol, že sa budú konať bez zahraničných divákov. Neskôr bolo rozhodnuté, že sa budú konať úplne bez divákov.
Tokio bolo vybrané ako hostiteľské mesto na 125. kongrese Medzinárodného olympijského výboru 7. septembra 2013 v Buenos Aires. Tokio je hostiteľom letných olympijských hier druhýkrát v histórii, prvý raz to bolo v roku 1964, čo z neho robí prvé mesto v Ázii, kde sa letné hry konali dvakrát. Sú to už celkovo štvrté Olympijské hry na území Japonska, keďže Sapporo bolo v roku 1972 a Nagano v roku 1998 dejiskami zimných olympijských hier.
V Tokiu mali premiéru v olympijskom programe štyri nové športykarate, športové lezenie, surfovanie a skejtbording. Do programu sa vrátil bejzbal a softbal prvýkrát od roku 2008.
Výber hostiteľa.
Kandidatúru na organizovanie letných olympijských hier oficiálne oznámilo 5 miest: 
Týchto uchádzačov hodnotila komisia Medzinárodného olympijského výboru na základe pätnástich kritérií:
Kandidátske mestá a hlasovanie.
23. mája 2012 boli v kanadskom Quebecu vybrané 3 mestá, ktoré v hodnotení MOV dopadli najlepšie a z ktorých sa mal vybrať víťaz. Tieto tri mestá mali právo označovať sa ako tzv. kandidátske mesto:
Pravidlá hlasovania.
Hlasovanie o výbere miesta konania hier XXXII. olympiády sa uskutočnilo na 125. zasadnutí Medzinárodného olympijského výboru 7. septembra 2013. Od roku 2001 prebieha hlasovanie členov MOV elektronicky. Na víťazstvo je potrebné získať nadpolovičnú väčšinu hlasov (pričom sa neberú do úvahy neplatné hlasy, hlasy tých, ktorí sa zdržali hlasovania, alebo tých, ktorí nemohli hlasovať). Hlasovania sa nemôžu zúčastniť členovia z krajín, ktorých mestá kandidujú. Ak v prvom kole nezískal žiadny kandidát nadpolovičnú väčšinu hlasov, koná sa ďalšie kolo hlasovania, z ktorého vypadne mesto s najmenším počtom hlasov z predchádzajúceho kola. V prípade, že v hlasovaní zostanú iba dve kandidátske mestá, víťazom sa stane mesto, ktoré získa viac hlasov.
7. septembra 2013 sa hlasovania v prvom kole zúčastnilo 97 členov MOV.
Otvárací ceremoniál.
Otvárací ceremoniál sa uskutočnil na Japonskom národnom štadióne. Hry slávnostne otvoril cisár Naruhito. Príhovor mali Seiko Hašimoto, riaditeľka organizačného výboru a Thomas Bach, prezident Medzinárodného olympijského výboru. Oheň zapálila tenistka Naomi Osaka. Hlavnou piesňou bola "Imagine" od Johna Lennona. Ceremoniálu bez divákov sa zúčastnilo 23 slovenských športovcov.
Súťaže.
Športové odvetvia.
Na hrách XXXII. olympiády prebehnú súťaže v 38 športových odvetviach. Novými športami v programe olympijských hier sa stali karate, skejtbording, surfovanie a športové lezenie.

</doc>
<doc id="231833" url="https://sk.wikipedia.org/wiki?curid=231833" title="Sveti Vlas">
Sveti Vlas

Sveti Vlas (bulh. "Свети Влас", gr. Αγίος Βλάσης-Ajos Vlasis, alebo Λάρισα-Larisa) je mesto a prímorské letovisko pri Čiernom mori v Bulharsku, v obci Nesebar v Burgaskej oblasti. V júli 2007 tu žilo 3 869 obyvateľov.
Charakteristika.
Mesto sa nachádza na úpätí južného svahu Starej planiny, severne od Burgaského zálivu. Osada na mieste súčasného mesta bola založená v 2. storočí, založili ju Tráci a Gréci s názvom Larissa. Názov Sveti Vlas získala v 14. storočí podľa rovnomenného kláštora, ktorý sa nachádzal v regióne, ale vyhorel v 14. – 18. storočí po pirátskych nájazdoch. Mesto bolo prevažne grécke až do 20. stor., kedy sa väčšina miestnych Grékov vysťahovala do Grécka, z Grécka sem prišli miestni Bulhari.

</doc>
<doc id="231838" url="https://sk.wikipedia.org/wiki?curid=231838" title="Vanessa Hudgensová">
Vanessa Hudgensová

Vanessa Hudgensová (neprechýlene Vanessa Anne Hudgens; * 14. december 1988, Salinas, Kalifornia, USA) je americká herečka a speváčka. Preslávila ju rola "Gabrielly Montezovej" vo filmoch "High School Musical." 
Objavila sa v rôznych filmoch a seriáloch pre Disney Channel. V roku 2003 mala celovečerný debut vo filme "Trinástka", v ktorom hrala vedľajšiu rolu. Po vydaní trilógie "High School Musical" zožala veľký úspech a jej vzťah s hereckým kolegom Zacom Efronom bol zverejnený. Piesne z filmov obleteli celý svet z pieseň "Breaking Free" sa umiestnila v Top 10 v rebríčku Billboard Hot 100. To viedlo k tomu, že 26. septembra 2006 vydala svoj debutový album s názvom "V", ktorý sa umiestnil na 24. priečke v rebríčku Billboard 200 a bol ocenený zlatom. Jej druhý album, "Identified", bol vydaný 1. júla 2008. 
Od vydania albumov a série "High School Musical", sa Vanessa zamerala na svoju hereckú kariéru. V roku 2009 získala ohlas u kritikov pre jej úlohu vo filme "Rock zo strednej". Tiež sa objavila vo filme "Cesta na tajomný ostrov 2" po boku Dwaynea Johnsona a Josha Hutchersona. Neskôr sa objavila vo filme "Spring Breakers" (2013), po boku Seleny Gomez a vo filme "Machete zabíja", ktorý režíroval Robert Rodriguez. V roku 2015 si zahrala hlavnú rolu v broadwayskom muzikáli "Gigi".

</doc>
<doc id="231839" url="https://sk.wikipedia.org/wiki?curid=231839" title="Ján Šafranko">
Ján Šafranko

Ján Šafranko (* 15. august 1975, Svidník) je bývalý slovenský futbalista, v súčasnosti pôsobiaci ako vedúci mužstva v 1. FC Tatran Prešov. V sezóne 2008/09 bol v Prešove kapitánom.

</doc>
<doc id="231841" url="https://sk.wikipedia.org/wiki?curid=231841" title="Vanessa Hudgens">
Vanessa Hudgens



</doc>
<doc id="231846" url="https://sk.wikipedia.org/wiki?curid=231846" title="Ivan Lietava">
Ivan Lietava

Ivan Lietava (* 20. júl 1983) je slovenský futbalista, ktorý hráva na poste útočníka. Momentálne je hráčom klubu ŠK Báhoň.
V októbri 2006 mal autonehodu, ale nebol mu zistený alkohol v krvi. Pri nehode utrpel zlomenie rebra. V apríli 2007 strelil prvý hetrik v kariére, za 11 minút a 10 sekúnd, a vtedy Banská Bystrica vyhrala nad Artmediou Bratislava 3-1, čím si výrazne oddiala šance na prvé mieste v Corgoň lige.
V júli 2007 prestúpil do MŠK Žilina. V septembri 2008 odišiel na pročné hosťovanie Denizlisporu, avšak vo februári 2009 ho MŠK Žilina z hosťovania stiahla, nakoľko nemala v kádri k dispozícii dosť útočníkov. V Corgoň lige hrával už s číslom 39, tak ako Nicolas Anelka v FC Chelsea. V auguste roku 2010 sa opäť vrátil do Turecka, kde posilnil tím Konyaspor. Na konci roku 2010 sa v Konyaspore dohodol na ukončení zmluvy, kde nedostával veľa príležitostí a vrátil sa späť do MŠK Žilina, kde podpísal dvojročnú zmluvu.

</doc>
<doc id="231852" url="https://sk.wikipedia.org/wiki?curid=231852" title="Danny McFarlane">
Danny McFarlane

 
 
 
 
 
 
Danny McFarlane (* 14. február 1972, Saint Mary, Jamajka je jamajský atlét, venujúci sa behu na 400 metrov cez prekážky.
Vrcholové podujatia.
Osaka 2007.
Na MS v atletike 2007 skončil vo finále na piatom mieste časom 48,59 s. Za tretím Marekom Plawgom zaostal o 45 stotín sekundy.

</doc>
<doc id="231861" url="https://sk.wikipedia.org/wiki?curid=231861" title="Kontroling">
Kontroling

Kontroling alebo controlling (angl. "controlling" = regulovanie, usmerňovanie) je systém riadenia a koordinácie na podporu riadenia podniku a manažmentu pri plánovaní a realizácii podnikateľských aktivít. 
Pojem sa používa najmä v kontinentálnej Európe, v anglosaských krajinách síce bežne existuje ekvivalentná funkcia/oddelenie "controller's department" (alebo "comptroller's department") ale príslušný tvar "controlling" nie je v podnikoch bežný. V minulosti sa na controlling pozeralo ako na rozšírenú formu manažérskeho účtovníctva; v súčasnosti ide o oveľa širší pojem, v podstate ide o systém riadenia firmy orientovaný na výsledok. 

</doc>
<doc id="231862" url="https://sk.wikipedia.org/wiki?curid=231862" title="Business intelligence">
Business intelligence

Business intelligence (skrátene BI) je označenie pre informačné technológie, aplikácie a metódy na zber, normalizáciu, analýzu, prezentáciu a interpretáciu obchodných dát – údajov o vývoji v organizácii. Primárnym účelom BI systémov (ako podmnožiny manažérskych informačných systémov) je podpora procesov rozhodovania a plánovania v rôznych oblastiach podnikového manažmentu. BI systémy sa preto niekedy nazývajú aj "Systémy na podporu rozhodovania" (z angl. "Decision Support Systems" – DSS).
Definícia a charakteristika.
Termín Business Intelligence (BI) v roku 1989 prvýkrát definoval Howard Dresner zo spoločnosti Gartner Group ako množinu konceptov a metodík, ktoré zlepšujú rozhodovací proces za použitia metrík alebo systémov založených na metrikách. Aj keď táto oblasť IT nie je príliš stará, využitie nástrojov BI sa rapídne rozvíja. Za posledné roky zaznamenala značný architektonický, ale aj vecný rozvoj.
BI predstavuje jeden z najvýznamnejších faktorov kvality podnikovej informatiky a s tým súvisiacich posunov v konkurencieschopnosti podnikov. Business Inteligence možno definovať ako aplikačný software využívaný vo firmách pre podporu rozhodovacích procesov, ktoré tu prebiehajú. Dochádza k premene obrovského množstva rôznych dát na informácie, poznatky a znalosti užitočné pre koncového užívateľa. Je to súbor postupov, procesov a technológií, ktoré tieto rozhodovacie procesy podporujú. BI si tiež možno predstaviť ako sadu IS/ICT aplikácií, ktoré sú postavené na špecifických OLAP technológiách a ich modifikáciách.
Business Inteligence má niekoľko základných princípov, medzi ktoré patrí transformácia dát z transakčných a produkčných systémov na analytické dáta, ktoré sú následne využívané pre rozhodovanie. Riešenia BI sú založené na multidimenzionalite uloženia a spracovania dát. Na ukladanie dát sú využívané časové dimenzie a ukladanie prebieha do analytických databáz postupne v jednotlivých časových snímkach. Vzhľadom na to, sú na kvalitu dát kladené vysoké nároky.
Architektúra a funkcionalita.
Zdrojové systémy.
Medzi zdrojové systémy informácií, s ktorými BI pracuje možno zaradiť systémy ERP, CRM a ďalšie. Integrácia medzi technológiou BI a aplikačným softvérom predstavujúcim z pohľadu BI zdrojové aplikácie už prebieha dlhšiu dobu. V súčasnosti prebieha veľmi silná integrácia BI systémov do celopodnikových informačných systémov ERP, respektíve ERP II.
&lt;br&gt;Podstatou týchto BI aplikácií je to, že obsahujú aj typové analytické aplikácie resp. typový obsah riešení zahrňujúcich preddefinované databázové schémy, typové analytické aplikácie, reporty a ďalšie komponenty pre riešenie projektu, prevažne úzko viazané na obsah štandardného ERP, prípadne iného aplikačného balíka. Takéto riešenie prináša vysokú efektivitu pri riešení projektov a vysoký stupeň integrácie BI s ostatnými aplikáciami. Ako nevýhodu možno uviesť fakt, že vznikajú obmedzenia vzhľadom na produktom tretích strán. Medzi známe príklady patrí systém SAP v spojení s Business Objects alebo systémy Microsoft Dynamics AX a NAV. Zaujímavosťou je, že so štúdií Gartneru vyplýva, že pre mnoho dodávateľov celopodnikových aplikácií sa BI aplikácie stávajú strategickejšou súčasťou ich systému ako ich základná funkcionalita na úrovni ERP, CPM a podobne.
Architektúra BI systémov môže byť v rôznych implementáciách rôzna, ale najčastejšie sa skladá z:
Usporiadanie jednotlivých vrstiev sa líši prípad od prípadu, ale vo všeobecnosti možno definovať základné vrstvy:
Okrem týchto piatich vrstiev možno do BI zaradiť aj niektoré ďalšie, ako sú metadáta (dáta o dátach), komponenty pre správu a manipuláciu s dátami a rôzne technické znalosti. BI ako základ svojho riešenia využíva princíp multidimenzionality. To znamená, že dáta sú transformované z relačnej do multidimenzionálnej databázy, kde sú následne spracované pomocou informačnej technológie nazývanej OLAP.
OLAP (Online Analytical Processing).
Ide o informačné systémy pre analýzu veľkého množstva údajov. Výsledkom analýzy sú súhrny a reporty slúžiace ako podklad pre rozhodovanie a riadenie procesov. Najlepším príkladom technológie OLAP je tzv. OLAP kocka.
&lt;br&gt;OLAP kocka je dátová štruktúra, ktorá umožňuje rýchlu analýzu veľkého množstva dát. Usporiadanie dát do OLAP kocky prekonáva bariéry relačných databáz, ktoré nie sú určené na okamžitú analýzu a zobrazenie veľkého objemu dát. Relačné databázy sú určené skôr na vytváranie záznamov zo série transakcií, známej ako OLTP. OLAP pracuje v troch dimenziách, ktorými sú čas, produkt a miesto (napríklad región alebo nejaká konkrétna vymedzená oblasť). OLAP technológia sa zaraďuje medzi jednu z hlavných funkcionalít, ktorú poskytujú BI aplikácie.
ETL.
Medzi ďalšiu významnú funkcionalitu patrí proces ETL. ETL označuje mechanizmus získavania dát zo zdrojových systémov podniku, ich následné spracovanie a poskytnutie BI aplikáciam. Táto problematika je pomerne komplikovaná a predstavuje nezanedbateľný podiel v nákladoch na budovanie systémov BI, či už ide o náklady finančné, časové alebo ľudské. V mnohých projektoch bohužiaľ býva táto problematika podceňovaná, predovšetkým v prvotných fázach vývoja a budovania.
Samotná skratka v sebe skrýva tri prebiehajúce procesy: extrakciu, transformáciu a nahrávanie dát. 
&lt;br&gt;"Extrakcia" znamená získanie dát zo zdrojových systémov a následné uloženie do dočasného úložiska. V typickom podniku je niekoľko systémov zaisťujúcich životne dôležité operácie. Väčšinou tieto systémy neboli nasadzované naraz, ale v rôznych časových etapách. Získavanie dát z týchto systémov nie je jednoduché aj preto, že nejde o jednorazovú ale o periodickú činnosť, ktorej úlohou je poskytovať čerstvé dáta pre ďalšie spracovanie.
&lt;br&gt;"Transformácia" predstavuje proces spracovania dát získaných z primárnych systémov do formy odpovedajúcej požiadavkám systémov dátových skladov. Transformácia zahrňuje celú škálu operácií od konverzií, matematických operácií, filtrovaní, normalizácií a denormalizácií, až po sofistikované metódy vytvárania multidimenzionálnych štruktúr. Dáta prichádzajúce z primárnych systémov môžu byť znečistené rôznymi typmi chybných či nekompletných údajov. Súčasťou transformácií preto býva mechanizmus kontroly a čistenia dát.
&lt;br&gt;Záverečnou fázou je "nahrávanie zpracovaných dát" do cieľového systému dátového skladu. Tu sú pre uloženie dát často využívané špecializované technológie, ktoré predpokladajú použitie rôznych mechanizmov pre ich rýchle a optimálne vkladanie.
Dátové sklady.
Aplikácie pre prácu s dátami využívajú niekoľko druhov dátových skladov. Ich využívanie možno považovať za ďalšiu funkcionalitu BI aplikácií. Rozlišujú sa 4 druhy dátových skladov:
Dočasné úložisko dát (Data Staging Area – DSA).
Dočasné úložisko dát slúži k dočasnému uloženiu dát, ktoré boli extrahované zo zdrojových systémov s cieľom podporiť a zrýchliť výber dát. Dáta, ktoré sú uložené v DSA sú detailné, nekonzistentné s dátami z ostatných systémov, neobsahujú históriu (len aktuálne dáta) a sú identické s pôvodnou dátovou štruktúrou.
Operatívne úložisko dát (Operational Data Store – ODS).
Sklad prevádzkových dát je úložisko, kde sú hromadne uložené zjednotené dáta. Toto uloženie môže byť tiež definované ako množina zjednotených databáz navrhnutých k podpore prevádzkového sledovania. Na rozdiel od databáz pre aplikácie OLTP, ktoré sú orientované transakčne s dôrazom na funkcionalitu, ODS obsahuje predmetovo orientované celopodnikové dáta. Dáta v ODS sú nestále, aktuálne a podrobné. Poskytujú zjednotený pohľad na dáta v prevádzkových systémoch a aktuálny pohľad na prevádzku. Dáta sú transformované a integrované do konzistentného zjednoteného celku z prevádzkových systémov. Dáta v ODS sú pravidelne, v reálnom čase a nepretržite obnovované, takže výsledný obraz zodpovedá poslednému aktuálnemu stavu.
Dátový sklad (Data warehouse – DWH).
Koncom 80-tych rokov William Inmon (považovaný za otca dátových skladov) definoval dátový sklad nasledovne: „Dátový sklad je subjektovo orientovaná, integrovaná, časovo rozlíšená a stála zbierka dát určená na podporu procesu manažerského rozhodovania.“
Dátový sklad možno označiť ako centrálny podporný systém, ktorý obsahuje údaje z rôznych interných a externých zdrojov, zhromažďuje ich, vytvára medzi nimi vzťahy, a tým pôsobí ako databanka pre ostatné systémy riadenia. DWH môže poskytnúť len také informácie, ktoré získal zo svojich zdrojov a závisí tak od kvality jednotlivých údajov a ich zdrojov, a nie od použitých prostriedkov. Vytvára sa individuálne na báze existujúcich informačných systémov a dôležitých informácií.
Údaje sa získavajú a ukladajú do transakčných (operatívnych) databáz, ktoré môžu byť v rôznych oddeleniach firiem, pripadne rozličných lokalitách. Tieto údaje sa v pravidelných intervaloch zozbierajú, predspracujú a zavedú do dátového skladu. Dáta v dátovom sklade musia byť jednotné a integrovateľné. To znamená, že údaje týkajúce sa konkrétneho predmetu sa do dátového skladu ukladajú len raz. Dátové sklady na rozdiel od ODS obsahujú historické snímky pre porovnanie v rámci rôznych časových období.
Dátová tržnica (Data Mart- DM).
Dátová tržnica, DM, Data mart je špecifický, subjektovo orientovaný sklad dát navrhnutý na základe špecifických požiadaviek menšej množiny užívateľov. Sú to teda určité presne špecifikované oddelené podmnožiny dátového skladu určené pre istú skupinu ľudí (menšie organizačné zložky firmy). Dátové tržnice sú často preferované podnikom ako prvý krok k vybudovaniu dátového skladu, a môžu byť použité ako dôkaz správnosti koncepcie dátového skladu. Dátová tržnica je špeciálna verzia dátového skladu, ktorá tiež obsahuje obraz operatívnych dát. Základný rozdiel je v tom, že pri vytváraní dátovej tržnice sa zameriava na špecifické, preddefinované potreby konkrétnych užívateľov a konfiguráciu dát. Dáta uložené v dátových tržniciach je možné používať predovšetkým ako podklad pre cielené analýzy. Výhodou usporiadania na viac samostatných dátových tržníc je jednoduchšia a rýchlejšia implementácia a z toho vyplývajúce rýchlejšie prínosy pre užívateľa. Medzi nevýhody patrí riziko možnej nekonzistentnosti medzi jednotlivými tržnicami. Táto schéma je tiež náročnejšia na údržbu.
Reporting.
Reporting je ďalšou funkcionalitou Business Intelligence. Umožňuje vytvoriť akýkoľvek typ reportu v reálnom čase. Pri jeho tvorbe umožňuje využiť akýkoľvek zdroj dát (databázu) a pracuje s jednou metadátovou vrstvou. Reportovacie služby plnia funkciu podpory rozhodovania, slúžia ako návrh reportu a starajú sa o generovanie výstupu v elektronickej alebo papierovej podobe. Reporty môžu byť statické alebo interaktívne, pomocou rôznych ovládacích prvkov ich možno prispôsobovať.
Reportovacie služby sa skladajú z týchto častí: 
Analýzy.
Analytické služby sú koncipované ako služby na pozadí. Umožňujú jednoducho skúmať informácie, týkajúce sa akýchkoľvek oblastí podnikania bez ohľadu na to, kde sú uložené súvisiace dáta. Poskytujú možnosť analyzovať a vytvárať zostavy nad OLAP a dimenzionálne orientovanými dátovými zdrojmi. Umožňujú taktiež obohatenie dát, hierarchizáciu a hľadanie závislostí. Je možné organizovať dáta do intuitívnych štruktúr pre podporu preddefinovaných aj jednorazových dotazov, ktoré dokážu identifikovať pravidlá, vzťahy a trendy.
EIS.
Ďalší z rady nástrojov BI je Executive Information System – EIS. Podobne ako reporting umožňuje vytvárať analýzy a je podporou pre plánovanie a rozhodovanie. Tento nástroj je určený pre vrcholový manažment. Z hľadiska dát pracuje s dátovými skladmi, ktoré sú vytvárane pomocou ETL púmp z ERP databáz.
Dashboard.
Dashboardy slúžia k rýchlej komunikácii komplexných informácií. Zobrazujú informácie z rôznych podnikových informačných systémov a prezentujú ich formou vizualizácií, ktoré súčasne zobrazujú viaceré informácie s použitím grafických prvkov ako sú mapy alebo grafy. Poznáme tri typy dasboardov – operatívne, taktické a strategické – ako podporné prostriedky k monitorovaniu, meraniu a riadeniu podnikovej štruktúry. Dashboard je možné využívať ako samostatnú aplikáciu, ako kľúčový prvok podnikového riešenia business intelligence, alebo ako platformu pre riadenie podnikovej výkonnosti. Pri využívaní dashboardov používatelia na všetkých úrovniach dostávajú informácie, ktoré potrebujú pre podporu svojich rozhodnutí pri zlepšovaní podnikovej výkonnosti. Ďalšou výhodou je, že umožňujú spájať dáta z rôznych systémov do jedného pohľadu.
BSC.
BSC-Scorecarding pomáha zosúladiť konanie tímu s jeho taktiku a s celkovou stratégiou firmy. Monitoruje výkonnosť firmy voči stanoveným cieľom.
Integračné služby.
Integračné služby majú za účel získavanie dát z externých aj interných heterogénnych zdrojov, ich trasformáciu, prečistenie a integráciu. Uplatňujú sa teda pri zbere dát a reorganizácii ich štruktúry. Taktiež sa starajú o ich aktualizáciu v dátových skladoch. Hlavnou vrstvou je Data Trasformation Pipeline (DTP), ktorá podporuje zdrojový a cieľový adaptér. Na nižších vrstvách sa vykonáva extrakcia a transformácia a patrí sem DTR API.
Datamining.
Pri dataminingu ide o takzvané dolovanie dát z databáz. Proces vedie k objavovaniu vzorcov a súvislostí vo veľkých dátových súboroch. Hlavným cieľom tohto procesu je získať znalosti z existujúceho dátového súboru a premeniť ich na štruktúry zrozumiteľné pre človeka tak, aby boli vhodné pre ďalšie použitie. Využíva metódy štatistiky, matematiky, umelej inteligencie, nástroje OLAP a strojového učenia. Vytvárajú sa dva typy modelov: predikčné a segmentačné. Cieľom predikčných modelov je na základe historických údajov vytvárať predpovede do budúcnosti. Úlohou segmentačných modelov je roztriediť množstvo dát na zvládnuteľný počet homogénnych skupín.
Trhovisko.
V správe z roku 2013 spoločnosť Gartner kategorizovala dodávateľov obchodného spravodajstva buď ako nezávislého dodávateľa „čistého hrania“, alebo konsolidovaného „megavendora“. V roku 2012 dosiahli služby business intelligence príjmy vo výške 13,1 miliardy dolárov. V roku 2019 bol trh s BI v Európe otrasený kvôli novej legislatíve GDPR (General Data Protection Regulation), ktorá ukladá zodpovednosť za zber a ukladanie dát na užívateľa údajov s prísnymi zákonmi, ktoré majú zaistiť súlad dát.
 Rast v Európe sa od mája 2019, kedy bolo zavedené GDPR, neustále zvyšuje. Legislatíva zamerala spoločnosti na to, aby sa pozerali na svoje vlastné údaje z hľadiska súladu, ale odhalila aj budúcu príležitosť využiť personalizáciu a externých poskytovateľov BI na zvýšenie podielu na trhu.

</doc>
<doc id="231863" url="https://sk.wikipedia.org/wiki?curid=231863" title="Imrich Zápoľský">
Imrich Zápoľský

Imrich Zápoľský (* ? - † 12. september 1487) bol uhorský krajinský hodnostár, magnát, vojvodca, dedičný spišský župan, šarišský a oravský župan, hlavný kapitán Horného Uhorska, bán Dalmácie a Chorvátska, vládca Bosny a bán Slavónie. 
Historické fakty.
Po smrti Ladislava V. Pohrobka sa uvoľnil uhorský trón. Uhorská šľachta dosadila na prestol 15-ročného Mateja Huňadyho - Korvína, syna dlhoročného gubernátora krajiny Jána Huňadyho. V tom čase stará vysoká uhorská šľachta zastávala vysoké kráľovské posty. Jej zástupcovia sa podieľali na vláde ako členovia kráľovskej rady. Nový panovník chcel nebývalý vplyv starých šľachticov obmedziť. Postupne začal na ich miesta menovať zástupcov nižšej šľachty, ktorí mu boli rôznym spôsobom zaviazaní. Matej tak vymenoval do vysokých funkcií 52 nových šľachticov, medzi ktorými najvýznamnejší boli členovia rodiny Zápoľskej. 
Pôvod rodiny.
Nie je celkom známy pôvod tejto rodiny. Niektorí historici sa prikláňajú k názoru, že pochádza z rodu Kapla, ktorý žil na území dnešného Slovinska v obci Zapolje. Nejestvujú však priame dôkazy. Traja synovia Ladislava Zápoľského, vnuci Jána Zápoľského - Mikuláš, ktorý bol sedmohradským biskupom, Imrich a Štefan, boli tí, ktorí sa významne zapísali do dejín Uhorska. Niektorí historici tvrdia, že Imrich bol nevlastným bratom Mateja - Korvína, ktorý Imricha, napriek tomu, že sa proti nemu dvakrát postavil, vždy podporoval.
Je takmer isté, že Imrich Zápoľský bol Slovanom. Tento názor vyslovil von Johan Christian Engel.. Imrich slúžil Matejovmu otcovi Jánovi Huňadymu, gubernátorovi Uhorska. Pravdepodobne bol členom jeho rodiny. Dali ho vyštudovať, mal vyššie vzdelanie. V rokoch 14591464 bol kráľovským pokladníkom. Bola to najvyššia hodnosť v kráľovskom finančníctve. Predtým bol komorským grófom finančnej a soľnej komory v Baia Mare. V jednej listine z mája 1459 sa tituluje ako taverník. V júni toho istého roku získava majetky na severe Uhorska, na Zemplíne, v Above a v iných župách. Matejovi požičal 12 tisíc zlatých a za ne dostal do zálohu mnohé majetky na týchto územiach a hrad Tokaj s okolitými mestečkami a dedinami. Tak isto získal trochu neskôr hrady Tállya, Regéc a Boldogkő a ich panstvá. Tokaj sa neskôr stal jeho majetkom.
Zápoľskí na Spiši.
Po nástupe Mateja Horné Uhorsko znepokojovali nájazdy Bratríkov, ktorí v spojení s jiskrovcami plienili územia východného a stredného Slovenska. Imrich Zápoľský spolu s bratom Štefanom sa zapojili do bojov proti nim. Obaja sa zakrátko stali kapitánmi Horného Uhorska. Imrich dobil Richnavský hrad. Na týchto bojoch sa nepriamo zúčastnil aj Matej I., ktorý riadil boje z Košíc. Krátko po ich skončení prikázal Turzovcom, vrátiť do kráľovského majetku Spišský hrad. Mali ho v zálohu, ktorý vyplatil sumou 4200 zlatých Imrich Zápoľský, a tak prešiel do jeho správy. V roku 1462 Imrich už užíva titul "Comes Scepusiensis". Takmer v rovnakom čase dal Matej I. Imrichovi aj hrad Richnava za 12 tisíc zlatých. Hrad musel niekoľko razy znovu dobíjať spolu so Šarišským hradom, pod ktorým bojoval v auguste 1461, keď sa dostali do rúk Jána Jiskru. Matej I. sa zmieril s |Fridrich III. (Svätá rímska ríša)|Fridrichom III., ktorý podporoval Jána Jiskru a zmieril sa aj s Jiskrom. Jiskrovci okupovali mnohé hrady v Hornom Uhorsku. Zmierenie poskytlo Imrichovi Zápoľskému a jeho bratovi Štefanovi vhodnú príležitosť, aby 8. septembra 1462 vyplatili Jiskrovým kapitánom Bartošovi a Brcalovi 16 tisíc zlatých, za ktoré dostali nielen Kežmarok, ale aj banské mestá Gelnicu a Vondrišel (Nálepkovo), Spišský Štiavnik a mestečká z doterajšej Provincie XI spišských miest: Spišský Štvrtok, Žakovce, Mlynicu, Veľký Slavkov, Danišovce, Odorín, Iliašovce, Kurimany, Veľbachy (Bystrany), Harichovce a Hrabušice. Tieto doteraz privilegované mestá sa prvý raz dostali do područia zemepánov Zápoľských a stali sa súčasťou Spišského hradného panstva. V tom istom roku Imrich spolu so Štefanom vybojoval hrad Dunajec - Nedecu a spravovali ešte v roku 1463 aj s celým panstvom, ktoré k nemu patrilo.
Zápoľský magnátom.
Imrich Zápoľský bol kráľovi Matejovi I. veľmi blízky. Dôkazom toho je napríklad v roku 1462 jeho prítomnosť pri podpisovaní listiny o zmieri medzi kráľom a šľachticmi Jánom a Žigmundom z Pezinka a Svätého Jura, ktorú spolu s inými magnátmi aj podpísal. Podobne je jeho podpis na zmluve o mieri medzi Matejom - Korvínom a Fridrichom III. v júli 1463. Bol medzi tými šľachticmi, ktorí priniesli do Budína kráľovskú korunu. Imrich Zápoľský bol aj pri podpisovaní iných zmluvy s benátskym dóžom Krištofom Maurom o spoločnom boji proti Turkom. Imrich Zápoľský velil jednému prúdu armády, ktorá zvíťazila v boli proti Turkom, ktorí vpadli do Uhorska v roku 1463. Po víťazstve v boji o pevnosť Jajce, kráľ Matej pripísal najväčšie zásluhy Imrichovi Zápoľskému a v decembri 1463 ho vymenoval za bána Dalmácie a Chorvátska a v roku 1464 za vládcu Bosny a za bána Slavónie. Turci sa vrátili do Bosny a obliehali pevnosť Jajce. Pri bojoch vystrelený šíp zranil Imrichove oko. Imrich sa po zranení utiahol. Panovník Matej I. mu za zásluhy v bojoch a za vynikajúce služby v roku 1465 daroval Spišský hrad a povýšil ho medzi magnátov tým, že ho, ako druhého svetského šľachtica, povýšil do funkcie dedičného župana Spiša. Imrich svoju prvú listinu v tejto funkcii vydal 27. septembra 1465. V tom istom roku sa oženil s Uršulou, dcérou Imricha Bubeka z Plešivca. 
Ochladenie vzťahov s panovníkom, obnova Spišského hradu.
V roku 1465 ochladli vzťahy medzi Matejom I. a Imrichom Zápoľským. Prestal byť bánom Bosny. Venoval sa svojim majetkom na Spiši, najmä Spišskému hradu, ku ktorému ho viazalo nielen vlastníctvo, ale aj dedičný titul. V rokoch 14651472 ho prebudoval a zmodernizoval. Prebudoval južný vstup, hradobný múr tak, aby odolal modernejším strelným zbraniam i aby z neho nové zbrane mohli útočiť. Vybudoval nové obytné budovy a postavil hradnú gotickú kaplnku. Z hradu sa stala honosná rezidencia, ktorá bola primeraná jeho stavu a úradu. Často sa tu zdržiaval v rokoch 14721487
Kežmarský hrad.
V rokoch 14641466 pobýval v Kežmarku, kde malú pevnôstku prebudoval na hrad. K obyvateľom mesta bol veľkorysý. Pravdepodobne prispel na stavbu kostola sv. Kríža, v roku 1464 bol Kežmarok, na jeho žiadosť, oslobodený od platenia tridsiatku v celom Uhorsku, v roku 1464 potvrdil obyvateľom mesta všetky doterajšie výhody, o rok neskôr im odpustil dane za zbúrané domy, ktoré padli za obeť výstavbe mestského hradu, chránil ich pred vpádmi Poliakov. S jeho prispením bol postavený špitálsky kostol.
Znova s kráľom.
Ochladené vzťahy medzi nim a panovníkom Matejom I. pomohol urovnať arcibiskup Ján Vitéz. Stalo sa tak na spiatočnej ceste Mateja zo Sedmohradska v roku 1468, kde si neďaleko Kaloče podali ruky. V tom istom roku Imrich a Štefan Zápoľskí sprevádzali Mateja I. v boji proti jeho svokrovi Jurajovi Poděbratskom čím mu dopomohli mu k titulu českého kráľa. Panovníkovi pomohli vo vojne s Poliakmi, keď v roku 1471 napadol Uhorsko poľský kráľovič Kazimír. Nielen, že mu zabránili dobiť Košice, ale prinútili ho kapitulovať na Nitrianskom hrade, kde sa usadil, aby podporil časť uhorskej šľachty, ktorá na čele s Jánom Vitézom revoltovala. Imrich bojoval proti Poliakom aj v rokoch 14721474.
Pohrebné kaplnky.
V čase prebudovávania Spišského hradu pravdepodobne Imrich Zápoľský postavil vo Spišskom Štvrtku pohrebnú kaplnku. Pravdepodobne preto, lebo nie je o jej stavbe nijaká zmienka, ktorá by súvisela s Imrichom. Historici usudzujú, že mohol ju postaviť Imrich alebo niekto iný, možno Turzovci. Rok jej výstavby nie je známy. Nová vysoká šľachta opúšťala verejné cintoríny a začala si budovať vlastné pohrebiská. Boli to krypty v kláštorných kostoloch, pohrebné kaplnky, dávali sa pochovať v patronátnych kostoloch. Spišský Štvrtok bol na križovatke ciest, patril i jeho rodine od roku 1462. Pohrebnú kaplnku nemohli postaviť pod Spišským hradom v Spišskej Kapitule, lebo tamojší prepoštský kostol bol v prestavbe. Historici sa domnievajú, že v nej bola pochovaná prvá manželka jeho brata Štefana. Pohrebnú kaplnku v Spišskej Kapitule nechala vybudovať Štefanova druhá žena. 

</doc>
<doc id="231867" url="https://sk.wikipedia.org/wiki?curid=231867" title="MS vo futbale 2010">
MS vo futbale 2010



</doc>
<doc id="231868" url="https://sk.wikipedia.org/wiki?curid=231868" title="Controlling">
Controlling



</doc>
<doc id="231872" url="https://sk.wikipedia.org/wiki?curid=231872" title="Ján II. Žigmund Zápoľský">
Ján II. Žigmund Zápoľský

Ján II. Žigmund Zápoľský (* 7. júl 1540, Budín, Uhorsko - † 14. marec 1571, Alba Iulia, Uhorsko, dnes Rumunsko) bol uhorský kráľ a sedmohradský vojvoda, syn uhorského kráľa Jána Zápoľského a Izabely Jagelovskej, dcéry poľského kráľa Žigmunda I. Jagelovského.
Jeho nároky na kráľovskú korunu po otcovej smrti bránila matka a jej radca Juraj Utešenovič (predstavený pavlínskeho hláštora v Sajóláde v Maďarsku), ktorí dali Jána Žigmunda ako trojmesačného korunovať za uhorského kráľa.
Izabela spolu so synovými prívržencami viedli aj v nasledujúcich rokoch aktívny boj proti zákonitému kráľovi Ferdinandovi I. Izabela povolala na pomoc osmanských Turkov, ktorí donútili viedenský dvor v roku 1547 k ponižujúcemu prímeriu a rozdeleniu Uhorska na tri časti, z ktorých Sedmohradsko so Zátisím pripadli Jánovi Žigmundovi ako právoplatné vojvodstvo, vazalsky však závislé od Osmanskej ríše.
Ferdinand I. po upevnení svojej moci v krajine a krátkom zmocnení sa Sedmohradska donútil Izabelu s Jánom Žigmundom opustiť Uhorsko. V roku 1556 povolali sedmohradské stavy Jána Žigmunda z poľského exilu a po matkinej smrti (v r. 1559) sa ujal faktickej moci v Sedmohradsku. Jeho ďalšie snahy o získanie uhorskej koruny však boli bezúspešné a v roku 1570, rok pred svojou smrťou, sa ich definitívne vzdal. Jánom Žigmundom rod Zápoľskovcov vymrel.

</doc>
<doc id="231875" url="https://sk.wikipedia.org/wiki?curid=231875" title="Orodruin">
Orodruin



</doc>
<doc id="231876" url="https://sk.wikipedia.org/wiki?curid=231876" title="Orodruina">
Orodruina



</doc>
<doc id="231877" url="https://sk.wikipedia.org/wiki?curid=231877" title="GULAG">
GULAG



</doc>
<doc id="231878" url="https://sk.wikipedia.org/wiki?curid=231878" title="Majstrovstvá sveta vo futbale 2010">
Majstrovstvá sveta vo futbale 2010

Majstrovstvá sveta vo futbale 2010 boli 19. MS vo futbale. Konali sa od 11. júna do 11. júla 2010 v Juhoafrickej republike na 10 štadiónoch v 9 mestách. Kvalifikácie sa zúčastnilo 204 z 208 členov FIFA, z ktorých vzišlo 32 účastníkov záverečného turnaja, medzi nimi aj , vôbec prvýkrát v histórii samostatnosti. Boli to prvé Majstrovstvá sveta vo futbale na africkom kontinente. Rozlosovanie do skupín sa uskutočnilo 4. decembra 2009 v Kapskom Meste. 
Prideľovanie MS.
 Tunisko – vzdalo sa, lebo nesplnilo podmienky FIFA
 Líbya – bola vylúčená, lebo nespĺňala podmienky FIFA
Lopta.
Lopta Jabulani je oficiálnou loptou Majstrovstiev sveta vo futbale 2010. Bola vyrobená firmou Adidas. Slovo Jabulani znamená „oslavovať“. Zlatá verzia Jo’bulani bola pomenovaná podľa mesta, kde sa hralo finále majstrovstiev, Johanesburgu, ktoré sa často označuje ako „Jo’burg“
Všetky časy sú SELČ (UTC+2)
 † - po predĺžení
 × - po penaltovom rozstrele
Ocenenia.
Golden Boot : Thomas Müller 
Golden Ball : Diego Forlán 
Golden Glove : Iker Casillas 
Best Young Player : Thomas Müller 
FIFA Fair Play Trophy : 

</doc>
<doc id="231880" url="https://sk.wikipedia.org/wiki?curid=231880" title="Miroslav Konig">
Miroslav Konig



</doc>
<doc id="231883" url="https://sk.wikipedia.org/wiki?curid=231883" title="Letovisko">
Letovisko

Letovisko je miesto letného (dovolenkového) pobytu. Ak je pri mori, nazýva sa prímorské letovisko.

</doc>
<doc id="231884" url="https://sk.wikipedia.org/wiki?curid=231884" title="Prímorské letovisko">
Prímorské letovisko



</doc>
<doc id="231886" url="https://sk.wikipedia.org/wiki?curid=231886" title="Rufus Wainwright">
Rufus Wainwright



</doc>
<doc id="231887" url="https://sk.wikipedia.org/wiki?curid=231887" title="Nacistické vojnové zločiny">
Nacistické vojnové zločiny



</doc>
<doc id="231900" url="https://sk.wikipedia.org/wiki?curid=231900" title="BI">
BI

BI môže byť:
Bi môže byť:
bi môže byť:
.bi môže byť:

</doc>
<doc id="231902" url="https://sk.wikipedia.org/wiki?curid=231902" title="Tomahavk">
Tomahavk

Tomahavk (po anglicky "tomahawk") je sekera amerických domorodcov, hojne používaná tak v mieri, ako aj vo vojne. Preslávila sa najmä v 18. storočí počas koloniálnych vojen na novom kontinente (Amerike). Býva dobre vyvážená, pretože sa využívala na hádzanie.

</doc>
<doc id="231903" url="https://sk.wikipedia.org/wiki?curid=231903" title="Sangeang Api">
Sangeang Api

Sangeang Api je aktívny vulkanický komplex, nachádzajúci sa na indonézskom ostrove Sangeang. Je to jeden z najaktívnejších vulkánov v súostroví Malé Sundy. Komplex je tvorený prevažne trachytickými bazaltami a andezitmi a pozostáva z dvoch centier ("Doro Api" - 1 949 m a "Doro Mantoi" - 1 795 m), nachádzajúcich sa v centre, resp. na východnom okraji staršej kaldery. Záznamy o erucpciách sú už od 15. storočia, najviaci ich bolo zaevidovaných v storočí dvadsiatom.

</doc>
<doc id="231912" url="https://sk.wikipedia.org/wiki?curid=231912" title="Wai Sano">
Wai Sano

Wai Sano je kaldera vulkanického pôvodu, nachádzajúca sa v západnej časti indonézskeho ostrova Florés. Kaldera má oválny tvar, rozmery 3,5 × 2,5 km a jej juhovýchodný okraj je porušený svahmi 1 632 m vysokého "Gunung Cerak". V kaldere sa nachádza jazero, ktorého hladina je 260 m pod najvyšším bodom okraja kaldery. Pri juhovýchodnom brehu jazera sa nachádzajú dve aktívne solfatáry, čo je jediný prejav vulkanickej aktivity kaldery Wai Sano.

</doc>
<doc id="231913" url="https://sk.wikipedia.org/wiki?curid=231913" title="Nesebar (okres)">
Nesebar (okres)

Nesebar (bulh. Община Несебър) je bulharský okres pri pobreží Čierneho mora v Burgaskej oblasti. Na severe hraničí s okresmi Bjala a Dolni Čiflik, na západe s okresom Pomorie, na východe s Čiernym morom. V blízkosti sa nachádza medzinárodné letisko a dlhé pobrežie, čo má za následok rozvoj turizmu. Patrí medzi najpopulárnejšie turistické destinácie na Balkánskom polostrove a tiež medzi najpopulárnejšie v Európe. Nachádza sa tu 150 hotelov so 70-tisíc lôžkami, 35-tisíc lôžok v ubytovaní na priváte, viac ako 1000 kaviarní a reštaurácií. Centrom je mesto Nesebar, nachádzajúce sa 20 km od medzinárodného letiska Burgas.
Mestá a dediny.
Okres pozostáva z 3 miest a 11 dedín:

</doc>
<doc id="231914" url="https://sk.wikipedia.org/wiki?curid=231914" title="Dagen H">
Dagen H

Dagen H znamená v švédčine "deň vpravo", pričom sa skratka H vzťahuje na švédske slovo "höger" – vpravo, pravý, a označuje deň, keď Švédsko prešlo z ľavostrannej na pravostrannú dopravu. Táto zmena nastala v nedeľu 3. septembra 1967 o 5. hodine ráno.
História.
Vľavo sa vo Švédsku jazdilo oficiálne od roku 1734. V 20. storočí však narástla automobilová doprava a obyvatelia tiež stále viac cestovali do susedných krajín; v Nórsku, Dánsku a Fínsku, sa už dávno jazdilo vpravo. Pretože po pravej strane sa jazdilo aj vo väčšine európskych krajín, sa začalo vo Švédsku premýšľať o zavedení pravostrannej dopravy.
V roku 1955 došlo k referendu, pri ktorom však väčšina národa, konkrétne 82,9 %, hlasovala proti zavedeniu pravostrannej dopravy. Už roku 1954 bolo však rozhodnuté, že sa má pravostranná doprava definitívne zaviesť. V roku 1961 boli vypočítané náklady na túto zmenu. Gösta Hall ich vyčíslil na 2,7 miliónov švédskych korún. O tri roky neskôr, 10. mája 1963, bol stanovený dátum preloženia dopravy na 3. september 1967.
Prevedenie.
V noci z 2. na 3. septembra 1967 bola všetká súkromná doprava zakázaná. Jednotlivé mestá si sami stanovili konkrétne časy. Štokholm zakázal súkromné cesty autom medzi 10. hod. druhého septembra do 15. hod. tretieho septembra. V Göteborgu začal zákaz v sobotu o 15. hod. do nedele 15. hod. Pre Borås platil zákaz jazdy od 16. do 12. hod. a Karlstad si ho ustanovil od 16. do 6. hod.
O 4:45 sa všetká doprava musela zastaviť, o 5:00 prešli vozidlá na druhú stranu a o 5:15 mohli pokračovať v ceste – už po pravej strane cesty. V hodine prechodu sa po uliciach nachádzalo mnoho ľudí, ktorí chceli byť svedkami tejto historickej udalosti. Uskutočnil sa i prenos cez satelit do Ameriky. 
Pri cestách boli vztýčené šesťhranné dopravné značky s písmenom H, aby vodiči pamätali, že sa teraz majú držať na pravej strane.
Prechod prebehol celkom hladko a z neskorších prieskumov vyplynulo, že počet dopravných nehôd od zavedenia pravostrannej dopravy značne klesol.
Električková doprava vo Švédsku.
Preloženie dopravy na pravú stranu znamenalo v mnohých švédskych mestách koniec električkovej dopravy. Dnes prevádzkujú električky už len tri mestá, a to Göteborg, Norrköping a teraz aj Štokholm, kde sa v roku 1991 znovu sprevádzkovala linka 7 (Djurgårdslinjen).

</doc>
<doc id="231915" url="https://sk.wikipedia.org/wiki?curid=231915" title="Poco Leok">
Poco Leok

Poco Leok je neaktívny stratovulkán nachádzajúci sa v západnej časti ostrova Flores. Vulkán leží v staršej kaldere nejasného pôvodu a je tvorený prevažne andezitmi. Vek poslednej erupcie vulkánu Poco Leok nie je známy, no odhaduje sa na štvrtohory. Na svahoch sopky sa nachádzajú viaceré termálne pramene, fumaroly a bahenné sopky.

</doc>
<doc id="231918" url="https://sk.wikipedia.org/wiki?curid=231918" title="Posedarje">
Posedarje

Posedarje () je obec v Chorvátsku v Zadarskej župe. V roku 2001 mala 3 513 obyvateľov.
Polohopis.
Posedarje leží na brehu Novigradského mora, ktoré je de facto širokým morským zálivom spojeným s Velebitským kanálom. Cez obec prechádza Jadranská magistrála a neďaleko je situovaný aj výjazd z diaľnice A1. 
Časti obce.
Obec Posedarje sa skladá zo štyroch častí:

</doc>
<doc id="231920" url="https://sk.wikipedia.org/wiki?curid=231920" title="Dugopolje">
Dugopolje

Dugopolje () je obec v Chorvátsku v Splitsko-dalmatínskej župe. V roku 2001 mala 3 120 obyvateľov. Leží asi 10 kilometrov severne od Splitu. V súčasnosti sú pozemky v okolí Dugopolje veľmi žiadané kvôli veľkému rozvoju tamojšej priemyselnej zóny a rovnako aj z dôvodu blízkosti diaľnice A1.
Väčšina obyvateľov sa živí poľnohospodárstvom a vinárstvom. V blízkosti obce nájdeme aj niekoľko zaujímavých miest - napríklad krásne krapníkové jaskyne. Rovnako atraktívny je aj každoročný rytiersky turnaj "Alka" či automobilové rely v priemyselnej zóne.
Externé odkazy.
Oficiálna stránka obce

</doc>
<doc id="231921" url="https://sk.wikipedia.org/wiki?curid=231921" title="Kamelot (metalová skupina)">
Kamelot (metalová skupina)

Kamelot je skupina zo Spojených štátov amerických, presnejšie z Tampy na Floride. Do svojej hudby vkladá veľa prvkov zo symfonického a progresívneho metalu. Skupinu založili Thomas Youngblood a Richard Warner v roku 1991. Nórsky spevák Roy Khan sa aktívne podieľal od albumu "Siége Perilous", a odvtedy je spolutvorcom textov kapely spolu s gitaristom Thomasom Youngbloodom.
História skupiny.
Po založení skupiny v roku 1991 sa skupiny ujalo vydavateľstvo Noise Records už v roku 1994, vďaka ktorému mohli vydať svoj hudobný debut, album "Eternity", v nasledujúcom roku 1995. Ďalší album "Dominion", bol vydaný roku 1997. Neskôr v tom istom roku boli bubeník a spoluzakladateľ skupiny Richard Warner a spevák Mark Vanderbilt, nahradení novými členmi, bubeníkom Caseym Grillom a spevákom Royom Khanom. S čerstvými posilami vydala skupina v poradí už svoj tretí štúdiový album "Siege Perilous", v roku 1998. Po vydaní albumu skupina usporiadala Európske turné, pričom po jeho skončení sa vrátili do štúdia vo Wolfsburgu, nahrávať v poradí už svoj štvrtý štúdiový album "The Fourth Legacy".
Leto roku 2000 prinieslo Európske turné, pod názvom "New Allegiance Tour", ktoré sa konalo v krajinách ako sú Nemecko, Rakúsko, Švajčiarsko, Holandsko, Belgicko, Taliansko, Grécko a Španielsko.
Vďaka tomuto turné bolo skupine umožnené vydať svoj prvý živý album "The Expedition". O pár mesiacov neskôr vydal Kamelot ďalší štúdiový album "Karma". Ich šiesty štúdiový album bol vydaný roku 2003 a volal sa Epica. Skupina sa následne vydala na ďalšie Európske a Japonské turné. V roku 2005 vydala skupina svoj zatiaľ najúspešnejší a kritikou najviac akceptovaný album – The Black Halo. Albumy Epica a The Black Halo sú založené na diele Johanna Wolfganga Goetheho, o doktorovi Faustovi, opisujúc človeka, ktorý zapredal svoju dušu diablovi.
V roku 2005 boli taktiež natočené prvé videoklipy skupiny vôbec, k skladbám "The Haunting (Somewhere in Time)" a "March of Mephisto", pričom obe piesne pochádzajú z albumu The Black Halo. 5. Októbra 2005 sa k skupine pridal Oliver Palotai ako piaty člen hrajúci na klávesy.
Kamelot usporiadali ďalšie turné, no pre tentoraz sa mohlo pyšniť názvom „celosvetové turné“ (Európa, Japonsko, USA a Brazília). 
11. Februára 2006 natočil hudobný režisér Patric Ullaeus (režíroval aj vyššie spomínané klipy od Kamelotu)
záznam z koncertu, ktorý sa konal v Nórskom meste Oslo, v Rockefeller Music Hall. Dostal názov "One Cold Winter's Night"
Na jeseň roku 2006 sa skupina vrátila do Wolfsburgu, aby nahrala svoj dosiaľ posledný album Ghost Opera. Z tohto albumu boli zatiaľ vybrané tri piesne, ktorým sa dostala tá česť natočiť k nim klip, ide o piesne : "Ghost Opera", "The Human Stain" a "Rule the World". Nové vydanie albumu, alebo skôr reedícia bola vydaná pod názvom : "Ghost Opera – The Second Coming", ktorá bola vydaná nie dlho po svojom predchodcovi. Reedícia sa skladá z dvoch diskov a obsahuje: kompletný playlist z albumu Ghost opera + bonusová pieseň "Season's End" – CD1, rôzne nahrávky z koncertov a remixy piesní z pôvodného albumu.
V januári 2009 začal Kamelot pracovať na ich deviatom štúdiovom albume na chate v Nórsku. V decembri 2009 Thomas Youngblood oznámil, že basgitarista Glenn Barry oficiálne opúšťa kapelu z rodinných dôvodov.
Vystriedal ho basgitarista Sean Tibbets, ktorý patrí medzi zakladajúcich členov skupiny Kamelot. 27 januára 2010 skupina uviedla názvy troch piesni z ich pripravovaného albumu.
22.4.2011 skupina Kamelot vydala vyhlásenie, v ktorom oznámila odchod Roya Khana zo skupiny. Dôvodom je jeho zdravotný stav, kvôli ktorému sa nezúčastnil ani svetového turné, na ktorom ho zaskočil spevák skupiny Rhapsody Of Fire.

</doc>
<doc id="231925" url="https://sk.wikipedia.org/wiki?curid=231925" title="Čínsky šach">
Čínsky šach

Čínsky šach alebo siang-čchi (čín. ) je abstraktná dosková hra pre dvoch hráčov pochádzajúca z Číny. Hra predstavuje súboj medzi dvomi armádami s cieľom zajať súperovho generála.
Aj keď presný pôvod alebo vznik hry nie je doložený, zmienky o nej existujú už v literatúre z 9. storočia. V roku 2008 sa čísky šach zaradil medzi disciplíny na prvých Svetových hrách mentálnych športov.
Pravidlá.
Hracia doska.
Hracia doska je obdĺžnikového tvaru a obsahuje 9x10 hracích polí. Na rozdiel od šachu sú hracie kamene umiestnené na priesečníkoch čiar. 
Na oboch stranách hracej dosky sa nachádzajú štvorce o veľkosti 3x3 priesečníky obsahujúce diagonálne čiary. Tieto plochy sa nazývajú palác alebo pevnosť. Plocha uprostred hracej dosky, ktorá rozdeľuje hraciu plochu na dve polovice sa nazýva rieka. 
Hracie kamene.
Hracie kamene v čínskom šachu majú tvar plochého disku, na ktorom sú zobrazené čínske znaky. Jeden hráč má na začiatku hry kamene červenej farby (občas aj biele) a druhý hráč má kamene čiernej farby (občas aj modré alebo zelené). Kamene čierneho hráča sú označené inými znakmi ako kamene červeného hráča. Rôzne znaky na každej strane majú pôvod v minulosti, keď sa figúrky vyrábali z jedného materiálu rovnakej farby a preto sa odlišovali znakmi. 
Generál.
Generáli sú označení čínskym znakom 將 alebo 将. Podľa legendy sa figúrka generála pôvodne nazývala cisár, ale keď sa čínsky cisár dozvedel o hre, nechal popraviť dvoch hráčov za vyhodenie cisára z hry. Potom sa figúrka cisára premenovala na generála.
Na začiatku hry sú generáli umiestnení v strede krajných čiar v paláci. Generál sa pohybuje o jedno pole vodorovne alebo zvisle, nikdy nie diagonálne a nesmie opustiť svoj palác. Rovnako ako kráľ v šachu, nesmie ani generál vykonať pohyb na pole ohrozené súperovou figúrkou.
Strážca.
Strážcovia sú označení čínskym znakom 士 pre čierneho hráča a znakom 仕 pre červeného hráča. 
Strážca sa pohybuje o jedno pole diagonálne a rovnako ako generál nesmie opustiť palác. Z toho vyplýva, že počas hry sa strážca môže nachádzať na piatich poliach hracej dosky. Na Začiatku hry sa obaja strážcovia nachádzajú vedľa generála na oboch jeho stranách.
Slon.
Slony sa označujú čínskym znakom 象 pre čierneho hráča a znakom 相 pre červeného hráča. 
Na začiatku hry sa obaja sloni nachádzajú vedľa strážcov. Pohybujú sa práve o dve polia diagonálne, ale nesmú preskočiť obsadené hracie pole. Slon nesmie prekročiť rieku, takže do konca hry musí zostať na svojej polovici hracej dosky. 
Kôň.
Kone sa označujú čínskym znakom 馬 pre čierneho hráča a znakom 傌 pre červeného hráča. 
Na začiatku hry sa oba kone nachádzajú na hracej doske vedľa slonov. Kôň sa pohybuje o jedno pole vodorovne alebo zvisle nasledované pohybom o jedno pole diagonálne v rovnakom smere. Oproti figúrke koňa v šachu nesmie preskočiť obsadené pole. Z toho vyplýva, že v čínskom šachu je možné pohyb koňa blokovať inými figúrkami.
Voz.
Vozy sú označené čínskym znakom 車 pre čierneho hráča a znakom 俥 pre červeného hráča. 
Voz sa pohybuje rovnako ako figúrka veže v šachu o ľubovolný počet zvisle alebo vodorovne, pričom nesmie preskočiť pole obsadené inou figúrkou. Na začiatku hry sa oba vozy nachádzajú v rohoch hracej dosky. 
Kanón.
Kanóny sú označené čínskym znakom 砲 pre čierneho hráča a znakom 炮 pre červeného hráča. 
Na začiatku hry sa oba kanóny nachádzajú na hracej doske na pozícii o dve polia pred koňmi. Kanón sa pohybuje rovnakým spôsobom ako voz, ale pri braní súperovej figúrky musí preskočiť presne jednu figúrku ľubovolnej farby. Kanón nemôže preskočiť inú figúrku v prípade, že v danom ťahu nedôjde k braniu súperovej figúrky. 
Vojak.
Vojaci sú označení čínskym znakom 卒 pre čierneho hráča a znakom 兵 pre červeného hráča. 
Každý hráč má na začiatku hry k dispozícii 5 vojakov, ktorí sú striedavo umiestnení na bližšej čiare pri rieke. Pohybujú sa presne o jedno pole dopredu, ale po prekročení rieky získajú možnosť pohybu o jedno pole doprava alebo doľava. Vojaci sa nikdy nemôžu pohybovať dozadu. Po dosiahnutí poslednej rady sa nepremieňajú na iné figúrky ako je tomu v šachu, môžu len vykonávať ťahy do strán.
História.
Hra má dlhú históriu a je možné že bola ovplyvnená staršou čínskou hrou" liubo". Presný pôvod čínskeho šachu nie je známy, ale najstaršie historické zaznamy o hre siang-čchi pochádzajú už z prvého storočia nášho letopočtu. Nie je však jasné či šlo o čínsky šach alebo inú hru s rovnakým názvom, pretože slovné spojenie siang-čchi má viacero významov (hra slonov, hra figúrok, hra súhvezdí...). 
Obecne sa predpokladá, že čínsky šach vznikol úpravou indickej hry čaturanga, ktorá sa považuje za predchodcu ostatných šachových hier. Naproti tomu niektorí historici (David H. Li) tvrdia, že čínsky šach je starší ako čaturanga a vznikol v Číne. Spoločné znaky oboch hier je ale ťažké pripísať náhode.

</doc>
<doc id="231926" url="https://sk.wikipedia.org/wiki?curid=231926" title="Siang-čchi">
Siang-čchi



</doc>
<doc id="231927" url="https://sk.wikipedia.org/wiki?curid=231927" title="Xiangqi">
Xiangqi



</doc>
<doc id="231928" url="https://sk.wikipedia.org/wiki?curid=231928" title="Ranakah">
Ranakah

Ranakah je komplex lávových dómov, nachádzajúci sa v západnej časti indonézskeho ostrova Flores, severovýchodne ok kaldery Poco Leok. Najvyšším bodom komplexu, ako aj celého ostrova je "Pocok Mandosawa" (2 350 m). Až do roku 1987 bola oblasť považovaná za neaktívnu, no koncom tohto roku vznikol počas explozívnej erupcie pri úpätí staršieho, v súčasnosti nekatívneho dómu "Gunung Ranakah" nový dóm "Anak Ranakah" (dieťa Ranakah).

</doc>
<doc id="231929" url="https://sk.wikipedia.org/wiki?curid=231929" title="Martin Mojžiš">
Martin Mojžiš

Doc. RNDr. Martin Mojžiš, PhD. (* 1960, Bratislava) je slovenský teoretický fyzik a vysokoškolský učiteľ teoretickej fyziky na Fakulte matematiky, fyziky a informatiky Univerzity Komenského v Bratislave (FMFI UK).
Od roku 1984 je vysokoškolským učiteľom na FMFI UK. Je autorom niekoľkých článkov z fyziky elementárnych častíc, metodických príručiek. V roku 1985 zakladal a potom niekoľko rokov viedol korešpondenčný seminár z fyziky pre študentov stredných škôl, ktorý funguje dodnes. Od roku 2006 bol garantom projektu Kurikulárnej transformácie pre osemročné gymnáziá. 
Od roku 2004 je zároveň redaktorom časopisu ".týždeň", kam pravidelne prispieva populárno-vedeckými článkami a politicko spoločenskými úvahami a komentármi. Známy sa stal aj vďaka vystúpeniam v reláciach "Pod lampou". 
Martin Mojžiš kandidoval vo voľbách v roku 2012 na prvom mieste kandidátky strany OBYČAJNÍ ĽUDIA a nezávislé osobnosti. Z kandidátky však neskôr pre rozpor s lídrom strany Igorom Matovičom spolu s niekoľkými ďalšími kandidátmi odstúpil.

</doc>
<doc id="231930" url="https://sk.wikipedia.org/wiki?curid=231930" title="Trpanj">
Trpanj

Trpanj () je obec na polostrove Pelješac v Chorvátsku. V roku 2001 tu žilo 871 obyvateľov. Obec má pravidelné trajektové spojenie s mestom Ploče.
Členenie obce.
Obec Trpanj sa člení na štyri časti: Donja Vrućica "(Vrucizza Inferiore)", Duba Pelješka "(Fassòla)", Gornja Vrućica "(Vrucizza Superiore)" a Trpanj "(Trappano)"

</doc>
<doc id="231931" url="https://sk.wikipedia.org/wiki?curid=231931" title="Zadvarje">
Zadvarje

Zadvarje () je obec a zároveň osada v Chorvátsku v Splitsko-dalmatínskej župe. V roku 2001 tu žilo 277 obyvateľov (97 % je chorvátskej národnosti). 
Obec sa nachádza 500 m od diaľnice A1.
Externé odkazy.
Obec Zadvarje 

</doc>
<doc id="231936" url="https://sk.wikipedia.org/wiki?curid=231936" title="Kamelot">
Kamelot

Kamelot môže byť:

</doc>
<doc id="231939" url="https://sk.wikipedia.org/wiki?curid=231939" title="Cyklón B">
Cyklón B



</doc>
<doc id="231943" url="https://sk.wikipedia.org/wiki?curid=231943" title="Zbojnícka jaskyňa">
Zbojnícka jaskyňa

Zbojnícka jaskyňa môže byť:

</doc>
<doc id="231944" url="https://sk.wikipedia.org/wiki?curid=231944" title="Biela jaskyňa">
Biela jaskyňa

Biela jaskyňa môže byť:

</doc>
<doc id="231945" url="https://sk.wikipedia.org/wiki?curid=231945" title="Medvedia jaskyňa">
Medvedia jaskyňa

Medvedia jaskyňa môže byť:

</doc>
<doc id="231946" url="https://sk.wikipedia.org/wiki?curid=231946" title="Nacistický vyhladzovací tábor">
Nacistický vyhladzovací tábor

Nacistické vyhladzovacie tábory boli koncentračné tábory založené nacistami počas druhej svetovej vojny, ktorých zvláštnou úlohou bolo hromadné vyvražďovanie prenasledovaných osôb nepohodlných pre nacistov. Väčšinu obetí tvorili Židia, príslušníci slovanských národov (Poliaci, Rusi, Ukrajinci, Srbi), Rómovia, ideologických nepriateľov nacizmu – predstaviteľov demokracie či komunistov, niektorých náboženských menšín ako napr. Svedkov Jehovovych, prípadne aj homosexuálov. Na rozdiel od niektorých pracovných, či zajateckých táborov, ktoré bolo možné na základe vysokej úmrtnosti väzňov tiež v určitom zmysle považovať za vyhladzovacie, boli čisto vyhladzovacie tábory typické hromadným vraždením, ktoré je označované za priemyselné. Timothy Snyder takýto tábor označuje termínom továreň na smrť.
Prvé vyhladzovacie tábory boli založené na území okupovaného Poľska (Generálny gouvernement) alebo poľských územiach pričlenených k Tretej ríši, v roku 1941. So systematickým vyvražďovaním v nich sa začalo v roku 1942. Išlo o tábory: Chelmno (nem. Kulmhof), Vyhladzovací tábor Bełżec, Sobibór, Treblinka, Majdanek a Auschwitz II - Birkenau. Za ďalšie vyhladzovacie tábory je považovaný Jasenovac v Chorvátsku, Malyj Trostenec v Bielorusku.
Iba vyhladzovaciu funkciu plnili prvé štyri z menovaných táborov, Majdanek a Osvienčim plnili zároveň funkcie koncentračných táborov, takže (podstatne menšia) časť väzňov bola určená pre otrockú prácu.
Termín vyhladzovací tábor sa začal používať až po 2. svetovej vojne, samotní nacisti sa snažili ich skutočné určenie maskovať.
Dejiny vzniku nacistických vyhladzovacích táborov.
Proces hromadného vraždenia pôvodne začal na východnom fronte vznikom jednotiek Einsatzgruppen. Celkovo existovali počas vojny 4 takéto jednotky (A, B, C a D), každá mala do 1 000 mužov. Oddiely oficiálne spadali pod SD a Sipo. Každej nemeckej skupine armád bola pridelená jedna takáto špeciálna skupina. Ich úlohou bolo masakrovať Židov, členov Komunistickej strany a Rómov, či iných nepriateľov nacistickej ideológie. Takto došlo k jednému z najväčších masakrov v novodobých dejinách, keď v priebehu jedného septembrového týždňa roku 1941 Einsatzgruppen povraždili 33 771 židovských mužov, žien a detí, ktorých telá nahádzali do rokliny Babij Jar blízko Kyjeva na Ukrajine. Celkovo bolo na tomto mieste povraždených asi 100 000 osôb, okrem rasovo prenasledovaných išlo najmä o sovietskych vojnových zajatcov.
Takéto vraždenie však bolo časovo veľmi náročné a vyžadovalo početné popravčie čaty. Onedlho začali nacisti aplikovať aj ďalšie metódy, ako bolo dusenie v automobiloch (tzv. dušegubkách), ktorých výfukové plyny boli odvádzané do utesnenej zadnej časti, kde umiestnili osoby určené na likvidáciu. Nacisti sa jednak snažili zefektívniť proces vyhladzovania (šetriť náklady, počet ľudí zapojených do procesu vraždenia a pod.) a tiež urobiť vraždenie morálne jednoduchším pre vrahov tak, že oddelili obeť od vraha. Pri masovom strieľaní totiž niekedy dochádzalo k srdcervúcim scénam, ktoré mali negatívny dopad na morálku jednotiek vykonávajúcich popravy. Predpokladá sa, že jednotky Einsatzgruppen povraždili asi 1 milión osôb.
20. januára 1942, sa stretli viacerí nacistickí pohlavári vo Wannsee blízko Berlína, aby prediskutovali svoje videnie židovskej otázky. Toto stretnutie je známe ako konferencia vo Wannsee. V priebehu 90 minút sa dohodli na pláne likvidácie Židov, ktorí sa nachádzali v krajinách pod kontrolou nacistického Nemecka. Okamžitá likvidácia sa mala vzťahovať najmä na osoby, ktoré neboli vhodné na ťažkú prácu. Muži a ženy, ktorí boli na prácu vhodní, boli nútení otrocky pracovať, za nedostatku adekvátne výživnej stravy, čo malo za následok buď priamo smrť, alebo zhoršenie pracovných výkonov, ktoré boli bedlivo sledované. Takíto práce neschopní boli zvyčajne tiež popravovaní. Administratívnu kontrolu nad tábormi malo vedenie SD, kde pri tejto činnosti zohrával významnú funkciu Adolf Eichmann.
Samostatnou kapitolou vo vyhladzovacích táboroch boli zlé hygienické podmienky, únava z ťažkej fyzickej práce spojené s nedostatočnou stravou, ktoré si medzi väzňami žijúcimi v preplnených, špinou a všami zamorených barakoch spôsobovali epidémie rôznych chorôb, predovšetkým však škvrnitého týfusu. Nacistickí lekári v táboroch tieto epidémie zámerne podporovali, resp. proti nim neviedli systematickú ochranu, pretože takáto likvidácia väzňov bola jednou z najlacnejších.
Novým prostriedkom likvidácie sa v priebehu roku 1942 stali plynové komory, v ktorých bola na obete sypaná jedovatá látka na báze kyanovodíka, označovaná Cyklón B. Táto látka sa pôvodne dodávala do táborov ako insekticíd na boj proti všiam, na ktorý sa však v praxi nebola používaná. Na zabíjanie sa používal aj oxid uhoľnatý, ktorý sa rozvodmi vháňal zo spaľovacích motorov do komôr (Bełżec).
Plynové komory boli zväčša upravené ako veľké sprchy, aby u novopríchodzích do tábora, nevyvolávali žiadne obavy. Po usmrtení všetkých osôb v plynovej komore, boli ich ostatky maximálne zužitkované. Zvláštne oddiely väzňov, označované ako Sonderkommando, mali za úlohu odoberať zlaté zuby a vlasy mŕtvych. Následne boli mŕtve telá presunuté do blízkych krematórií, kde ich spaľovali v peciach.
Vyhladzovacie tábory Treblinka, Bełżec a Sobibór začali fungovať počas operácie Reinhard, krycieho názvu vyvražďovania poľských Židov. Auschwitz II bol súčasťou osvienčimského komplexu pracovných táborov, podobne ako Majdanek. Tábory postavené pre akciu Reinhard ale tiež Chełmno boli zvlášť určené pre vyhladzovanie, boli vystavené zvlášť na to, aby v nich bolo možné vraždiť veľké množstvá ľudí, v priebehu niekoľkých hodín po ich príchode. Jedinými väzňami, ktorí v tábore neboli okamžite usmrtení, boli tí, ktorí boli použití počas procesu likvidácie – na vyberanie mŕtvych tiel z plynových komôr a ďalšie činnosti až do ich následnej kremácie. Preto boli tieto tábory pomerne malé, a poskytovali iba malé ubytovacie kapacity, transportované osoby boli preto najčastejšie presvedčené, že je tábor iba dočasnou prestupnou zastávkou na ceste ďalej na východ do pracovných táborov.
Informácie o táboroch počas vojny.
V priebehu roku 1944 boli prostredníctvom Vatikánu oboznámení spojeneckí činitelia o existencii vykynožovacích táborov. Prezident USA ju považoval za neuveriteľnú, britské vedenie malo o jej pravdivosti vážne pochybnosti. O zaobchádzaní s odporcami Nemecka nikdy nepochybovali, ale neverili správam o vraždení priemyselnými metódami. Počas vojny Spojenci zhadzovali na Nemecko letáky, v ktorých varovali všetkých vojnových zločincov, že budú po vojne súdení, nikde ale neuvádzali žiadne údaje o likvidačných táboroch. Vedenie SS bolo i preto presvedčené, že ich existencia je utajená. Na jeseň 1944 britské prieskumné lietadlo fotografovalo závod Buna, patriaci koncernu I.G. Farben, na výrobu syntetického benzínu ležiace len od KL Osvienčim. Pilot omylom zabudol vypnúť kameru a náhodou odfotografoval celý KL. Zhodou okolností práve na rampe prebiehala selekcia. Fotografia bola objavená v archíve RAF po odtajnení až v r. 1960.

</doc>
<doc id="231947" url="https://sk.wikipedia.org/wiki?curid=231947" title="Nacistické vyhladzovacie tábory">
Nacistické vyhladzovacie tábory



</doc>
<doc id="231948" url="https://sk.wikipedia.org/wiki?curid=231948" title="Ľadová jaskyňa">
Ľadová jaskyňa

Ľadová jaskyňa môže byť:

</doc>
<doc id="231949" url="https://sk.wikipedia.org/wiki?curid=231949" title="Kozia jaskyňa">
Kozia jaskyňa

Kozia jaskyňa môže byť:

</doc>
<doc id="231950" url="https://sk.wikipedia.org/wiki?curid=231950" title="Kazateľnica">
Kazateľnica

Kazateľnica je architektonicky upravené vyvýšené miesto v kresťanskom chráme všeobecne rozšírené od neskorej gotiky.
Kazateľnica tvorí rečnište (obyčajne cilindrickej alebo polygonálnej formy) prístupné schodiskom so zábradlím; nad rečnišťom sa nachádza zvuková strieška vo forme baldachýnu. Rečnište je upevnené na stenu alebo pilier, vždy na severnej strane hlavnej lode, prípadne ho nesie stĺp alebo skulpturálna podpera (socha Mojžiša, apoštola, evanjelistu, anjela, Adama a i.).
Predchodcom kazateľnice bola ambona, v starokresťanskom chráme ako čítací pult pred zábradlím medzi chórom a loďou, ktorej pôvod sa odvodzuje zo synagogálnych bohoslužieb. Kazateľnica sa ako samostatný architektonický útvar rozšírila od 13. storočia v súvislosti s kazateľskými rádmi (františkánmi, dominikánmi), u ktorých sa stala kázeň hlavnou časťou bohoslužieb. 
Najstaršie kamenné kazateľnice s bohatou plastickou výzdobou vznikli v Taliansku v 13. storočí. V ostatnej Európe sa na tvorbu kazateľníc začal klásť osobitný dôraz od 15. storočia (predná časť rečnišťa, schodisko i zvuková strieška sa často vybavovali figurálnymi sochárskymi prácami so symbolickým významom). Najčastejšie sa na kazateľniciach zobrazuje Kristus so štyrmi evanjelistami, prípadne so všetkými apoštolmi. Zvuková strieška nesie postavu víťazného Krista ("Salvator mundi"), prípadne Dobrého pastiera, archanjela a i.
Od začiatku 16. storočia kamenné kazateľnice ustúpili dreveným s maliarskou i rezbárskou plastickou dekoráciou. Ich miesto sa stabilizovalo na strednom pilieri hlavnej lode alebo na triumfálnom oblúku. Nadobúdali rôzne formy; okrem zaužívaných typov s cylindrickým alebo polygonálnym, príp. štvorcovým rečnišťom (napr. v chráme sv. Jakuba v Levoči) aj v tvare napr. kalichovitého kvetu, veľryby alebo v podobe lode ako alegórie bojujúcej cirkvi (farský kostol v Pruskom). Osobitným typom sú epitafové kazateľnice, kazateľnicové oltáre (v jednotnom spojení kazateľnice a hlavného oltára prevažne v evanjelických kostoloch alebo v zámockých kaplnkách od neskorého 16. storočia) a exteriérové kazateľnice na pútnických chrámoch alebo cintorínskych kaplnkách
Zdroj.
kol. autorov, "Encyklopédia Slovenska", Veda, Bratislava, 1979

</doc>
<doc id="231951" url="https://sk.wikipedia.org/wiki?curid=231951" title="Tomahawk">
Tomahawk

Tomahawk môže byť:

</doc>
<doc id="231965" url="https://sk.wikipedia.org/wiki?curid=231965" title="Atletika na Letných olympijských hrách 2008 – Beh na 5 000 m mužov">
Atletika na Letných olympijských hrách 2008 – Beh na 5 000 m mužov

Beh na 5000 metrov mužov bola jedna z 24 mužských atletických disciplín na Letných olympijských hrách 2008. Súťažilo sa na Pekinskom národnom štadióne 20. a 23. augusta. Vyhral Keňan Kenenisa Bekele.

</doc>
<doc id="231967" url="https://sk.wikipedia.org/wiki?curid=231967" title="Atletika na Letných olympijských hrách 2008 – Beh na 10 000 m mužov">
Atletika na Letných olympijských hrách 2008 – Beh na 10 000 m mužov

Beh na 10000 metrov mužov bola jedna z 24 mužských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang 17. augusta. Vyhral Etiópčan Kenenisa Bekele.

</doc>
<doc id="231968" url="https://sk.wikipedia.org/wiki?curid=231968" title="Atletika na Letných olympijských hrách 2008 – Beh na 110 m cez prekážky">
Atletika na Letných olympijských hrách 2008 – Beh na 110 m cez prekážky

Beh na 110 metrov cez prekážky mužov bola jednou z 24 mužských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang 18. do 21. augusta. Vyhral Kubánec Dayron Robles.

</doc>
<doc id="231969" url="https://sk.wikipedia.org/wiki?curid=231969" title="Roy Khan">
Roy Khan

Roy Khan, vlastné meno Roy Sætre Khantatat, (* 12. marec 1970, Elverum, Nórsko) je nórsky spevák. Je hlavným spevákom nórskej progresívnej skupiny Conception a bol spevákom symphonic metalovej skupiny Kamelot od roku 1997 do jeho odchodu v roku 2011. Počas svojho pôsobenia v kapele Kamelot spolupracoval na drvivej väčšine piesní, spolu so spoluzakladateľom a gitaristom Thomasom Youngbloodom.
Mladosť.
Roy Khan sa narodil 12. Marca 1970 norskej matke a thajskému otcovi a rozhodol sa ponechať si priezvisko oboch svojich rodičov. Khanov starý otec z matkinej strany, Kåre Sætre, mal na Royov hudobný vývoj veľký vplyv. Neskôr so svojím starým otcom Roy dokonca vystupoval niekoľkokrát na pódiu.
Khan začal spievať v mladom veku, a v jeho 17 rokoch ho pristihol spolužiak, ako si spieva v sprche, na základe čoho ponúkol Royovi miesto hlavného speváka v jeho kapele. Po ukončení štúdií na strednej škole Khan študoval 3 roky operný spev v Nórsku. Počas štúdií začal používať skrátenú verziu svojho priezviska "Khan", z pôvodného priezviska "Khantatat".
Kariéra.
Conception (1991-1998).
Po ukončení štúdií operného spevu sa Khan pridal k Nórskej progresívnej kapele Conception po tom, ako predošlý spevák kapelu opustil v roku 1991. Bol vybraný na základe konkurzu, v ktorom sa uchádzalo viacero spevákov. Kapela vydala niekoľko albumov než sa v roku 1998 rozpadla, rok po tom, ako sa Roy pridal k skupine Kamelot. V roku 2005 sa Khan znova ku Conception pripojil a hrali na festivale 2005 American Prog Metal Festival. Po skončení festivalu sa Roy plne venoval skupine Kamelot.
Dňa 30. apríla kapela Conception oznámila svoj reunion na čele s Royom Khanom. Ich nové EP bolo vydané na jeseň roku 2018.
Kamelot (1997-2011).
Po tom, ako Mark Vanderbilt opustil Kamelot v 1998, ostatní členovia kapely Kamelot zobrali Roya Khana na zoskok z lietadla aby sa im ukázal, a predviedol svoje schopnosti. O jeho prijatí sa dlho nediskutovalo, pretože talent, ktorým Khan disponuje, hľadá nejedná kapela. Odvtedy spolupracoval na drvivej väčšine piesní kapely, spolu so spoluzakladateľom a gitaristom Thomasom Youngbloodom. Roy ukončil pôsobenie v Kamelote v roku 2011 z osobných dôvodov.
Odchod a návrat (2011-2018).
V septembri 2010 kapela Kamelot oznámila, že Roy sa nezúčastní prvej časti tour na podporu albumu "Poetry for the Poisoned" z dôvodu ochorenia a neskôr turné odložila, aby mal Roy možnosť sa zotaviť..
Po rôznych špekuláciách medzi fanúšikmi a médiami o tom, že Roy je vážne chorý alebo opustil kapelu, samotný Khan oznámil svoj odchod z kapely na svojom blogu dňa 21. apríla 2011, ktoré o deň neskôr potvrdila vlastným oznámením aj kapela Kamelot. Thomas Youngblood napísal, že Roy mal dostatok času na to aby vykonal rozhodnutie, ktoré kapela rešpektovala.
 Kapela naďalej pokračovala vo svojom turné so spevákom Fabiom Lionem z kapely Rhapsody of Fire, pričom za jeho plnohodnotnú náhradu bol o rok neskôr zvolený Tommy Karevik.
V interview roku 2014 s lokálnym nórskym médiom Khan poodkryl detaily svojho odchodu. Dôvodom boli syndróm vyhorenia a prepracovanosť. Kapelu sa rozhodol opustiť pred tour roku 2010 aby uprednostnil svoje zdravie a rodinu.
Po svojom odchode sa Roy zapojil do pôsobenia v miestnom kostole Moss Frikirke Moss, Nórsko. V roku 2013 boli na online fan page zverejnené fotografie a videozáznam z jeho vystúpenia v kostole s piesňou "You Raise Me Up". Tieto boli neskôr stiahnuté na jeho vlastnú žiadosť, pretože nechcel lákať na seba príliš veľa pozornosti. V krátkom vyjadrení pre fan page uviedol, že má stále rád metalovú hudbu a poprel zvesti o možnom gospelovom CD, tvrdiac že sa k hudbe v "blízkej budúcnosti" neplánuje vrátiť.V kostole pracoval ako poradca a vychovávateľ mládeže do septembra 2016.
Dňa 1. apríla 2018 Roy vydal prostredníctvom kanála YouTube pieseň s názvom "For All", ktorá mnoho fanúšikov presvedčila o tom, že sa chystá jeho očakávaný návrat k hudbe.
Tieto špekulácie sa neskôr potvrdili o pár týždňov neskôr, keď kapela Conception oznámila svoj reunion s Royom Khanom ako hlavným spevákom.

</doc>
<doc id="231970" url="https://sk.wikipedia.org/wiki?curid=231970" title="Atletika na Letných olympijských hrách 2008 – Beh na 400 m cez prekážky mužov">
Atletika na Letných olympijských hrách 2008 – Beh na 400 m cez prekážky mužov

Beh na 400 metrov cez prekážky mužov bola jednou z 24 mužských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang od 16. do 28. augusta. Vyhral Američan Angelo Taylor.

</doc>
<doc id="231971" url="https://sk.wikipedia.org/wiki?curid=231971" title="Živnostenská strana SR">
Živnostenská strana SR



</doc>
<doc id="231976" url="https://sk.wikipedia.org/wiki?curid=231976" title="Euzébius (pápež)">
Euzébius (pápež)



</doc>
<doc id="231978" url="https://sk.wikipedia.org/wiki?curid=231978" title="Ľadoborec">
Ľadoborec

Ľadoborec je loď určená na plavbu zamrznutým oceánom, morom alebo veľkým jazerom (napr. Bajkal) a na prerážanie ciest na zamrznutých vodných plochách pre iné lode.
Ľadoborce sa rozdeľujú na dve skupiny – "ľadorezy" a "klasické ľadoborce". Kým ľadorez je spravidla obyčajná loď s posilnenou provou, ktorá sa prebíja ľadom tlakom z boku (čo je menej účinná metóda), klasický ľadoborec má zošikmenú provu, ktorá je silou strojov vytláčaná nad ľad, ktorý prelamuje svojou váhou (čo je oveľa účinnejšie). 
Druhým spôsobom možno bežne prerážať ľad do cca 0,5 – 1,5 metra hrúbky (záleží na veľkosti ľadoborca). Účinnosť možno na zložitejších úsekoch zvýšiť rozbehom a posilnením účinku pomocou prudkého nárazu (tlak zhora už nehrá takú rolu, dôležitá je kinetická energia lode). Týmto spôsobom možno postupne rozbiť aj niekoľkometrové nahromadenie ľadu. 

</doc>
<doc id="231980" url="https://sk.wikipedia.org/wiki?curid=231980" title="2 Unlimited">
2 Unlimited

2 Unlimited je belgicko-holandská eurodance/Hi-NRG skupina, ktorá vznikla v roku 1991. Skupina bola nápadom belgických producentov Jeana-Paula DeCostera a Phila Wilda. Lídrami skupiny bola holandská dvojica, rapper Ray Slijngaard a speváčka Anita Doth. Počas piatich rokov svojej obrovskej popularity skupina vydala 16 hitových singlov, vrátane „Get Ready for This“, „Twilight Zone“, „No Limit“ a „Tribal Dance“. Skupina počas svojej kariéry predala celosvetovo viac ako 18 miliónov nahrávok.
Dňa 11. apríla 2009 Slijngaard a Doth vystupovali spolu po prvýkrát za posledných trinásť rokov na koncerte "I Love The 90s" v Hasselte v Belgicku. V januári 2010 vydali nový singel s názvom „In da Name of Love“ pod názvom Ray &amp; Anita. Ten sa dostal do prvej päťky v Holandsku.
11. júla 2012 bolo oznámené, že Ray &amp; Anita budú opäť pracovať s De Costerom pod názvom 2 Unlimited. Obaja Ray &amp; Anita potvrdil správu na svojich stránkach Facebooku a zverejnili odkaz na svoju novú oficiálnu webovú stránku.

</doc>
<doc id="231981" url="https://sk.wikipedia.org/wiki?curid=231981" title="Nay">
Nay

NAY, a. s. je spoločnosť založená v roku 1992 zaoberajúca sa najmä maloobchodným predajom čiernej i bielej elektroniky. K 1. septembru 2024 sa na slovenskom trhu spojil s konkurenčným Datartom, pričom nová sieť pokračuje už pod značkou Nay.
Od roku 1998 firma buduje sieť veľkoplošných predajní pod značkou NAY ELEKTRODOM:
V júli 2008 otvorila spoločnosť v meste Senec svoj Centrálny sklad.

</doc>
<doc id="231983" url="https://sk.wikipedia.org/wiki?curid=231983" title="Metković">
Metković

Metković () je mesto v chorvátskej Dubrovnícko-neretvianskej župe. 
Časti mesta.
Mesto sa skladá z piatich častí (stav z roku 2006): Dubravica, Glušci, Metković, Prud a Vid
Geografia.
Mesto sa nachádza blízko delty rieky Neretva. Má stredomorské podnebie a priemerná ročná teplota sa pohybuje na úrovni okolo 15,5°C. Najchladnejšie mesiace sú december, január a február. Sneh sa tu vyskytuje ojedinele, pričom najnižšia teplota bola nameraná v roku 1947, kedy dosiahla hodnotu −11°C. Najteplejší mesiac je spravidla júl, kedy tu najvyššie popoludňajšie teploty bežne dosahujú hodnoty nad 35°C. Najvyššia teplota bola nameraná v roku 1946 a mala hodnotu 40°C.

</doc>
<doc id="231984" url="https://sk.wikipedia.org/wiki?curid=231984" title="Ploče">
Ploče

Ploče (v minulosti "Kardeljevo", ) je prístavné mesto v chorvátskej Dubrovnícko-neretvianskej župe.
Časti mesta.
Mesto sa skladá z jedenástich častí (stav z roku 2006): 
Dejiny.
Prvá písomná zmienka o tomto meste je z roku 1387, avšak miestny veľký prístav pochádza až z moderných dôb. S jeho stavbou sa začalo v roku 1939, ale bol zničený počas 2. svetovej vojny. Po vojne bol obnovený, a vďaka spojeniu s námornou a aj železničnou dopravou sa z obce stalo dnešné mestečko. Názov "Kardeljevo" bol na počesť juhoslovanského politika Edvarda Kardelja.

</doc>
<doc id="231988" url="https://sk.wikipedia.org/wiki?curid=231988" title="Ulcinj (mesto)">
Ulcinj (mesto)

Ulcinj (, , ); je mesto na juhu Čiernej Hory, blízko Skadarského jazera a hraníc s Albánskom. Leží na morskom pobreží. V meste žije 10 828 obyvateľov. Je veľmi vyhľadávaným miestom na letnú dovolenku. V meste sa nachádzajú kúpele a mnoho pamiatok. Vzhľadom na blízkosť Albánska je tu silný islamský vplyv (61,5 % obyvateľov mesta sú Albánci), v meste sa nachádza aj niekoľko mešít.
Dejiny.
Historici odhadujú, že mesto bolo založené pred 2 500 rokmi – ide teda o jedno z najstarších miest v Čiernej Hore. Založili ho Ilýri. V meste sa časom vystriedali Gréci a Rimania. V roku 444 bolo mesto zničené zemetrasením, ale bolo rýchlo obnovené. Potom patrilo Srbsku a neskôr Benátčanom, od ktorých získali mesto Turci. Po porážke pri Lepante roku 1571 ponúkli mesto pirátom. Na sklonku 19. storočia získali mesto Čiernohorci. O mesto dnes usilujú Albánci, za tzv. Kosovskej krízy hrozilo reálne nebezpečenstvo, že si mesto naozaj privlastnia.

</doc>
<doc id="231989" url="https://sk.wikipedia.org/wiki?curid=231989" title="Knin">
Knin

Knin () je mesto v Chorvátsku v Šibenicko-kninskej župe v Dalmácii, na železnici Záhreb – Split, 56 km od pobrežia Jadranského mora. Leží na rieke Krka, ktorá pramení 3 km východne od mesta. V roku 2001 tu žilo 15 190 obyvateľov.
Dejiny.
V 1. storočí pred Kr. sa od dnešného Kninu nachádzal rímsky vojenský tábor Burnum. Dnešné mesto je spomínané až v 10. storočí byzantským cisárom Konštantínom VII. V priebehu 11. storočia tu vznikla diecéza; v roku 1080, za vlády kráľa Zvonimira, už bol Knin vyhlásený za hlavné mesto štátu. Až do 13. storočia tu bola veľmi významná vojenská pevnosť, o ktorú v priebehu nasledujúcich storočí bojovali Turci, Maďari, Rakúšania a Francúzi. Roku 1522 mesto dobyli Turci, a Chorváti ho tak opustili. Pod osmanskou nadvládou zostal Knin ešte ďalších 150 rokov, potom ho získala Benátska republika. Chorváti sa vrátili, roku 1709 tu postavili navyše aj kostol a františkánsky kláštor. Ku koncu 18. storočia, roku 1797, sa stal rakúskym majetkom, počas tejto doby prosperoval. Po rozpade Rakúsko-Uhorska sa stal súčasťou Kráľovstva SHS a neskôr Juhoslávie. Na začiatku 90. rokov 20. storočia, keď v Juhoslávii vypukla občianska vojna, sa Knin stal centrom protichorvátskeho odporu Srbov; tí tu počas vojny ustanovili hlavné mesto ich „Republiky Srbská Krajina“. Chorváti získali vládu nad mestom až roku 1995, počas operácie Oluja (Búrka).

</doc>
<doc id="231991" url="https://sk.wikipedia.org/wiki?curid=231991" title="Malinska-Dubašnica">
Malinska-Dubašnica

Malinska-Dubašnica () je obec na ostrove Krk v Kvarnerskom zálive, v Chorvátsku.

</doc>
<doc id="231992" url="https://sk.wikipedia.org/wiki?curid=231992" title="KDS">
KDS



</doc>
<doc id="231993" url="https://sk.wikipedia.org/wiki?curid=231993" title="Čavle">
Čavle

Čavle () je obec v Chorvátsku neďaleko prístavného mesta Rijeka. 

</doc>
<doc id="232001" url="https://sk.wikipedia.org/wiki?curid=232001" title="ŽS">
ŽS



</doc>
<doc id="232002" url="https://sk.wikipedia.org/wiki?curid=232002" title="Delnice">
Delnice

Delnice (, , ) je mesto v Chorvátsku v Prímorsko-gorskokotarskej župe. 
Časti mesta.
Mesto sa skladá z 55 častí: Bela Vodica, Belo, Biljevina, Brod na Kupi, Crni Lug, Čedanj, Dedin, Delnice, Donja Krašićevica, Donje Tihovo, Donji Ložac, Donji Okrug, Donji Turni, Gašparci, Golik, Gornja Krašićevica, Gornje Tihovo, Gornji Ložac, Gornji Okrug, Gornji Turni, Grbajel, Guče Selo, Gusti Laz, Hrvatsko, Iševnica, Kalić, Kočičin, Krivac, Kupa, Kuželj, Leska, Lučice, Mala Lešnica, Malo Selo, Marija Trošt, Plajzi, Podgora Turkovska, Požar, Radočaj Brodski, Raskrižje Tihovo, Razloge, Razloški Okrug, Sedalce, Srednja Krašićevica, Suhor, Ševalj, Turke, Vela Voda, Velika Lešnica, Zagolik, Zakrajc Turkovski, Zalesina, Zamost Brodski, Zapolje Brodsko a Zelin Crnoluški.

</doc>
<doc id="232003" url="https://sk.wikipedia.org/wiki?curid=232003" title="Crikvenica (mesto)">
Crikvenica (mesto)

Crikvenica (, latinsky "Ad Turres") je mesto a turistické letovisko v Kvarnerskom zálive, v Chorvátsku. Nachádza sa juhovýchodne od Rijeky. V roku 2011 tu žilo viac ako 11 000 obyvateľov. Názov získalo podľa kláštora rádu Svätého Pavla Prvého Pustovníka postaveného v roku 1412.
Mesto tvoria 4 osady: Crikvenica, Dramalj, Jadranovo a Selce.
História.
Prvé osídlenie je datované už v období starovekého Ríma, kedy toto mesto nieslo názov Ad Turres. S príchodom Chorvátov sa názov zmenil na Kod tor (podľa vrchu Kotor v Crikvenici). V roku 1776 však toto mesto vyhorelo a znovuvybudovaná obec už niesla názov Crikvenica. Za zakladateľa sa považuje panovník Nikola Frankopan IV. V 19. storočí sa tu začal rozvíjať turistický ruch. Roku 1877 bol vybudovaný prístav, v roku 1888 pláž a 1891 prvý hotel.
Poloha.
Crikvenica je pre turistov zo strednej Európy najdostupnejším jadranským letoviskom z hľadiska vzdialenosti a aj preto patrí medzi najobľúbenejšie dovolenkové destinácie Slovákov. 
Vzdialenosť od slovensko-maďarských hraníc v Komárne je približne len 530 kilometrov a cesta sa dá zvládnuť za niečo viac ako 5 hodín (väčšina po maďarských a chorvátskych diaľniciach), respektíve z Bratislavy, konkrétne z hraničného prechodu Čunovo-Rajka, je vzdialenosť ešte menej - približne 510 kilometrov, no cesta trvá o niečo dlhšie, nakoľko táto trasa cez Maďarsko nevedie po diaľnici.

</doc>
<doc id="232005" url="https://sk.wikipedia.org/wiki?curid=232005" title="Imotski">
Imotski

Imotski () je mesto v Chorvátsku v Splitsko-dalmatínskej župe. V roku 2001 tu žilo 10 213 obyvateľov. Leží blízko hranice s Bosnou a Hercegovinou. Najbližším pobrežným mestem je Makarska. Imotski je známe svojimi stredovekými pevnosťami na útesoch Modrého jazera ("Modro jezero"). Ďalším fenoménom je Červené jazero ("Crveno jezero"). Obe jazerá sú pravdepodobne spojené pomocou podzemných kanálov s Jadranským morom. Na rozdiel od susedných miest má Imotski vzdelávací systém zložený zo základného a stredného školstva, a to už od dôb Rakúska-Uhorska (stredoškolské inštitúcie založené v roku 1912).

</doc>
<doc id="232007" url="https://sk.wikipedia.org/wiki?curid=232007" title="Zoznam uznaných športov">
Zoznam uznaných športov

Zoznam športov uznaných Medzinárodným olympijským výborom:

</doc>
<doc id="232008" url="https://sk.wikipedia.org/wiki?curid=232008" title="Atletika na Letných olympijských hrách 2008 – Beh na 3 000 m stíplčejs mužov">
Atletika na Letných olympijských hrách 2008 – Beh na 3 000 m stíplčejs mužov

Beh na 3000 m steeplechase mužov bola jednou z 24 mužských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang 20. a 23. augusta. Na minulých LOH vyhral Keňan Ezekiel Kemboi.

</doc>
<doc id="232009" url="https://sk.wikipedia.org/wiki?curid=232009" title="HMS v atletike 2008">
HMS v atletike 2008



</doc>
<doc id="232010" url="https://sk.wikipedia.org/wiki?curid=232010" title="Uchenna Emedolu">
Uchenna Emedolu

 
 
Uchenna Emedolu (* 17. september 1976, Aniocha) je nigérijský atlét, venujúci sa behu na 100 a 200 metrov. Na letných olympijských hrách 2004 v Aténach získal bronzovú medailu v štafete na 4x100 v zložení: Deji Aliu, Aaron Egbele, Uchenna Emedolu a Olusoji Fasuba.

</doc>
<doc id="232021" url="https://sk.wikipedia.org/wiki?curid=232021" title="Metis">
Metis

Metis môže byť:

</doc>
<doc id="232024" url="https://sk.wikipedia.org/wiki?curid=232024" title="Revolučné ozbrojené sily Kolumbie">
Revolučné ozbrojené sily Kolumbie

Revolučné ozbrojené sily Kolumbie – ľudová armáda (špan. "Fuerzas Armadas Revolucionarias de Colombia – Ejército del Pueblo", skratka FARC, alebo FARC-EP) je marxisticko-leninistická revolučná guerilová organizácia pôsobiaca v Kolumbii.
"FARC" bola považovaná za teroristickú skupinu vládami Kolumbie, Spojených štátov, Kanady a EÚ, no Kuba, Venezuela, Brazília, či Argentína a tiež iné, zväčša socialistické krajiny zastávajú miernejší postoj a hovoria o nej ako o povstaleckej skupine. Po uskutočnení mierovej dohody v roku 2016 ju väčšina krajín zo zoznamu teroristických organizácii vyradila.
"FARC" bola založená v 60. rokoch Manuelom Marulandom ako vojenské krídlo Kolumbijskej komunistickej strany. Pôsobí ako guerilové hnutie, no v 80. rokoch sa kvôli získaniu finančných prostriedkov zaplietla do obchodu s kokaínom a do únosov ľudí, čo okrem iného viedlo k odtrhnutiu sa od pôvodnej komunistickej strany a vytvoreniu vlastnej politickej štruktúry známej ako Tajná kolumbijská komunistická strana.
Počet členov organizácie sa v súčasnosti odhaduje na 8 000 (stav z r. 2011), čo ju robí najväčšou a najstaršou povstaleckou skupinou v celej Amerike. "FARC" ovláda asi 15 až 20 percent územia Kolumbie, pričom je najaktívnejšia v juhovýchodných pralesoch krajiny a na úpätiach Andských hôr. Po Marulandovej smrti v marci 2008 sa jej novým vodcom stal Alfonso Cano, ktorý bol v novembri 2011 zabitý pri akcii kolumbijskej armády. Následne sa hlavným lídrom organizácie stal Timoleón Jiménez.
V roku 2016 sa zavŕšilo niekoľkoročné úsilie o dosiahnutie mieru medzi FARC a kolumbijskou vládou podpísaním mierovej dohody, ktorou sa ukončili bojové aktivity organizácie a sa začal proces jej odzbrojenia a zahrnutia jej členov do verejného života. 
História.
Korene hnutia FARC siahajú ešte do roku 1948, keď sa Kolumbia po vražde obľúbeného prezidenta Jorge Eliécer Gaitána dostala do takmer desaťročie trvajúceho obdobia ťažkých politických nepokojov a násilností (obdobie známe ako "La Violencia"), ktoré bolo charakterizované aj vznikom mnohých paramilitantných a domobranných skupín. Na konci 50. rokov založili roľníci s podporou Komunistickej strany Kolumbie (PCC) vo viacerých odľahlejších vidieckych oblastiach Kolumbie malé komunistické enklávy (napr. tzv. "Marquetaliaská republika"), ktoré však boli často napádané vojskom a zločineckými skupinami. Kvôli ich ochrane boli založené domobranné milície, z ktorých sa po veľkej armádnej ofenzíve na komunistické enklávy v roku 1964 sformovali pod vedením "Manuela Marulandu Véleza" Revolučné ozbrojené sily Kolumbie (FARC). Skupina sa stala ozbrojeným krídlom PCC, Marulanda ostal jej hlavným vojenským veliteľom až do svojej smrti v roku 2008. Hlavným ideológom organizácie sa stal vyslanec PCC Jacobo Arenas, ktorý zomrel v roku 1990.
Aktivity skupiny neboli do začiatku 80. rokoch veľmi výrazné, organizácia sa vyhýbala zásadnejším stretom s kolumbijskou armádou a pôsobila len v odľahlých pralesných a horských oblastiach. Zmenilo sa to však po tzv. Siedmej partizánskej konferencii v roku 1982, na ktorej vedenie FARC prijalo rozsiahlu zmenu stratégie, vďaka ktorej sa organizácia stala veľmi silnou partizánskou armádou, ktorá za krátky čas získala kontrolu nad rozsiahlymi časťami Kolumbie. Túto zmenu zapríčinil hlavne rozmáhajúci sa obchod s kokaínom, z ktorého začalo FARC výrazne finančne i materiálne profitovať. FARC tiež začala vo veľkom organizovať únosy vojakov, policajtov, ale aj miestnych politikov či podnikateľov, za ktorých žiadala vysoké výkupné alebo určité politické ústupky. Mnohé z obetí týchto únosov boli zadržiavané dlhé roky a medzi najznámejšie z nich patrí napr. francúzsko-kolumbijská politička Ingrid Betancourtová. Za tieto praktiky sa však na FARC zniesla rozsiahla kritika aj od mnohých ich pôvodných spojencov, vrátane Kuby či PCC. 
Spolupráca medzi FARC a PCC sa obmedzila, no ešte v roku 1985 založili spoločnú politickú stranu "Vlastenecká únia". Vzájomné rozpory však narastali aj naďalej a PCC sa od FARC definitívne dištancovala v roku 1993. FARC neskôr založila vlastnú politickú frakciu známu ako Tajná kolumbijská komunistická strana, v ktorej takmer výlučne participujú členovia gerily.
FARC krátko po zvýšení svojich aktivít začala čeliť nielen Kolumbijskej armáde, ale aj ultrapravicovým milíciám známym ako Spojené sebaobranné sily Kolumbie (AUC), ktoré vznikli hlavne zo žoldnierov najímaných bohatými veľkostatkármi a drogovými mafiánmi pre ochranu proti povstalcom. Zakrátko sa rozvinuli na rozsiahle samostatné hnutie, ktoré bolo kvôli brutálnym zásahom proti civilnému obyvateľstvu samo označené za teroristickú organizáciu (oficiálne boli AUC rozpustené v roku 2008, hoci jeho frakcie pokračujú v ilegálnej činnosti). V 80. rokoch sa od FARC odtrhla aj menšia frakcia známa ako "Front Ricarda Franca", ktorá voči materskému FARC zaujala silný nepriateľský postoj a tiež začala proti nemu bojovať (zanikla v 90. rokoch). V Kolumbii však existujú aj iné nezávislé povstalecké skupiny, ktoré zväčša s FARC obmedzene spolupracujú, predovšetkým pomerne silná Národná oslobodzovacia armáda (ELN), ktorá má takmer 5 000 členov. V minulosti existovalo aj viacero ďalších spolupracujúcich povstaleckých skupín, ako napr. Hnutie 19. apríla, či Ľudová oslobodzovacia armáda, v 90. rokoch však väčšina z nich zanikla. 
Kolumbijská vláda viackrát pristúpila k mierovým rokovaniam s FARC, po čase však všetky zlyhali (naposledy prebiehali v rokoch 1999 – 2002, nové sa spustili v roku 2012). Hoci v poslednej dobe po aktivitách Kolumbijskej armády FARC mierne oslabila, stále ostáva silnou povstaleckou skupinou, ktorá si udržuje veľký vplyv hlavne v chudobnejších vidieckych oblastiach krajiny. Má tiež vojenské tábory v prihraničných oblastiach susedných krajín (hlavne v Ekvádore a Venezuele), čo sťažuje dolapenie povstalcov a zapríčinilo viaceré diplomatické krízy Kolumbie so susednými krajinami.
V posledných rokoch utrpela pri boji s kolumbijskou armádou FARC viacero významných strát. V januári 2004 bol prvýkrát zadržaný vysokopostavený člen hnutia, Simón Trinidad. Ten patril k Centrálnemu vrchnému veleniu FARC a kolumbijská vláda ho vydala do USA, kde bol odsúdený na 60 rokov väzenia. 1. marca 2008 bol pri kontroverznej akcii kolumbijskej armády na ekvádorskom území prvýkrát zabitý člen Sekretariátu a hlavný hovorca hnutia Raúl Reyes. Už o niekoľko dní na to bol zabitý ďalší člen Sekretarátu, Iván Ríos, ktorého kvôli vládou ponúkanej odmene zavraždil jeho vlastný ochrankár. V septembri 2010 bol pri armádnej akcii zabitý ďalší člen Sekretarátu, Jorge Briceño Suárez (alias Mono Jojoy). Za najväčšiu ranu hnutiu FARC sa považuje zabitie vrchného veliteľa Alfonsa Cana, ktorý bol usmrtený pri armádnej akcii 4. novembra 2011 v juhozápadnej časti krajiny. Všetky tieto straty však napriek tvrdeniam kolumbijskej armády pravdepodobne nemajú výraznejší dosah na fungovanie celej organizácie, keďže vďaka rozsiahlej hierarchicky delenej štruktúre je možné stratených veliteľov pomerne rýchlo nahradiť.
Mierový proces.
Nové mierové rokovania medzi organizáciou FARC a kolumbijskou vládou sa oficiálne začali v roku 2012, pričom ich kľúčovými sprostredkovateľmi boli vlády Nórska a Kuby. Rokovania prebiehali hlavne v Havane a došlo počas nich viackrát k uzavretiu prímeria medzi vládnym vojskom a povstalcami. Napriek viacerým krízam v rokovaniach došlo nakoniec k dohode, ktorá viedla v lete 2016 k ukončeniu bojov a 23. júla 2016 podpísali kolumbijský prezident Juan Manuel Santos a vrchný veliteľ FARC Timoleón Jiménez v Havane historickú dohodu o ukončení dlhoročného konfliktu v krajine. Dohoda počítala s definitívnym zastavením bojov v krajine, odzbrojením organizácie a začlenením jej členov do verejného a politického života, vláda sa tiež zaviazala aj k väčšej podpore chudobných vidieckych oblastí a tiež ku kontroverznému udeleniu amnestie pre povstalcov. Prezident Santos síce ešte chcel potvrdiť podpísanie dohody aj celonárodným referendom, to sa však 2. októbra skončilo neúspechom a obyvatelia Kolumbie ju s tesnou prevahou 50.24% odmietli. K zvráteniu mierového procesu však nedošlo a prezident Santos 24. novembra podpísal s povstalcami upravenú verziu dohody, ktorú definitívne schválil kolumbijský kongres 30. novembra 2016. Prezident Santos dostal za presadzovanie snáh o mier v krajine v roku 2016 Nobelovu cenu za mier.
Kritika a obvinenia.
Okrem spomínaného rozsiahleho zapojenia do obchodu s drogami a únosov ľudí je FARC obviňovaná aj z viacerých iných kriminálnych a teroristických činov. V prvom rade ide o obvinenia z cieleného vraždenia ľudí, ktorých FARC podozrieva z podpory armády a milícii AUC. Kolumbijské humanitárne organizácie uvádzajú, že napr. len v roku 2000 bolo takto zabitých 496 civilistov. FARC je tiež obviňovaná z nedostatočného brania ohľadu na civilistov počas bojov s armádou a milíciami. Napr. pri bojoch medzi FARC a AUC v dedine Bojayá v roku 2002 zahynulo takmer 120 civilistov. FARC tiež často používajú nepovolenú muníciu a rozmiestňujú pozemné míny na hraniciach nimi kontrolovaných oblastí. Obvinenia zahŕňajú aj represie voči domorodým indiánskym kmeňom, ktoré s FARC zväčša odmietajú spolupracovať a dostávajú sa s nimi do častých konfliktov. FARC je často kritizovaná aj pre využívanie detských vojakov, hoci organizácia striktne odmieta, žeby ich verbovala na silu. Každopádne ale priznáva, že takmer štvrtina jej bojovníkov má vek 15 – 18 rokov, známe sú však aj mnohé prípady, keď boli naverbované deti pod 15 rokov. Organizácia príležitostne uskutočňuje aj bombové útoky a atentáty, napr. pri výbuchu auta naloženého výbušninami pri nočnom klube v Bogote 7. februára 2003 zahynulo 36 ľudí (hoci z útoku FARC obviňuje vláda, organizácia účasť na ňom poprela).
Napriek všetkým týmto obvineniam OSN vo svojej správe o vyšetrovaní 50 ročného občianskeho konfliktu v Kolumbii uviedla, že FARC je spolu s ELN zodpovedná za výrazne menšiu časť z viac ako 200 000 obetí dlhoročného konfliktu, konkrétne 12%. Za 80% sú zodpovedné ultra-pravicové paramilitantné organizácie a za 8% vládne vojská.
Organizačná štruktúra.
Odhaduje sa, že najviac bojovníkov mali Revolučné ozbrojené sily Kolumbie okolo roku 2001, keď ich počet presahoval 18 000. V súčasnosti (2012) ich síce majú menej, okolo 8 000, stále však ostávajú najväčšou a najorganizovanejšou povstaleckou skupinou v celej Latinskej Amerike.
FARC majú rozsiahlu hierarchicky delenú štruktúru, ktorá celé hnutie rozdeľuje do menších, vrchným velením koordinovaných vojenských jednotiek. Najväčšími jednotkami sú tzv. "bloky", ktoré majú v zásade viac ako tisíc bojovníkov a ktoré sa podľa oblasti pôsobenia rozdeľujú na Karibský, Severozápadný, Centrálny, Západný, Južný, Blok Stredná Magdalena a najväčší Východný blok. Bloky sa ďalej rozdeľujú na fronty, nasledujú kolóny, roty, gerily a najmenšie čaty, ktoré mávajú spravidla okolo 12 bojovníkov. Širšie velenie FARC tvorí orgán známy ako "Centrálne vrchné velenie", ktoré tvorí asi 30 najvyšších veliteľov organizácie. Ústredné velenie FARC predstavuje tzv. "Sekretariát", ktorého členmi sú najvyšší velitelia jednotlivých blokov. Na čele Sekretariátu stojí Vrchný veliteľ, ktorý je volený spomedzi členov Sekretariátu a je hlavným vodcom celého FARC. Viac ako 40 rokov ním bol Manuel Marulanda, následne v rokoch 2008 – 2011 Alfonso Cano, po ktorého zabití sa súčasným lídrom FARC stal Timoleón Jiménez (alias "Timošenko"), pôvodne veliteľ Bloku Stredná Magdalena.

</doc>
<doc id="232025" url="https://sk.wikipedia.org/wiki?curid=232025" title="Antonietta Di Martinová">
Antonietta Di Martinová

 
 
Antonietta Di Martinová (* 1. jún 1978, Cava de' Tirreni, Taliansko) je bývalá talianska atlétka, venujúca sa skoku do výšky. Na MS v atletike 2007 skončila na druhom mieste.
Vrcholové podujatia.
Osaka 2007.
Na MS v atletike 2007 získala striebornú medailu výkonom 203 cm, čím vyrovnala vlastný taliansky rekord, ktorý skočila júni 2007 v Miláne. Na prvú Blanku Vlašićovú strácala 2 cm. Tretia skončila Anna Čičerovová (203 cm). O druhom mieste rozhodlo to, že na prvý pokus skočila 200 cm, zatiaľ čo Anna Čičerovová na druhý pokus.

</doc>
<doc id="232026" url="https://sk.wikipedia.org/wiki?curid=232026" title="LOH 1936">
LOH 1936



</doc>
<doc id="232027" url="https://sk.wikipedia.org/wiki?curid=232027" title="Hardstyle">
Hardstyle

Hardstyle je žáner elektronickej tanečnej hudby, ktorý v sebe spája vplyvy žánrov hardtechno, hard trance a hardcore techno. Hardstyle obyčajne pozostáva z hlbokého, tvrdo-znejúceho basového bubna, silných basových liniek, ktoré sprevádzajú beaty. Tiež sú v hardstyle používané syntetizátorové melódie, ktoré sú rozladené a skreslené. Hardstyle má niekoľko spoločných rysov s hard trance. Množstvo hardcore techno interpretov produkuje tiež hardstylové skladby, pričom mnoho novších hardstylových skladieb sú komponované v trojdobom rytme.
Pôvod.
Hardstyle bol ovplyvnený žánrami hard trance, gabber a hard house. Hardstyle má svoj pôvod v Holandsku, kde hardcore techno interpreti ako Dana, Pavo, Luna a The Prophet začali experimentovať so svojimi hardcorovými nahrávkami. Prvé hardstylové podujatia, ako Qlubtempo, sa konali začiatkom 21. storočia.
Dubstyle.
Začiatkom 10. rokov 21. storočia bol uvedený nový variant hardstylu s názvom dubstyle. Podľa názvu je jasné, že ide o spojenie žánru hardstyle s dubstepom. Dubstyle má obyčajne negatívne kmitajúce basové linky a beaty ako klasický hardstyle, pričom ich kombinuje s rytmom, groovom a tempom dubstepu, či rytmom žánrov 2-step alebo breakstep.
Rawstyle.
Okolo roku 2011 bolo vytvorených množstvo termínov na popísanie vývoja hardstylu. Rawstyle je typ hardstyle, ktorý bol ovplyvnený holandským hardcorom alebo starším hardstylom, z čoho vznikajú temnejšie melódie a hlbšie-znejúce údery basového bubna spolu s väčším skreslením prostredníctvom VST plug-inov ako Devastor, CamelPhat, Ohmicide &amp; TriDirt.

</doc>
<doc id="232028" url="https://sk.wikipedia.org/wiki?curid=232028" title="Thomas Youngblood">
Thomas Youngblood

Thomas Youngblood (* 29. máj 1974, Tampa, Florida, USA) je gitarista, zakladateľ a jeden z hlavných kreatívnych členov skupiny Kamelot z Tampy, Florida, USA. 
Na gitaru začal hrať vo veku 17 rokov a v roku 1991 založil spolu s Richardom Warnerom skupinu Kamelot. Po Warnerovom odchode zo skupiny sa Thomas delí s tvorbou piesni hlavne so spevákom skupiny Royom Khanom.
Thomasova žena, Mari Youngbloodová, ktorá naspievala niektoré pasáže albumov od Kamelotu, je operná speváčka (soprán). Spolu s Thomasom majú dcéru menom Annelise. Nahrávky jej hlasu sú v „Soul Society“ z albumu The Black Halo.

</doc>
<doc id="232030" url="https://sk.wikipedia.org/wiki?curid=232030" title="Diatomit">
Diatomit

Diatomit je spevnená usadená hornina, tvorená z opálových schránok jednobunkových rias – rozsievok (), ktoré tvoria najmenej 40 % jej objemu. Jej nespevnený ekvivalent je označovaný ako kremelina alebo rozsievkový íl, či diatomové bahno. Diatomit, ktorý dosiahol vyšší stupeň spevnenia, sa označuje ako leštivá bridlica. 
Vznik.
Vznikajú v sladkovodných, morských aj oblastiach so zmiešanou (brakickou) vodou. Existenciu veľkého množstva rozsievok v takýchto vodách podmieňuje vysoký obsah SiO2. Sladkovodný diatomit je typický nízkou kryštalinitou kremeňa a je menej vhodný na priemyselné využitie, ako filter. Na Slovensku bol takto zvýšený obsah SiO2 vo vodách koncom treťohôr (sarmat, pont), kedy došlo k intenzívnemu neovulkanizmu. Okrem schránok rozsievok môže obsahovať ílovitú, tufovú, piesčitú, prípadne inú prímes. Prechodné horniny, blízke tufom sú označované ako tufodiatomity. Zvetrávaním diatomitových hornín sa tvoria ťažšie zvetraliny a pôdy.
Diatomitové bahno a veľmi podobný radiolariový kal sú typické hlbokovodné sedimenty dnešných oceánov, usadzujú sa pod hladinou CCD, existujú však aj plytkovodné kremité sedimenty. Diatomitové bahno je bežné pre okolie Antarktídy a severnú časť Tichého oceánu, radiolariové sedimenty vznikajú v rovníkových oblastiach Tichého a Indického oceánu.
Vlastnosti.
Slabo spevnené diatomitové íly sú za mokra mazľavé, po vyschnutí má kremelina práškovú formu, je bielej alebo žltkastej, sivej, prípadne až hnedej farby. Diatomitové bridlice predstavujú už spevnený sediment s lístkovitou odlučnosťou.
Spevnený diatomit má podobnú štruktúru ako krieda, možno ho rozlíšiť i veľmi jednoducho oliznutím, keďže dobre pohlcuje vlhkosť, pomerne silno sa lepí na jazyk.
Využitie.
Prvé priemyselné využitie diatomitu bolo pri výrobe dynamitu, ktorý si dal patentovať v 1867, Alfred Nobel. Diatomit sa využíval zmiešaný s nitroglycerínom, s ktorým tak bolo možné pracovať podstatne bezpečnejšie. Schopnosť prijímať kvapalinu do svojej štruktúry bola využitá aj pri granulovaní insekticídu Zyklon B, ktorý bol používaný počas druhej svetovej vojny ako jedna z otravných látok vo vyhladzovacích táboroch. V dnešnej dobe sa používa najmä ako environmentálna surovina, pri výrobe filtrov (na oleje, tuky, ale tiež pivo a víno) a absorbentov. Ako plnidlo pri výrobe papiera a gumy. Ako abrazívum – súčasť brúsnych a leštiacich pást. Ďalej pri výrobe zvukových či tepelných izolátorov a ako špeciálny stavebný materiál (ľahčené tvárnice). Používa sa i v poľnohospodárstve.
Výskyt.
Vo svete.
Najväčšie svetové ložiská sa nachádzajú v Kalifornii, kde dosahujú vrstvy diatomitu hrúbku až 400 m. Ďalšími významnými producentmi sú Dánsko, Francúzsko, Nemecko, Japonsko a Island.
Na Slovensku.
Diatomity sa vyskytujú pri Banskej Štiavnici, lokalita Močiar, ale tiež pri Zvolene (Turová, Dúbravica, Jastrabá) a v bazaltovom maari pri Jelšovci.

</doc>
<doc id="232031" url="https://sk.wikipedia.org/wiki?curid=232031" title="Beh na 3 000 metrov cez prekážky">
Beh na 3 000 metrov cez prekážky

Beh na 3 000 metrov cez prekážky alebo Beh na 3000 m steeplechase je atletická disciplína, ktorá je súčasťou letných olympijských hier.
Pravidlá.
Rozmiestnenie prekážok.
V pretekoch musí bežec prekonať 28 pevných prekážok a 7 prekážok s vodnou priekopou. V každom kole musí byť prekonaných 5 prekážok, z nich je prekážka s vodnou priekopou štvrtá. Prekážky musia byť rozmiestnené tak, že vzdialenosť je medzi nimi jedna pätina kola (ktoré má väčšinou 400 metrov). V pretekoch na 3000 m sa úsek od štartu do začiatku prvého úplného kola musí bežať bez prekážok, ktoré musia byť odstránené pokiaľ všetci pretekári do tohto kola nevbehnú. 
Prekážka.
Na dráhe je umiestnených 5 prekážok vysokých 91,4 cm pre mužské preteky (ženy majú prekážky vysoké 76,2 cm) a dlhých najmenej 394 cm, z ktorých jedna je s vodnou priekopou. Šírka a výška horného brvna prekážky je 12,7 cm. Prekážka na vodnom priekope je široká 366 cm a musím byť pevne zakotvená v zemi tak, že nie je možný akýkoľvek jej horizontálny posun. Horné brvno každej prekážky musí byť zafarbené pruhmi bielej a čiernej farby alebo v iných výrazne odlišných farbách, a to tak, že svetlejšie pruhy, široké najmenej 225 mm, sú na okrajoch. Hmotnosť každej prekážky musí byť v rozmedzí 80 až 100 kg a každá prekážka musí mať na každej strane základňu širokú 1,20 až 1,40 m. Prekážka musí byť na dráhe umiestnená tak, že 0,30 m dĺžky horného brvna, meraných od vnútorného okraja, zasahuje do vnútorného priestoru poľa. Odporúča sa, aby prvá prekážka v pretekoch bola široká minimálne 5 m. Prekážka, na rozdiel od prekážok pre prekážkové behy na 100, 110 a 400 metrov, nejde zhodiť, ale bežec pri prekonávaní na ňu môže stúpnuť chodidlom. 
Vodná priekopa.
Vodná priekopa, vrátane prekážky, musí byť 3,66 m (± 2 cm) dlhá a 3,66 m (± 2 cm) široká. Dno vodnej priekopy musí byť pokryté umelým povrchom alebo rohožou dostatočnej hrúbky, zabezpečujúcou bezpečný dopad bežcov a poskytuje dostatočnej opory pre bežeckú obuv. Na začiatku pretekov sa musí hladina vody na úrovni povrchu dráhy s toleranciou 2 cm. Hĺbka vody na strane prekážky musí byť 0,70 m do vzdialenosti 0,30 m od prekážky. Od tohto miesta musí dno plynulo stúpať až na úroveň dráhy na opačnom konci priekopy. 
Spôsoby prekonávania prekážky.
Každý pretekár musí prekonať (preskočiť alebo prebrodiť) vodná priekopa. Pretekár bude diskvalifikovaný, ak: 
Ak je toto pravidlo dodržané, môže pretekár prekonať prekážku akýmkoľvek spôsobom. 

</doc>
<doc id="232033" url="https://sk.wikipedia.org/wiki?curid=232033" title="Shaka Sola">
Shaka Sola

Shaka Sola (* 14. marec 1977) je atlét zo Samoy, ktorý sa venuje vrhu guľou a hodu diskom.
Vrcholové podujatia.
Helsinky 2005.
Na MS v atletike 2005 súťažil v hode oštepom, lebo vrh guľou zmeškal. Pomýlil si odchody lietadiel a tak musel čakať tri dni čakať na letisku v štáte Palau. Organizátori mu povolili štartovať v hode oštepom, kde skončil na poslednom mieste (31.) výkonom 41,18 m. Za 30. Dejanom Angelovskim zaostal o 17,05 metra.

</doc>
<doc id="232043" url="https://sk.wikipedia.org/wiki?curid=232043" title="Slovenský atletický zväz">
Slovenský atletický zväz

Slovenský atletický zväz je občianske združenie zastrešujúce atletiku na území Slovenska.
Slovenský atletický zväz je členom Medzinárodnej asociácie atletických federácií (IAAF), Európskej atletiky (EA), Slovenského olympijského výboru a Konfederácie športových zväzov SR, je zodpovedný za reprezentáciu SR na významných svetových a európskych podujatiach, prípravu reprezentácie, podporu talentov, organizovanie domácich majstrovských podujatí, podporu detskej atletiky, vzdelávanie trénerov a rozhodcov a ďalších pracovníkov v atletike a rozvoj atletiky v Slovenskej republike.

</doc>
<doc id="232044" url="https://sk.wikipedia.org/wiki?curid=232044" title="Rss">
Rss



</doc>
<doc id="232050" url="https://sk.wikipedia.org/wiki?curid=232050" title="Österreich Institut">
Österreich Institut

Österreich Institut (často prekladané ako "Rakúsky inštitút") je zariadenie rakúskej zahraničnej politiky, pôsobiace popri veľvyslanectvách Rakúska, ktoré predstavuje Rakúsko ako nemecky hovoriacu krajinu a súčasť Európskej únie. Organizuje podujatia týkajúce sa Rakúska, ako aj súťaže pre účastníkov, učiteľov a žiakov. Rakúsky inštitút taktiež spolupracuje s Goethe Institutom, British Council a s Inštitútom Cervantes. Všetky Rakúske inštitúty sú centrá pre skúšky ÖSD - Rakúsky jazykový diplom z nemeckého jazyka. Tento certifikát je medzinárodne uznávaný.
Dejiny.
Spoločnosť bola založená v roku 1997. Krátko potom boli dovtedajšie kurzy nemeckého jazyku v zahraničných zastupiteľských úradoch v Bratislave, Budapešťi, Krakove, Miláne a Varšave zhrnuté a novo zorganizované pod hlavičkou inštitútu.
Od roku 2008 existujú Rakúske inštitúty v mestách Belehrad, Brno, Bratislava, Budapesť, Krakov, Ľubľana, Rím, Varšava, Vroclav a licenčný partner v Istanbule. Centrála vo Viedni pripravuje materiály pre vyučovanie, ako sú časopis Österreich Spiegel, multimediálny portál Österreich Portal, zbierky materiálov pre odborné jazyky a didaktizácie filmov, ktoré sa používajú pri učení nemčiny.
Ročne sa v kurzoch na každej pobočke učí viac ako 10 000 účastníkov. V roku 2004 bol dosiahnutý doteraz najväčší počet 10 167 účastníkov. Rakúsky inštitút dostáva subvencie Rakúskej republiky, no od roku 2002 sa financuje na 70 % sám.

</doc>
<doc id="232052" url="https://sk.wikipedia.org/wiki?curid=232052" title="Leda">
Leda

Leda môže znamenať:

</doc>
<doc id="232053" url="https://sk.wikipedia.org/wiki?curid=232053" title="Inierie">
Inierie

Inierie je neaktívny stratovulkán, nachádzajúci sa v centrálnej časti ostrova Flores, nedaleko jeho južného pobrežia. Severne a a východne od vulkánu sa rozprestiera vulkanické pole "Bajawa", pozostávajúce z komplexu troskových kužeľov prevažne pleistocénneho veku. Vek poslednej erupcie sopky nie je známy, no odhaduje sa na začiatok holocénu. Na severnom svahu Inierie sa nachádzajú početné termálne pramene, niekoľko ďalších miest so zvýšeným tepelným tokom je lokalizovaných severne a severovýchodne od týchto prameňov.

</doc>
<doc id="232054" url="https://sk.wikipedia.org/wiki?curid=232054" title="Inielika">
Inielika

Inielika je aktívny vulkanický komplex, nachádzajúci sa v centrálnej časti indonézskeho ostrova Flores, severne od mesta Bajawa. Komplex tvorí masívny vulkán, ktorého vrchol sa rozkladá na ploche približne a pokrýva ho desiatka kráterov. Viaceré krátery sú zaliate vodou, najväčšie z týchto jazierok sú "Wolo Runu" a "Wolo Lega" s priemerom asi 750 m. Prvá zaznamenaná erupcia komplexu Inielika je z roku 1905, ďalšia z roku 2001.

</doc>
<doc id="232055" url="https://sk.wikipedia.org/wiki?curid=232055" title="Malé vnútorné mesiace">
Malé vnútorné mesiace

Malé vnútorné mesiace (Rodina Amalthea) sú štyri malé satelity, ktoré obiehajú okolo Jupitera. Sú prepojené s prstencami planéty a fungujú ako zásobárne materiálu pre prstence, ktorý sa z nich uvoľňuje pri dopade meteoritov. Ich obežná dráha je od planéty vzdialená 128 000 až 222 000 km.
Do tejto skupiny patria (podľa vzdialenosti od Jupitera):
Metis a Adrastea majú obežnú dráhu okolo Jupitera kratšiu ako jeden joviálny deň. Fobos, mesiac Marsu, je jediný ďalší známy satelit, o ktorom sa vie, že jeho obežná doba je kratšia ako dĺžka dňa na planéte.

</doc>
<doc id="232060" url="https://sk.wikipedia.org/wiki?curid=232060" title="Rodina Amalthea">
Rodina Amalthea



</doc>
<doc id="232066" url="https://sk.wikipedia.org/wiki?curid=232066" title="Rodina Himália">
Rodina Himália

Rodina Himália alebo Rodina Himalia je skupina mesiacov Jupitera, ktorá sleduje rovnakú obežnú dráhu hlavného satelita rodiny, Himalie, a majú rovnaký pôvod.
Hlavní členovia tejto rodiny sú (vzhľadom na zväčšujúcu sa vzdialenosť od Jupitera):
Počiatočná obežná dráha sa predbežne vypočítala podľa nedávno objaveného satelitu S/2000 J 11, ktorý tiež patrí do tejto rodiny (podľa rovnakej inklinácie a trocha predĺženej veľkej polosi), ale jeho obežná dráha nebola ešte presne zmapovaná a základné obežné prvky vyrátané.
IAU (International Astronomical Union) si pre túto rodinu satelitov špeciálne zarezervovala názvy končiace písmenom "a".
Charakteristika a pôvod.
Objekty, ktoré sa nachádzajú v tejto rodine majú veľké polosi svojich obežných dráh vo vzdialenosti 11,15 až 11,75 Gm, inklináciu medzi 26,6° a 28,3° a excentricitu 0,11 až 0,25. Z fyzikálneho hľadiska je táto skupina satelitov veľmi homogénna, čo znamená, že sa javia v neutrálnych farbách (farebný index B−V = 0,66 až V−R = 0,36), podobne ako asteroidy typu C. S týmto obmedzeným rozptylom obežných parametrov a spektrálnou homogénnosťou, bolo zistené, že tieto satelity sú pozostatkom rozpadu asteroidu z hlavného pásu asteroidov. Polomer pôvodného asteroidu bol pravdepodobne okolo 89 km, len o málo väčší ako dnešná Himalia, ktorej ostalo približne 87% pôvodnej hmoty. Z toho sa usudzuje že pôvodný asteroid nebol veľmi porušený nárazmi.
Pri znovuzložení týchto satelitov sa ukazuje veľký počet kolízií počas existencie slnečnej sústavy. Simulácie ukázali vysokú pravdepodobnosť stretov medzi bližšími a vzdialenejšími satelitmi (napr. Pasiphae a Himalia majú 27% šancu kolízie za 4,5 miliárd rokov). 

</doc>
<doc id="232070" url="https://sk.wikipedia.org/wiki?curid=232070" title="Veľká jaskyňa">
Veľká jaskyňa

Veľká jaskyňa môže byť:

</doc>
<doc id="232072" url="https://sk.wikipedia.org/wiki?curid=232072" title="Všeobecné volebné právo">
Všeobecné volebné právo



</doc>
<doc id="232076" url="https://sk.wikipedia.org/wiki?curid=232076" title="Kazuistika (medicína)">
Kazuistika (medicína)

Kazuistika (niekedy aj medicínska kazuistika) je v medicíne súhrn klinických pozorovaní priebehu istej choroby u konkrétneho pacienta alebo niekoľkých chorých a opis jednotlivých chorobných prípadov. Predstavuje súhrnnú správu o ochorení vrátane jeho genézy, vývoja, diagnostiky, liečby a súčasného stavu. Najčastejšie sa uplatňuje pri ochoreniach, ktoré sa vyvíjajú atypicky, majú neočakávané komplikácie a vyžadujú osobitnú diagnostickú a liečebnú starostlivosť. Súčasťou medicínskej kazuistiky môže byť aj diskusia k okolnostiam, ktoré mohli ovplyvniť vývoj ochorenia, jeho diagnostiku a liečbu. Medicínska kazuistika prináša cenné poznatky pre lekárov a ostatných zdravotníckych pracovníkov.

</doc>
<doc id="232077" url="https://sk.wikipedia.org/wiki?curid=232077" title="Kazuistika (právo)">
Kazuistika (právo)

Kazuistika je riešenie či úprava či výklad práva so zreteľom na konkrétne individuálne prípady. Súčasť etiky stanovenia zásad vhodného správania a správnych postojov v konkrétnych prípadoch, životných situáciach

</doc>
<doc id="232078" url="https://sk.wikipedia.org/wiki?curid=232078" title="Kazuistika (teológia)">
Kazuistika (teológia)

Kazuistika je teológii hodnotenie rôznych možných prípadov správania z hľadiska
náboženských prikázaní.

</doc>
<doc id="232080" url="https://sk.wikipedia.org/wiki?curid=232080" title="Resolution (album)">
Resolution (album)

Resolution je inštrumentálny album amerického gitaristu Andy Timmonsa.

</doc>
<doc id="232081" url="https://sk.wikipedia.org/wiki?curid=232081" title="Resolution (album Andy Timmons)">
Resolution (album Andy Timmons)



</doc>
<doc id="232082" url="https://sk.wikipedia.org/wiki?curid=232082" title="Tvárnenie za studena">
Tvárnenie za studena

Tvárnenie za studena je technologický proces tvárnenia kovov, prebiehajúci pri teplote nižšej, ako je rekryštalizačná teplota tvárneného materiálu. Pri tvárnení sa na materiál pôsobí silou tak, aby sa prekročila medza pružnosti a materiál zostal deformovaný v požadovanom stave aj po skončení pôsobenia tvárniacich síl. Pretvárnenie materiálu za studena nie je rovnomerné v celom priereze (objeme), vznikajú v ňom vnútorné napätia. Tieto môžu viesť k porušeniu materiálu.
Pri tvárnení za studena dochádza vplyvom deformácie k spevneniu kovov, ktoré je úmerné stupňu pretvárnenia. Ďalej sa zväčšuje medza prieťažnosti, pevnosť v ťahu, tvrdosť. Zmenšuje sa húževnatosť. Zároveň sa postupne vyčerpáva schopnosť materiálu ďalej sa tvárniť, klesá jeho ťažnosť. Maximálny možný stupeň pretvárnenia je závislý od typu tvárneného materiálu. V prípade, ak je potrebné dosiahnuť tvárnením za studena vyššie stupne pretvárnenia je potrebné medzi jednotlivé operácie tvárnenia zaradiť žíhanie.
Väčšinu operácií tvárnenia je možné vykonávať za studena alebo za tepla. Tvárnenie za studena za zvolí, ak na to existuje niektorý z nižšie uvedených dôvodov:

</doc>
<doc id="232083" url="https://sk.wikipedia.org/wiki?curid=232083" title="Samuel Francis">
Samuel Francis

Samuel Adelebari Francis známy aj pod skráteným menom Samuel Francis (* 27. marec 1987, Port Harcourt, Nigéria) je katarský atlét, venujúci sa behu na 100 m a 200 m. Je ázijským rekordérom v behu na 100 m časom 9,99 s, ktorý zabehol na mítingu v Ammáne (Jordánsko). Dňa 24. apríla 2007 mu IAAF uznala zmenu občianstva z nigérijského na katarské.

</doc>
<doc id="232086" url="https://sk.wikipedia.org/wiki?curid=232086" title="Olusoji Adetokunbo Fasuba">
Olusoji Adetokunbo Fasuba



</doc>
<doc id="232087" url="https://sk.wikipedia.org/wiki?curid=232087" title="Olusoji Fasuba">
Olusoji Fasuba

 
 
 
Olusoji Adetokunbo Fasuba (* 9. júl 1984, Sapele) je nigérijský atlét, venujúci sa behu na 60 metrov, 100 m a 200 m. Je držiteľom afrického rekordu na 100 metrov časom 9,85 s z mítingu v Dauha.
Vrcholové podujatia.
Valencia 2008.
Na Halových majstrovstvách sveta 2008 získal zlatú medailu časom 6,51 s.

</doc>
<doc id="232088" url="https://sk.wikipedia.org/wiki?curid=232088" title="Acoustic Christmas">
Acoustic Christmas

Acoustic Christmas je kolekcia sviatočných klasických skladieb v kompozícii svetových gitaristov.

</doc>
<doc id="232090" url="https://sk.wikipedia.org/wiki?curid=232090" title="Favored Nations">
Favored Nations

Hudobné vydavateľstvo Favored Nations, je nahrávacia a publikačná spoločnosť, ktorá sa špecializuje na medzinárodné získavanie a podporu umelcov. Favored Nations je rozdelená do troch sekcií - 'Favored Nations', 'Favored Nations Acoustic' a 'Favored Nations Cool (jazzový štýl)'
K umelcom, ktorí spolupracujú alebo spolupracovali s Favored Nations patria napr.: Eric Johnson, Steve Lukather, Neal Schon, Yngwie Malmsteen, John Petrucci, Jordan Rudess, Mattias IA Eklundh, Tommy Emmanuel, Vernon Reid, The Yardbirds, Larry Coryell, Mimi Fox, Eric Sardinas, Dweezil Zappa, Dave Weiner a Johnny A.
Vlastníkom nahrávacej spoločnosti je Steve Vai.

</doc>
<doc id="232092" url="https://sk.wikipedia.org/wiki?curid=232092" title="That Was Then, This Is Now">
That Was Then, This Is Now

That Was Then, This is Now obsahuje 11 skladieb z albumov Ear X-tacy a Ear X-tacy 2 (re-masterované!), plus 5 nových originálnych skladieb skupiny Andy Timmons Band. Tento album sa vyznačuje tým, že je to Andyho prvé album oficiálne vydané v U.S.

</doc>
<doc id="232102" url="https://sk.wikipedia.org/wiki?curid=232102" title="Britpop">
Britpop

Britpop je subžáner alternatívneho rocku, ktorý vznikol v 90. rokoch 20. storočia v Anglicku. Medzi hlavných predstaviteľov britpopu patrí spevák Robbie Williams a skupiny Oasis, Coldplay, Blur, Radiohead, Keane, Franz Ferdinand, Travis, Pulp alebo Kula Shaker. 
Britpop sa vynoril z britskej nezávislej hudobnej scény zo začiatku 90. rokov a bol charakterizovaný skupinami ovplyvnenými britskou gitarovou pop music z rokov 1960 a 1970. Hnutie sa vyvíjalo ako reakcia proti rôznym hudobným a kultúrnym trendom na konci 80. a na začiatku 90. rokov a to najmä fenoménu grunge z US. V dôsledku invázie amerických grunge skupín do UK, nové britské skupiny ako Suede a Blur zahájili hnutie štylizovaním sa do polohy protichodných hudobných síl odkazujúcich na britskú gitarovú hudbu minulosti a písaním o jedinečných britských témach. K týmto skupinám sa čoskoro pridali aj ďalšie ako Oasis, Pulp, Supergrass, Sleeper a Elastica. Britpopové skupiny priniesli britský alternatívny rock do mainstreamu a vytvorili kostru väčšieho kultúrneho hnutia nazvaného „Cool Britannia“. Aj keď populárnejšie skupiny boli schopné šíriť komerčný úspech v zámorí, predovšetkým do USA, hnutie sa do značnej miery do konca desaťročia rozpadlo.
Štýl, Korene, Vplyvy.
Britpopové skupiny boli ovplyvnené britskou gitarovou hudbou z minulosti, najmä hnutiami a žánrami ako britská invázia, glam rock a punk rock. Špecifické vplyvy sa líšili: Robbie Williams, Blur a Oasis čerpali od The Kinks a The Beatles, kým Elastica mala slabosť pre bohémsky punk rock. Bez ohľadu na to, všetci britpopoví umelci si ctili zvuky z minulosti. 
Diania alternatívneho rocku z 80. a skorých 90. rokov indie scény boli priamymi predkami britpopového hnutia. Vplyv The Smiths bol bežný u väčšiny britpopových umelcov. Madchesterská scéna, na čele s The Stone Roses, Happy Mondays a Inspiral Carpets (s ktorými Noel Gallagher z Oasis pracoval ako roadie počas Madchesterskej éry) bola koreňom britpopu, pretože kládla dôraz na dobré časy a chytľavé piesne poskytujúce alternatívu shoegazng-u.

</doc>
<doc id="232103" url="https://sk.wikipedia.org/wiki?curid=232103" title="Himalia">
Himalia

Himalia alebo Himália môže byť:

</doc>
<doc id="232104" url="https://sk.wikipedia.org/wiki?curid=232104" title="Téba">
Téba

Téba alebo zriedkavo "Thebe" môže byť v gréckej mytológii:
Téba alebo Thebe je mesiac planéty Jupiter, pozri Téba (mesiac)

</doc>
<doc id="232105" url="https://sk.wikipedia.org/wiki?curid=232105" title="Kula Shaker">
Kula Shaker

Kula Shaker je anglická raga rock, britpop, neo-psychedelická, psychedelická rocková skupina, ktorá sa preslávila v ére britpopu. V pôvodnej zostave nahrala dva albumy "K" a "Peasants, Pigs and &amp; Astronauts". 
Skupina sa rozpadla v roku 1999 a v roku 2007 sa vrátila na scénu s novým albumom "Strangefolk". V jej hudbe cítiť alternatívny rock, indie rock, acid rock aj folk rock. Skupina hrá zmes žánrov, ktoré odkazujú na farebnosť šesťdesiatych rokov.

</doc>
<doc id="232106" url="https://sk.wikipedia.org/wiki?curid=232106" title="Kallisto">
Kallisto

Kallisto alebo Kalisto môže byť:
Kallisto môže byť aj:

</doc>
<doc id="232107" url="https://sk.wikipedia.org/wiki?curid=232107" title="Themisto">
Themisto

Themisto alebo Temisto môže byť:

</doc>
<doc id="232108" url="https://sk.wikipedia.org/wiki?curid=232108" title="Raga rock">
Raga rock

Raga rock je termín označujúci kombináciu rock and rollovej hudby s výrazným vplyvom juhoázijskej hudby a kultúry (význačne nástrojom sitara a typickým juhoázijským spevom). Tento subžáner sa tiež spája s ďalším a to je Indo-Prog.
Prvýkrát sa raga rock objavil v roku 1965 na singli „See My Friends“ skupiny The Kinks. Nasledujúcim vplyvným hitom označujúcim raga rock bola skladba „Heart Full Of Soul“ od skupiny The Yardbirds, kde hral na sitaru Jeff Beck. Žáner spopularizovala skladba The Beatles „Norwegian Wood“. Skupina Traffic raga rock použila na ich albume "Mr Fantasy" a The Doors vo svojej apokalyptickej skladbe „The End“. Raga rock cítiť v hudbe neskorších The Animals a to v skladbe „Winds Of Change“. The Rolling Stones využili sitaru hneď vo viacerých skladbách ako „Paint It“, Black“, „Mother's Little Helper“ a „Street Fighting Man“. V sedemdesiatych rokoch tento žáner presadzoval John McLaughlin so svojim Mahavishnu Orchestra. Takisto sa objavil aj v tvorbe Led Zeppelin a ich skladbe „Kashmir“. V deväťdesiatych rokoch v ére britpopu žáner preslávili Kula Shaker albumom "K", ktorý obsahuje Top 10 raga rock hity „Tattiva“ a „Govinda“. Raga rock Kula Shaker objavili aj na svojom novom albume "Strangefolk" v skladbe „Song Of Love/Narayana“.

</doc>
<doc id="232110" url="https://sk.wikipedia.org/wiki?curid=232110" title="Klis">
Klis

Klis () je obec v Chorvátsku v Splitsko-dalmatínskej župe. V roku 2001 mala 4 367 obyvateľov. Horský priesmyk neďaleko obce Klis oddeľuje vo výške hory Mosor a Kozjak, vďaka čomu malo mesto v histórii strategickú pozíciu, pretože všetci tí, ktorí prešli mestom, sa jednoducho dostali do celej oblasti v okolí Splitu a Kaštely. Počas osmanských vojen v Európe bola na neďalekom kopci zriadená pevnosť.
V meste sú, vďaka jeho pozícii, často citeľné silné jadranské vetry – bóry.
Externé odkazy.
Oficiálna stránka 

</doc>
<doc id="232112" url="https://sk.wikipedia.org/wiki?curid=232112" title="Karákib">
Karákib

Karákib alebo v marockom dialekte krakeb alebo tiež garagab (, jednotné číslo "karkaba") sú kovové (plechové) ručné perkusie pripomínajúce štýlom hrania španielske kastanety. Používajú sa najmä na vytváranie rytmického základu pre hudbu gnawa. Súbor pozostáva z dvoch párov spojených voľne remienkom, každý pár sa drží v jednej ruke.

</doc>
<doc id="232114" url="https://sk.wikipedia.org/wiki?curid=232114" title="B-52 Stratofortress">
B-52 Stratofortress



</doc>
<doc id="232126" url="https://sk.wikipedia.org/wiki?curid=232126" title="LaShawn Merritt">
LaShawn Merritt

 
 
 
 
 
 
 
 
LaShawn Merritt (* 27. jún 1986, Portsmouth, Virgínia, USA) je americký atlét, venujúci sa behu na 200 m a 400 m. Na MS v atletike 2007 získal zlatú medailu v štafete na 4x400 m, striebornú v behu na 400 metrov. Na Letných olympijských hrách 2008 dve zlaté medaily.
Vrcholové podujatia.
Osaka 2007.
Na MS v atletike 2007 skončil v behu na 400 m na druhom mieste časom 43,96 s, čo je jeho osobný rekord a stal sa 8. najlepším pretekárom na tejto trati v histórií. Na prvého Jeremyho Warinera mal stratu 41 stotín sekundy. Bol členom víťaznej štafety na 4x400 metrov spolu s Angelom Taylorom, Daroldom Williamsonom a Jeremym Warinerom.
Peking 2008.
Na Letných olympijských hrách 2008 v Pekingu získal dve zlaté medaily. V behu na 400 metrov vyhral s náskokom 99 stotín sekundy pred Jeremym Warinerom. Merrittova štartová reakcia bola 0,318 s. I napriek tejto nevýhode dokázal zlepšiť svoje vtedajšie osobné maximum o 21 stotín.
Bol členom štafety v behu na 4x400 metrov, ktorá skončila na prvom mieste časom 2:55,39 s a tým vytvorila nový olympijský rekord na tejto trati.

</doc>
<doc id="232127" url="https://sk.wikipedia.org/wiki?curid=232127" title="Flores (Indonézia)">
Flores (Indonézia)

Flores je ostrov nachádzajúci sa v juhovýchodnej Ázii. Patrí do súostrovia Malé Sundy. Administratívne patrí pod indonézsku provinciu Nusa Tenggara Timur. Plocha ostrova je , počet obyvateľov bol v roku 2003 cez 1 500 000. Najväčšie mesto je Maumere.
Ostrov je známy ako nálezisko kostier hominidov druhu človek floreský ("Homo floresiensis").

</doc>
<doc id="232128" url="https://sk.wikipedia.org/wiki?curid=232128" title="Amburombu">
Amburombu



</doc>
<doc id="232129" url="https://sk.wikipedia.org/wiki?curid=232129" title="Ebulobo">
Ebulobo

Ebulobo (alebo Amburombu) je v súčasnosti neaktívny stratovulkán, nachádzajúci sa v centrálnej časti ostrova Flores, neďaleko južného pobrežia ostrova. Vrchol symetrického kužeľového vulkánu je ukončený lávovým dómom. V geologickom vývoji sopky existujú záznamy o siedmich erupciách, prvá sa odohrala v roku 1830, posledná vo februári 1969. Jednoalo sa o explozívne erupcie menšieho rozsahu.

</doc>
<doc id="232133" url="https://sk.wikipedia.org/wiki?curid=232133" title="Krakebs">
Krakebs



</doc>
<doc id="232134" url="https://sk.wikipedia.org/wiki?curid=232134" title="Krakeb">
Krakeb



</doc>
<doc id="232135" url="https://sk.wikipedia.org/wiki?curid=232135" title="Fifík">
Fifík

Fifík je mesačník pre deti. Vychádza od roku 1990. Je určený žiakom základných škôl, ich učiteľom a ďalším pedagogickým pracovníkom. Svojím obsahom podporuje medzipredmetové vzťahy, prináša tvorivé texty k vlastivede, biológii, matematike, cudzím jazykom (angličtina, nemčina, maďarčina, ruština, atď.), občianskej, hudobnej, výtvarnej výchove a samozrejme slovenskému jazyku a literatúre. 
Fifík sa venuje dôležitým témam, ktoré vyplývajú pre základné školy z Pedagogicko-organizačných pokynov Ministerstva školstva Slovenskej republiky na príslušný školský rok, napríklad témy environmentálnej a etickej výchovy, protidrogová problematika, rok UNESCO, Svetový deň prevencie proti AIDS, Ochrana človeka a prírody, Svetový deň výživy, Týždeň zdravia, Dohovor o právach dieťaťa, propaguje školy podporujúce zdravie a podobne.
Súčasťou časopisu je špeciálna pedagogická príloha Fifíkove noviny, ktorá má 16 strán a je určená na podporu tvorivého rozvoja pedagogicko-výchovného procesu. 
Vzhľadom na to, že Fifík je časopis určený deťom základných škôl, je obrazová časť – ilustrácie, fotografie, grafy, návody integrálnou súčasťou každého textu. V záhlaví každej strany sú významné dni, citáty, pranostiky.
Fifík sa venuje aktívne aj mimoprintovým aktivitám so zameraním na špeciálne základné školy, besedy, aktivity na jazykovo zmiešaných územiach. Súčasťou každého čísla časopisu je vystrihovačka na kartónovom papieri.
Externé odkazy.
Oficiálna stránka časopisu Fifík

</doc>
<doc id="232138" url="https://sk.wikipedia.org/wiki?curid=232138" title="Stefan Holm">
Stefan Holm

 
 
 
 
 
 
 
Stefan Holm (* 25. máj 1976, Forshaga) je švédsky atlét, venujúci sa skoku do výšky.
Vrcholové podujatia.
Atény 2004.
Na letných olympijských hrách 2004 skončil na prvom mieste výkonom 236 cm. Druhý skončil Matt Hemingway (234 cm) a tretí Jaroslav Bába (tiež 234 cm). Bola to prvá medaila z letných olympijských hier.
Paríž 2003.
Na MS v atletike 2003 získal prvú medailu z Majstrovstiev sveta, striebornú. Nikdy potom už žiadnu medailu nezískal.
Helsinky 2005.
Na MS v atletike 2003 skončil až na siedmom mieste. Skočil 229 cm na druhý pokus.
Osaka 2007.
Na MS v atletike 2007 skončil na štvrtom mieste, i napriek tomu, že všetky výšky do 233 cm skočil na prvý pokus, ale 235 cm už neskočil, zatiaľ čo Donald Thomas, Jaroslav Rybakov aj Kyriakos Ioannou áno.

</doc>
<doc id="232156" url="https://sk.wikipedia.org/wiki?curid=232156" title="Kyriakos Ioannou">
Kyriakos Ioannou

 
 
 
 
Kyriakos Ioannou (* 26. júl 1984, Limassol) je cyperský atlét, venujúci sa skoku do výšky.
Vrcholové podujatia.
Osaka 2007.
Na MS v atletike 2007 skončil na treťom mieste výkonom 235 cm, čo je jeho osobný rekord. Keďže aj Donald Thomas a Jaroslav Rybakov skočili 235 cm, rozhodovalo o zlatej medaile počet pokusov na tejto výške. Donald Thomas na to potreboval jeden a Jaroslav Rybakov s Ioannouom dva. Medzi Ioannou a Rybakovom rozhodoval menší počet pokusov na výške 233 cm, a tam bol lepší Jaroslav Rybakov, ktorý túto výšku skočil na prvýkráť.
Valencia 2008.
Na Halových majstrovstvách sveta 2008 skončil na treťom mieste výkonom 230 cm. Na prvého Stefana Holma strácal 6 cm a na Jaroslava Rybakova 4 cm.

</doc>
<doc id="232157" url="https://sk.wikipedia.org/wiki?curid=232157" title="Kostol svätého Štefana (Piešťany)">
Kostol svätého Štefana (Piešťany)

Farský kostol svätého Štefana v Piešťanoch je klasicistická stavba z rokov 18281832. Má jednoduchý pozdĺžny priestor zaklenutý pruskými klenbami s oválnym uzáverom presbytéria. Exteriér je členený kanelovanými pilastrami. Zo západnej strany je do štítového priečelia vstavaná veža s ihlanovou strechou.
Kostol začal stavať zemepán gróf František Erdődy v roku 1828 a dokončený bol v roku 1831. Konsekrovaný bol až o rok neskôr.
Hlavný oltár sv. Štefana z obdobia výstavby kostola bol zhotovený vo Viedni podľa podpisu pozlacovača. Oltárny obraz sv. Štefana-Kráľa namaľovaný od majstra Zieglera je signovaný rokom 1831. Z bočných oltárov zostali iba dve plastiky, Sedembolestnej Panny Márie a sv. Jozefa. Spovednice v historizujúcom slohu z 20. storočia od piešťanských majstrov. Vitráže boli vyrobené podľa návrhov Janka Alexyho v roku 1950
. Nástenné maľby od trojice Papp, Petrovič, Enhof z roku 1931.
Po vojne dal kňaz Alexander Šindelár vyhotoviť pamätný, od roku 1916 chýbajúci zvon, ktorý posvätil (v deň svojho úmrtia) 2. novembra 1947.
18. marca 2005 bol na kostole osadený 213 cm dlhý, 70 kg vážiaci kríž pozlátený 24 karátovým zlatom. 13. marca ho posvätil piešťanský dekan Jozef Bohunický. Autorom je umelecký kováč Juraj Šulek.

</doc>
<doc id="232162" url="https://sk.wikipedia.org/wiki?curid=232162" title="Jaroslav Vladimirovič Rybakov">
Jaroslav Vladimirovič Rybakov

 
 
 
 
 
Jaroslav Vladimirovič Rybakov (po rus. Ярослав Владимирович Рыбаков; 22. november 1980, Mahiľov, Bielorusko) je ruský atlét v disciplíne skoku do výšky.
Vrcholové podujatia.
Valencia 2008.
Na Halových majstrovstvách sveta 2008 skončil na druhom mieste výkonom 234 cm. Na prvého Stefana Holma mu chýbali 2 cm.

</doc>
<doc id="232163" url="https://sk.wikipedia.org/wiki?curid=232163" title="Jaroslav Rybakov">
Jaroslav Rybakov



</doc>
<doc id="232165" url="https://sk.wikipedia.org/wiki?curid=232165" title="Koexistovanie">
Koexistovanie



</doc>
<doc id="232166" url="https://sk.wikipedia.org/wiki?curid=232166" title="Kognitívny">
Kognitívny



</doc>
<doc id="232167" url="https://sk.wikipedia.org/wiki?curid=232167" title="Primož Kozmus">
Primož Kozmus

 
 
 
Primož Kozmus (* 30. september 1979, Novo mesto, Slovinsko) je slovinský atlét, venujúci sa hodu kladivom.
Vrcholové podujatia.
Osaka 2007.
Na MS v atletike 2007 skončil na druhom mieste výkonom 82,29 m, pričom do poslednej série pokusov ešte vyhrával. Lenže vtedy sa zlepšil Ivan Tichon na 83,63 m, ktorý by za daného stavu nezískal ani medailu.
Peking 2008.
Na Letných olympijských hrách 2008 vyhral v hode kladivom zlatú medailu. Bola to prvá medaila pre Slovinsko v histórii olympijských hier. V októbri toho istého roku ho slovinská pošta vyobrazila na známke v hodnote 0,45 EUR.

</doc>
<doc id="232170" url="https://sk.wikipedia.org/wiki?curid=232170" title="Iya">
Iya

Iya je menší stratovulkán (637 m), nachádzajúci sa na malom polostrove pri južnom pobreží centrálnej časti indonézskeho ostrova Flores. Iya je najjužnejšie položený a najmladší zo skupiny troch vulkánov tvoriacich polostrov ("Iya", "Rooja" a "Pui"). Sopka je v súčasnosti neaktívna, posledná erupcia bola zaznamenaná na začiatku roku 1969.

</doc>
<doc id="232171" url="https://sk.wikipedia.org/wiki?curid=232171" title="Komentár (výklad)">
Komentár (výklad)

Komentár je sprievodný výklad bližšie vysvetlenie vydávaného textu; vedecký výklad nejakého spisu, napríklad textov gréckych a rímskych autorov; vysvetlivky a poznámky k málo zrozumiteľnému alebo úryvkovitému dielu
Komentár ako výklad, bližšie vysvetlenie, poskytuje súbor informácií o texte vydávaného literárneho diela a o textológovej (editorovej) práci. Komentár sa skladá z edičných poznámok a rôznych vecných, osobných a iných vysvetliviek.

</doc>
<doc id="232172" url="https://sk.wikipedia.org/wiki?curid=232172" title="Komentár (publicistický žáner)">
Komentár (publicistický žáner)

Komentár je publicistický žáner, vysvetlenie závažného spoločenského javu so zaujatím vlastného stanoviska, vysvetlivky a poznámky k určitej aktuálnej udalosti alebo názoru.

</doc>
<doc id="232175" url="https://sk.wikipedia.org/wiki?curid=232175" title="Sukaria">
Sukaria

Sukaria je kaldera vulkanického pôvodu, nachádzajúca sa v centrálnej časti ostrova Flores. Kaldera má priemer 8 km, jej steny dosahujú maximálnu výšku 750 m na severnej strane. Na západnom svahu sa nachádza menšie pole aktívnych fumarol a kvázi-gejzírov - vody, vystrekovanej z prieduchov pretlakom (pravdepodobne) sírovodíkových plynov. Vek poslednej erupcie kaldery nie je známy.

</doc>
<doc id="232176" url="https://sk.wikipedia.org/wiki?curid=232176" title="Ndete Napu">
Ndete Napu

Ndete Napu je fumarolické pole, tvorené viacerými fumarolami, bahennými sopkami a temnálnymi prameňmi, rozprestierajúce sa v nadmorskej výške 750 m pozdĺž údolia rieky Lowomelo v centrálnej časti indonézskeho ostrova Flores. Vek začiatku aktivity poľa Ndete Napu nie je známy.

</doc>
<doc id="232178" url="https://sk.wikipedia.org/wiki?curid=232178" title="Rutger Smith">
Rutger Smith

 
 
Rutger Smith (* 9. júl 1981, Groningen, Holandsko je holandský atlét, venujúci sa vrhu guľou a hodu diskom. Z každej z týchto dvoch disciplín má medailu z Majstrovstiev sveta.
Výkonnostný rast.
2000 - 58,74 m
&lt;br&gt;2001 - 59,96 m
&lt;br&gt;2002 - 64,69 m
&lt;br&gt;2003 - 62,70 m
&lt;br&gt;2004 - 63,79 m 
&lt;br&gt;2005 - 65,51 m
&lt;br&gt;2006 - 64,60 m
&lt;br&gt;2007 - 67,63 m
&lt;br&gt;2008 - 66,85 m
2000 - 19,48 m 
&lt;br&gt;2001 - 18,21 m
&lt;br&gt;2002 - 20,39 m
&lt;br&gt;2003 - 20,52 m
&lt;br&gt;2004 - 20,94 m 
&lt;br&gt;2005 - 21,41 m
&lt;br&gt;2006 - 21,62 m
&lt;br&gt;2007 - 21,19 m
&lt;br&gt;2008 - 20,80 m

</doc>
<doc id="232182" url="https://sk.wikipedia.org/wiki?curid=232182" title="Kelimutu">
Kelimutu

Kelimutu je menší komplexný vulkán, nachádzajúci sa v centrálnej časti ostrova Flores. Vrchol sopky tvorí trojica jazier (na západnej strane "Tiwi Ata Mbupu", na východnej "Tiwu Nua Muri Kooh Tai" a "Tiwu Ata Polo"), pôvodne kráterov zaplavených vodou. Jazerá sú obľúbenou turistickou destináciou. V geologickej histórii sú zaevidované tri menšie freatické erupcie (v rokoch 1865, 1938 a posledná v júni 1968. Centrom erupcie bol kráter (jazero) Tiwu Nua Muri Kooh Tai.
Opis.
Štítová sopka vznikla v roku 1860, keď sa z centrálneho otvoru vyliala veľmi tekutá láva a rozliala so do veľkej plochy (takáto sopka môže pokryť veľkú plochu zeme – Mauna Loa na Havaji má obvod základne 193 kilometrov). Kaldery vznikli tam, kde sa časti centrálnej sopky zrútili; voda, ktorá sa v nich nahromadila, vytvorila jazerá v Kelimutu. Tento prírodný útvar leží v kráteri sopky hlbokom 1600 metrov a obyvatelia ostrova jazierka označili za sídlo ľudských duší. 
Tieto tri tiché jazerá sú od seba vzdialené iba pár metrov. Dve sú sfarbené do kontrastných odtieňov zelenej, a tretie je červenočierne, čo spôsobujú odlišné minerály, obsiahnuté v skalách, v ktorých jazerá ležia.
"Tiwoe Ata Polo" znamená Jazero očarovaných ľudí a je to jazero s veľmi tmavočervenou, až čiernou vodou. Vedľa neho je "Tiwoe Noera Moeri Kooh Fai", čo sa prekladá ako Jazero mládencov a panien, a toto je naopak smaragdovo zelené. Tretie, "Tiwoe Ata Mboepoe", je jasne iskrivo zelené a jeho vody sú priezračné a čisté. 
Tiwoe Noera Moeri Kooh Fai má malú fumarolu. K hlavným plynom, ktoré vychádzajú z každej sopky, patrí oxid siričitý a pary kyseliny chlorovodíkovej; vypúšťa ich aj fumarola pri jazere. Keď sa oxid siričitý dostane na vzduch, reaguje so vzdušným kyslíkom a vzniká kyselina sírová. Vody Tiwoe Noera Moeri Kooh Fai a Tiwoe Ata Mboepoe obsahujú trochu kyseliny sírovej a chlorovodíkovej, a práve tieto kyseliny farbia vodu v jazere do zelena. Tiwoe Ata Polo malo planúcu, sýto červenú farbu, ktorá však stále viac a viac temnela; jeho neobvyklá farba je daná obsahom železa v horninách. Roztavená hornina – magma – obsahuje množstvo kremičitanov, a niektoré z nich sú bohaté na železo. Keď železo reaguje na vzduchu s kyslíkom, vzniknú jeho červené oxidy, ktoré vode prepožičajú svoju farbu. 
Zelené hlbočiny, vzniknuté sopečnou činnosťou, existujú všade na svete, ale nikde inde sa nenachádzajú zelené a červené vody pohromade. Tento úkaz je spôsobený pravdepodobne horninami, ktoré tvoria dno Tiwoe Ata Polo. Magma tej istej sopky často mení svoje chemické zloženie. Je pravdepodobné, že hornina pod Tiwoe Ata Polo obsahuje viac železa, než sa nachádza na dnách ostatných jazier. Okrem toho je tiež možné, že je tu vyšší obsah kyselín, než na ostatných jazerách. Železonosné horniny v červenom jazere rozpúšťa silná kyselina sírová a chlorovodíková a zafarbuje jeho vodu do červena. 
Sopka Kelimutu je súčasťou ohnivého kruh, ktorý obopína Tichý oceán.

</doc>
<doc id="232184" url="https://sk.wikipedia.org/wiki?curid=232184" title="Lipeck">
Lipeck

Lipeck () je mesto v strednom Rusku. Nachádza sa na rieke Voronež asi 360 km juhovýchodne od Moskvy. Je centrom Lipeckej oblasti, má 518 000 obyvateľov.
História.
Prvé zmienky o Lipecku sú z 13. storočie. V roku 1284 bolo vyplienené a zničené Mongolmi, osídlené bolo opäť až v 15. a 16. storočí. V roku 1702 tu na príkaz Petra Veľkého vybudovali železiareň na výrobu nábojov a ďalšieho vojenského vybavenia. Ku koncu 18. storočia, v roku 1796 sa Lipeck stal jedným z hlavných miest v Tambovskej gubernii.
Významné stavby a inštitúcie.
V Lipecku sa nachádzajú veľmi známe bahenné kúpele, existujúce už od 19. storočia. Tiež sú tu vysoké školy a divadlá.

</doc>
<doc id="232186" url="https://sk.wikipedia.org/wiki?curid=232186" title="Carpo">
Carpo

Carpo môže byť:

</doc>
<doc id="232189" url="https://sk.wikipedia.org/wiki?curid=232189" title="Flex-Able">
Flex-Able

Flex-Able je prvý sólový album Steve Vaia. Pôvodne bol dostupný na vinylových platniach a kazetách a dal sa objednať iba poštou. V roku 1988 bola ale re-edícia albumu na CD, s niekoľkými bonusovými skladbami z albumu Flex-Able Leftovers. Tri skladby mali pôvodné aranžmán a štyri boli s miernymi úpravami.

</doc>
<doc id="232194" url="https://sk.wikipedia.org/wiki?curid=232194" title="Rakúsky inštitút">
Rakúsky inštitút



</doc>
<doc id="232195" url="https://sk.wikipedia.org/wiki?curid=232195" title="Flex-Able Leftovers">
Flex-Able Leftovers

Flex-Able Leftovers je druhý sólový album Steve Vaia. Pôvodne bol dostupný v limitovanej verzii na 10" vinylových platniach a dal sa objednať iba poštou. V roku 1998 bola re-edícia albumu na CD, s niekoľkými pridanými skladbami.

</doc>
<doc id="232198" url="https://sk.wikipedia.org/wiki?curid=232198" title="Passion and Warfare">
Passion and Warfare

Passion and Warfare je tretí sólový album Steva Vaia.

</doc>
<doc id="232199" url="https://sk.wikipedia.org/wiki?curid=232199" title="Sex and Religion">
Sex and Religion

Sex and Religion je štvrtý sólový album Steva Vaia.

</doc>
<doc id="232200" url="https://sk.wikipedia.org/wiki?curid=232200" title="Sex &amp; Religion">
Sex &amp; Religion



</doc>
<doc id="232201" url="https://sk.wikipedia.org/wiki?curid=232201" title="Epic">
Epic



</doc>
<doc id="232206" url="https://sk.wikipedia.org/wiki?curid=232206" title="Alien Love Secrets">
Alien Love Secrets

Alien Love Secrets je piaty sólový album Steve Vaia. 

</doc>
<doc id="232208" url="https://sk.wikipedia.org/wiki?curid=232208" title="Fire Garden">
Fire Garden

Fire Garden je šiesty sólový album Steve Vaia. 
Skladby.
Phase 1
Phase 2

</doc>
<doc id="232209" url="https://sk.wikipedia.org/wiki?curid=232209" title="Fire garden">
Fire garden



</doc>
<doc id="232210" url="https://sk.wikipedia.org/wiki?curid=232210" title="Kompozitum">
Kompozitum



</doc>
<doc id="232211" url="https://sk.wikipedia.org/wiki?curid=232211" title="Koncentricita">
Koncentricita



</doc>
<doc id="232212" url="https://sk.wikipedia.org/wiki?curid=232212" title="Homocentrickosť">
Homocentrickosť

Homocentrickosť môže byť:

</doc>
<doc id="232213" url="https://sk.wikipedia.org/wiki?curid=232213" title="Koncentrickosť">
Koncentrickosť



</doc>
<doc id="232215" url="https://sk.wikipedia.org/wiki?curid=232215" title="Rebríček FIFA">
Rebríček FIFA

Rebríček FIFA je systém hodnotenia mužských národných futbalových tímov. Je zostavovaný od roku 1993 a aktualizovaný spravidla raz mesačne podľa výsledkov reprezentačných zápasov za niekoľko posledných rokov (predtým osem rokov, podľa novej metodiky od júla 2006 štyri roky), pričom sa okrem výsledku zápasu berie do úvahy tiež dôležitosť zápasov (priateľské zápasy majú najnižší, zápas na majstrovstvách sveta najvyšší koeficient) a tiež aj postavenie súpera v rebríčku. Rebríček FIFA má momentálne 210 členov.
Slovenská reprezentácia.
Slovensko bolo najvyššie v septembri v roku 2015 (14. miesto). V súčasnosti (september 2024) sa nachádza na 42. mieste s 1 485 bodmi.
Postup výpočtu.
formula_1
Z: Body za Zápas.
Tímy získajú 3 body za víťazstvo, 1 bod za remízu a 0 bodov za prehru. V penaltovom rozstrele víťazný tím získa 2 body a porazený tím získa 1 bod.
D: Dôležitosť zápasu.
Priateľský zápas (vrátane malých súťaží): D = 1,0
Kvalifikácia na majstrovstvá sveta alebo kvalifikácia na úrovni konfederácie: D = 2,5
Majstrovstvá na úrovni konfederácie alebo Pohár konfederácií FIFA: D = 3,0
Majstrovstvá sveta: D = 4,0
T: Sila súperovho tímu.
Sila súperovho tímu je založená na vzorci: 200 - pozícia v rebríčku súpera. Ako výnimka k tomuto vzorcu, tímu na vrchole rebríčku je vždy priradená hodnota 200 a tímom, umiestneným 150. a nižšie, je priradená minimálna hodnota 50. Pozícia v rebríčku je odvodená zo súperovho umiestnenia v najnovšom rebríčku FIFA.
K: Sila Konfederácie.
Keď sa počítajú body zo zápasov medzi tímami z rôznych konfederácií, sa používa priemerná hodnota konfederácií, do ktorých dva súperiace tímy patria. Sila konfederácie je počítaná na základe počtu víťazstiev konfederáciou na posledných troch majstrovstvách sveta. Ich hodnoty sú nasledovné:

</doc>
<doc id="232216" url="https://sk.wikipedia.org/wiki?curid=232216" title="Komplex">
Komplex

Komplex môže byť:

</doc>
<doc id="232221" url="https://sk.wikipedia.org/wiki?curid=232221" title="Paluweh">
Paluweh

Paluweh (alebo Rokatenda) je menší stratovulkán, nachádzajúci sa na indonézskom ostrove Palu'e neďaleko pobrežia ostrova Flores. Celková výška vulkánu je skoro , no viac ako tri štvrtiny ležia pod hladinou mora. Vrchol sopky je ukončený niekoľkými prekrývajúcimi sa krátermi a lávovými dómami. Paluweh je známy erupciou z konca leta roku 1928, ktorá vyvolala vlny cunami a vyžiadala si aj obete na životoch.

</doc>
<doc id="232222" url="https://sk.wikipedia.org/wiki?curid=232222" title="Finančný trh">
Finančný trh

Finančný trh (v širšom zmysle) alebo peňažný trh (v širšom zmysle) je mechanizmus a súbor inštitúcií a transakcií, ktorým(i) sa stretávajú ponuka a dopyt po voľných finančných prostriedkoch (a spravidla aj drahých kovoch), ktoré sú úsporami niektorých ekonomických subjektov.
Členenie z predmetového hľadiska:

</doc>
<doc id="232223" url="https://sk.wikipedia.org/wiki?curid=232223" title="Kategorický">
Kategorický



</doc>
<doc id="232224" url="https://sk.wikipedia.org/wiki?curid=232224" title="Hypotetický">
Hypotetický



</doc>
<doc id="232225" url="https://sk.wikipedia.org/wiki?curid=232225" title="Matej Jurčo">
Matej Jurčo

Matej Jurčo (* 8. august 1984, Poprad) je slovenský profesionálny cyklista, syn Milana Jurča, tiež významného slovenského cyklistu. Matej bol prvým slovenským účastníkom cyklistických pretekov Vuelta a España v roku 2005 za taliansky tím Domina Vacanze. Neskôr sa na tomto podujatí zúčastnil ešte dvakrát za tím Milram a prispel k dvom etapovým víťazstvám Alessandra Petacchiho a jednému etapovému víťazstvu Erika Zabela v roku 2007. Je niekoľkonásobný majster Slovenska v časovke jednotlivcov a majster Slovenska v pretekoch s hromadným štartom v roku 2008.
 EYOD Bronzová medaila
 Majstrovstvá Európy juniorov v zimnom triatlone, 1. miesto
 La Coupe du Président de la Ville de Grudziadz, 1.miesto
 Oberosterreich-Junioren-Rundfahrt, 1. miesto
 GP General Patton, 2. miesto 
 GP Ruebliland, 3. miesto 
 Kroz Istru,1.miesto 
 Giro di Basilicata, 4. miesto 
 Majstrovstvá sveta Juniors, Zolder, 5. miesto 
 UCI Juniors World Challange, 1.miesto
 Tour de Taiwan, 2.miesto
 Juniorský majster europy v zimnom triatlone
 Juniorský majster sveta v zimnom triatlone
 Armádny majster sveta v cestnej cyklistike, časovka jednotlivcov
 Tour d'Egypte 5, 1.miesto
 Lidice, 1.miesto
 Tour de Hungary prologue, 1.miesto
 Tour de Hungary 6, Miscolc - Budapest, 1.miesto
 ME U23, Atény, časovka jednotlivcov, 8.miesto
 Tour de Slovaquie 1, Zilina - Zilina, 1.miesto
 Majstrovstvá sveta U23, Hamilton 174 km, 14.miesto
 Tour of Qatar 1, Sealine Beach Resort-Doha 150 km, 4.miesto
 International UNIQA Classic, General Classification, 3.miesto
 Volta a Catalunya 7, Olesa de Montserrat-Barcelona 133 km, 9.miesto
 Majster Slovenska, časovka jednotlivcov
 Bayern-Rundfahrt 2, Roth - Aichach 121 km, 8.miesto
 OH Atény,časovka jednotlivcov, 36.miesto
 Tour de Langkawi, General Classification, 11.miesto 
 Majster Slovenska, časovka jednotlivcov
 Eindhoven Team Time Trial, 7.miesto
 Vuelta a España
 Giro del Lazio, 19.miesto
 Giro del Piemonte, 16.miesto
 Ster Elektrotoer 1,Schijndel - Nuth-Schimmert 122 km, 7.miesto
 Majster Slovenska, časovka jednotlivcov
 Chrono des Nations - Les Herbiers, 17.miesto
 Settimana Coppi e Bartali 1b, Misano Adriatico 11,8km T.T.T., 2.miesto
 Critérium du Dauphiné Libéré 34.miesto
 Volta a Catalunya 1,Salou 15km T.T.T., 6.miesto
 Vuelta a España, 134.miesto
 Giro del Lazio, 16.miesto
 Giro d´Italia, 129. miesto
 Majster Slovenska v časovke jednotlivcov, Jindřichuv Hradec 
 Majster Slovenska v cestnej cyklistike, Jindřichuv Hradec 
 OH Peking, časovka jednotlivcov, 29. miesto 
 Vuelta a España, 81. miesto
 Majstrovstvá sveta, Varese, časovka jednotlivcov, 17. miesto
 Giro del Piemonte, 16.miesto
 Majstrovstvá Slovenska, preteky jednotlivcov, Bánovce n/ Bebravou, 3.miesto 
 GP Gemenc, General Classification, 2.miesto
 GP Bradlo, General Classification, 3.miesto
 Vuelta al Uruguay 4, Durazno-Tacuarembo 197,5 km, 1.miesto
 Banja Luka - Beograd II, 2.miesto
 Majstrovstvá Slovenska, Olomouc, preteky jednotlivcov, 2. miesto 
 Mazovia Tour 1, Nowy Dwor-Nowy Dwor 197 km, 1. miesto
 Puchar Ministra Obrony Narodowej 170 km, 3. miesto
 Majstrovstvá sveta, Kodaň, časovka jednotlivcov, 38. miesto
 Tour of Malopolska, celkové hodnotenie, 7. miesto
 Majstrovstvá Slovenska, Púchov, časovka jednotlivcov, 2. miesto 
 Czech Cycling Tour 1 : Uničov - Uničov, časovka družstiev, 1. miesto
 Czech Cycling Tour 4 : Olomouc - Olomouc, 1. miesto
 Majstrovstvá sveta, Valkenburg, časovka jednotlivcov, 30. miesto
 Majstrovstvá sveta, Valkenburg, preteky jednotlivcov, 91. miesto
 Tour du Maroc, celkové hodnotenie, 5. miesto
 Mayor Cup, 5. miesto
 Grand Prix Kranj, 2. miesto
 Armádne majstrovstvá sveta v cestnej cyklistike, preteky s hromadným štartom, 5. miesto
 Majstrovstvá sveta, Florencia, časovka jednotlivcov, 47. miesto
 Víťaz slovenského pohára mužov v cestnej cyklistike
Vrcholové podujatia.
Majstrovstvá sveta v cestnej cyklistike Varese 2008.
17. miesto v časovke jednotlivcov na 44 km so stratou 1 min. 58 sek. za víťazom Bertom Grabschom.
Vuelta a España 2008.
Jurčo obsadil v roku 2008 na cyklistických pretekoch Vuelta a España 81. miesto v celkovom hodnotení, 45. miesto v bodovacej súťaži, 13. miesto vo vrchárskej súťaži a 31. miesto v kombinovanej súťaži.
Počas 3 týždňov sa mu podarilo zažiariť najmä v 10. etape, keď predviedol samostatný 100-kilometrový únik, pričom pelotón ho dostihol 10 kilometrov pred cieľom.
Rovnakým štýlom jazdy o 5 rokov neskôr zopakoval pokus o víťazstvo nemecký cyklista Tony Martin.
Letné olympijské hry v Pekingu 2008.
29. miesto časovka jednotlivcov.
Na víťaza Fabiana Cancellaru, ktorému namerali čas 1:02:11,43 hod., stratil Jurčo 5 minút a 40 sekúnd.
V pretekoch s hromandým štartom nedokončil preteky. Odstúpil približne na 195 kilometri.
Giro d´Italia 2008.
General 129. miesto, 71. miesto bodovacia súťaž, 10. miesto Expo Milano 2015 sprint classification, 38. miesto Combativity
Vuelta a España 2007.
Celkové hodnotenie 134. miesto
Tím Milram vyhral 3 etapy zásluhou Alessandra Petacchiho a Erika Zabela.

</doc>
<doc id="232226" url="https://sk.wikipedia.org/wiki?curid=232226" title="Ireálny">
Ireálny



</doc>
<doc id="232227" url="https://sk.wikipedia.org/wiki?curid=232227" title="Reálnosť">
Reálnosť

Reálnosť je skutočné existovanie; skutočnosť, vecnosť, zodpovedanie skutočnosti. Opak: ireálnosť, ideálnosť.

</doc>
<doc id="232228" url="https://sk.wikipedia.org/wiki?curid=232228" title="Inštrumentalizmus">
Inštrumentalizmus

Inštrumentalizmus môže byť:

</doc>
<doc id="232240" url="https://sk.wikipedia.org/wiki?curid=232240" title="The Ultra Zone">
The Ultra Zone

The Ultra Zone je siedmy sólový album Steve Vaia. Album obsahuje dve pocty dvom hviezdným gitaristom. Jedna je "Jiboom,", venovaná Stevie Ray Vaughanovi, druhá "Frank", zase Frank Zappovi. Vai začal svoju kariéru ako mladý senzačný gitarista v skupine Franka Zappu. Steveho neskôr nahradil Mike Keneally. Na podporu tohoto albumu, koncertoval Mike Keneally v skupine Steve Vaia, ale už ako klávesák. 

</doc>
<doc id="232242" url="https://sk.wikipedia.org/wiki?curid=232242" title="Interkinéza">
Interkinéza



</doc>
<doc id="232243" url="https://sk.wikipedia.org/wiki?curid=232243" title="Intencionálny">
Intencionálny



</doc>
<doc id="232244" url="https://sk.wikipedia.org/wiki?curid=232244" title="Intenčnosť">
Intenčnosť



</doc>
<doc id="232246" url="https://sk.wikipedia.org/wiki?curid=232246" title="Inteligibilný">
Inteligibilný



</doc>
<doc id="232250" url="https://sk.wikipedia.org/wiki?curid=232250" title="Patria">
Patria

Patria môže byť:

</doc>
<doc id="232252" url="https://sk.wikipedia.org/wiki?curid=232252" title="Smrekovica">
Smrekovica

Smrekovica môže byť:

</doc>
<doc id="232253" url="https://sk.wikipedia.org/wiki?curid=232253" title="Deana Jakubisková-Horváthová">
Deana Jakubisková-Horváthová



</doc>
<doc id="232254" url="https://sk.wikipedia.org/wiki?curid=232254" title="Rodina Ananka">
Rodina Ananka

Rodina Ananka alebo Rodina Ananke je skupina retrográdne obiehajúcich nepravidelných satelitov planéty Jupiter, ktoré sledujú obežnú dráhu mesiaca Ananke a majú spoločný pôvod. Veľkosť eliptických dráh týchto satelitov je 19,3 až 22,7 Gm, inklinácia medzi 145.7° a 154.8° a orbitálna excentricita medzi 0,02 a 0,28. 
Jadro tejto rodiny tvoria satelity:
Perifériu tejto rodiny tvoria satelity:
IAU (International Astronomical Union) si zarezervovala mená končiace na "-e" pre retrográdne satelity vrátane členov tejto rodiny.
Pôvod.
Rodina Ananke pôvodne vznikla z jedného asteroidu zachyteného Jupiterom a postupne fragmentovaného pôsobením kolízií. Tento predpoklad je založený na fakte ,že rozptýlenie základných orbitálnych parametrov hlavných členov je veľmi malé a dôvodom toho je malý rýchlostný impulz (15 &lt; δV &lt; 80 m/s), kompatibilný s jedinou kolíziou a rozlomením. Na základe veľkosti satelitov, pôvodný asteroid mal v priemere 28 km. Toto číslo sa približuje veľkosti dnešného mesiaca Ananke, z čoho vyplýva, že pôvodné teleso nebolo ťažko poškodené. Dostupné fotometrické výskumy pridali dôveryhodnosť tejto všeobecnej teórii vzniku: tri mesiace z rodiny (Harpalyke, Praxidike a Iocaste) sa zobrazujú v rovnakých sivých farbách (priemerný farebný index: B−V = 0,77 a V−R = 0,42), avšak mesiac Ananke sa nachádza medzi sivou a svetločervenou farbou. 

</doc>
<doc id="232256" url="https://sk.wikipedia.org/wiki?curid=232256" title="Janjina">
Janjina

Janjina () je obec na polostrove Pelješac v Chorvátsku. V roku 2001 v nej žilo 593 obyvateľov, väčšina chorvátskej národnosti.
Časti obce.
Janjina sa skladá z piatich častí: 

</doc>
<doc id="232257" url="https://sk.wikipedia.org/wiki?curid=232257" title="Vidura">
Vidura

Vidura bol radca rodu Kuruovcov v epickom staroindickom epose Mahábhárata. Patril medzi starších rodu, bol bratom Pándua a Dhrtaráštru.
Vidura si veľmi obľúbil čestných Pánduovcov a pokúšal sa im celú dobu vychádzať v ústrety. Zachránil ich z horiacej budovy a umožnil im tak útek z pasce, ktorú vymyslel Durjódhana.
Nezúčastnil sa na bojoch a ostal po boku svojho kráľa, ktorému neustále vyčítal fakt, že práve on zavinil všetky nešťastia vedúce ku strašnej bratovražednej vojne.

</doc>
<doc id="232261" url="https://sk.wikipedia.org/wiki?curid=232261" title="Magna via">
Magna via

Magna via (z lat. "veľká cesta") môže byť názov niektorej z historických dopravných pamiatok

</doc>
<doc id="232265" url="https://sk.wikipedia.org/wiki?curid=232265" title="Mneme">
Mneme

Mneme môže byť:

</doc>
<doc id="232267" url="https://sk.wikipedia.org/wiki?curid=232267" title="Magna via (Rakúsko-Uhorsko)">
Magna via (Rakúsko-Uhorsko)

Magna via bola dôležitá cesta v bývalom Rakúsku-Uhorsku, ktorá viedla cez dnešné Rakúsko, Slovensko, Maďarsko, Rumunsko a Ukrajinu. Používala sa na prepravu osôb a pošty.
História.
História cisársko-kráľovskej poštovej cesty siaha do obdobia vojen. Obsadenie južných oblastí monarchie vojskami tureckého sultána Solimana po bitke pri Moháči v r. 1526 spôsobilo pretrhnutie spojenia Viedne so stredoslovenskými banskými mestami a ostatným východným územím. Zložitá situácia v monarchii (najmä mocenský zápas medzi rakúskym arcivojvodom Ferdinandom Habsburským a sedmohradským vojvodom Jánom Zápoľským a ničivé vpády tureckých vojsk) viedla k mnohým zmenám a v oblasti dopravných spojení k presunu hlavných ciest do oblastí, ktoré boli vzdialené a bezpečnejšie.
Na rozkaz už panovníka Ferdinanda I. (1526-1564) začal Matej Taxis budovať nové poštové a dopravné spojenie. K štyrom tratiam (z Viedne do Ľvova, z Viedne do Carihradu, z Viedne do Kronštatu a z Viedne do Karlstadtu) dobudovali v roku 1550 jednu z najdlhších poštových a dopravných spojníc, ktorá mala celkom 56 poštových staníc. Nová kráľovská poštová cesta viedla z Viedne cez Bratislavu, Trnavu, Hlohovec, Topoľčany, Prievidzu, Martin, Ružomberok, Lučivnú, Levoču, Prešov, Michalovce do Sobraniec a ďalej do Mukačeva, Debrecínu a do Hermannstadtu.
V 18. storočí sa dobudovávali ďalšie poštové prepriahacie stanice a cesta Via Magna sa vetvila a sieťovala i do regiónov, ktoré sa hospodársky rozvíjali. Jednotlivé poštové stanice boli pôvodne od seba vzdialené dve poštové míle (asi 15 km) a k ním patrili i objekty stravovacie, ubytovacie a tiež hospodárske budovy pre ustajnenie ťažných a jazdeckých koní. Poštovú stanicu spravoval magister postae, ktorému podliehali postilioni. Títo vykonávali samotnú dopravu, pôvodne na koňoch a neskôr na poštových vozoch – diligenciách. Svoj príchod oznamovali trúbkou, ktorá ostala dodnes symbolom pošty.

</doc>
<doc id="232268" url="https://sk.wikipedia.org/wiki?curid=232268" title="Běleč na Křivoklátsku">
Běleč na Křivoklátsku



</doc>
<doc id="232269" url="https://sk.wikipedia.org/wiki?curid=232269" title="Susanna Kallurová">
Susanna Kallurová

 
 
 
 
 
Susanna Elisabeth Kallurová (po švéd.: ; 16. február 1981, Huntington (New York), New York, USA) je švédska atlétka, venujúca sa behu na 100 m cez prekážky.
Vrcholové podujatia.
Osaka 2007.
Na MS v atletike 2007 skončila na štvrtom mieste, vo vtedajšom osobnom rekorde 12,51 s. Mala siedmu najlepšiu štartovú reakciu (0,142 s.). Na tretie miesto Delloreen Ennisovej-Londonovej jej chýbala jedna stotina sekundy.

</doc>
<doc id="232270" url="https://sk.wikipedia.org/wiki?curid=232270" title="Susanna Elisabeth Kallurová">
Susanna Elisabeth Kallurová



</doc>
<doc id="232278" url="https://sk.wikipedia.org/wiki?curid=232278" title="Rokatenda">
Rokatenda



</doc>
<doc id="232279" url="https://sk.wikipedia.org/wiki?curid=232279" title="Euanthe">
Euanthe

Euanthe alebo Euante môže byť:
Euanthe môže byť bývalý rod ordchideí, do ktorého patril len druh dnes označovaný ako "Vanda sanderiana", pozri Vanda sanderiana

</doc>
<doc id="232281" url="https://sk.wikipedia.org/wiki?curid=232281" title="Ukrajinci pod okupáciou Maďarska">
Ukrajinci pod okupáciou Maďarska

Po začiatku druhej svetovej vojny bolo Ukrajina a jej obyvateľstvo okupované troma štátmi - Sovietskym zväzom, Nemeckom a Maďarskom.
Saintgermainská zmluva z 10. septembra 1919 hovorila o Podkarpatskej Rusi ako o územie Rusínov južne od Karpát. Touto zmluvou bola Podkarpatská Rus začlenená do Československa, ktoré sa zaviazalo vytvoriť na území Rusínov juhokarpatských v hraniciach, určených vedúcimi mocnosťami, samosprávnu jednotku, ktorá bude vybavená najširšie samosprávou zlučiteľnú s jednotnosťou štátu československého.
Podľa sčítania ľudu v roku 1924 žilo na Podkarpatskej Rusi 62 percent Rusínov, 17 percent Maďarov, 14 percent Židov, 3,3 percenta Čechov, 2,5 percenta Rumunov a 1 percento Nemcov. 
11. októbra 1938 bola ustanovená prvá vláda autonómnej Podkarpatskej Ukrajiny. Viedenskou arbitrážou z 2. novembra 1938 Maďarsko obdržalo južné oblasti vrátane Užhorodu a Mukačeva. Vláda na čele s Augustínom Vološinom presídlila do Chustu.
Po tom ako v marci roku 1939 maďarská armáda obsadila Zakarpatskú Ukrajinu a zvrhla jej vládu, sa táto oblasť (Zakarpatsko) stala súčasťou Maďarska a ostala ňou až do konca druhej svetovej vojny. Spočiatku chcela maďarská vláda vyše 550 000 nespokojným Ukrajincom, ktorí boli po roku 1918 už druhýkrát pod nadvládou cudzieho štátu darovať autonómiu Zakarpatska, no skôr či neskôr bolo jasné, že túto požiadavku nedokáže splniť a pripravuje sa na postupnú maďarizáciu ukrajinského obyvateľstva.
Ihneď začali s represáliami ukrajinofilov a státisíce obyvateľov brutálnym spôsobom padlo za obeť maďarskému útlaku. Tisícky ľudí bolo zatknutých a vyše 30 000 ušlo do oblasti Haliče, odkiaľ ich zase boľševici pod nátlakom deportovávali na Sibír. Pred krutou smrťou nenašlo východisko ani vyše 100 000 Židov, z ktorých väčšina poumierala v koncentračných táboroch. Maďari zakázali vydávanie všetkých ukrajinských periodík a existenciu organizácií, čím chceli totálne vykoreniť ukrajinské hnutia v Zakarpatsku a zaviesť v tejto oblasti úplnú maďarizáciu, ktorá sa najviac prejavila v oblasti školstva. Na docielenie svojho sna začali realizovať prechodnú (tzv. rusínofilskú) variantu maďarizácie, vychádzajúc z presvedčenia o tom, že miestne obyvateľstvo sa stotožňovalo s Rusínmi, ktorí mali počas mnohých storočí s Maďarmi nepriateľské vzťahy. Hlavnými protagonistami takéhoto druhu maďarizácie boli budapeštianski agenti vlády András Bródy a István Fencik, ktorí si posvietili najmä na grécko-katolícke duchovenstvo a kresťanov.
Maďarská moc Ukrajincov zruinovala nielen politicky, ale priviedla do úpadku aj vzdelanie a snahu o ekonomický rozvoj Zakarpatska. Jediným pozitívnym aspektom šesťročnej okupácie tejto oblasti Maďarskom bolo to, že ju ochránila pred nacistickým vpádom a tiež od pustošenia aké postihlo veľkú časť ostatnej Ukrajiny.

</doc>
<doc id="232282" url="https://sk.wikipedia.org/wiki?curid=232282" title="Walter Davis">
Walter Davis

"Nemýliť si s menom Walter "Buddy" Davis"
 
 
Walter Davis (* 2. júl 1979, Lafayette, Louisiana, USA) je americký atlét, venujúci sa trojskoku a skoku do diaľky. V trojskoku je majstrom sveta z Helsínk 2005.
Vrcholové podujatia.
Helsinky 2005.
Na MS v atletike 2005 získal zlatú medailu v trojskoku výkonom 17,57 m, čo bol vtedy jeho sezónny rekord. Tento výkon dosiahol v tretej sérií pri podpore vetra 0,3 m/s.
Osaka 2007.
Na MS v atletike 2007 skončil na treťom mieste výkonom 17,33 m, pričom štvrtý Osniel Tosca skočil 17,32 m a piaty Aarik Wilson 17,31 m. Davis mal zo šiestich pokusov až štyri neplatné.

</doc>
<doc id="232286" url="https://sk.wikipedia.org/wiki?curid=232286" title="Ilimuda">
Ilimuda

Ilimuda je menší, 1 100 m vysoký, v súčasnosti neaktívny stratovulkán, nachádzajúci sa vo východnej časti ostrova Flores, asi 6 km severne od komplexu Lewotobi. Vrchol vulkánu je ukončený 450 m širokým kráterom s porušenou juhovýchodnou stenou. Na úpätí severovýchodného a juhovýchodného svahu sa nachádzajú parazitické krátery a lávové dómy. Vek poslednej erupcie nie je známy, jediným prejavom vulkanizmu sú fumaroly na okraji krátera.

</doc>
<doc id="232287" url="https://sk.wikipedia.org/wiki?curid=232287" title="Bijelo Polje (mesto v Čiernej Hore)">
Bijelo Polje (mesto v Čiernej Hore)

Bijelo Polje (srbsky: "Bijelo Polje", cyrilikou: "Бијело Поље") je mesto na severe Čiernej Hory s cca 15 900 obyvateľmi. Mesto leží na území Novopazarského sandžaku, necelých od hraníc so Srbskom. 
Dnes je Bijelo Polje predovšetkým prepravným mestom: vedie tadiaľ hlavný cestný ťah cesta E 80 z Belehradu k Jadranu a železničná trať Belehrad - Bar. Bijelo Polje („Biele pole“) dostalo svoje meno podľa bielych kvetov, ktoré tu hojne rastú.

</doc>
<doc id="232288" url="https://sk.wikipedia.org/wiki?curid=232288" title="Praxidike">
Praxidike

Praxidike môže byť:

</doc>
<doc id="232289" url="https://sk.wikipedia.org/wiki?curid=232289" title="Eliud Kipchoge">
Eliud Kipchoge

 
 
 
 
Eliud Kipchoge (* 5. november 1984, Kapsisiywa, blízko Kapsabetu) je kenský atlét, venujúci sa behu na 5000 m a 10000 m. Je majstrom sveta z Paríža 2003, olympijským víťazom v maratóne z roku 2016 a 2020 a bývalým držiteľom svetového rekordu v maratónskom behu s výkonom 2:01:09. Zároveň je tiež držiteľom neoficiálneho maratónskeho rekordu pod hranicou 2 hodiny (1:59:40) Rekord dosiahol vo Viedni dňa 12. októbra 2019. Tento výkon však nemôže byť uznaný ako oficiálny svetový rekord.
Vrcholové podujatia.
Paríž 2003.
Ako 19-ročný získal na MS v atletike 2003 zlatú medailu časom 12:52,79 min, keď o štyri stotiny sekundy predbehol Hišáma Al-Karrúdža.
Peking 2008.
Na Letných olympijských hrách 2008 v Pekingu získal v behu na 5000 metrov striebornú medailu časom 13:02,80 min. Na prvého Kenenisu Bekeleho strácal 4 sekundy a 98 stotín a pred tretím Edwinom Cheruiyotom Soim mal náskok 3 sekundy a 44 stotín. 

</doc>
<doc id="232296" url="https://sk.wikipedia.org/wiki?curid=232296" title="Lewotobi">
Lewotobi

Lewotobi je aktívny stratovulkanický komplex nachádzajúci sa vo východnej časti indonézskeho ostrova Flores. Komplex je tvorený dvoma vulkanickými centrami "Lewotobi Lakilaki" (1 584 m) a "Lewotobi Perempuan" (1 703 m), ktoré sú od seba vzdialené asi 2 km. Historicky aktívne je centrum Lewotobi Lakilaki.

</doc>
<doc id="232297" url="https://sk.wikipedia.org/wiki?curid=232297" title="Thyone">
Thyone

Thyone alebo Tyone môže byť:

</doc>
<doc id="232298" url="https://sk.wikipedia.org/wiki?curid=232298" title="Lewono">
Lewono



</doc>
<doc id="232299" url="https://sk.wikipedia.org/wiki?curid=232299" title="Lereboleng">
Lereboleng



</doc>
<doc id="232300" url="https://sk.wikipedia.org/wiki?curid=232300" title="Leroboleng">
Leroboleng

Leroboleng (iné názvy: Lereboleng, Lewono) je menší vulkanický komplex, nachádzajúci sa vo východnej časti ostrova Flores. Komplex je najvýchodnejší člen 4,5 km dlhej vulkanickej reťaze, pozostávajúcej z trojice vulkánov a je tvorený viac ako dvadsiatkou menších kráterov a lávovým dómom. Najväčší kráter sa nazýva "Gelimun" a má priemer 250 m. V 19. storočí boli zaznamenané tri stredne silné erupcie, posledná na jar roku 1881. Sopka sa potom odmlčala na vyše sto rokov, svoju činnosť obnovila v júni 2003.

</doc>
<doc id="232301" url="https://sk.wikipedia.org/wiki?curid=232301" title="Bosniaci (Moslimovia)">
Bosniaci (Moslimovia)

Bosniaci alebo Moslimovia alebo bosnianski Moslimovia (bosniacky latinkou "Bošnjaci", "Bošnjaci-muslimani", "Muslimani" alebo cyrilikou "Бошњаци", "Бошњаци-муслимани", "Муслимани") sú južnoslovanský národ žijúci najmä na území dnešnej Bosny a Hercegoviny. Charakteristická je pre nich moslimská viera, na ktorú konvertovali počas nadvlády Osmanskej ríše. Ich etnogenéza je príčinou mnohých sporov, najmä medzi národne orientovanými historikmi.
Bosniaci svoje pomenovanie odvodzujú od Bosny a Hercegoviny, najzápadnejšej balkánskej krajiny, ktorú dobyli Turci počas Osmanskej ríše. Pre pochopenie národotvorných procesov v juhovýchodnej Európe je nutné vedieť, že nie všetci slovanskí moslimovia na Balkáne sú Bosniaci. (Ide napríklad o islamizované obyvateľstvo Srbska, Čiernej Hory, Severného Macedónska a Bulharska, ktoré neprijalo národnú identitu väčšinovej populácie a naďalej si uchováva svoje špecifické etnonáboženske vedomie.) 
Bosniaci považujú za svoju materskú zem Bosnu a Hercegovinu. Sú úzko spojené s historickými oblasťami Bosnianskej krajiny (mestá Bihać, Cazin, Velika Kladuša, Sarajevo, Zenica, Tuzla, Goražde, Zvornik, Višegrad , Mostar, Konjic, Stolac) a Sandžaku (mestá Novi Pazar, Pljevlja), hraničného územia medzi Srbskom a Čiernou Horou.
Kultúra.
Bosniacky folklór má dlhú tradíciu, ktorá siaha až do 15. storočia. Možno ju charakterizovať ako zmes slovanskej a orientálnej kultúry.

</doc>
<doc id="232305" url="https://sk.wikipedia.org/wiki?curid=232305" title="Ivana Baquerová-Macíasová">
Ivana Baquerová-Macíasová

Ivana Baquerová-Macíasová (* 11. jún 1994, Barcelona) je španielska herečka.

</doc>
<doc id="232306" url="https://sk.wikipedia.org/wiki?curid=232306" title="Indy &amp; Wich">
Indy &amp; Wich

Indy &amp; Wich je pražská hip hopová skupina založená v roku 1998. Tvorí ju raper Indy a DJ Wich, často spolupracujú s raperom LA4. Popri PSH patrí k základným kapelám, ktoré na začiatku nového tisícročia formovali podobu českého hip hopu. Podľa niektorých zdrojov sú považovaní za najlepších domácich hiphopových umelcov.
V roku 2002 úspešne debutovali platňou "My 3", ktorá dodnes patrí medzi najlepšie české hiphopové platne. Druhý album "Hádej kdo..." vydaný znova na vlastnom labele Mad Drum Records bolo nominované na cenu Anděl 2006 v kategórii Hip Hop. Časopis Filter vyhlásil "Hádej kdo..." za platňu roka 2006.

</doc>
<doc id="232311" url="https://sk.wikipedia.org/wiki?curid=232311" title="Ilikedeka">
Ilikedeka

Ilikedeka je menší, neaktívny stratovulkán, nachádzajúci sa vo východnej časti indonézskeho ostrova Flores. Vek poslednej erupcie vulkánu nie je známy. Pri úpätí severných svahov sa nachádza fumarolické pole "Riang Kotang".

</doc>
<doc id="232313" url="https://sk.wikipedia.org/wiki?curid=232313" title="Kremičitan">
Kremičitan

Kremičitan alebo silikát je súhrnný názov skupiny chemických zlúčenín, ktorých molekula obsahuje kremičitanový anión. Kremičitanový anión je tvorený centrálnym atómom kremíka, ktorý tetraedricky obklopený štyrmi atómami kyslíka. Medzi kremičitany sa nezaraďujú zlúčeniny, kde je atóm kyslíka nahradený iným atómom (napr. atómom fluóru v hexaflourokremičitanoch [SiF6]2−). V závislosti od stupňa polymerizácie sa kremičitanové anióny vyskytujú v molekulách jednak ako jednoduché anióny [SiO4]4−, ale aj ako zdvojčatené [Si2O6]4−, prípadne zložitejšie reťazcové štruktúry (otvorené jedno/dvojvláknové reťazce, alebo uzavreté), pospájané do plošnej siete, prípadne ako trojrozmerné skelety. V zložitejších štruktúrach je niekedy atóm kremíka zastupovaný iným (napr. hliníkom, hlavne v prírodných zlúčeninách). Typ štruktúry závisí od bilancie kladných a záporných nábojov v molekule. Extrémnym prípadom je oxid kremičitý, ktorý sa niekedy považuje za priestorový silikát s nulovou bilanciou.
Fyzikálne a chemické vlastnosti.
Väčšina kremičitanov je nerozpustná vo vode, jedinú výnimku tvoria jednoduché kremičitany alkalických kovov (Na2SiO3 - vodné sklo, kvapalné sklo a K2SiO3). Kremičitany vápenaté, hlinité, železité sú rozpustné v kyselinách a sú súčasťou prírodných minerálnych surovín pre priemysel stavebných hmôt. Všetky kremičitany možno rozpustiť v koncentrovaných roztokoch alkalických hydroxidov alebo za vysokých teplôt v ich taveninách. Kyslík a kremík sú najhojnešie prvky v zemskej kôre. Kremičitany sa často vyskytujú v prírode ako minerály nekovového vzhľadu a sú súčasťou veľkého počtu hornín. Okrem niektorých špecifických prípadov je väčšina magmy a vyvretých hornín prevažne silikátového zloženia.

</doc>
<doc id="232314" url="https://sk.wikipedia.org/wiki?curid=232314" title="Wall-E">
Wall-E

Wall-E (angl. WALL-E alebo WALL·E) je počítačovo-animovaný vedecko-fantastický film z roku 2008 vytvorený filmovým štúdiom Pixar Animation Studios. Film režíruje Andrew Stanton, hudbou zväčša prispel Thomas Newman. Príbeh je o robotovi s menom Wall-E, ktorý je navrhnutý na čistenie znečistenej planéty Zem. Zamiluje sa do robotky menom Eve a sprevádza ju na ceste vesmírom v dobrodružstve, kde zmení osud ľudstva.
Stanton po režírovaní filmu Hľadá sa Nemo, kde vytvoril reálne vyzerajúce simulácie pod vodou, chcel režírovať film, ktorého dej bude prebiehať vo vesmíre. Veľa postáv nemá skutočný ľudský hlas (nikto ich nedaboval), ale komunikujú rečou tela a robotickými zvukmi, ktoré vytvoril Ben Burtt a ľudské hlasy pripomínajú.
Wall-Eho prvýkrát premietali 27. júna 2008 v USA a Kanade. V ten deň zarobil film 23,1 mil. $ a 63 mil. $ počas uvádzacieho víkendu v 3 992 kinách. Pixar pokračoval v tradícii a k filmu uviedol krátky film Presto. Wall-E dosiahol veľmi pozitívne ohodnotenie, kde mu 96 % kritikov vyjadrilo podporu. Wall-E doteraz zarobil 534 miliónov $ na celom svete, vyhral Zlatý glóbus v kategórii najlepší animovaný film, Akademické ocenenie za najlepšiu animáciu a bol nominovaný na päť ďalších nominácii na Akademické ocenenie.
Dej filmu.
Počas 22. storočia ovládla Zem spoločnosť Buy n Large Corporation (Kupuj vo veľkom), propagujúca masový konzum a úplne pokryla planétu odpadom v roku 2105. Aby vedenie BnL vyriešilo túto situáciu, rozhodlo sa rozbehnúť dva programy: operáciu Clean up (Očista) a Recolonization (Znovuosídlenie). Vyslali ľudí na najmodernejšiu prepychovú kozmickú loď Axiom, aby päť rokov pobudli vo vesmíre a oni medzitým vypustia robotov, ktorí postláčajú odpad do balíkov a vyčistia Zem. Ale plán po piatich rokoch zlyhá a ľudstvo je donútené zostať vo vesmíre. O sedemsto rokov neskôr funguje už len jeden robot Wall-E, ktorý si vymieňa svoje staré súčiastky od svojich odstavených príbuzných. Táto jednotka má vyvinutý cit a má emócie a hlavne zvedavosť, ako ukazujú jeho netradičné zvyky. Zbiera zaujímavé veci, chová švába, pozerá film Hello, Dolly! a prehráva si soundtrack z filmu.
Jedného dňa pristane na Zemi raketoplán a vypustí pokročilú robotku Eve, do ktorej sa Wall-E na prvý pohľad zamiluje. Na druhej strane, Eve je k nemu nepriateľská a zaujíma sa len o svoju úlohu hľadať rastlinný život. Keď Wall-E nahromadí odvahu predatviť sa, Eve k nemu zmení vzťah. a skamaráti sa s ním. Wall-E s Eve utečú pred búrkou a ukryjú sa u Wall-Eho doma- vo vozni. Wall-E jej ukazuje svoju zbierku cenností, ale keď jej ukáže rastlinu, ktorú predtým našiel, Eva ju uloží do seba a vypne sa. Po tejto "nehode" sa o ňu stará a dokonca s ňou ide na rande, v márnej nádeji, že sa zobudí. Keď sa po ňu vráti raketoplán (čo Wall-E nečaká), intenzívne na ňom prilipne, pretože sa vracia na materskú stanicu Axiom, kde prežívajú ľudia. 
Po pristátí Evu zoberú na mostík a Wall-E ju sleduje. Je jasné, že ľudia žijúci storočia v mikrogravitácii, živiaci sa tekutým jedlom a spoľahnutí na stroje okolo nich, stratili veľa kostnej hmoty, stali sa extrémne obéznymi a nechopnými chodiť. Lietali na vznášadlách a komunikovali prostredníctvom videospráv; dokonca loď vôbec nepilotuje kapitán, ale autopilot Auto. Na mostíku zapnú Eve a kapitán zisťuje, že keď ju holo-detector preskenuje, loď automaticky "preskočí" do Slnečnej sústavy a vráti sa na Zem, takže bľudstvo bude môcť znovu osídliť planétu. Ale keď Eve otvoria, zistia, že v nej rastlina nie je. Eve obviňuje Wall-Eho, že jej zobral rastlinu, ale Auto ju považuje za porušenú, pošle ju do opravovne a na rozkaz kapitána tam pošle aj Wall-Eho, aby ho vyčistili.
V opravovni Wall-E zle vidí a zdá sa mu, že Eve neopravujú, ale mučia. Preto sa ju pokúsi zachrániť, ale omylom vyslobodí aj kopec poškodených robotov. Lodná bezpečnosť preto upozorní ľudí na "tuláckych robotov". Eve, nahnevaná na Wall-Eho a jeho nemotornosť, sa pokúsi Wall-Eho poslať späť na Zem cez núdzovú kabínu. Ale než sa jej to podarí, do miestnosti prichádza asistent Auta, GO-4, a vyloží zo seba chýbajúcu rastlinu a nastaví, aby sa kabína po odpútaní od lode zničila. Wall-E sa do kabíny priplazí, kabína sa zavrie a vystrelí smerom na Zem, no Wall-E z nej utečie prv, než vybuchne. Eve, nadšená jeho získaním rastliny a tým, že to prežil, mu dáva elektrický bozk a spolu sa vydajú na tanec vesmírom, predtým ako sa vrátia ku kapitánovi.
Kapitán si prehráva Evinu videonahrávku a vidí, že Zem je stále devastovaná a vôbec nevyzerá ako to, čo videl na počítači. Počas nahrávky vidí Eve Wall-Eho zdrvenie a jeho snahu ochrániť ju, keď bola vypnutá, súcití s ním a nakoniec mu city opätuje. Kapitán si uvedomí, že ľudstvo sa musí vrátiť na Zem a ozdraviť planétu. Ale Auto odhaľuje, že pred sedemsto rokmi dostal príkaz A113 zo Zeme, že má ponechať ľudstvo svojmu osudu vo vesmíre, keďže sa vtedy predpokladalo, že Zem už nikdy nebude obývateľná. Keď kapitán nepresvedčí Auta, že Zem je obývateľná, pokúsi sa mu vzdorovať. Auto sa vzbúri, skratuje Wall-Eho, vypne Eve, pošle ich do odpadu aj spolu s rastlinou a kapitána uväzní v jeho komnate. Na smetisku ledva uniknú vyhodeniu z lode s pomocou robota M-O, čističa. Eve sa zúfalo pokúša opraviť Wall-Eho, uvedomujúc si svoju lásku k nemu a nechce sa už starať o misiu, pre ktorú bola stvorená. Ale Wall-E na ňu nalieha, aby splnila svoju úlohu a pohybmi dodáva, že ho môže zachrániť náhradnými časťami zo Zeme.
Wall-E s Eve sa spoja počas cesty zo smetiska s poškodenými robotmi, aby im pomohli dostať sa k Holo-Detectoru. Kapitán medzitým bojuje s autom a podarí sa mu spustiť Holo-Detector. Auto odhodí kapitána a začne zatvárať Holo-Detector, ale Wall-E upchá otvor, aby aspoň časť Holo-Detectora zostala odokrytá, ale nakoniec ho Detector pritlačí. Kapitán nahromadí silu, postaví sa, podarí sa mu vypnúť Auta a Eve dá rastlinu do Holo-Detectora a vyslobodí zomierajúceho Wall-Eho. Axiom nahromadí dosť energie na hyperskok, preskočí, dostane sa do Slnečnej sústavy a pristáva na Zemi. Eve sa ponáhľa do vagóna, upravuje a oživuje Wall-Eho s náhradnými časťami. Po prebratí sa zdá, že Wall-Eho pamäť a osobnosť sú vymazané a on spĺňa len svoj základný program ako necítiaci kompresor odpadu. Eva podáva Wall-Emu ruku a so zlomeným srdcom mu dáva bozk na rozlúčku, ktorý mu navráti pamäť. Wall-E a Eve sa šťastne objímu, ľudia zasadia rastlinu do zeme a začnú pracovať na obnovení ich domova.

</doc>
<doc id="232315" url="https://sk.wikipedia.org/wiki?curid=232315" title="Silikát">
Silikát



</doc>
<doc id="232316" url="https://sk.wikipedia.org/wiki?curid=232316" title="Iliboleng">
Iliboleng

Iliboleng je stratovulkán, nachádzajúci sa juhovýchodnom okraji ostrova Adonara. Je to jediný aktívny vulkán na ostrove. Vrchol sopky je tvorený sériou prekrývajúcich sa kráterov. Od konca 19. storočia bolo zaznamenaných asi dvadsať menších až stredných, prevažne explozívnych erupcií.

</doc>
<doc id="232320" url="https://sk.wikipedia.org/wiki?curid=232320" title="Euporie">
Euporie

Euporie môže byť:

</doc>
<doc id="232324" url="https://sk.wikipedia.org/wiki?curid=232324" title="Kremičitany">
Kremičitany



</doc>
<doc id="232325" url="https://sk.wikipedia.org/wiki?curid=232325" title="Ivana Baquero">
Ivana Baquero



</doc>
<doc id="232329" url="https://sk.wikipedia.org/wiki?curid=232329" title="Orthosie">
Orthosie

Orthosie alebo Ortosie môže byť:

</doc>
<doc id="232331" url="https://sk.wikipedia.org/wiki?curid=232331" title="Margaréta Provensalská">
Margaréta Provensalská

Margaréta Provensalská (* 1221, Forcalquier, Francúzske kráľovstvo – † 21. december 1295, Paríž) bola francúzska kráľovná (1234 – 1270) ako manželka Ľudovíta IX.
Pôvod.
Narodila sa ako najstaršia dcéra provensalského grófa Raimonda Bérengera IV. a Beatrix Savojskej. Jej starí rodičia z matkinej strany boli Tomáš I. Savojský a Margaréta Ženevská, dcéra Viliama I. Ženevského. Jej mladšie sestry sa tiež veľmi dobre vydali Eleonóra Provensalská (* 1223 – † 1291) za anglického kráľa Henricha III., Sancha Provensalská (* 1228 – † 1261) za grófa Richarda z Cornwallu a Beatrix Provensalská (* 1234 – † 1267) za Karola I. z Anjou, sicílskeho a neapolského kráľa.
Život.
Margarétu vychovali na provensalskom dvore jej otca v tradičnej južanskej atmosfére. Jej detstvo formovala prítomnosť trubadúrov a básnikov, ako aj úprimná láska jej otca k Provensalsku. Aj keď sa po svojej svadbe vrátila nazad už iba dvakrát, zostala počas svojho života v úzkom spojení s domovinou.
Jej rodičia kládli dôraz na to, aby spolu so svojou sestrou Eleonórou získali dôkladnú a zbožnú výchovu. Jej neskoršie listy sestre Eleonóre dokazujú, že ovládala latinčinu. Cieľom obsiahleho vzdelávania dievčat bol dobrý vydaj dcér a tým zabezpečenie politickej bezpečnosti a stability ich grófstva.
Na popud francúzskej regentky Blanky Kastílskej sa jej syn Ľudovít uchádzal o Margarétu. Nakoľko však boli príbuzní v štvrtom stupni, musel im pápež Gregor IX. v januári 1234 udeliť dišpenz.
27. mája 1234 sa uskutočnila svadba a nasledujúci deň bola Margaréta v tej istej katedrále v Sens korunovaná.
Prvé roky manželstva boli poznačené konfliktným vzťahom so svokrou Blankou. Táto si naďalej udržiavala silný vplyv na syna a jeho politiku aj napriek tomu, že Ľudovít sa uzavretím manželstva stal oficiálne plnoletým. Kronikár Ľudovíta IX., Jean de Joinville, píše vo svojom diele Život svätého Ľudovíta o stále rastúcej žiarlivosti Blanky na vzťah jej syna k Margaréte. Zaznamenáva, že kráľovná Blanka nemohla vystáť, keď jej syn bol so svojou ženou, s výnimkou večerov, keď s ňou spal. („La reine Blanche ne vouloit souffrir à son pouvoir que son fils fust en la compagnie de sa femme, sinon le soir quand il alloit coucher avec elle.“) Situáciu sťažovalo aj to, že Blanka žila spolu s mladým párom v parížskom Palais de la Cité a sprevádzala ich aj na cestách. Margaréta unikla svokrinmu vplyvu až v roku 1247, keď jej priznali vlastnú domácnosť a nárok na vlastný finančný rozpočet.
V roku 1248 sa Ľudovít IX. vybral na križiacku výpravu a Margaréta ho sprevádzala. Po zastávke na Cypre dorazil v júni 1249 kráľovský pár do Egypta. Po dobytí Damietty Ľudovít IX. v novembri tiahol ďalej smerom na Káhiru a svojej tehotnej manželke predal zodpovednosť za mesto.
Začiatkom apríla 1250 utrpelo križiacke vojsko pri Al-Mansúra zdrvujúcu porážku. Egypťania križiakov zdecimovaných epidémiou pochádzajúcou pravdepodobne z vody plnej mŕtvych tiel, obkľúčili a zajali i nemocného kráľa. 
Keď táto správa dorazila do Damietty, chceli sa vojaci, ktorí zabezpečovali prístav vzdať a začali s prípravou na odchod. V tejto situácii sa Margaréta ukázala ako veľmi odvážna žena so silnou vôľou. Krátko pred pôrodom nechala prisahať rytiera, ktorý strážil jej osobnú bezpečnosť, aby jej v prípade obsadenia mesta Saracénmi zoťal hlavu skôr ako padne do rúk neveriacich. Iba deň po pôrode svojho syna Jána Tristana si nechala zavolať k svojej posteli najvyšších dôstojníkov:
a presvedčila ich, aby zostali. Jej plán bol ponúknuť Damiettu na výmenu za zajatých križiakov. Plán uspel: za výkupné vo výške 400.000 livrov a odovzdanie Damietty 6. mája 1250 zachránila život svojmu mužovi a jeho vojakom.
Nasledujúce štyri roky strávila Margaréta vo Svätej zemi, až kým sa v roku 1254 nevrátili s manželom do Francúzska. Keďže Blanka Kastílska zomrela ešte v roku 1252, postúpila – i keď nie oficiálne – na dôležitého poradcu kráľa. Keď sa chcel Ľudovít IX. vzdať koruny a vstúpiť do kláštora, použila celý svoj vplyv, aby ho od tohto úmyslu odvrátila. Kráľ očividne uznával svoju ženu ako rovnocenného partnera, pretože na svadobných zmluvách ich detí je jej podpis na rovnakej úrovni hneď vedľa jeho podpisu.
V roku 1258 uzavrel Ľudovít s aragónskym kráľom Jakubom I. zmluvu z Corbeil v ktorej sa Jakub vzdal takmer všetkých svojich nárokov v Languedocu a postúpil Margaréte svoj nárok na provensalské grófstvo bez ohľadu na závet jej otca. O tri roky anglický kráľ Henrich III. (Margarétin švagor) z obáv pred barónskou opozíciou dal odviezť do Francúzska korunovačné klenoty. Margaréta urobila ich súpis a v dvoch truhlách ich dala previezť do opatery templárskeho rádu. Po celý život udržiavala styky so sestrou Eleonórou, ktorá bola vydatá za Henricha III. Podarilo sa im zmierniť nepriateľstvo medzi oboma dvormi a ich manželia sa dokonca stali spojencami.
Po smrti svojho manžela počas ďalšej križiackej výpravy v Tunisku v roku 1270 sa stiahla do kláštora na parížskom predmestí Saint-Marcel. I keď bola naďalej častým hosťom na kráľovskom dvore, nemala vplyv na politiku svojho syna Filipa III. Venovala sa predovšetkým súkromným záujmom, hlavne správe svojich vdovských panstiev v Provensalsku. Z tohto dôvodu vznikol spor medzi ňou a jej švagrom Karolom z Anjou, ktorý ako manžel jej sestry Beatrix zastupoval zase záujmy svojej ženy ako jedinej dedičky grófstva. Konflikt bol urovnaný prostredníctvom jej syna Filipa III. a vnuka Filipa IV. vo februári 1287, keď jej priznali rentu vo výške 2.000 tourských denárov a jednorazové odstupné.
Po smrti svojho syna Filipa III. v roku 1285 sa úplne stiahla z kráľovského dvora. Posledné roky svojho života strávila spolu so svojou dcérou Blankou, vdovou po kastílskom infantovi Ferdinandovi de la Cerda, v kláštore Klarisiek Couvent des Cordelières vo Faubourg Saint-Marcel, ktorý sama založila. Margaréta zomrela 21. decembra 1295 a pochovali ju po boku jej manžela v kráľovskej hrobke v bazilike Saint-Denis.
Za jej najväčší politický úspech sa považuje zmiernenie konfliktu medzi francúzskym a anglickým kráľovským dvorom. Motivovaná blízkym a láskyplným vzťahom k sestre Eleonóre, ktorá bola manželkou anglického kráľa Henricha III., pôsobila medzi oboma znepriatelenými panovníckymi dvormi ako prostredník a tak prispela k ich zblíženiu.
Margaréta počas svojho života podporovala mnohých umelcov a básnikov. Pod jej vedením sa Palais de la Cité stal miestom stretnutí najznámejších poetov a intelektuálov jej doby. Mužov ako Tomáš Akvinský pozývali ku kráľovskému stolu a tí prispeli k tomu, že francúzsky dvor bol po kultúrnej stránke na jednom z popredných miest v Európe.
Manželstvo a deti.
Margaréta sa 27. mája 1234 vydala za francúzskeho kráľa Ľudovíta IX. (* 1214 – † 1270) a porodila jedenásť detí:

</doc>
<doc id="232334" url="https://sk.wikipedia.org/wiki?curid=232334" title="Thelxinoe">
Thelxinoe

Thelxinoe môže byť:

</doc>
<doc id="232335" url="https://sk.wikipedia.org/wiki?curid=232335" title="Hermippe">
Hermippe

Hermippe môže byť:

</doc>
<doc id="232338" url="https://sk.wikipedia.org/wiki?curid=232338" title="Helike">
Helike

Helike môže byť:

</doc>
<doc id="232341" url="https://sk.wikipedia.org/wiki?curid=232341" title="Hundsheimer Berge">
Hundsheimer Berge



</doc>
<doc id="232342" url="https://sk.wikipedia.org/wiki?curid=232342" title="Braunsberg">
Braunsberg

Braunsberg je vrch v Rakúsku s výškou pri obci Hainburg an der Donau pri Bratislave. Leží v Karpatoch, v podcelku Hainburské vrchy.

</doc>
<doc id="232346" url="https://sk.wikipedia.org/wiki?curid=232346" title="Izabela Aragónska (1247 – 1271)">
Izabela Aragónska (1247 – 1271)

Izabela Aragónska (* 1247 – † 28. január 1271, Cosenza, Taliansko) bola aragónska infantka a francúzska kráľovná.
Životopis.
Jej rodičmi boli Jakub I. Dobyvateľ, aragónsky kráľ, a jeho druhá manželka Jolana Uhorská, dcéra uhorského kráľa Ondreja II.
Dňa 28. mája 1262 sa v Clermonte vydala za budúceho francúzskeho kráľa Filipa III., syna Ľudovíta IX. a Margaréty Provensálskej. 
Izabela sprevádzala svojho manžela na ôsmej križiackej výprave do Tuniska, čo sa jej stalo osudným. Prežila epidémiu úplavice, ktorá skosila križiacke vojsko vrátane svokra a švagra.
Pri návrate domov sa zastavili v kalábrijskom meste Cosenza. Bola v šiestom mesiaci tehotenstva s jej piatym dieťaťom. Dňa 11. januára spadla z koňa a predčasne porodila mŕtveho syna. Zo zranení sa viac nezotavila a zomrela o sedemnásť dní neskôr, 28. januára 1271. Jej telo bolo po návrate do Francúzska pochované v bazilike Saint Denis.

</doc>
<doc id="232352" url="https://sk.wikipedia.org/wiki?curid=232352" title="Lewotolo">
Lewotolo

Lewotolo je v súčasnosti neaktívny stratovulkán, nachádzajúci sa vo východnej časti indonézskeho ostrova Lembata. Sopka leží na polostrove, spojenom s ostrovom úzkou úžinou. Vrchol masívu ukončuje rozľahlý kráter, na jeho juhovýchodnom okraji sa nachádza menší troskový kužeľ, ktorý je najvyšším bodom vysokej sopky. Vrcholový kráter je zdrojom viacerých explozívnych erupcií, prevažne stredne silného charakteru, posledná sa odohrala na konci roka 1951.

</doc>
<doc id="232353" url="https://sk.wikipedia.org/wiki?curid=232353" title="Ivana Baquerová Macíasová">
Ivana Baquerová Macíasová



</doc>
<doc id="232356" url="https://sk.wikipedia.org/wiki?curid=232356" title="Mária Brabantská">
Mária Brabantská

 Mária Brabantská (* 13. máj 1254, Leuven, Belgicko – † 12. január 1321, Les Mureaux, Francúzsko) bola francúzska kráľovná (1275 – 1285).
Dcéra vojvodu Henricha III. Brabantského a Adelaidy Burgundskej, dcéry burgundského vojvodu Huga IV.
Mária sa vydala 21. augusta 1274 vo Vincennes za ovdoveného francúzskeho kráľa Filipa III.. Korunovaná bola 24. júna 1275 v Paríži. 
Ich deti:
Márii sa nepochybne podarilo získať vplyv na kráľa. Podporovala ambície Filipovho strýka Karola z Anjou, ktorému králi Aragónska a Kastílska upierali nárok na Sicíliu. Povzbudzovala svojho manžela k výprave proti Aragónsku, ktorá sa Filipovi 5. októbra 1285 stala aj osudnou.
Po ovdovení stratila akýkoľvek politický vplyv. Venovala sa výchove svojich detí a Filipa prežila o 36 rokov.
Mária Brabantská zomrela v roku 1321 vo veku 67 rokov v kláštore, do ktorého sa utiahla v roku 1316. Pochovali ju v kláštore Couvent des Cordeliers Paríži.

</doc>
<doc id="232359" url="https://sk.wikipedia.org/wiki?curid=232359" title="Pioneer 10">
Pioneer 10

Pioneer 10 (alternatívny názov Pioneer F) bola prvá kozmická sonda, ktorá preletela cez pásmo asteroidov a vykonala priame pozorovania Jupitera, popri ktorom preletela 3. decembra 1973. Sonda štartovala 3. marca 1972 z komplexu 36A na základni vzdušných síl v Cape Canaveral. Pioneer 10 je v súčasnosti na ceste k hviezde Aldebaran, ktorá je v Súhvezdí Býka. Ako jediná sonda smeruje do zimného súhvezdia severnej oblohy, ostatné štyri sondy opúšťajúce slnečnú sústavu mieria na opačnú stranu, do letnej, resp. nevychádzajúcej južnej oblohy. 
Podľa niektorých definícii sa Pioneer 10 stal prvým umelým telesom opúšťajúcim slnečnú sústavu ("Úniková rýchlosť"). S určitosťou je však prvým ľuďmi postaveným telesom, ktorého trajektória viedla mimo slnečnej sústavy. Sonda však stále nedosiahla heliopauzu ani Oortov oblak, takže sa ešte pohybuje vnútri slnečnej sústavy. V súčasnosti (máj 2022) je sonda od Zeme vzdialená takmer 132 au, čo je viac než 18 svetelných hodín. Ročne narastá táto vzdialenosť približne o 2,5 au. Po Voyageri 1 je druhým najvzdialenejším človekom vyrobeným telesom od Zeme.
Úlohou Pioneeru 10 bolo štúdium:

</doc>
<doc id="232360" url="https://sk.wikipedia.org/wiki?curid=232360" title="Perečín">
Perečín

Perečín (; ; ; ; ; ) je mesto v Zakarpatskej oblasti na západnej Ukrajine. Leží na rieke Uh, neďaleko hraníc so Slovenskom. Je to partnerské mesto slovenského mesta Humenné. 
Dejiny.
Prvá písomná zmienka o Perečíne pochádza z roku 1427, status mesta má však až od roku 2004. Do roku 1918 patril v rámci Habsburskej monarchie k Zalitavsku (v Užskej župe). Na vtedajšie pomery išlo o nemalé sídlo, život tu bol ale ťažký. Až do roku 1691 bolo sídlo vlastníctvom šľachtického rodu Drugetovcov. Na prelome 17. a 18. storočia Perečín postihlo niekoľko pohrôm, napr. hladomor hneď v prvej dekáde 18. storočia. Rákociho povstanie situáciu nezlepšilo. Výsledkom bol pokles obyvateľov, keď tu zostalo žiť iba niekoľko málo rodín. Žili tu tiež Židia, z tejto doby sa do súčasnosti zachovala budova synagógy, hoci je využívaná na iný účel. 
Od roku 1894 cez mesto vedie železnica Užhorod – Sianky – Ľvov. V tej dobe tu postavila nemecká spoločnosť prvú väčšiu továreň, ktorá tu z dreva spracovávala smolu a ďaľšie látky potrebné pre chemickú výrobu. V roku 1903 tu žilo cez 2 000 obyvateľov.
V rokoch 1918-1938 bolo mesto súčasťou Československa, ako jedno z najmenších okresných miest vtedajšej Podkarpatskej Rusi. Miestny chemický závod získal od nemeckého vlastníka Československý štát a neskôr ho získala Živnobanka. Podnik bol modernizovaný až rokoch 1922 až 1923 elektrifikovaný. V rokoch 1928 až 1930 tu bola postavená obecná škola. V tom istom čase sem bola zavedená elektrina. Upravené bolo tiež aj koryto potoka. Počet obyvateľov sa zvyšoval len pomaly; do konca obdobia československej správy v oblasti dosiahol 2600 ľudí. V predvečer rozpadu druhej československej republiky tu prebiehali strety s jednotkami Karpatskej Síče. V rokoch 1939-1945 bol Perečín súčasťou Maďarska.
Po roku 1945 sa stal súčasťou Sovietskeho zväzu ako súčasť Ukrajinskej sovietskej socialistickej republiky. Na jeseň roku 1946 tu začali vychádzať regionálne noviny. Dňa 30. mája 1947 mu bol udelený štatút sídla mestského typu, od roku 1991 je súčasťou samostatnej Ukrajiny a až do 11. júna 2004, kedy mu bol udelený štatút mesta, bola sídlom mestského typu. V druhej polovici 20. storočia bol v Perečíne zriadený rozsiahly priemyselný závod (Lesochemický kombinát). V roku 2020 sa stalo súčasťou Užhorodského rajónu a stratilo postavenie centra správnej jednotky.
Obyvateľstvo.
Obyvateľstvo sa hlási drvivou väčšinou k ukrajinskej národnosti. Roku 1989 tu žilo 7200 osôb a v roku 2022 6 477 obyvateľov.
Kultúra.
V Perečine sa nachádza socha v regióne legendárneho poštára Fjodora Feketu. Stoja tu aj dva pravoslávne kostoly.
Školstvo.
V Perečíne sa nachádza gymnázium a ďalej veľká internátna škola.
Doprava.
Z Perečína vedie regionálna cesta č. R39 z Užhorodu do Sambiru (v centrálnej Ukrajine), ktorá vedie cez Užocký priesmyk. Mestom tiež vedie aj železničná trať zo Sambiru cez Užocký priesmyk do Užhorodu. Na nej sa nachádza jediná stanica v Perečíne. Na trať je napojený aj areál bývalého Lesochemického kombinátu.

</doc>
<doc id="232362" url="https://sk.wikipedia.org/wiki?curid=232362" title="Ľudovít z Évreux">
Ľudovít z Évreux

Ľudovít Francúzsky, gróf z Évreux (* 3. máj 1276 – † 19. máj 1319, Paríž, Francúzke kráľovstvo) tretí syn francúzskeho kráľa Filipa III. Smelého a jeho druhej manželky Márie Brabantskej, nevlastný brat Filipa IV. Pekného.
V roku 1298 mu Filip IV. udelil grófstva Évreux, Étampes, Beaumont-le-Roger, Meulan a Gien, v roku 1316 dostal ešte grófstvo Longueville. V januári 1317 mu ako grófovi z Évreux udelili titul francúzskeho paira. 
Ľudovít bol tichej a mierumilovnej povahy. Politicky stál v opozícii voči svojmu nevlastnému bratovi Karolovi z Valois a podporoval svojho synovca Filipa, neskoršieho kráľa Filipa V.
V roku 1301 sa oženil sa s Margarétou z Artois (* cca 1285 - † 1311), dcérou Filipa z Artois a sestrou Róberta III. z Artois. Mali spolu päť detí:

</doc>
<doc id="232363" url="https://sk.wikipedia.org/wiki?curid=232363" title="Organizácia ukrajinských nacionalistov">
Organizácia ukrajinských nacionalistov

Organizácia ukrajinských nacionalistov je spoločenstvo, ktoré vzniklo začiatkom roka 1929 v Západnej Ukrajine. Organizácia viedla politický boj proti poľským a sovietskym orgánom s cieľom vytvorenia samostatného štátu Ukrajincov. Za hlavného nepriateľa organizácia považovala Sovietsky zväz.
Jej predchodcom bola Ukrajinská vojenská organizácia, ktorú pôvodne založil v roku 1920 Jevhen Konovalec v Prahe vo vtedajšom Československu. V roku 1929 bol Konovalec zvolený na prvom Kongrese ukrajinských nacionalistov vo Viedni za prvého predsedu Organizácie ukrajinských nacionalistov. Cieľom Organizácie ukrajinských nacionalistov bolo vybudovanie tzv. Veľkej Ukrajiny. Organizácia, ktorá videla nepriateľov ako v Poliakoch tak aj Sovietskom zväze sa začala orientovať na Nemecko.
V roku 1938 NKVD zavraždilo v Rotterdame J. Konovalca. Novým predsedom organizácie sa stal Andrij Meľnyk, bývalý veterán prvej svetovej vojny.
Po vypuknutí druhej svetovej vojny, organizácia fungovala na Nemcami okupovanom území Poľska. V Krakove sa ukrajinskí nacionalisti po vnútorných rozbrojoch rozdelili na dve frakcie. Stepan Bandera (OUN-B) navrhoval prestať sa spoliehať na podporu Nemcov a viesť rokovania aj so západnými Spojencami, naopak Andrij Meľnyk (OUN-M) presadzoval zotrvanie na spolupráce s Nemcami. Obe frakcie však naďalej spolupracovali s nacistami a vytvorili s podporou nemeckej spravodajskej služby Abwehr dva ukrajinské prápory. Banderovci prápor Nachtigall a Meľnykovci prápor Rolland.
Ukrajinskí nacionalisti z Banderovho krídla (prápor Nachtigall) dokázali pred príchodom hlavných nemeckých síl v noci z 29. na 30. júna 1941 spolu s práporom Abwehru Brandenburg 800 obsadiť Ľvov a následne vyhlásiť Ukrajinský samostatný štát a vytvoriť samostatný ukrajinský parlament, ktorý nacisti rýchlo zakázali a postupne prinútili ukrajinských nacionalistov samostatnosť odvolať. Ukrajinskí nacionalisti organizovali vojenský zväz - Ukrajinskú povstaleckú armádu, ktorá bojovala proti Červenej armáde a podieľala sa na nacistickom vyhladzovaní Poliakov a Židov na ukrajinskom území, v domnienke, že im Hitler pomôže v boji proti Červenej armáde a pomôže im založiť nezávislú Ukrajinu.
Nacisti spočiatku podporovali Meľnykovu frakciu. Stepan Bandera, bol v rokoch 1941 – 1944 väznený v koncentračnom tábore Sachsenhausen pri Berlíne. Meľnykova frakcia však bola postupne pohltená Bandervou frakciou a nacisti tak od roku 1944 podporovali Banderevu frakciu. Po roku 1945 časť tejto organizácie až do začiatku 50. rokov 20. storočia fungovala tajne. Ozbrojenú zložku organizácie ukrajinských nacionalistov tvorila Ukrajinská povstalecká armáda.

</doc>
<doc id="232364" url="https://sk.wikipedia.org/wiki?curid=232364" title="Trieste">
Trieste



</doc>
<doc id="232367" url="https://sk.wikipedia.org/wiki?curid=232367" title="Carla Bruniová-Sarkozyová">
Carla Bruniová-Sarkozyová

Carla Bruni-Sarkozy , rodená Carla Gilberta Bruni Tedeschi, 
(* 23. december, 1967 Turín, Taliansko). Narodila sa v Taliansku, no od roku 1973 žije vo Francúzsku. Navštevovala strednú školu vo Švajčiarsku. Potom sa vrátila do Paríža, aby tam študovala umenie a architektúru. Ale štúdium vo svojich 19 rokoch nechala kvôli kariére modelky.
Kariéra.
Modeling.
Umelecký riaditeľ spoločnosti Guess Paul Marciano si vybral Carlu Bruni ako modelku aby predvádzala džíny značky Guess. Následne pracovala pre módne domy Christian Dior, Givenchy, Paco Rabanne, Sonia Rykiel, Christian Lacroix, Karl Lagerfeld, John Galliano, Yves Saint-Laurent, Chanel a Versace. V 90-tych rokoch 20. storočia patrila medzi 20 najlepšie platených modeliek, pričom jej ročný príjem bol na úrovni 7,5 milióna amerických dolárov. Počas kariéry modelky mala známosť s Ericom Claptonom, Mickom Jaggerom a Donaldom Trumpom.
Hudba.
V roku 1997 Bruni skončila s modelingom a vydala sa na dráhu speváčky. Jej debutový album vyšiel v roku 2002 pod názvom "Quelqu'un m'a dit" a zaznamenal veľký úspech vo frankofónnych krajinách. Tri skladby z tohto albumu zazneli vo filme "Conversations with Other Women." Pieseň s názvom "Le plus beau du quartier" bola použitá vo vianočnej reklame spoločnosti H&amp;M v roku 2006.
Druhý album pod názvom "No Promises" vyšiel v januári 2007. 
Carla Bruni sa aj napriek funkcii prvej dámy Francúzska neprestala venovať hudbe a jej najnovší album s názvom "Comme si de rien n'était" uzrel svetlo sveta 11. júla 2008. Všetky zisky z predaja albumu pôjdu na charitatívne účely.
Prvá dáma Francúzska.
Vo februári 2008 sa Carla Bruni vydala za francúzskeho prezidenta Nicolasa Sarkozyho. Vo funkcii prvej dámy pôsobila až do ukončenia prezidentského mandátu v roku 2012. Jej nasledovníčkou je Valérie Trierweiler. 
Rodina.
Carla Sarkozy-Bruni má jedno dieťa s bývalým prezidentom Nicolasom Sarkozym, je to dievča menom Giullia. Z predošlého vzťahu s filozofom profesorom Raphaelom Enthovenom má 11-ročného syna menom Aurélien.

</doc>
<doc id="232368" url="https://sk.wikipedia.org/wiki?curid=232368" title="Carla Bruni">
Carla Bruni



</doc>
<doc id="232369" url="https://sk.wikipedia.org/wiki?curid=232369" title="Odcudzenie (filozofia)">
Odcudzenie (filozofia)

Odcudzenie alebo alienácia vo filozofii je zničenie alebo obrátenie v protiklad organicky predpokladaného vzťahu medzi človekom a človekom, človekom a prírodou, človekom a Bohom. Premena výtvorov ľudskej činnosti a ľudských vlastností a schopností na niečo od ľudí nezávislé a ovládajúce ich. Tragický pocit osamotenej ľudskej bytosti, proti ktorej stoja nezvládnuteľné, nepriehľadné a nepriateľské sily, dôsledky jej vlastných výtvorov, ktoré človeka rozdvojujú a odľudšťujú.
Podľa Marxa je "odcudzenie" to, čo zažíva pracovník v kapitalistickej spoločnosti ku svojej práce, svojmu okoliu a sebe.

</doc>
<doc id="232370" url="https://sk.wikipedia.org/wiki?curid=232370" title="Monica Bellucci">
Monica Bellucci



</doc>
<doc id="232379" url="https://sk.wikipedia.org/wiki?curid=232379" title="Noemova archa">
Noemova archa

Noemova archa (iné názvy: archa, Noachova/Nóachova archa, archa Noemova/Noachova/Nóachova, Noemov/Noachov/Nóachov koráb, koráb Noemov/Noachov/Nóachov) je plavidlo, ktoré podľa biblickej knihy Genezis na Boží príkaz postavil Noe (Noach, Nóach), aby s ďalšími 7 ľuďmi a všetkými živočíšnymi druhmi prežil potopu. Toto plavidlo nakoniec spočinulo na vrchu (či vrchoch) označenom (označených) v Biblii názvom Ararat.
Archa podľa Biblie.
Tvar a rozmery.
Podľa knihy Genezis mal Noe postaviť archu o rozmeroch 300 x 50 x 30 lakťov, t. j. približne 150 × 25 × , za predpokladu, že dĺžka lakťa činila asi pol metra (pomer dĺžky a šírky bol 6 : 1, čo sa používa pri stavbe lodí dodnes). Celkový objem bol asi 40 000 metrov kubických. Podľa odhadov by také plavidlo malo podobný výtlak ako Titanic (dlhý ). Vnútri bola archa rozdelená na tri podlažia, takže celková podlahová plocha bola asi . Pod okrajom strechy bolo okno pre zaistenie svetla a vetrania a v boku archy boli dvere.
Materiál.
Archa bola postavená z cyprusového dreva, resp. z dreva „stromu gofer“, a znútra i zvonka bola natretá smolou (živicou), aby neprepúšťala vodu. Strom gofer (alebo „živicový strom“), ktorý je veľmi vhodný na stavbu lodí, pretože je odolný voči vode i hnilobe.
Noemova archa v umení.
"Film:"
Externé odkazy.
Noemova archa

</doc>
<doc id="232381" url="https://sk.wikipedia.org/wiki?curid=232381" title="Abalienácia">
Abalienácia



</doc>
<doc id="232382" url="https://sk.wikipedia.org/wiki?curid=232382" title="Ukrajinci v Československu">
Ukrajinci v Československu



</doc>
<doc id="232383" url="https://sk.wikipedia.org/wiki?curid=232383" title="Attila Bátky">
Attila Bátky

Attila Bátky (* 23. január 1973, Dunajská Streda) je slovenský zápasník v gréckorímskom štýle. 
Úspechy.
V roku 1991 bol druhý na MS juniorov v gréckorímskom štýle. 

</doc>
<doc id="232392" url="https://sk.wikipedia.org/wiki?curid=232392" title="Peridotit">
Peridotit

Peridotit alebo olivínovec je označenie skupiny ultrabázických hlbinných vyvretých hornín. Sú to horniny tvorené najmä olivínom, pyroxénmi a amfibolmi. Neobsahujú kremeň a takmer žiadne, alebo iba veľmi nepatrné množstvo živcov.
Názov "peridotit" je odvodený od drahokamovej odrody olivínu, označovanej peridot, ktorý sa na prvých lokalitách ťažil z tejto skupiny hornín. Termín zaviedol L. Cordier v roku 1816 resp. 1848, pôvodne s mierne odlišným významom bazaltu bohatého na olivín. Dnešné ponímanie tejto horniny zaviedol H. F. Rosenbusch roku 1887.
Minerálne zloženie a vlastnosti.
Peridotit je bezživcová, strednozrnná až hrubozrnná hornina. 90% jeho objemu tvoria tmavé minerály. Ako ultrabázická a ultramafická hornina je v porovnaní s väčšinou ostatných silikátov chudobná na SiO2, ktorého objem tvorí menej ako 45 % horniny. Peridotity majú však nadbytok MgO, čo je dôsledok vysokého objemu Mg-olivínov (forsterit) ale aj železa, kvôli obsahu Fe-olivínov (fayalit). Hlavným minerálom všetkých druhov peridotitov je olivín. Pyroxény (klino- aj ortopyroxény – najmä Cr: enstatit, bronzit, hyperstén) a amfiboly. Ako akcesórie sú prítomné rudné minerály, časté sú minerály skupiny granátu, flogopit alebo spinel. Neprítomnosť kremeňa a nízky alebo žiadny obsah živcov je spôsobený podmienkami kryštalizácie vo veľkej hĺbke, kde nie je kremeň stabilný.
Horniny peridotitového typu, s vysokým obsahom olivínu a ďalších minerálov nie sú stabilné na zemskom povrchu. Olivín totiž za bežných povrchových teplôt reaguje s vodou a dochádza k procesu tzv. serpentinizácie, pri ktorej vzniká minerál serpentín. Pri hydratačnej reakcii dochádza k výraznému nárastu objemu, čo spôsobuje deštrukciu pôvodnej štruktúry horniny. Pri týchto premenách dochádza aj k vzniku mastenca.
Klasifikácia.
Termín peridotit sa používa vo všeobecnom význame pre celú skupinu uvedených ultrabázických hornín bohatých na olivín. Na základe obsahu ďalších tmavých minerálov sú peridotity klasifikované na:
Efuzívnym (sopečným) ekvivalentom peridotitov sú memječit a komatiit. Subvulkanické horniny zodpovedajúce zložením peridotitom sú pikrit a kimberlit.
Vznik a pôvod.
Peridotity pochádzajú z oblasti zemského plášťa v hĺbke do 400 km. Pod touto hranicou už nie je ich primárny minerál olivín stabilný. Predpokladá sa, že sú obsahom najbližšie jeho teoretickej hornine označovanej ako pyrolit. Pyrolit by mal mať zloženie zodpovedajúce hornine vzniknutej zmiešaním 1 dielu bazaltu a 3 dielov peridotitu – harzburgitu. Asi 100 km vrstva peridotitov tvorí podstatnú časť ofiolitov, exhumovaných reliktov oceánskej kôry a vrchného plášťa. Oceánska zemská kôra obyčajne zaniká pri subdukcii, jej relikty nachádzajúce sa na kontinentoch sú obvykle už len jej zvyškami, ktoré sa dostali na povrch pri zrážke kontinentov – orogenéze.
Niektoré peridotity sa vyskytujú ako fragmenty (tzv. xenolity) v magme, ktorá mala pôvod v plášti, ale pri výstupe k povrchu už prekonala značné zmeny zloženia. Horniny, ktoré často obsahujú časti peridotitov sú bazalty a kimberlity.
Vrstevnaté peridotity vznikajú usadzovaním minerálov v magmatických krboch alebo veľkých výlevov láv bazaltového zloženia. Kumulátové peridotity vznikaujú aj v komatitových lávových prúdoch. Peridotity ultramafických komplexov aliašského typy sú kumuláty, ktoré vznikali v koreňových zónach sopiek.
Malé množstvá peridotitov boli nájdené aj v brekciách na Mesiaci.
Výskyt.
Tvorí žilné a rôzne uklonené šošovkovité telesá, zriedkavejšie aj celé plutóny (pne). Je dôležitou súčasťou zachovaných fragmentov spodnej časti oceánskej kôry v ofiolitových komplexoch.
Lokality.
Na Slovensku.
V Západných Karpatoch sa peridotity tvoria podstatnú časť meliatika v Spišsko-gemerskom rudohorí, najmä v okolí Dobšinej, Jakloviec, Rudníku a Hodkoviec, kde však boli takmer celkom serpentinizované. Pôvodne zodpovedali lherzolitom a harzburgitom. Dunity sa vyskytujú v serpentinitoch v okolí Margecian, známy je aj olistolit v paleogénnych sedimentoch pri Sedliciach (okr. Prešov, Dunitová skalka).
Vo svete.
Ekonomicky významné sú kumulátové zvrstvené intrúzie v JAR – oblasť Transvaal (Bushveldský komplex) a Zimbabwe (Great Dyke). Rozsiahle telesá peridotitov sa nachádzajú v ofiolitových komplexoch v Kalifornii, Ománe a ostrove Rodos. V Českom masíve je vzácny, známy je v Železných horách, či na Morave pri obci Zábřeh. Wehrlit možno nájsť v oblasti ranského masívu, dunit v oblasti pri Šumperku.
Použitie.
Zriedkavo ako lomový alebo sochársky kameň. Na niektorých lokalitách sa ťažil pre obsah drahokamovej odrody olivínu – peridotu. 
Vrstevnaté intrúzie s kumulátovým peridotitom sú obvykle spojené s významnými ložiskami sulfidických alebo chromitových rúd, sú preto celosvetovo veľmi významným zdrojom viacerých druhov rudných minerálov. Sulfidy najčastejšie tvoria niklovú rudu a rudy kovov skupiny platiny. Veľká časť platiny, ktorá sa dnes ťaží pochádza z Bushveldského komplexu v Južnej Afrike a komplexu Great Dyke v Zimbabwe. Chromitové vrstvy v kumulátových komplexoch peridotitov tvoria najväčšie ložiská chrómu.

</doc>
<doc id="232393" url="https://sk.wikipedia.org/wiki?curid=232393" title="Advanced Packaging Tool">
Advanced Packaging Tool

Advanced Packaging Tool, alebo aj APT, je balíčkovací systém používaný v Debian GNU/Linuxe a jeho derivátoch. APT uľahčuje správu softvéru na Unix-like operačných systémoch, ako napríklad automatizáciou vyhľadávania, konfigurácie a inštaláciou softvérových balíčkov z binárnych balíčkov alebo pri kompilácií zo zdrojových kódov.
APT bolo pôvodne navrhnuté ako front-end dpkg pre prácu s debianským formátom balíčkov, ale odvtedy bolo modifikované pre prácu s RPM balíčkovacím systémom skrz apt-rpm. Vďaka Fink projektu bolo APT portované tiež na Mac OS X a APT je dostupné aj v OpenSolarise (v Nexenta OS distribúcií). APT je slobodný softvér distribuovaný pod GNU General Public licenciou.

</doc>
<doc id="232394" url="https://sk.wikipedia.org/wiki?curid=232394" title="Rozdelenie Československa">
Rozdelenie Československa



</doc>
<doc id="232395" url="https://sk.wikipedia.org/wiki?curid=232395" title="Ililabalekan">
Ililabalekan

Ililabalekan je menší neaktívny stratovulkán, nachádzajúci sa v juhozápadnej časti ostrova Lembata. Vrchol sopky je tvorený štvoricou kráterov a dvomi menšími maarmi. V jednom z kráterov sa nachádza lávový dóm. Vek poslednej erupcie Ilibalekan nie je známy, jediným prejavom aktivity sú fumaroly lokalizované neďaleko vrcholu sopky.

</doc>
<doc id="232396" url="https://sk.wikipedia.org/wiki?curid=232396" title="Iliwerung">
Iliwerung

Iliwerung je menší vulkanický komplex, nachádzajúci sa na polostrove v južnej časti indonézskeho ostrova Lembata. Komplex je tvorený sústavou kráterov a lávových dómov zoradených v severojužnej línii a leží na južnom okraji staršej kaldery "Lerek". Od roku 1870 bolo zaznamenaných niekoľko erupcií komplexu, najväčšia sa odohrala v apríli 1948. Počas tejto erupcie sa do ovzdušia uvoľnilo približne 6 mil. m3 tefry a vylialo asi 2 mil. m3 lávy. Erupcia si vyžiadala aj obete ne životoch. Novšia aktivita (od roku 1974) sa presunula do pobrežných vôd juhovýchodne od masívu.

</doc>
<doc id="232397" url="https://sk.wikipedia.org/wiki?curid=232397" title="Batu Tara">
Batu Tara

Batu Tara je menší stratovulkán, nachádzajúci sa na indonézskom ostrove Komba vo Floreskom mori približne severne od ostrova Lembata. Sopka je svojim tvarom podobná Stromboli v Stredozemnom mori, no aktivitou za ňou značne zaostáva. Sú zaznamenané iba dve erupcie, prvá v roku 1847 a druhá na začiatku roka 2007. Vulkanické produkty sa zložením líšia od väčšiny indonézskych sopiek, v bazanitoch je zvýšený obsah draslíka (chemicky) a leucitu (mineralogicky).

</doc>
<doc id="232398" url="https://sk.wikipedia.org/wiki?curid=232398" title="Sirung">
Sirung

Sirung je v súčasnosti neaktívny vulkanický komplex nachádzajúci sa v južnej časti indonézskeho ostrova Pantar. Komplex je najsevernejší člen 14 km dlhej vulkanickej reťaze a je tvorený menším vulkánom v kombinácii s 2 km širokou kalderou a niekoľkými lávovými dómami. V stavbe komplexu prevládajú bazaltové horniny. V 20. storočí bolo zazanamenaných niekoľko menších freatických erupcií, posledná sa odohrala v roku 1970.

</doc>
<doc id="232399" url="https://sk.wikipedia.org/wiki?curid=232399" title="Yersey">
Yersey

Yersey je podmorský vulkán, nachádzajúci sa vo Floreskom mori. Na starších mapách sú v širšom okolí pravdepodobného výskytu sopky uvádzané útesy ako dôsledok vulkanickej činnosti, no prieskum z roku 1929 nameral hĺbku približne 3 800 m. Na dnes sa nachádza podmorský chrbát s výškou asi 600 m, tiahnúci sa od stratovulkánu Batu Tara.

</doc>
<doc id="232403" url="https://sk.wikipedia.org/wiki?curid=232403" title="Ťačiv">
Ťačiv

Ťačiv (hist. slovenský názov "Tačovo"; ; ; ; ; ) je mesto ležiace v Marmarošskej kotline na pravom brehu Tisy na Ukrajine. Podľa sčítania obyvateľstva (2001) má 9 800 obyvateľov, z čoho štvrtinu tvoria Maďari.
Ťačiv sa nachádza v blízkosti rieky Tisa. Rieka mesto viackrát zaplavila. Najväčšia zaznamenaná povodeň prišla v roku 1970, keď sa Tisa rozliala do výšky striech počas dvoch hodín. Veľkej vode padol za obeť aj železný most do Rumunska. Úrady doteraz zvažujú výstavbu nového mosta.
Názov mesta.
Názov Ťačiv má svoje korene najskôr v nemeckom označení "Teutschau", teda „Nemecká paseka“.
Dejiny.
Ťačiv založili pravdepodobne osadníci zo Saska v 11. storočí. Prvé písomné zmienky dokladajú Ťačiv (spoločne s Chustom a Marmarošskou Sihoťou) titulom kráľovského mesta so všetkými zodpovedajúcimi privilégiami, ďalšie pribúdali aj v nasledujúcich rokoch. Obyvatelia Ťačivu smeli napr. „loviť ryby, pásť svoje stáda na kráľovských pozemkoch alebo obchodovať bezcolne“.
V roku 1514 sa obyvatelia Ťačiva aktívne zapojili do maďarského protifeudálneho povstania. Po jeho potlačení bol Ťačiv označený ako buričské mesto a následne bol vyplienený.
Po roku 1918, keď sa Rakúsko-Uhorsko rozpadlo, sa Ťačiv stal súčasťou Československa
V ďalších rokoch bol osud mesta rovnaký ako celej Podkarpatskej Rusi. Po 2. svetovej vojne sa menšia časť mesta na pravom brehu Tisy ocitla pod rumunskou správou.
Hospodárstvo.
V Ťačive je rozšírené ovocinárstvo, predovšetkým pestovanie jabĺk.
Pamiatky.
Hlavnú os mesta tvoria ulice Nezaležnosti (Nezávislosti), kde neďaleko seba ležia tri významné kostoly. Kamenný reformovaný kostol pochádza z 15. storočia, na základoch chrámu z 13. storočia. Reformovaným sa stal v roku 1556. Do roku 1944 sa tu nachádzala najväčšia maramurešská knižnica. Na konci 20. storočia vyrástla vedľa kostola reformátorská fara. Uprostred šedivej zástavby priťahuje táto nová štvorposchodová budova pozornosť okoloidúcich.
Gréckokatolícky kostol pochádza z roku 1852. V roku 1948 chrám začal slúžiť pravoslávnym, po zákaze gréckokatolíckej cirkvi. Dnes slúži opäť gréckym katolíkom. 
Rímskokatolícky kostol má v rodnom liste rok 1780. V roku 1993 bol rekonštruovaný, v hnedej farbe. 
Aktuálne sa v Ťačive stavia nový pravoslávny chrám.
S Ťačivom sú spojené posledné roky života maďarského maliara Simona Hollósyho. Ten od roku 1886 viedol mníchovskú umeleckú školu. Od roku 1904 so svojimi žiakmi pravidelne prichádzal do Ťačiva. Pred prvou svetovou vojnou presídlil do Ťačiva natrvalo. Zachoval sa dom, v ktorom žil. Hollósyho diela opatruje budapeštianska národná galéria. Pred ťačivským reformátorským kostolom nájdeme Hollósyho bustu.
V Ťačive ďalej stojí pomník spisovateľa Tarasa Ševčenka a tankistu Štefana Vajdu. Socha V. I. Lenina bola odstránená.

</doc>
<doc id="232405" url="https://sk.wikipedia.org/wiki?curid=232405" title="Chust">
Chust

Chust (; ; ; ) je mesto na Ukrajine, ležiace v Zakarpatskej oblasti. Mesto má dnes asi 32 tisíc obyvateľov. Bol historicky druhým hlavným mestom Podkarpatskej Rusi a tiež štátu Karpatská Ukrajina. Sídli tu Chustská eparchia Ukrajinskej pravoslávnej cirkvi. Je to partnerské mesto slovenských miest Lipany a Snina.
Polohopis.
Chust sa rozkladá na sútoku riek Riky a Tisy, necelých 10 km severne od hraníc s Rumunskom a cca 90 km juhovýchodne od oblastnej metropoly Užhorodu, k väčšine územia Zakarpatskej oblasti za tzv. Chustskými vrátami, v Chustskej kotline.
Dejiny.
Najstaršie dejiny a stredovek.
Prvá písomná zmienka o meste Chust je z roku 1329, kedy dostal mestské privilégiá od vtedajšieho uhorského kráľa Karola I. Róberta. Najstarší dokument, ktorý mesto Chust pripomína, je strážený v miestnom archíve a pochádza z roku 1353. Tunajší hrad však bol postavený už v roku 1090 za vlády uhorského kráľa Ladislava I. na obranu proti Kumánom. Chránil tiež obchodné cesty predovšetkým k náleziskám soli pri dnešnom meste Solotvyno, postavený bol v strategickej lokalite. Hrad bol zničený pri vpáde Mongolov do Uhorska a znovu postavený v roku 1318; podhradie sa rozvíjalo ale až po odchode Mongolov. Po nejakú dobu ho vlastnili valašskí vojvodovia. Kráľ Matej Korvín tu v roku 1458 väznil svojho strýka Michala Szilágyiho. Za Dóžovho povstania (1514) obsadili hrad miestny poddaní.
Novovek.
V roku 1526 sa oblasť stala súčasťou autonómneho Sedmohradska, roku 1546 však bola cisárom Ferdinandom I. dobytá späť. V súvislosti s reformáciou na území vtedajšieho Uhorska prešiel v polovici storočia miestny biskup aj s celou svojou vtedajšou farou pod reformovanú cirkev. Katolícki veriaci sa museli modliť pri kaplnke, pretože im boli bohoslužby v gotickom kostole odopreté.
Mesto zničili v roku 1594 Turci, avšak hrad nedobyli. 17. augusta 1703 sa hrad vzdal kurucom a bola tu vyhlásená nezávislosť Sedmohradska. Habsburgovci ho v roku 1711 dobyli späť. Vtedajší Chust navštívil aj známy turecký cestovateľ Evliya Çelebi, ktorý si všimol predovšetkým miestny hrad a porovnal ho s inou tureckou pevnosťou ("Pevnosť Iskender").
Počas Rákóciho povstania tu bola zriadená továreň na výrobu pušného prachu, ktorá slúžila povstalcom.
Dňa 3. júla 1766 bol hrad zasiahnutý bleskom a oheň ho vážne poškodil. Vzhľadom na to, že sa tu nachádzalo skladisko munície, mal blesk ničivý dopad. Vtedajšia cisárovná Mária Terézia vyslala do Chustu výpravu pod vedením svojho syna (budúceho cisára Jozefa II.) Výprava zistila, že pevnosť je v stave, kedy by musela byť znovu vystavaná. Následne padlo rozhodnutie premiestniť vojenskú posádku do Mukačeva.
Pri búrke v roku 1798 spadli aj veže a odvtedy je hrad v rozvalinách. Hradný kameň začal byť neskôr používaný ako dostupný stavebný materiál pre nové úradné budovy alebo kostol. Počas maďarizácie bolo mesto v roku 1882 premenované na Csebreny. Na mapách tretieho vojenského mapovania, ktoré vznikli v 70. a 80. rokoch 19. storočia je viditeľný Chust ako sídlo bez organizovanej uličnej siete a jasného mestského jadra. Tým sa líši od mnohých ďalších uhorských miest svojej doby. Domy netvorili bloky; jednalo sa o oddelené stavby, ktoré mali vlastné záhrady alebo polia ďalej od hlavnej cesty. Už v roku 1872 sem bola zavedená železnica, miestna riečka Chustec ešte nebola regulovaná. 
V roku 1868 tu rabín Moše Šik (1807–1879), rodák z Brezovej pod Bradlom, založil ješivu (židovskú školu). Navštevovalo ju vyše 800 študentov a bola tak najväčšia vo východnej Európe. Roku 1897 tu vznikla maďarsko-rusínska škola. Aktívne tu tiež boli židovské politické strany, rovnako ako rôzne ďalšie židovské organizácie. Nachádzali sa tu dva židovské cintoríny; starý a nový. 
V roku 1890 tu bolo napočítaných 6228 obyvateľov. 
Prvá polovica 20. storočia.
V roku 1910 mal Chust 10 292 obyvateľov, z toho 5 230 Rusínov, 3 505 Maďarov a 1 535 Nemcov. Do Trianonskej zmluvy v roku 1920 patril Uhorsku. Administratívne bol sídlom vlastného okresu a súčasťou Marmarošskej župy. Aj keď sem bola zavedená železnica, nedošlo k väčšej industrializácii. Postavený bol iba mlyn na spracovanie dreva a jedna tehelňa. V regióne bol vtedy Chust známy predovšetkým vďaka kožiarskym výrobkom.
Počas prvej svetovej vojny bolo v meste prítomných väčšie množstvo rakúsko-uhorských vojakov vzhľadom na rýchly postup ruského vojska v Haliči a obavám z ich prieniku do Karpatskej kotliny. V roku 1918 sa tu nachádzal zajatecký tábor, v ktorom boli internovaní vojaci poľských pomocných zborov. V chaose, ktorý nastal v Uhorsku v súvislosti s koncom prvej svetovej vojny, mesto uchvátila Maďarská republika rád. Konal sa tu aj zjazd maďarských Rusínov, ktorí odmietli vyslať svojich zástupcov do parlamentu v Budapešti a ktorí požadovali pripojenie regiónu k vznikajúcej Ukrajine. V lete 1919 nad Chustom prevzalo kontrolu rumunské vojsko, ale podľa Saintgermainskej zmluvy nakoniec mesto pripadlo Československu ako súčasť Podkarpatskej Rusi. Československá armáda do mesta vstúpila v máji 1920. V roku 1923 mal Chust 11 854 obyvateľov. Do roku 1927 bol súčasťou Marmarošskej župy, aj v rámci 1. česko-slovenskej republiky. 
Za prvej republiky bolo do mesta výrazne investované. Prvými úlohami, ktoré nový štát musel v tomto meste zaistiť, bola výstavba dopravných komunikácií (alebo ich úprava) a ďalej vznik nemocnice, ktorú tu zrealizoval Červený kríž. Henrich Freiwald sa o meste vyjadril so slovami „V Chustu o 10000 obyvatelích není ani slušný hotel, ani restaurace, kavárna, divadlo či jiná slušná, větší místnost!“. 
Postupne došlo k premene ekonomiky z agrárnej na agrárno-priemyselnú, vyrástla tu Česká kolónia (tiež známa ako Malá Praha, Masarykova kolónia). Tú sám Freiwald navrhol. Postavené boli aj ďalšie objekty, napr. kolónie menších domčekov na severnom okraji mesta a predovšetkým aj správne budovy, napr. dnešná Budova mestskej rady, kde po roku 1938 sídlila dočasne zemská správa. Vznikol tu aj Slovanský dom, ktorý slúžil aj ako kino. V roku 1921 tu bolo postavené gymnázium (dnes škola č. 1 Augustína Vološina). Len medzi rokmi 1926 až 1937 vzniklo okolo osemsto nových stavieb. 
Populácia sa takmer zdvojnásobila - zatiaľ čo v roku 1910 mal Chust približne desať tisíc obyvateľov, v roku 1930 to bolo už 17 883 obyvateľov, z toho 9301 Rusínov, 4537 Židov, 1490 Čechov a Slovákov, 1383 Maďarov, 732 Nemcov a 368 iných. Hranicu 20-tisíc obyvateľov Chust prekročil v roku 1937. Jan Antonín Baťa vo svojej vizionárskej knihe Budujme stát pro 40 000 000 ľudí plánoval výstavbu diaľnice z Chebu a z Čiech cez Moravu až do Chustu a Trebušian. Baťa tu tiež otvoril jeden zo svojich obchodných domov; ďalším významným objektom z tej doby bol hotel Koruna s kapacitou štyridsiatich lôžok. Počas 30. rokov však obdobie rýchleho rozvoja striedali aj rôzne krízy, napr. nepokoje robotníkov a štrajku, pretože bolo časté, že dochádzalo k oneskorovaniu výplat miezd. Nepokoje muselo potláčať československé žandárstvo. Stalo sa aj to, že cudzie lietadlo rozsypalo nad územím mesta letáky v ruštine a ukrajinčine vyzývajúce, aby miestni odmietli platiť dane. 
V závere 20. rokov 20. storočia bol v Chuste vybudovaný aj pravoslávny kostol. Stalo sa tak krátko po tom, čo tu bola zriadená pravoslávna obec. Kostol bol dokončený roku 1929. 
Nie všetko sa podarilo zrealizovať; kanalizačná sieť nebola vybudovaná po celé obdobie československej správy Chustu a jej realizácia mala byť uskutočnená až v roku 1939. 
Koncom 30. rokov 20. storočia bol v Chuste dislokovaný prápor Stráže obrany štátu pod velením podplukovníka Antonína Zemana. Tento prápor mal ku dňu 24. septembra 1938 448 mužov. Pri bojovom nasadení proti záškodníkom a pri ústupových bojoch padlo 7 mužov tohto práporu a ďalších 9 mužov bolo zranených. 
Po prvej viedenskej arbitráži v roku 1938 sa Chust stal hlavným mestom Podkarpatskej Rusi. Mesto bolo však úplne izolované od hlavných dopravných ťahov zo zvyšku Podkarpatskej Rusi, pretože tie prebiehali cez mesto Mukačevo, alebo rovinatou krajinou pri starej maďarskej hranici a Československo o ne prišlo. Československá armáda sa preto narýchlo rozhodla o výstavbu núdzovej cesty severnejšie položenou krajinou práve do Chustu. Bolo tiež nevyhnutné presťahovať všetky krajinské úrady a ďalšie organizácie, premiestnené bolo napr. aj krajinské divadlo Nová scéna. Predseda krajinskej vlády Vološin požadoval aj presun ukrajinskej univerzity do Chustu z Prahy. Podkarpatská autonómna vláda tu pripravovala prvé zasadnutie vlastného snemu - Sojmu, ktoré sa malo uskutočniť na začiatku marca 1939, avšak prezident Hácha to odmietol. Rokovanie sa tak konalo až po vyhlásení nezávislosti Podkarpatskej Rusi. 
Dňa 14. marca 1939, v predvečer rozpadu Československa a okupácie Čiech a Moravy nemeckými vojskami, práve v Chuste vyhlásil Augustín Vološin republiku s názvom Karpatská Ukrajina. Urobené tak bolo v telocvični miestneho gymnázia. Nový štát rozhodol o ukrajinčine ako úradnom jazyku a ustanovenia Novej scény ako čisto ukrajinského divadla. Ešte predtým, ale vypuklo v Chuste povstanie, keď príslušníci organizácie Karpatská Sič vstúpili do bojov s československým vojskom. V noci z 13. na 14. marca 1939 prepadlo cca 350 sičovcov československý žandársky pohotovostný oddiel, ktorý sa im však ubránil. Nemecko avizovalo, že otvorí v Chuste vlastný konzulát. 
16. marca 1939 bolo mesto nakoniec obsadené maďarskou armádou a začlenené pod Maďarské kráľovstvo. Armáda postupovala na bývalú Podkarpatskú Rus tromi smermi, východnú z nich cez Chust a ďalej na Jasiňu. Z administratívneho hľadiska sa malo stať súčasťou Marmarošskej župy. K prestrelkám a bojom dochádzalo krátko potom ešte medzi ukrajinskými ozbrojencami (Karpatskou Sičou) a maďarskými jednotkami. Maďarom sa nakoniec podarilo mesto, rovnako ako ostatné na území bývalej Podkarpatskej Rusi pacifikovať. 
V roku 1943 maďarská správa odhalila v Chuste pamätník hrdinov prvej svetovej vojny, ktorý odhalil vtedajší maďarský premiér Miklós Kállay. V rámci Maďarska bol Chust oficiálne slobodným kráľovským mestom. Bolo tu ustanovené židovské geto, kam boli nahnaní príslušníci židovskej menšiny. Bolo jedným z piatich na území bývalej Podkarpatskej Rusi. Sedem z celkového počtu ôsmich synagóg bolo zbúraných. Vzniklo v centre mesta a vymedzené bolo ulicami Izňanska, Čerehy a Košuta. 
V okolitých Karpatoch boli činní partizáni, v roku 1943 tu napr. pôsobila stodesaťčlenná skupina. Policajné a ďalšie zložky maďarského štátu tu organizovali rôzne razie a zastrelených bolo nemálo partizánov. Dňa 26. októbra 1944 bol Chust obsadený Červenou armádou. V tejto dobe tu nešla elektrina a vznikla tu ľudová milícia, ktorá používala kriminálne praktiky. Neskôr sa podieľala na zabezpečení sovietskej kontroly nad mestom a vyhnaní československých zástupcov. Toto bolo formálne potvrdené rozhodnutím z československej strany v januári 1945. Mesto sa stalo súčasťou Ukrajinskej SSR. Už v novembri sa začalo vydávanie nových regionálnych novín a o rok neskôr mal Chust obnovený štatút mesta. 
2. polovica 20. storočia.
Po druhej svetovej vojne Chust pripadol Sovietskemu zväzu, rovnako s celou bývalou Podkarpatskou Rusou. Boli tu ustanovené nové organizácie, napr. technická škola v roku 1947. V období existencie ZSSR boli v Chuste vybudované nové podniky, ktoré poskytovali prácu mnohým miestnym obyvateľom, napr. na nábytok, obuv, spracovanie ropných produktov a pod. Niektoré ďalšie závody, napr. textilný podnik spolupracovali počas obdobia existencie ZSSR s krajinami bývalého východného bloku, vrátane NDR a tiež Československa, napr. so spoločnosťou Svit. V Chuste sa tiež vyrábali vo veľkom klobúky, pretože tu stál závod na spracovanie plsti. 
Nachádzala sa tu aj elektráreň a veľký drevárenský závod. V 70. rokoch 20. storočia sa dokonca uvažovalo o výstavbe jadrovej elektrárne v priestore blízko Chustu, rozhodnutie však nepadlo. Počas sovietskeho obdobia bola otvorená škola pre zdravotné sestry, ďalej potom škola lesných špecialistov, knihovníkov a ďalších vzdelávacích inštitúcií. Medzi rokmi 1945 až 1991 sa počet obyvateľov mesta postupne zvyšoval. V polovici 60. rokov 20. storočia presiahol 25 tisíc a do roku 1991 prekonal métu tridsaťtisíc. Jediná synagóga, ktorá prežila vojnu, fungovala počas sovietskej doby ako kino.
V roku 1991 sa Chust stal súčasťou nezávislej Ukrajiny. V roku 1995 bolo rozhodnuté o privatizácii radu miestnych tovární, napr. textilného závodu a továrne Technomaš, ďalej závodu na výrobu stavebných hmôt a pod.
Súčasnosť.
V roku 2010 rada mesta udelila čestné občianstvo Stepanovi Banderovi a Romanovi Šuchevyčovi. V nasledujúcom roku bolo rozhodnutie revokované. 
V súvislosti s ruskou inváziou na Ukrajinu sa rozhodli niektoré partnerské mestá zaslať mestu Chust pomoc, napríklad Žďár nad Sázavou zaistil aj dva ojazdené autobusy. Došlo tiež k derusifikácii niektorých miestnych názvov. V súvislosti s tým bola napr. ulica Leva Tolstoja pomenovaná podľa Borisa Johnsona.
Obyvateľstvo.
V roku 2001 malo mesto Chust 31 900 obyvateľov:
28 500 (89,3%) Ukrajincov (vrátane Rusínov) 
1700 (5,4%) Maďarov 
200 (3,7%) Rusov
100 (0,4%) Rómov
Podľa prieskumu z roku 1880 v meste žilo 800 Rumunov
Kultúra a zaujímavosti.
V meste Chust sa nachádza Vlastivedné múzeum s cca 2000 exponátmi. V budove školy č. 1 sa nachádza aj školské historické múzeum. 
Na centrálnom námestí sa nachádza pamätník vojakom Červenej armády a partizánom, ktorí zomreli počas druhej svetovej vojny (v roku 2022 na ňom bola päťcípa hviezda nahradená krížom), ďalej potom antifašistickému básnikovi Dmitrijovi Vakarovovi a rusínskemu národnému buditeľovi Alexandrovi Duchnovičovi. Smerom na juh (k Chustskému hradu) sa nachádza mestský park s fontánou a detským ihriskom. Nesie názov "Hrdinov Majdanu".
Školstvo.
V meste Chust stojí celkom desať škôl, vrátane školy č. 1 Augustina Vološina (postavená v 30. rokoch 20. storočia počas Prvej československej republiky). V roku 1996 tu bola založená umelecká škola Lászla Gajdu. Je tu aj gymnázium s internátom.
Zdravotníctvo.
Na juhovýchodnom okraji mesta sa nachádza chustská okresná nemocnica, vystavaná bola na prelome 60. a 70. rokov 20. storočia.
Doprava.
Západovýchodným smerom v smere toku rieky Tisy prechádza Chustom aj železničná trať z Kráľova nad Tisou. V meste stoja celkom dve stanice, a to hlavná stanica, ktorá je umiestnená juhovýchodne od centra mesta (pri ceste smerom do Solotvyna) a potom zastávka Chust. Hlavná stanica bola v roku 2021 obnovená. Autobusová stanica je umiestnená pri hlavnej železničnej stanici. 
V rovnakom smere, ako železnica, vedie aj hlavný cestný ťah, ktorý spája všetky významnejšie mestá Zakarpatskej oblasti od západu na východ (H-09). Severne od mesta Chustu je vedený cestný obchvat. Ďalší významný cestný ťah smeruje z Chustu na sever do obce Mižhiria a ďalej do Ivanofrankivskej oblasti.

</doc>
<doc id="232423" url="https://sk.wikipedia.org/wiki?curid=232423" title="Wimbledon 2008">
Wimbledon 2008

Najtradičnejší tenisový grandslam sveta začal 23. júna 2008. Ako každý rok, je to tretí grandslamový turnaj v poradí. 
Wimbledon 2008 sa stal zaujímavým tiež preto, že to bol posledný turnaj, keď na hlavnom kurte bola naposledy strecha, ktorá nemohla byť zatiahnutá. Na rok 2009 je už v pláne úplne nová strecha, ktorú bude možné zatiahnuť. 
Najväčší favorit na víťazstvo bol pasovaný Roger Federer, ktorý bol už niekoľko rokov pred turnajom svetová jednotka. Wimbledon vyhral už päťkrát za sebou. Ženy mali favoritiek omnoho viac. Najviac prichádzali do úvahy Venus Williamsová, Maria Šarapovová a Ana Ivanovićová.
Víťaz ženskej i mužskej dvojhry získal prémiu 750 000 libier, finalisti dvojhry polovicu, 375 000 libier.
Turnajový pavúk (ženy - dvojhra).
Sestry Williamsové sa stretli už po tretíkrát na Wimbledone vo finále. Prvýkrát to bolo v roku 2002, keď zvíťazila Serena nad Venus vo dvoch setoch 7:6, 6:3. Ďalší rok si to zopakovali a opäť vyhrala Serena 4:6, 6:4, 6:2.

</doc>
<doc id="232424" url="https://sk.wikipedia.org/wiki?curid=232424" title="Anna Frielová">
Anna Frielová

Anna Louise Friel (* 12. júl 1976, Rochdale, Spojené kráľovstvo) je britská herečka, ktorá na Slovensku vošla do povedomia filmom Bathory od Juraja Jakubiska.

</doc>
<doc id="232425" url="https://sk.wikipedia.org/wiki?curid=232425" title="Anna Friel">
Anna Friel



</doc>
<doc id="232426" url="https://sk.wikipedia.org/wiki?curid=232426" title="Anna Louise Friel">
Anna Louise Friel



</doc>
<doc id="232427" url="https://sk.wikipedia.org/wiki?curid=232427" title="Anna Louise Frielová">
Anna Louise Frielová



</doc>
<doc id="232431" url="https://sk.wikipedia.org/wiki?curid=232431" title="Cena Grammy za najlepší inštrumentálny rockový výkon">
Cena Grammy za najlepší inštrumentálny rockový výkon

Cena Grammy za najlepší inštrumentálny rockový výkon (angl. Grammy Award for Best Rock Instrumental Performance) bolo ocenenie udeľované umelcom za kvalitné inštrumentálne rockové vystúpenie. Cenu udeľovala organizácia The Recording Academy v USA s cieľom „uctiť si umelecký počin, technickú odbornosť a celkovú kvalitu v hudobnom priemysle, bez ohľadu na výšku predaja a polohu v hudobných rebríčkoch“. Prvýkrát si cenu prevzal na 22. ročníku udeľovania cien Grammy v roku 1980 za skladbu „Rockestra Theme“ Paul McCartney so skupinou Wings. V rokoch 1986 – 1989, medzi 28.-31. ročníkom udeľovania cien, bolo ocenenie známe pod názvom „Best Rock Instrumental Performance (Orchestra, Group or Soloist)“. Podľa definície pre 52. ročník cien Grammy, je cena udeľovaná umelcom za „nové rockové, hardrockové, alebo metalové inštrumentálne nahrávky“.
Do roku 2011 mal najviac, t.j. šesť, ocenení Jeff Beck, trikrát získal cenu Sting, z toho dve ceny mal ako člen kapely The Police. Po dve ceny majú aj: Eric Clapton, Carlos Santana (raz ako člen skupiny Santana), The Flaming Lips, Steve Vai a bratia Jimmie Vaughan a Stevie Ray Vaughan (obidvaja po jednom raze ako časť dua Vaughan Brothers). V roku 2009 na 51. ročníku, v rámci projektu Zappa Plays Zappa (lídrom bol syn Franka Zappu, Dweezil), dostala cenu Frankova skladba „Peaches en Regalia“. Dweezil a Frank, obaja dostali niekoľko nominácií a dokonca súťažili spolu v roku 1988 na 30. ročníku o cenu súperili. Joe Satriani je rekordmanom so svojim počtom štrnástich nominácií. V roku 2012 v rámci reorganizácie cien Grammy došlo k zrušeniu tohto ocenenia. Všetky inštrumentálne nahrávky v rockovej kategórie sa dostali do novovzniknutých cien za Najlepší rockový výkon, alebo ceny za najlepší metalový/ hard rockový výkon
Držitelia cien.
 Každý rok je spojený s rokom rozhodnutia o cene Grammy.&lt;br&gt;
Vaughan Brothers pozostávajú z dvojice, ktorú tvoria Jimmie a Stevie Ray Vaughan.
Externé odkazy.
Grammy oficiálna stránka

</doc>
<doc id="232432" url="https://sk.wikipedia.org/wiki?curid=232432" title="Tatranská Bukovina">
Tatranská Bukovina

Tatranská Bukovina () je poľská obec (gmina) v Malopoľskom vojvodstve. Skladá sa z ôsmich wieś. Tri z nich, Jurgov, Repiská a Čierna hora, patrili pôvodne k slovenskému územiu. Tatranská Bukovina je historicky obývaná poľskými Goralmi, ktorí sú kultúrne blízki Slovákom. V posledných rokoch sa obec stala vyhľadávanou turistickou destináciou.

</doc>
<doc id="232433" url="https://sk.wikipedia.org/wiki?curid=232433" title="Emperor of China">
Emperor of China

Emperor of China je podmorský vulkán, nachádzajúci sa v západnej časti Bandského mora. Sopka tvorí spolu s vulkánom Nieuwerkerk podmorský chrbát (podmorský vulkanický oblúk), ktorý leží v hĺbke 2 700 až 3 100 m pod hladinou mora. Sopka je na základe výskumu z roku 1979 definovaná ako dlhodobo neaktívna, aj keď existujú záznamy o erupciách z rokov 1893 a 1927.

</doc>
<doc id="232438" url="https://sk.wikipedia.org/wiki?curid=232438" title="Berehovo">
Berehovo

Berehovo (; ; , , ; ; ) je mesto v Zakarpatskej oblasti na západnej Ukrajine pri hraniciach s Maďarskom. Žije tu 26 100 obyvateľov, prevažne Maďarov, Ukrajincov a Rusínov.
Mesto je centrom Berehovského rajónu. V dobe Uhorského kráľovstva bolo sídlom Berežskej župy. V rokoch 1918 – 1938 bolo súčasťou Česko-Slovenska. Mestom prechádza železničná trať Užhorod-Čop-Chust-Solotvyno.
Polohopis.
Mesto leží v podkarpatskej nížine, na západnom výbežku Berehovskej nížiny nad kanálom Verke, ktorý rozdeluje mesto na pravobrežnú a ľavobrežnú časť. Nachádza sa asi päť kilometrov od hraničného priechodu s Maďarskom Astej - Beregsurány a 70 km juhovýchodne od Užhorodu. Vodný kanál Verke spája rieky Boržavu a Latoricu.
Dejiny.
Najstaršie dejiny a stredovek.
Oblasť dnešného mesta bola osídlená celkom nepochybne už v dobe kamennej, čo dokladajú rôzne nálezy z okolitých archeologických prieskumov, ktoré prebiehajú od 19. storočia (ešte v čase existencie Zalitavska ich inicioval Tivadar Lehoczky. V čase sťahovania národov sa tu striedali Sarmati, Góti, Húni, Avari a Kelti V roku 1708 protestantský kňaz Ferenc Pápai Páriz tvrdil, že sa tu v období antiky nachádzala rímska osada s názvom Peregium, toto tvrdenie však nebolo nikdy ďalšími nálezmi potvrdené.
V 9. storočí sa predpokladá, že do tejto lokality prišli predchodcovia súčasných Maďarov. V roku 1845 bol pri výstavbe mosta cez kanál Verke objavený prastarý hrob najstarších uhorských bojovníkov. Okrem toho sa z najstarších období uhorských dejín nezachovalo v tejto lokalite takmer nič. Sídlo bolo totiž najskôr veľmi skoro zatienené neďalekým Boržavským hradom a okolo neho vznikajúcim podhradím. Prvá písomná zmienka je o osade s názvom Villa Lamperti pochádza z roku 1063. Zakladateľom bol vojvoda Lampert, najmladší syn uhorského kráľa Bela I. a brat Ladislava I. Svätého. V roku 1142 kráľ Gejza II. osídlil osadu saskými osadníkmi a obec bola nazývaná Szász, Lamperthszász. Do modernej maďarčiny bol názov prejatý ako Lampertháza. V rokoch 1240-1241 po nájazdoch Mongolov bola obec zničená.
Pre jeho obnovenie udelil kráľ Belo IV. v roku 1247 právo organizovať v sobotu trhy. Od roku 1271 sa stalo Lamperthszász centrom berežského komitátu (župy). V roku 1342 potom Berehovo získalo štatút slobodného kráľovského mesta a početné privilégiá. Roku 1248 je pripomínané opäť, tentoraz pod názvom Beregzaza. V roku 1396 bolo mesto darované uhorským kráľom Žigmundom Luxemburským podolskému kniežaťu Koriatovičovi a tým sa stalo súčasťou mukačevského hradného panstva. Dosídlili sa sem Nemci, ktorí tu založili tradíciu pestovania vína a ťažby zlata.
Moderná doba.
V roku 1504 sa po prvýkrát objavuje názov Beregszász. V roku 1514 tu došlo k povstaniu. Sídlo bolo opäť zničené nájazdmi Turkov v roku 1566, poľskými vojskami v roku 1657 a habsburskými vojskami v roku 1686. Roku 1649 tu žilo len 353 osôb. V prvej polovici 17. storočia bol vlastníkom sídla Juraj I. Rákóci a jeho žena Zuzana Lorántffyová. Roku 1660 ho získal rod Bátoriovcov; o dvadsať rokov neskôr potom Helena Zrínska a potom jej druhý manžel Imrich Tököli. 
Dňa 22. mája 1703 na námestí Tamás Esza vyhlásil protihabsburské povstanie. František II. Rákóci tu o nejaký čas neskôr povolal šľachtu do zbraní proti cisárovi. Po potlačení týchto rôznych vzbur cisár Karol VI. Habsburský skonfiskoval mesto vrátane majetkov rodiny Rákóciho a odovzdal ho v roku 1728 rodu Schönbornovcov. Tí si zobrali na starosť ďalší rozvoj Berehova. Napr. už v 30. rokoch 18. storočia tu bol postavený nový župný dom. V rokoch 1787 až 1788 mesto zachvátil veľký hlad.
V roku 1846 navštívil Berehovo Štefan Sečéni, ktorý cestoval po celej oblasti vtedajšieho severovýchodného Uhorska, resp. horného toku rieky Tisy. Dohliadal tu na reguláciu rieky, ktorá mala zabrániť rôznym katastrofálnym povodniam. V Berehove bol privítaný davom ľudí. Jeho návštevu pripomína od roku 1991 pamätná doska. 
Počas revolučných rokov 1848 až 1849 sa cez Berehovo sťahovala ruská cárska armáda. Roku 1857 tu žilo už vyše tri a pol tisíc ľudí. 
Na mape sa mesto objavuje ešte so starším názvom v podobe Bereghszáz. Mesto tvorilo iba niekoľko málo ulíc. Stred Berehova sa vtedy nachádzal v priestore dnešného Námestia hrdinov, ktoré však vtedy ešte neexistovalo a na jeho mieste stál iba blok domov. V meste už existoval most cez potok s názvom Verke. 
Administratívnou reformou po rakúsko-uhorskom vyrovnaní sa mesto stalo centrom okresu a roku 1869 získalo svoju samosprávu. V závere storočia tu vznikol nový župný palác podľa projektu Miklósa Ybla, ďalej boli postavené dve likérky a parný mlyn, v rokoch 1897 tu bola otvorená tehelňa. O rok neskôr bola budovaná aj elektráreň. Roku 1888 tu začala byť v prevádzke škola, ktorá bola o niekoľko rokov neskôr reorganizovaná ako gymnázium.
20. storočie.
Miestna radnica bola dokončená roku 1909 a jej architektom bol Ferenc Jablonszky. Aj napriek pokroku však bolo Berehovo odľahlejším uhorským sídlom a zaostávalo za centrálnymi časťami Zalitavska. Podľa údajov posledného rakúsko-uhorského sčítania ľudu tu bolo zistené obyvateľstvo predovšetkým maďarskej národnosti (s malou rusínskou menšinou). Z hľadiska náboženského bolo veľmi heterogénne. Zastúpení boli katolíci, protestanti, pravoslávni aj Židia.
Počas prvej svetovej vojny sa v blízkosti sídla sústreďovalo vojsko pre prípadný útok na územie Ruskom okupovaného Haliča, nakoniec ale došlo k prelomeniu frontu inde a Berehovo sa tak nestalo kľúčovým miestom bojov medzi Rakúsko-Uhorskom a Ruskom. Po podpísaní mieru medzi oboma stranami a vzniku Maďarskej republiky rád bolo riadené priamo z Budapešti.
Po Trianonskej dohode pripadlo novo vzniknutému Československu, a to aj napriek tomu, že v poslednom rakúsko-uhorskom sčítaní ľudu v roku 1910 sa 96 % obyvateľov vtedy dvanásťtisícového mesta prihlásilo k maďarskej národnosti. Po nejakú dobu tu bola zrušená samospráva a mesto riadil poverený správca; až roku 1923 bola obnovená a vrátené späť miestne zastupiteľstvo. Berehovo bolo v rámci Podkarpatskej Rusi jedným z okresných miest.
Rovnako ako do ďalších miest vtedajšej Podkarpatskej Rusi, aj do Berehova boli vykonávané nevyhnutné investície. V medzivojnovej dobe tu bolo napríklad zriadené gymnázium, ďalej potom kino s kapacitou niekoľko sto miest. Vzniklo množstvo rodinných domov a investovaných bolo aj do zdravotníctva. Miestna nemocnica, ktorá vznikla ešte za Rakúsko-Uhorska bola rozšírená a zmodernizovaná (patrila k najhoršie vybaveným na území vtedajšej Podkarpatskej Rusi). Rozvíjala sa výroba keramiky (strešnej krytiny a stavebných materiálov) a vinárstva. Miestne vinohrady patrili čo do rozlohy medzi najväčšie vo vtedajšom Československu. Postavené tu boli aj sklady a moderné bitúnky. Moderný hotel na území mesta už existoval (hotel Grand). Od roku 1928 začala jazdiť do Berehova aj pravidelná autobusová doprava. Z hľadiska obyvateľstva však bolo mesto aj naďalej z veľkej časti maďarskej; v polovici 30. rokov 20. storočia tu žilo vyše dvadsaťtisíc ľudí, len tritisíc ale boli rusínskej národnosti, zhruba rovnaký počet ľudí sa hlásil k národnosti českej alebo slovenskej. Nemalý bol aj počet Židov. V Berehove bolo dlhú dobu prítomné jazdectvo československej armády.
Mesto tiež zasiahla aj veľká hospodárska kríza, ktorá sa prejavovala v celom vtedajšom Československu. Roku 1933 bola miestna tehelňa, ktorá zamestnávala stovky ľudí, nútená uzavrieť svoje brány. 
Na jeseň roku 1938 došlo v súvislosti s Mníchovskou dohodou, kedy československá vláda odstúpila svoje západné pohraničie Nemecku, k napätiu aj v Berehove. Už v Mníchove žiadala maďarská delegácia odstúpenie Čopu a Berehova Maďarsku. Maďarská vláda žiadala územie južného Slovenska aj Podkarpatskej Rusi. Došlo k násilnostiam a na území berehovského okresu bolo vyhlásené stanné právo. V polovici októbra 1938 dochádzalo k prenikaniu maďarských jednotiek aj do okolia mesta, dochádzalo k stretom s československým vojskom. Nakoniec v rámci tzv. prvej viedenskej arbitráže bolo mesto dňa 2. novembra 1938 odstúpené s celým juhom Slovenska a Podkarpatskej Rusy Maďarsku. Maďarská armáda sem dorazila oficiálne týždeň potom. Jednou z prvých vecí, ktorú maďarská správa urobila, bolo obmedzenie práv miestnych Židov.
V roku 1944 začali v súvislosti s prevratom v Maďarsku deportácia miestnych Židov do koncentračných táborov (holokaust). Boli zhromaždení v getách, ktoré sa v Berehove nachádzali v zámockej tehelni a na Weiszovom statku. Pre zachovanie pokoja bola rozšírená správa, že budú odvezení na nútenú prácu do Kecskemétu. Ich osud pripomína pamätná doska na stene bývalej synagógy. Podľa maďarského sčítania ľudu z roku 1941 predstavovalo židovské obyvateľstvo 30 % celkového počtu obyvateľov.
Po vojne bolo súčasťou ZSSR. Dňa 26. októbra 1944 vstúpil do Berehova 4. ukrajinský front Červenej armády. Mesto bolo (rovnako ako celá bývalá Podkarpatská Rus) pripojené k ZSSR a v rámci nej k Ukrajinskej sovietskej socialistickej republiky. Uzavreté bolo maďarské gymnázium. Miestne maďarské obyvateľstvo bolo nasadené na prácu na obnove mesta, mnohokrát ale aj inde na území ZSSR pre potreby rozsiahlejšej obnovy zničenej krajiny. Po vojne bola opravená počas vojny zničená železničná trať, od roku 1946 bolo okresným mestom. Oficiálne bolo neskôr tzv. "mestom regionálneho významu", jedným zo siedmich v celej Zakarpatskej oblasti. Vzniklo tu niekoľko tovární. Kolektivizácia v poľnohospodárstve úplne zničila miestnu vinársku tradíciu. V rámci rozvoja niektorých oblastí ZSSR boli niektorí miestni občania poslaní pracovať v roku 1948 do oblasti Donbasu a v roku 1965 do Kazachstanu. V polovici 60. rokov 20. storočia malo 27 500 obyvateľov. Došlo k zmene etnického zloženia obyvateľstva. Po vojne kvôli holokaustu úplne zmizli Židia, Berehovo navyše zostalo jediným mestom v Zakarpatskej oblasti, ktoré malo ešte maďarskú etnickú väčšinu.
Nová vláda tiež využívala miestne náboženské budovy na iné, než pôvodné účely. V prípade miestnej synagógy, tá slúžila najprv ako slad a v závere 60. rokov 20. storočia bola prestavaná na kultúrny dom. Ďalšie židovské svätostánky využíval sovietsky štát na potreby iných organizácií, napr. armády. 
Roku 1957 bola k mestu pripojená neďaleká dedina Buča (maďarsky Bulcsú). 
Roku 1945 tu začali byť vydávané prvé miestne noviny. 
V roku 1991 sa mesto stalo súčasťou nezávislej Ukrajiny. Do roku 2003 tu bol umiestnený 315. motostrelecký pluk.
21. storočie.
Dňa 17. mája 2001 bol obnovený štatút Berehova ako okresného mesta. Ten deň sa oslavuje dodnes ako deň mesta. 
Vo februári 2002 tu skrachoval miestny potravinársky podnik. 
Vznik Berehovského rajónu, ktorý je na území Zakarpatskej oblasti väčšinovo maďarský, je vnímaný ako ústupok ukrajinským nacionalistom a budí obavu z možného boja miestnej menšiny za autonómiu. Maďarsko sa vyjadruje k možným zmenám jeho rozlohy alebo usporiadania. Od roku 2001 sa tu nachádza aj maďarský konzulát, (pôvodne len ako honorárny konzulát). V roku 2010 si tu otvoril europoslanec Béla Kovács za stranu Jobbik svoju poslaneckú kanceláriu, jedinú na území Ukrajiny. 
V súvislosti s ruskou inváziou na Ukrajinu v roku 2022 tu bolo v tom istom roku ešte premenovaných 14 ulíc v rámci procesu derusifikácie.
Obyvateľstvo.
V roku 2025 malo mesto 26 050 obyvateľov z veľkej časti maďarskej národnosti, v roku 2001 tu žilo celkom 26 600 ľudí, z toho 12 800 maďarskej, 10 300 ukrajinskej, 1 700 rómskej a 1 400 ruskej národnosti. Skutočný podiel Rómov však možno predpokladať, že bude pravdepodobne výrazne vyšší. Mesto je jedným z centier maďarskej menšiny na Zakarpatskej Ukrajine. Miestne ulice nesú názvy do značnej miere po významných maďarských osobnostiach (napr. Košútovo námestie, ul. Františka Rákóciho a pod.)
Do druhej svetovej vojny tu žila početná židovská menšina, ktorá mala až 30 % obyvateľov mesta. V 90. rokoch 20. storočia sa podiel maďarského obyvateľstva znížil pod 50 %. 
Počet obyvateľov mesta k 1. januáru 2019 predstavoval 23 732 ľudí. Maximálny vrchol dosiahol počet obyvateľov Berehova v roku 1992 (30 400 ľudí) a odvtedy pozvoľna a mierne klesá. 
V roku 2022 bolo rozhodnuté o rozšírení územia mesta a pripojení okolitých dedín k Berehovu. V roku 2022 žilo v meste celkom 23 325 obyvateľov.
Kultúra a zaujímavosti.
Kultúrne inštitúcie.
V centre mesta stojí mestské, resp. regionálne múzeum (ukrajinsky Музей Берегівщини). Vzniklo na základe súkromnej zbierky Ferenca Horváta, od roku 1964 je samostatným múzeom a od roku 2002 existuje v súčasnej podobe. Okrem toho sa tu nachádza v súkromnom vinárstve aj múzeum vína. 
V Berehove tiež existuje aj dom kultúry, ktorý vznikol v období existencie ZSSR. 
Maďarskej národnostnej skupine slúži Maďarské národné divadlo Gyuly Illése. Hlavnou spoločenskou organizáciou maďarského obyvateľstva je kultúrny spolok "Beregvidék".
Kultúrne pamiatky.
Medzi významnejšie stavby patrí napríklad kostol Povýšenia svätého kríža pôvodom z 12. storočia, ďalej potom gréckokatolícky kostol, ktorý bol dokončený v roku 1825, reformovaný kostol v centre mesta, alebo súdny palác zo začiatku 20. storočia. Na Košútovom námestí stojí tzv. Veľká synagóga a od centra sa nachádza tzv. Malá synagóga. Prvá uvedená mala byť vzhľadom na zlý technický stav v roku 2022 rekonštruovaná. Dlhodobo v nej sídli mestská knižnica. Ďalej sa tu nachádza Bethlenov palác vybudovaný v barokovom štýle. Medzi ďalšie významné stavby potom patrí Kubovičov palác a Mejhešov palác (obaja stoja na Tinodyho ulici). Celkom stojí v Berehove 11 kultúrnych pamiatok celonárodného významu a 15 pamiatok regionálneho významu.
Ekonomika.
Priemyselná zóna sa nachádza v blízkosti hlavnej stanice. Medzi priemyselné podniky, ktoré zamestnávajú miestne, patrí napr. továreň na konzervy, v blízkosti stanice sa tiež nachádza továreň na výrobu rádiových prijímačov (ukrajinsky радиозавод). 
V okolí sú stáčané liečivé minerálne vody, ktoré sú známe vďaka svojej slanej chuti.
Doprava.
Mestom prechádza železničná trať železničná trať Baťovo – Kráľovo nad Tisou, na ktorú je napojená jedna z vetiev úzkokoľajnej (rozchod 750 mm) Boržavskej hospodárskej dráhy (ukrajinsky Боржавська вузькоколійна залізниця). Tie sa odpájajú pri miestnej stanici a smerujú smerom na severovýchod do kopcov Karpát. 
Mesto má jednu hlavnú železničnú stanicu a ďalej zastávku Berehovo-Male na spomínanej jednokoľajke. 
Cestná doprava je zastúpená diaľničnými cestami E58 a E81. Komunikácie prechádzajú samotným stredom mesta. Berehovo nemá napojenie na diaľničnú sieť Ukrajiny ani na sieť väčších (magistrálnych) komunikácií.
Školstvo.
V Berehove sa nachádza celý rad vzdelávacích inštitúcií a škôl. Stojí tu napr. Zakarpatská maďarská vysoká škola Františka Rákóciho, Zdravotnícka škola, Lýceum Tamása Eszeho, Vysoká škola Gabriela Betlena, ďalej 9 stredných škôl, z ktorých jedno je gymnázium.
Zdravotníctvo.
Vo východnej časti Berehova sa nachádza Okresná nemocnica.
Šport a rekreácia.
V meste existuje futbalový klub, športová škola pre deti a mládež a futbalový štadión. Existujú tu aj dva kúpeľné komplexy, ktoré ťažia z prítomnosti liečivých vôd. V Berehove sa nachádza termálne kúpalisko s veľkým plaveckým bazénom. Umiestnené je na východnom okraji mesta. Okrem iného sa v strede mesta nachádza aj krytý bazén.
Externé odkazy.
Oficiálna stránka

</doc>
<doc id="232439" url="https://sk.wikipedia.org/wiki?curid=232439" title="Alive in an Ultra World">
Alive in an Ultra World

Alive in an Ultra World je koncertný dvojalbum Steve Vaia, nahraný počas "The Ultra Zone world tour" od 27. januára do 21. apríla 2000 a vydaný v roku 2001. Skladby na tomto albume boli napísané špeciálne pre krajiny, v ktorých Steve Vai práve koncertoval. Steve ich napísal počas zvukových skúšok a nenachádzajú sa na žiadnom albume Steve Vaia. Iba skladba „Whispering a Prayer“, ktorá je na albume "".

</doc>
<doc id="232440" url="https://sk.wikipedia.org/wiki?curid=232440" title="Alive In An Ultra World">
Alive In An Ultra World



</doc>
<doc id="232443" url="https://sk.wikipedia.org/wiki?curid=232443" title="Tenis na Letných olympijských hrách 2008">
Tenis na Letných olympijských hrách 2008

Tenisový turnaj na Letných olympijskych hrách 2008 v Pekingu prebiehal od 10. augusta do 17. augusta. Uskutočnil sa v Olympic Green Tennis Centre. Hralo sa na tvrdom povrchu DecoTurf II.
Štadión.
Kapacita:
Pravidlá.
Tenisový turnaj je klasického vyraďovacieho typu, aký poznáme z turnajov ATP, resp. WTA. Súťažiaci, ktorí prehrali v semifinále sa stretli v zápase o 3. miesto.
Zápasy sa hrali na dva víťazné sety, až na mužské finále (dvoj- aj štvorhra) kde sa hralo na 3 víťazné sety. Tiebreak sa v rozhodujúcom sete nehrá.
Kalendár.
Pozn.: časy sú uvedené v miestnom (tzn. pekinskom) čase (+8 UTC / +6 SELČ)

</doc>
<doc id="232457" url="https://sk.wikipedia.org/wiki?curid=232457" title="3M6 ŠMEL">
3M6 ŠMEL



</doc>
<doc id="232458" url="https://sk.wikipedia.org/wiki?curid=232458" title="Tenis na Letných olympijských hrách 2008 – dvojhra mužov">
Tenis na Letných olympijských hrách 2008 – dvojhra mužov

Mužská časť tenisového turnaja na olympijských hrách 2008 prebiehala od 10. do 17. augusta. Hralo sa na 2 víťazné sety, vo finále na 3. V rozhodujúcom sete nebol možný tiebreak.
Medailisti.
 1. Rafael Nadal
 2. Fernando González
 3. Novak Đoković

</doc>
<doc id="232460" url="https://sk.wikipedia.org/wiki?curid=232460" title="Hospodársky rast">
Hospodársky rast

Hospodársky rast alebo ekonomický rast alebo rast je:
V obidvoch prípadoch sa rast najčastejšie meria ako zmena hospodárskej výkonnosti, ktorá sa zas najčastejšie meria pomocou ukazovateľov celkovej produkcie štátu ako sú hrubý domáci produkt (HDP) alebo hrubý národný produkt (HNP) alebo národný dôchodok a podobne. Ak životnú úroveň meriame pomocou produkcie štátu, tak v prípade a) je hospodársky rast inými slovami definovaný ako zmena objemu produkčných kapacít, čiže zmena produkčného potenciálu, čiže rast potenciálneho produktu, zatiaľ čo v prípade b) definícia zahŕňa aj rast v dôsledku len zmeny vyťaženosti produkčných kapacít, teda krátkodobé fluktuácie skutočného produktu.
V súčasnosti sa hospodársky rast najčastejšie chápe ako zmena HDP (v prípade a) len zmena potenciálneho HDP) štátu či vymedzeného územia.

</doc>
<doc id="232461" url="https://sk.wikipedia.org/wiki?curid=232461" title="Ekonomický rast">
Ekonomický rast



</doc>
<doc id="232463" url="https://sk.wikipedia.org/wiki?curid=232463" title="Michelle Perryová">
Michelle Perryová

 
 
Michelle Perryová (* 1. máj 1979, Los Angeles, Kalifornia, USA) je atlétka, venujúca sa behu na 100 m cez prekážky. Je dvojnásobnou majsterkou sveta v tejto disciplíne z rokov 2005 a 2007.
Vrcholové podujatia.
Helsinky 2005.
Na MS v atletike 2005 vyhrala časom 12,66 s s náskokom 10 stotín sekundy pred druhou Delloreen Ennisovou-Londonovou.
Osaka 2007.
Na MS v atletike 2007 získala zlatú medailu časom 12,46 s, pričom mala veľmi dobrú štartovú reakciu (0,105). Na druhú Perdita Felicienovú mala náskok tri stotiny sekundy.

</doc>
<doc id="232466" url="https://sk.wikipedia.org/wiki?curid=232466" title="Omar Bradley">
Omar Bradley

Omar Nelson Bradley (* 12. február 1893, Clark, Missouri, USA – † 8. apríl 1981, New York) bol vysokým dôstojníkom Armády Spojených štátov počas druhej svetovej vojny a po nej, pričom dosiahol hodnosť armádneho generála. Bol prvým predsedom Zboru náčelníkov štábov a dohliadal na tvorbu politiky Ozbrojených síl USA v kórejskej vojne.
Životopis.
Mladosť a raná kariéra v armáde.
Narodil sa ako syn farmára. Do armády vstúpil v roku 1911 a po absolvovaní United States Military Academy vo West Pointe si zvolil službu v pechote. Bol najprv pridelený k 14. pešiemu pluku. V roku 1915 slúžil na hraniciach medzi Mexikom a Spojenými štátmi, ktorú bolo potrebné brániť počas mexickej občianskej vojny. Keď sa Spojené štáty v apríli 1917 zapojili do 1. svetovej vojny, bol povýšený na kapitána a poslaný strážiť medené bane Butte v Montane, ktoré boli považované za strategicky dôležité.
Dňa 28. decembra 1916 sa oženil s Mary Elizabeth Quayle. V mierovej armáde postupoval v hodnostnom rebríčku pomaly.
V medzivojnovom období vyučoval a sám študoval. Od septembra 1919 do septembra 1920 pôsobil Bradley ako odborný asistent vojenskej vedy na South Dakota State College (teraz University) v Brookings, Južná Dakota. V rokoch 1920 až 1924 vyučoval Bradley matematiku na Vojenskej akadémii vo West Pointe. V roku 1924 bol povýšený na majora a absolvoval pokročilý kurz pechoty vo Fort Benning v štáte Georgia. Po krátkej službe na Havaji bol Bradley v rokoch 1928–29 vybraný na štúdium na veliteľstve a škole generálneho štábu americkej armády vo Fort Leavenworth v Kansase.
Od roku 1929 Bradley opäť vyučoval vo West Pointe, v roku 1934 študoval na U.S. Army War College. Bradley bol povýšený na podplukovníka 26. júna 1936 a pracoval na ministerstve vojny. Po roku 1938 bol priamo podriadený náčelníkovi štábu americkej armády Marshallovi.
Druhá svetová vojna.
Po začiatku druhej svetovej vojny do bojov zasiahol až začiatkom roku 1943 po operácii Torch. Najprv bol poverený vedením VIII. zboru, ale do tejto funkcie nenastúpil, pretož bol vyslaný do Severnej Afriky, kde nastúpil ako zástupca Georgea S. Pattona do bojmi poznačeného a demoralizovaného II. zboru. Bradley neskôr nastúpil na Pattonove miesto a viedol boje v závere Tuniskej kampane v apríli a máji 1943. Následne viedol tento zbor v rámci Pattonovej 7. armády pri vylodení na Sicílii v júli toho istého roku.
Počas príprav operácie Overlord bol Bradley vymenovaný za veliteľa americkej 1. armády, ktorá spolu s britskou 2. armádou tvorila Montgomeryho 21. armádnu skupinu. Bradley sa podieľal na detailnom plánovaní vylodenia na pláži Omaha, neskôr počas bitky velil aj jednotkám vylodeným na pláži Utah. Na začiatku vylodenia riadil operácie z paluby krížnika USS Augusta. Na pevninu sa dostal až 10. júla 1944. Neskôr sa podieľal na plánovaní operácie Cobra, čo bol krycí názov Spojeneckého prieniku z Normandie hlbšie do vnútrozemia Francúzska. Na konci bojov v Normandii bol poverený vedením 12. armádnej skupiny, pod ktorú spadala Pattonova 3. armáda a 1. armáda, ktorú po Bradleym prebral generál Hodges. Do augusta mala 12. armádna skupina 900 000 mužov a zahŕňala jednotky 4 armád. Po nemeckom protiútoku pri Mortain, tvorili Bradleyho jednotky južnú časť klieští, ktoré udreli na oblasť Falaise, kde bola v dôsledku spojeneckej ofenzívy prišla nemecká 7. a 5. tanková armáda o veľké množstvo techniky a živej sily. Niektorí kritizujú jeho neschopnosť rýchlo uzavrieť obkľúčenie medzi Falaise a Argentan, čo predĺžilo vojnu na západnom fronte.
Pri riešení otázky ďalšieho spojeneckého postupu presadzoval útok na do Sárska a Porúria. Eisenhower sa však nakoniec priklonil k realizácií Montgomeryho riskantnej operácie Market Garden, pre ktorú Spojenci sústredili aj väčšinu svojich zásob. Bradleyho 12. skupina, najväčšia spomedzi Spojeneckých armádnych zoskupení, bola ponechaná na najširšom úseku frontu od Holandska po Lotrinsko, na úseku považovanom za druhoradý. Počas ťažkých bojov v oblasti mesta Aachen a bitky o Hürtgensky les, Hodgesova 1. armáda stratila 24 000 mužov, južnejšie bola Pattonova 3. armáda zatiahnutá do zdĺhavých bojov v okolí Metz. Zatiaľ čo sa Bradley sústredil na tieto dve bojiská, pripravili Nemci prekvapivú ofenzívu na zdanlivo tichom úseku v Ardenách.
V dôsledku nemeckej ofenzívy v Ardenách sa 1. armáda ocitla odrezaná od zvyšku svojej armádnej skupiny a bola napriek protestom Bradelyho podriadená Montgomeryho 21. armádnej skupine. Bradley pod tlakom nemeckých síl, ktoré prenikli hlboko za jeho línie, musel odpútať Pattonovu 3. armádu, bojujúcu v Sársku a zaútočiť ňou z juhu na postupujúce nemecké vojská. Pattonovi sa podarilo prelomiť obkľúčenie okolo Bastogne.
V marci 1945 viedol úspešnú operáciu Veritable a operáciu Grenade, počas ktorej spojenecké vojská prenikli cez Rýn do Porúria. Najmä vďaka rýchlemu postupu sa americkým jednotkám podarilo získať nezničený most cez Rýn pri Remagene a rýchlo vybudovať predmostia na druhej strane. Pri obkľučovacej operácii v Porúrí bolo zajatých asi 300 000 Nemcov. Americké vojská sa následne stretli v polovici apríla so Sovietmi na rieke Labe. Začiatkom mája 1945 pozostávala Bradleyho 12. armádna skupina z 4. armád (1., 3., 9. a 15.), ktoré mali dovedna asi 1,3 milióna mužov.
Bol starostlivým veliteľom, ktorý ukázal skutočný záujem o plánovanie a logistiku, na rozdiel od mnohých temperamentnejších amerických vysokých dôstojníkov bol známy ako zdvorilý a slušný človek.
Povojnové obdobie.
Po vojne ho povýšili na armádneho generála. Ako predseda Spojeného výboru náčelníkov štábov uskutočňoval politiku studenej vojny – zatlačovanie ZSSR. Bol proti rozšíreniu kórejskej vojny do Číny. V roku 1951 vydal knihu svojich pamätí "Príbeh vojaka" ("A Soldier's Story"). 1. decembra 1965 zomrela jeho žena Mary na leukémiu. Ondelho na to 12. septembra 1966 sa oženil s Esther Dorotou Buhlerovu, s ktorou žil až do svojej smrti.
Vo vietnamskej vojne bol jediným z najstarších politikov, ktorí radili prezidentovi Lyndonovi B. Johnsonovi v otázkach taktiky a stratégie.
Medzi jeho posledné vystúpenia na verejnosti patrila inaugurácia u prezidenta Reagana 20. januára 1981. Zomrel 8. apríla 1981, je pochovaný na Arlingtonskom národnom cintoríne vedľa svojich dvoch manželiek.

</doc>
<doc id="232467" url="https://sk.wikipedia.org/wiki?curid=232467" title="Adam Trajan Benešovský">
Adam Trajan Benešovský



</doc>
<doc id="232468" url="https://sk.wikipedia.org/wiki?curid=232468" title="Odchod Ukrajincov za prácou do Tretej ríše">
Odchod Ukrajincov za prácou do Tretej ríše

Odchod Ukrajincov za prácou do Tretej ríše bol proces odchodu a neskôr i násilného presunu ekonomicky činného obyvateľstva Ukrajiny, ktorá bola okupovaná nacistickými vojskami do Tretej ríše. Pôvodne boli Ukrajinci príjmaní pri dobrovoľných náboroch. Po mobilizácii ďalších Nemcov do armády, najmä po porážke pri Stalingrade, ochabnutí záujmu o prácu v okupovaných krajinách, a najmä po prechode Nemecka do stavu totálnej vojny sa však nábor zmenil na násilnú deportáciu a nútenú prácu. Tento proces bol súčasťou totálneho nasadenia (Totaleinsatz) a týkal sa jednak bežných prác v priemysle a poľnohospodárstve, tak aj otrockých prác, kde dochádzalo k vysokému počtu úmrtí.
Spočiatku mnoho Ukrajincov samých prejavilo záujem pracovať mimo svojej vlasti v Tretej ríši, pretože chceli získať odbornú kvalifikáciu a zachrániť sa pred ťažkými podmienkami vo svojej vlasti, ktorá vtedy bola okupovanou krajinou na okraji vojnovej oblasti. V dôsledku zmien vyvolaných vojnou v samotnom Nemecku, sa podmienky takto zamestnaných ľudí prudko zhoršovali. Po tom, čo začali prenikať na verejnosť správy o tom ako Nemci kruto zaobchádzajú s pracovnou silou z východných krajín a aký plat za svoju odvedenú prácu títo pracovníci dostávajú, záujem o ňu rýchlo ochladol. Bolo to však v období, kedy bola pracovná sila v Nemecku kvôli odchodu mužov na front najžiadanejšia. Nacisti preto prikročili k násilnému odsunu, ktorému sa spoločne s ďalšími nábormi pre prácu v Nemecku, snažila väčšina Ukrajincov vyhnúť. 
Po lete 1943 začali nemecké vojská pri ústupe z okupovaných oblastí ZSSR aplikovať taktiku spálenej zeme. Tú po prvýkrát, napríklad v oblasti povodia Dnepra práve na Ukrajine, spojili s masívnym násilným odsunom obyvateľstva.
Krutosť nacistických najvyšších predstaviteľov na Ukrajine (ale aj v ďalších okupovaných oblastiach ZSSR) sa naplno prejavila vo vzťahu k mestskému obyvateľstvu a inteligencii, ku ktorým sa dostávalo čím ďalej tým menej potravín. Výsledkom tohto ťahu bol hladomor, na následky ktorého sa ľudia začali z miest sťahovať na dedinu. Navyše príslušníkov inteligencie začal šéf SS Heinrich Himmler vo veľkom likvidovať. Okrem zastavenia prísunu potravín do miest Nemci kontrolovali aj ukrajinské školstvo; doterajšiu 12 ročnú dochádzku znížili na tri roky s odvovodnením, že sú pre Ukrajincov viac ako dostatočné. Zmeny nastali aj v spoločenskom živote Nemcov a Ukrajincov. Aby sa zistilo, kto je voči komu nadriadený, nacisti zriadili v mestách miesta, kde sa ukrajinské obyvateľstvo mohlo slobodne pohybovať (niečo podobné ako geto). (Dokonca bolo presne určené, v ktorej časti električky sa môžu Ukrajinci viezť!)

</doc>
<doc id="232474" url="https://sk.wikipedia.org/wiki?curid=232474" title="Live in London (Steve Vai)">
Live in London (Steve Vai)

Live In London je koncertný album Steve Vaia. Obsahuje 12 skladieb, ktoré Steve osobne vybral z nahrávok koncertu v Astórii v Londýne v decembri 2001. Rovnaké skladby sú aj na vydanom DVD z tohoto koncertu, nazvanom "Live at the Astoria".

</doc>
<doc id="232475" url="https://sk.wikipedia.org/wiki?curid=232475" title="Slavonski Brod">
Slavonski Brod

Slavonski Brod (staršie alebo zriedkavejšie slovenské názvy: "Slavónsky Brod", "Slavonský Brod", "Brod na Sáve") je mesto vo východnom Chorvátsku. Nachádza sa v ňom riečny prístav na rieke Sáva, mesto je centrom Brodsko-posávskej župy v Slavónskom regióne. 
Nachádza sa juhovýchodne od hlavného mesta Záhrebu. Má vyše 60 tisíc obyvateľov (61 283 podľa údajov z roku 2007, 64 614 podľa sčítania v roku 2001) a je tak 6. najväčším mestom v Chorvátsku. Rozkladá sa na ploche . 

</doc>
<doc id="232476" url="https://sk.wikipedia.org/wiki?curid=232476" title="Jana I. Navarrská">
Jana I. Navarrská

Jana I. Navarrská (* 14. január 1273, Bar-sur-Aube, Francúzske kráľovstvo – † 4. apríl 1305, Vincennes) bola grófka zo Champagne a navarrská kráľovná (1274 – 1305), francúzska kráľovná (1285 – 1305).
Život.
Jej rodičmi boli gróf Henrich III. zo Champagne a Brie, neskorší kráľ Henrich I. Navarrský a Blanka z Artois. Po smrti kráľa v roku 1274 došlo v Navarrsku k vnútorným nepokojom, takže Jana a jej matka sa zverili pod ochranu svojho príbuzného francúzskeho kráľa Filipa III. Ten vpochodoval aj so svojim vojskom do Navarrska a obnovil poriadok. Janu ďalej vychovávali v Paríži spolu s Filipovými synmi.
Dňa 16. augusta 1284 zosobášil Filip Janu so svojim synom Filipom Pekným. Týmto Francúzsko získalo všetky dedičné územia Navarrska a Champagne. Po smrti Filipa III. bola spolu s manželom v Remeši korunovaná.
Napriek tomu, že ich manželstvo bolo dohodnuté ako protislužba za vojenský zásah Francúzska, zdalo sa byť šťastné. Jana sprevádzala svojho manžela na cestách po kráľovstve, ale nemala naňho temer žiaden politický vplyv. Namiesto toho sa intenzívne zaoberala správou svojich zdedených území. V roku 1304 založila v Paríži Collège de Navarre.
Jana Navarrská zomrela v roku 1305 vo Vincennes, pochovali ju v kláštore Couvent des Cordeliers.
Rodina.
Jana Navarrská a Filip IV. mali 7 detí:

</doc>
<doc id="232478" url="https://sk.wikipedia.org/wiki?curid=232478" title="Sound Theories Vol. I &amp; II">
Sound Theories Vol. I &amp; II

Sound Theories Vol. I &amp; II zachytáva legendárneho gitaristu Steve Vaia pri spolupráci s Netherlands Metropole Orchestra (Holandský Metropolitný orchester). Dvojdiskový album sa zameriava na raritný materiál, vybraný z piatich európskych koncertov, nahrávok zo štúdia a zo zvukových skúšok od polovice roku 2004 do roku 2005.
"Volume I" zachytáva hru Steve Vaia s orchestrom, ktorý už pracoval s uznávanými umelcami po celom svete, ako sú napr. Mike Keneally, Terry Bozzio, Tony Bennett, Natalie Cole, Nancy Wilson, Yellowjackets. Spoločne dávajú Vaiovým skladbám „nový život“.
"Volume II" obsahuje pre orchester kompozične upravené skladby Steve Vaiom. Napr. „Shadows and Sparks” a „Bledsoe Bluvd.”
Externé odkazy.
Steve Vai - For The Love Of God

</doc>
<doc id="232483" url="https://sk.wikipedia.org/wiki?curid=232483" title="Omar N. Bradley">
Omar N. Bradley



</doc>
<doc id="232484" url="https://sk.wikipedia.org/wiki?curid=232484" title="Omar Nelson Bradley">
Omar Nelson Bradley



</doc>
<doc id="232486" url="https://sk.wikipedia.org/wiki?curid=232486" title="3,4-metylendioxy-N-metylmetamfetamín">
3,4-metylendioxy-N-metylmetamfetamín



</doc>
<doc id="232487" url="https://sk.wikipedia.org/wiki?curid=232487" title="Svätá Alžbeta">
Svätá Alžbeta

Svätá Alžbeta môže byť:

</doc>
<doc id="232488" url="https://sk.wikipedia.org/wiki?curid=232488" title="Alžbeta Uhorská (manželka Bedřicha)">
Alžbeta Uhorská (manželka Bedřicha)

Alžbeta Uhorská , tiež Eliška Uhorská, (* 1144/1145 – † 12. január po 1189) bola česká kňažná ako manželka kniežaťa Bedřicha.
Pôvod.
Bola dcérou uhorského kráľa Gejzu II. a Eufroziny Kyjevskej, pochádzala z rodu Arpádovcov. Dvaja z jej bratov sa stali uhorskými kráľmi: Štefan III. (1162 – 72) a Belo III. (1172 – 96). Neskoršia kráľovná Konštancia Uhorská, manželka Přemysla Otakara I., bola dcérou Belu III. a teda Alžbetinou neterou.
Česká kňažná.
Za neskoršieho kniežaťa Bedřicha sa Alžbeta vydala zrejme roku 1157, už v čase panovania jeho otca Vladislava II. Českou kňažnou sa stala po prvýkrát v roku 1172, ale už o deväť mesiacov neskôr po Bedřichovom zosadení odišla za svokrom a svokrou do Durínska.
V roku 1178 sa Bedřichovi naskytla nová šanca a s podporou cisára Barbarossu, pri ktorého dvore sa zdržoval, sa znova stal kniežaťom. Keď Bedřich odišiel na dvorský snem do Würzburgu v roku 1179, zveril svojej žene správu Čiech. Sotva však odišiel, zosadený Soběslav II. sa pokúsil dobyť Prahu. Tú však Alžbeta obránila. Bedřich sa vrátil do krajiny a aj keď bol porazený pri Loděnici, s podporou Konráda II. Ota, ktorú snáď pomáhala zaistiť aj kňažná, bitku v Prahe nakoniec vyhral. Po bitke dala Alžbeta postaviť na mieste boja kostol Jana Evangelisty Na bojišti.
Emancipovaná kňažná na kniežacie listiny pripájala svoju pečať a bola Bedřichovym radcom. Napriek tomu však ich vláda úspešná nebola, pretože postupne sa český štát rozpadol na Čechy, Moravu a pražské biskupstvo.
Roku 1184 uhájila Alžbeta Pražský hrad znovu, proti bratovi Soběslava II. Václavovi. Bedřich Václava s pomocou svojho brata Vojtecha a rakúskeho vojvodu Leopolda V. z Čiech vytlačil.
Po Bedřichovej smrti v roku 1189 žiadala Alžbeta od Konráda II. olomoucký údel, inak mu odmietala Pražský hrad vydať. Konrád súhlasil, ale hneď ako sa ocitol na hrade, svoje rozhodnutie zmenil. Nekrológium kláštora v Doksanoch uvádza, že kňažná Alžbeta zomrela 12. januára, nie však ktorého roku.
Začiatkom 21. storočia sa Alžbeta stala jednou z postáv historických románov spisovateľky Ludmily Vaňkovej "Příběh mladšího bratra", "Kdo na kamenný trůn" a "Cestou krále".

</doc>
<doc id="232489" url="https://sk.wikipedia.org/wiki?curid=232489" title="TV LUX">
TV LUX

TV LUX je katolícka televízia, ktorá na Slovensku začala vysielať 4. mája 2008. Televízia LUX je spoločným projektom produkčného štúdia Filmstory (kedysi Lux Communication) a Konferencie biskupov Slovenska.
Televízia LUX sídli v Bratislave na Prepoštskej 5, pobočky má v Banskej Bystrici a v Prešove.
Vysielanie.
Jej vysielanie je od začiatku dostupné cez internet, satelit ASTRA 3B - 23,5° a káblovú televiziu. Licenciu pre satelitné vysielanie vlastní od začiatku marca 2008. Televízia je aj v ponuke Digi TV, Magio Sat, Skylink a možno ju sledovať aj cez mobilné zariadenia. Je prístupná aj cez celoplošné DVB-T2 v 1. multiplexe (avšak najprv bolo vysielanie prístupné iba cez lokálne multiplexy). Od roku 2017 vysiela TV LUX 24 hodín denne. Program je zostavený tak, aby zasahoval všetky vekové kategórie. V programovej štruktúre televízie sa nachádzajú publicistika a spravodajstvo, mládežnícke a hudobné bloky, relácie pre deti, dokumenty, vzdelávacie relácie, svedectvá, relácie o viere, prenosy z Vatikánu a iných miest.
Vznik.
Televízia LUX vznikla odštiepením Studia LUX od spoločného projektu česko-slovenskej televízie TV Noe/TV LUX, ktorý bol založený v Česku a pôvodne produkoval česko-slovenské vysielanie (jeho slovenskú časť produkovalo práve Studio LUX). K rozštiepeniu a ukončeniu spolupráce viedol fakt, že TV Noe je orientovaná viac ekumenicky a podľa názoru KBS produkovala a vysielala aj programy, ktoré boli v rozpore s katolíckym učením. Tiež požadovala zaplatenie odvysielaných slovenských príspevkov. Slovenská strana tvrdí, že potom prišla pred čisto vlastným projektom s návrhom, aby sa televízia formálne osamostatnila a napevno si rozdelila vysielací čas na jednom kanále, ale česká strana vraj túto možnosť odmietla. TV LUX tiež predtým spolupracovala so Slovenskou televíziou, pre ktorú produkovala napr. reláciu "Lumen 2000" a produkovala hitparádu kresťanských hudobných videoklipov "Poltón".
Projekt televízie je v súčasnosti dielom dvoch spoločníkov: produkčného štúdia Filmstory (niekdajšie "Lux Communication") a Konferencie biskupov Slovenska.
Majitelia a vedenie.
Od 30. decembra 2011 Saleziáni don Bosca prestali byť spoločníkom a tak súčasnými majiteľmi sú Konferencia biskupov Slovenska (60 %) a LUX communication (40 %).
V januári 2010 (po dvadsiatich mesiacoch od vzniku 4. mája 2008) odišiel z vedenia TV LUX Marek Poláček, ktorého nahradil šéf vydavateľstva Don Bosco Dárius Anton Hatok. Súčasným konateľom (od 9. júla 2013) je Tomáš Straka. Programovým riaditeľom TV LUX je Ondrej Chrvala a riaditeľom Klubu priateľov Benjamín Kosnáč.
Cinelux a Klasfolk.
Televízia LUX spustila na Štedrý deň v roku 2023 katolícku streamovaciu službu CineLUX, ktorá obsahuje najnovšie katolícke filmy, dokumentárne snímky, relácie z vysielania TV LUX, ale aj pôvodnú slovenskú tvorbu. 
V roku 2023 vznikla spolupráca medzi TV LUX a skupinou Klasfolk, ktorá sa stala rezidenčným súborom televízie. Klasfolk vznikol na východnom Slovensku, vedie ho spevák Peter Cyprich a pod záštitou TV LUX vydali v roku 2023 CD album "K nebesiam dnes zaleť pieseň." Koncertnú činnosť kapely zastrešuje TV LUX.
Relácie, šou a seriály.
GU100.
GU100 je detská televízna relácia, jej cieľom je priniesť zábavu a poučenie pre deti prostredníctvom kresťanských hodnôt. Program kombinuje zábavné prvky s výchovnými témami, ktoré sú prispôsobené detskému veku a chápaniu. Hlavnými protagonistami sú moderátorka Verka a baran Gusto, ktorí deťom sprostredkúvajú rôzne príbehy, hry a aktivity.
Každá epizóda má svoj tematický okruh, ktorý sa dotýka bežných situácií z detského života, pričom sa vždy spája s kresťanskými hodnotami, ako sú láska, priateľstvo, odpustenie a úcta. Relácia je určená pre deti vo veku od 5 do 12 rokov a motivuje ich k objavovaniu sveta cez oči viery.
GU100 si získala obľubu medzi detskými divákmi aj vďaka svojmu pozitívnemu a edukatívnemu prístupu. Vysiela sa každý týždeň na TV LUX a epizódy sú dostupné aj na YouTube.
Zdroj.
__INDEXOVAT__

</doc>
<doc id="232491" url="https://sk.wikipedia.org/wiki?curid=232491" title="Izabela Aragónska">
Izabela Aragónska

Izabela Aragónska (zriedkavo aj Alžbeta Aragónska) môže byť:

</doc>
<doc id="232498" url="https://sk.wikipedia.org/wiki?curid=232498" title="The 7th Song">
The 7th Song

The Seventh Song je prvý výberový album Steve Vaia, ale nanešťastie je štandardným tzv. "greatest hits" alebo "best of" albumom. Perličkou je, že každá skladba na tomto albume, je v poradí siedma na albume z ktorého pôvodne pochádza. Siedma skladba na každom Vaiovom albume je myslená ako veľmi emotívna a dobre skĺbená skladba. Aj keď sa skladba „Christmas Time is Here“ nenachádza na žiadnom Vaiovom albume, je takisto siedma v poradí, avšak na vianočnej výberovke z roku 1996 "Merry Axemas".

</doc>
<doc id="232500" url="https://sk.wikipedia.org/wiki?curid=232500" title="The Secret Jewel Box">
The Secret Jewel Box

The Secret Jewel Box je zberateľský box, ktorý vydal americký gitarista Steve Vai. Box obsahuje kolekciu 10tich CD. Ide o rarity, soundtracky a tvorbu počas pôsobenia Steve Vaia s Frankom Zappom a v skupine Alcatrazz. Doteraz vyšlo 6 albumov. Zvyšné budú vydávané postupne.

</doc>
<doc id="232506" url="https://sk.wikipedia.org/wiki?curid=232506" title="OpenTTD">
OpenTTD

OpenTTD je open source klon hry Transport Tycoon Deluxe, ktorý vznikol pomocou spätného inžinierstva pôvodného kódu. Hra funguje v prostredí takmer všetkých hlavných operačných systémov, napríklad Linux, Microsoft Windows, macOS a iné (medzi podporované operačné systémy však nepatrí DOS, pre ktorý bola určená pôvodná hra). To je umožnené využitím multiplatformovej knižnice SDL určenej pre multimediálne aplikácie. Hra používa vlastnú grafiku (OpenGFX), dá sa však importovať aj staršia grafika z originálnej hry. Okrem grafiky bola vytvorená aj nová hudba a zvuky (OpenSFX a OpenMSX).
OpenTTD prevzal mnohé vlastnosti originálnej hry, ale v mnohých ohľadoch ich vylepšil. Medzi nové vlastnosti patrí hlavne:
Niektoré vylepšenia boli prijaté z rozšírenia pôvodnej hry TTDPatch, ktoré je taktiež šírené pod licenciou GNU GPL. 
Vzhľadom k spôsobu vývoja (hlavne spätný preklad súborov originálnej hry) je právny stav projektu sporný. Pôvodnú hru vydalo vydavateľstvo Microprose. To niekoľkokrát zmenilo majiteľa, vlastníkom boli spoločnosti Hasbro a Infogrames (dnes premenované na Atari). Vo všeobecnosti sa má za to, že práva k hre momentálne drží práve Atari, to sa však o ich uplatňovanie v súčasnosti nijak nezajíma.

</doc>
<doc id="232508" url="https://sk.wikipedia.org/wiki?curid=232508" title="Ladislav Škultéty-Gabriš">
Ladislav Škultéty-Gabriš

Ladislav Škultéty-Gabriš alebo Ladislav Škultéty-Gábriš (* 27. jún 1738, Mojtín, vtedy Uhorsko ako súčasť habsburskej monarchie† 19. august 1831, Sânnicolau Mic [= Svätý Mikuláš, dnes súčasť Aradu], Rumunsko) bol uhorský vojak habsburskej armády, husár, jeden z najdlhšie slúžiacich vojakov histórie vojenstva sveta.
Životopis.
Narodil sa 27. júna roku 1738 v Mojtíne. Už ako 12-ročný sa v roku 1750 stal dobrovoľníkom v armáde. Väčšinu svojho života pôsobil v husárskom pluku. Jeho vojenská kariéra sa začala počas sedemročnej vojny. Prvá bitka, ktorej sa zúčastnil bola pri Lovosiciach. Počas svojho života bol trikrát zranený. Po prvýkrát utrpel zranenie v bitke pri Kolíne. V roku 1768 bol jeho pluk rozpustený a prešiel do husárskeho pluku grófa Baranya, kde pôsobil až do konca svojho života. V roku 1775 sa stal vicekaprálom, v roku 1778 kaprálom. V roku 1790 bol povýšený na strážmajstra a stal sa i zástavníkom pluku. Počas rokov 1787 až 1791 sa Gabriš zúčastnil vojny proti Turkom. Ako 77-ročný sa zúčastnil vojenskej výpravy do Ruska. Ladislav Škultéty-Gabriš bol v armáde 81 rokov a zúčastnil sa za toto obdobie 22 vojenských ťažení. Zvlášť sa vyznamenal pri dobytí Berlína v sedemročnej vojne (v rokoch 17561763) a pri obliehaní Belehradu (v rokoch 17891790). Bol držiteľom dvoch významných vojenských vyznamenaní: Striebornej medaily za hrdinstvo a delového kríža. Svojimi činmi a enormne dlhou službou v armáde sa stal ako „večný vojak“ známym v celej rakúskej armáde. Je jedným z hrdinov románov Jána Martiša: "Cisársky večný vojak" a "V službách štyroch cisárov". Podľa všetkého bol najdlhšie slúžiacim vojakom v histórii. Zomrel v Arade, kde bol aj pochovaný. V roku 2006 boli jeho pozostatky prevezené do rodnej obce, kde má postavený aj pamätník. Jeho výnimočnosť nebola len v tom, že bol najdlhšie slúžiacim vojakom na svete, ale najmä v tom, že celý svoj majetok, ktorý mu darovala cisárovná Mária Terézia, venoval rodnej obci.

</doc>
<doc id="232510" url="https://sk.wikipedia.org/wiki?curid=232510" title="Odôvodnený">
Odôvodnený



</doc>
<doc id="232511" url="https://sk.wikipedia.org/wiki?curid=232511" title="Odvodzovanie">
Odvodzovanie

Odvodzovanie (odvodenie) môže byť:

</doc>
<doc id="232513" url="https://sk.wikipedia.org/wiki?curid=232513" title="Odchylnosť">
Odchylnosť



</doc>
<doc id="232514" url="https://sk.wikipedia.org/wiki?curid=232514" title="Inosť">
Inosť



</doc>
<doc id="232515" url="https://sk.wikipedia.org/wiki?curid=232515" title="Ontologický">
Ontologický



</doc>
<doc id="232519" url="https://sk.wikipedia.org/wiki?curid=232519" title="Magnát">
Magnát



</doc>
<doc id="232521" url="https://sk.wikipedia.org/wiki?curid=232521" title="Simon Vouet">
Simon Vouet

Simon Vouet (* 9. január 1590, Paríž, Francúzsko - † 30. jún 1649, Paríž) bol francúzsky barokový maliar a návrhár, ktorý pomáhal zaviesť taliansky barokový štýl do Francúzska.
Životopis.
Narodil sa v Paríži a študovať začal u svojho otca, ktorý bol tiež maliarom. Bol prirodzeným študentomštudoval a absorboval všetko, čo sa objavilo v prostredí okolo neho: carravaggiovské dramatické svetlo, taliansky manierizmus, farby Paola Veroneseho a umenie Carracciho, Guercina a Guida Reniho. Vouetov nový štýl bol zreteľne taliansky vďaka rokom štúdia, ktoré strávil v tejto krajine (16131627). Študoval a žil prevažne v Ríme, kde sa barokový štýl v týchto rokoch vyvíjal, ale tiež navštívil Benátky a Bolognu, kde mala svoju akadémiu rodina Carracciovcov, Janov a Neapol.
Ako známy a rešpektovaný umelec sa stal prezidentom rímskej akadémie sv. Lukáša (Accademia di San Luca), keď ho francúzsky kráľ Ľudovít XIII. zavolal späť do Francúzska. V Paríži sa stal osviežujúcou a dominantnou silou, keď maľoval oltárne obrazy a alegorické výzdoby pre súkromných mecenášov. Jeho ateliér vychoval celú školu francúzskych maliarov nasledujúcej generácie, a napriek Vouetovým francúzskym barokovým maľbám si udržala od začiatku klasicistickú zdržanlivosť. Je možné porovnať francúzskych barokových umelcov Philippa de Champaigne, Nicolasa Poussina a predovšetkým Charlesa Le Bruna, jeho najvplyvnejšieho žiaka, ktorý vytvoril všetky interiérové dekoračné maľby vo Versailles a diktoval oficiálny umelecký štýl na dvore kráľa Ľudovíta XIV., ale ktorý v žiarlivosti nechal vyradiť Voueta z Kráľovskej akadémie v roku 1648. Medzi ďalších Vouetovi študentov patria Valentin de Boulogne, jeden z hlavných francúzskych "Caravaggistov", Pierre Mignard, Eustache Le Sueur, Nicolas Chaperon, Claude Mellan a flámsky umelec Abraham Willaerts.

</doc>
<doc id="232522" url="https://sk.wikipedia.org/wiki?curid=232522" title="Annibale Carracci">
Annibale Carracci

Annibale Carracci (* 3. november 1560, Bologna, Taliansko – † 15. júl 1609, Rím) bol taliansky barokový maliar.
Bol študentom Lodovica Carracciho, neskôr študoval v Parme u Correggia, v Benátkach Tiziana, Tintoretta a Paola Veronesa. V Bologni maľoval s Lodovicom a Agostinom fresky v "Palazzo Fava", v kostoloch a palácoch a je tiež autorom mnohých olejomalieb. Od roku 1595 maľoval známe mytologické fresky v paláci kardinála Farnesa v Ríme (napr. "Svadobný pochod Bacchusa a Ariadny"). V Ríme pod vplyvom štúdia diel Raffaela a Michelagela preberá do svojej tvorby ich veľký štýl. Jeho najdokonalejším dielom je obraz "Kristus a samaritánka", ktorý sa v súčasnosti nachádza vo viedenskom múzeu.

</doc>
<doc id="232527" url="https://sk.wikipedia.org/wiki?curid=232527" title="Josef Vavroušek">
Josef Vavroušek

Doc. Ing. Josef Vavroušek, CSc. (* 15. september 1944, Praha – † 18. marec 1995, dolina Parichvost, Slovensko) bol český ekológ a politik.
Bol prvým česko-slovenským ministrom životného prostredia v rokoch 19901992 a zakladateľom Spoločnosti pre trvalo udržatelný život (1992).
Cena Josefa Vavrouška.
Cena Josefa Vavrouška je ocenenie, ktoré zriadila Nadácia Charty 77 v roku 1996 na jeho počesť, cena je udeľovaná „za aktívne presadzovanie trvale udržateľného spôsobu života, za činnosť usilujúcu sa o pozitívne riešenie vzájomne spojených ekologických, sociálnych, ekonomických a ďalších problémov alebo za výnimočný čin alebo činnosť v oblasti ochrany životného prostredia a udržateľného rozvoja“.

</doc>
<doc id="232533" url="https://sk.wikipedia.org/wiki?curid=232533" title="Chris Norman">
Chris Norman

Chris Norman (nar. Christopher Ward Norman, * 25. október 1950, Redcar, North Yorkshire, Anglicko, Spojené kráľovstvo) je anglický rockový spevák známy aj zo svojho pôsobenia v skupine Smokie.
Život a kariéra.
Svoju prvú gitaru získal v siedmich rokoch. V dvanástich rokoch sa na škole v St. Bede’s Grammar School, Bradford stretol s Alanom Silsonom a Terrym Uttleom budúcim členmi Smokie.
V roku 1965 založil so svojimi spolužiakmi Alanom Silsonom a Terrym Uttleyom svoju prvú kapelu s názvom Essence. V roku 1967 sa premenovali na The Elizabethans. Neskôr sa premenovali na Kindness. V roku 1970 nahrali svoj prvý singel „Light Of Love“/„Lindy Lou“. V roku 1973 odišiel zo skupiny Ron Kelly namiesto neho neskôr prišiel do skupiny Pete Spencer. Neskôr začala kapela spolupracovať s producentami Hurleyom a Chinnichapom a tí navrhli zmeniť meno kapely na Smokey (neskôr sa to zmenilo na súčasný názov Smokie). 
V roku 1979 naspieval samostatne so Suzi Quatro duet „Stumblin’ In“. V roku 1985 odišiel zo skupiny Smokie a vydal sa na sólovú dráhu. V roku 1986 naspieval pieseň „Midnight Lady“ pre seriál "Miesto činu" – diel s názvom "Výmena" ("Tatort: Der Tausch"), ktorá sa stala hitom v celej Európe. Hudbu a text napísal Dieter Bohlen (nemecký producent a skladateľ jeden predstaviteľov éry disco 80. rokov, ako boli C.C. Catch a jeden z bývalých členov speváckeho dua Modern Talking, či neskôr ďalšieho projektu s názvom Blue System). V Nemecku sa držala na prvom mieste po dobu šiestich týždňov. Predalo sa jej viac ako 900 000 kópií. Vo Švajčiarsku sa na prvom mieste hitparád držala päť týždňov.
Osobný život.
Chris Norman sa 16. marca 1970 oženil s manželkou Lindou a majú spolu šesť detí (Brian, Sharon, Paul, Michael, Steven a Susan Jane) a štyri vnúčatá. Od roku 1986 žije s rodinou na ostrove Man. Od februára 2006 je oficiálnym veľvyslancom v združení Detskej nadácie hospic.

</doc>
<doc id="232535" url="https://sk.wikipedia.org/wiki?curid=232535" title="Spoločnosť pre trvalo udržateľný život">
Spoločnosť pre trvalo udržateľný život

"Spoločnosť pre trvalo udržateľný život" je dobrovoľnícka, mimovládna, nezisková organizácia, ktorá bola založená v septembri 1992 z iniciatívy prvého ministra životného prostredia Česko-Slovenska Josefa Vavrouška. Zo slovenských environmentalistov stáli pri jej vzniku Mikuláš Huba a Vladimír Ira.
Po rozdelení Česko-Slovenska bola v roku 1993 v Bratislave založená Spoločnosť pre trvalo udržateľný život na Slovensku. Podobne bola založená aj STUŽ v Česku, pričom obe spoločnosti majú kompatibilné programy a niektoré spoločné aktivity.
STUŽ združuje na Slovensku približne 60 popredných osobností, členmi STUŽ sú profesionálni ekológovia, geografi, filozofi, fyzici, právnici, sociológovia, etnografi, ekonómovia, pedagógovia a ďalší environmentálne orientovaní odborníci, ako aj ochranári - aktivisti a aktivistky. Predsedom STUŽ na Slovensku bol v r. 1993 - 2012 Mikuláš Huba, ktorý je od r. 2012 jej čestným predsedom. V súčasnosti je predsedom STUŽ/SR Vladimír Ira.

</doc>
<doc id="232536" url="https://sk.wikipedia.org/wiki?curid=232536" title="STUŽ">
STUŽ



</doc>
<doc id="232543" url="https://sk.wikipedia.org/wiki?curid=232543" title="Cyklistika na Letných olympijských hrách 2008">
Cyklistika na Letných olympijských hrách 2008

Cyklistické súťaže na pekinskej olympiáde prebiehali od 9. do 23. augusta v Laoshan Velodrome (dráhová), na Laoshan Mountain Bike Course (horská), Laoshan BMX Field (BMX) a na Beijing Cycling Road Course (cestná).

</doc>
<doc id="232545" url="https://sk.wikipedia.org/wiki?curid=232545" title="Cyklistika na Letných olympijských hrách 2008 – Preteky s hromadným štartom – muži">
Cyklistika na Letných olympijských hrách 2008 – Preteky s hromadným štartom – muži

Preteky s hromadným štartom mužov prebiehali v sobotu 9. augusta 2008 na Beijing Cycling Road Course. Preteky merali 239 kilometrov. Trať pretekov prechádzala okolo Chrámu Nebies, Veľkej ľudovej haly, Námestia brány nebeského pokoja a pekinskom národnom štadióne Kuo-ťia tchi-jü-čchang. Po 78,8 km, severne od centra Pekingu, trať vchádzala na 23,8 km dlhý okruh, po ktorom cyklisti prešli 7-krát. Na okruhu boli v priemere 10% stúpania.
Slovenskí pretekári.
Pretekov sa zúčastnili aj traja slovenskí pretekári. Matej Jurčo a Roman Broniš vzdali v 3. kole, teda po približne 150 kilometroch. Ján Valach obsadil 62. miesto so stratou 10 minút a 37 sekúnd na víťaza.

</doc>
<doc id="232546" url="https://sk.wikipedia.org/wiki?curid=232546" title="Samuel Sánchez">
Samuel Sánchez

 
 
Samuel Sánchez celým menom Samuel Sánchez González (* 5. február 1978, Oviedo) je španielsky profesionálny cyklista, víťaz letných olympijských hier 2008 cestnej cyklistike s hromandým štartom, keď v záverečnom špurte predstihol špecialistu na špurty Fabiana Cancellaru a Davida Rebellina. V roku 2011 vyhral svoju prvú etapu na Tour de France.

</doc>
<doc id="232547" url="https://sk.wikipedia.org/wiki?curid=232547" title="Samuel Sánchez González">
Samuel Sánchez González



</doc>
<doc id="232548" url="https://sk.wikipedia.org/wiki?curid=232548" title="Zoznam videoklipov skupiny Horkýže Slíže">
Zoznam videoklipov skupiny Horkýže Slíže

Zoznam videoklipov skupiny Horkýže Slíže.

</doc>
<doc id="232549" url="https://sk.wikipedia.org/wiki?curid=232549" title="Rodina Karma">
Rodina Karma

Rodina Karma alebo Rodina Carme je skupina retrográdnych nepravidelných satelitov planéty Jupiter, ktoré obiehajú po približne rovnakej obežnej dráhe a sú rovnakého pôvodu.
Okolo Jupitera obiehajú vo vzdialenosti 22,9 až 24,1 Gm, s orbitálnou inklináciou 164.9° až 165.5° a orbitálnou excentricitou medzi 0,23 a 0,27 (s jednou výnimkou).
Satelity patriace do tejto rodiny:
IAU (International Astronomical Union) si zarezervovala mená končiace na "-e" pre retrográdne satelity vrátane členov tejto rodiny.
Pôvod.
Veľmi malá disperzia základných orbitálnych prvkov medzi hlavnými členmi rodiny (700 000 km rozdiel vo vzdialenosti obežných dráh, menej ako 0,7° rozdiel v inklinácii) poukazuje na to, že rodina Carme vznikla z jedného pôvodného telesa, ktoré sa nárazom rozdelilo na viac častí. Disperzia môže byť vysvetlená veľmi malým rýchlostným impulzom (5 &lt; δV &lt; 50 m/s). Pôvodné teleso bolo veľkosti dnešného satelita Carme s priemerom ~46 km, ktorý dnes predstavuje 99% hmoty pôdného asteroida.
Dôkaz teórie o pôvodnom telese vychádza z viditeľného sfarbenia satelitov, ktoré sa javia v svetlo červenej (B-V= 0.76 a V-R= 0.47) podobne ako satelity typu D. Tieto informácie sú podobné so skupinou Hilda a s Trójanmi.

</doc>
<doc id="232556" url="https://sk.wikipedia.org/wiki?curid=232556" title="Kateřina Emmonsová">
Kateřina Emmonsová

 
 
 
Kateřina Emmonsová (po česky "Kateřina Emmons"), rodená Kateřina Kůrková (* 17. november 1983, Plzeň) je česká športová strelkyňa, olympijská víťazka z z Pekingu 2008 a bronzová z Atén 2004. 
Na olympiáde v Pekingu 2008 získala zlatú medailu ako prvá zo všetkých športovcov.

</doc>
<doc id="232557" url="https://sk.wikipedia.org/wiki?curid=232557" title="Kateřina Kůrková">
Kateřina Kůrková



</doc>
<doc id="232558" url="https://sk.wikipedia.org/wiki?curid=232558" title="Fabian Cancellara">
Fabian Cancellara

 
Fabian Cancellara (* 18. marec 1981, Bern, Švajčiarsko) je švajčiarsky profesionálny cyklista, špecialista na časovky a jednoetapové preteky. Profesionálne preteká už od roku 2001. Začínal v tíme Mapei a momentálne pôsobí v tíme Radioshack Nissan.
Olympijské hry.
Fabian je olympijský víťaz z letných olympijských hier 2008 v časovke a tretí z pretekov s hromadným štartom. 
Začiatky.
Fabian začínal v amatérskom tíme Mapei (stagiare). Do profesionálneho tímu prestúpil v roku 2001 a to do tímu Mapei. V tomto tíme pôsobil až do roku 2002. V roku 2003 prestúpil do tímu Fassa Bortolo kde pôsobil až do roku 2005. V roku 2006 prestúpil do veľmi silného tímu Team CSC kde pôsobil až do roku 2010, ale v roku 2010 sa tím volal Team Saxo Bank. V roku 2011 prestúpil do nového a ambiciózneho tímu Leopard Trek. Po spojení s tímom Radioshack sa tento tím nazýva Radioshack Nissan. 
Od roku 2014 je členom tímu Trek Factory Racing.
Úspechy.
Už ako junior sa stal majstrom sveta v časovke (1998, 1999). V roku 2000 sa stal vicemajstrom sveta 23 ročných v časovke. Fabian už vyhral viacero časoviek na Tour de France no vyhral už aj preteky s hromadným štartom. 
Vyhral aj Paris-Roubaix, Milan-Sanremo, Ronde van Vlaanderen, Monte Paschi Eroica a E3 Prijs Vlaanderen. Fabian si veľmi cenní výhru na domácich pretekoch Tour de Suisse v roku 2009, ktorý sa považuje za 4. najťažšie preteky na svete.
Majstrovstvá sveta.
Prvý veľký úspech zaznamenal v roku 2005 kde skončil tretí v časovke. Zlato získal celkom 4-krát a to v rokoch 2006, 2007, 2009 a 2010.
 

</doc>
<doc id="232562" url="https://sk.wikipedia.org/wiki?curid=232562" title="Čchen Sie-sia">
Čchen Sie-sia

 
 
 
Čchen Sie-sia alebo Sie-sia Čchenová (čín. - slov. prepis: Čchen Sie-sia; * 1. august 1983, Pchan-jü) je čínska vzpieračka, ktorá súťaží v kategórií do 48 kg. Na LOH 2008 získala zlatú medailu výkonom 212 kg (95 kg + 117 kg) a táto medaila bola prvou čínskou na tomto podujatí.

</doc>
<doc id="232565" url="https://sk.wikipedia.org/wiki?curid=232565" title="Slaven Dizdarevič">
Slaven Dizdarevič



</doc>
<doc id="232567" url="https://sk.wikipedia.org/wiki?curid=232567" title="The Elusive Light and Sound, Vol. 1">
The Elusive Light and Sound, Vol. 1

The Elusive Light And Sound, Vol. 1 je kompilačný albumgitaristu Steve Vaia z roku 2002, na ktorom je zbierka skladieb nahraných pre soundtracky filmov, televíznych show a pod. 
Album otvárajú coververzie skladieb skupiny The Kinks: „Celluloid Heroes“ a pieseň „Love Blood“, ktorú Steve Vai zamýšľal použiť vo filme Interview s upírom, s Tomom Cruiseom a Bradom Pittom v hlavných úlohách, avšak ani táto skladba sa do filmu nedostala.
Na tomto albume je aj nahrávka záverečného gitarového duelu z filmu Crossroads z roku 1986. V tomto filme hrá Steve Vai postavu Jacka Butlera, ktorého musí poraziť Eugene Martone (Ralph Macchio v gitarovom dueli, aby oslobodil dušu svojho priateľa (ktorý ju zapredal diablovi), starého bluesmana Willie Browna (Joe Seneca). Album obsahuje taktiež aj ďalší gitarový duel so Shuggie Otisom, ktorý sa do filmu nedostal.
Ďalšie skladby sú z filmov P.C.U. - Univerzita alebo kláštor? s Jeremy Pivenom, Bill And Ted's Bogus Journey (v ktorom hrá Keanu Reeves), Encinonec a Dudes. Na albume sa nachádza aj rôzna iná spolupráca na soundtrackoch a filmoch. Niektoré skladby sú dlhé, iné majú len niekoľko sekúnd. 
Poznámka.
Tento album vyšiel pôvodne iba ako súčasť The Secret Jewel Boxu, no pre veľký dopyt trhu bola 4. júna 2002 vydaná jeho reedícia.

</doc>
<doc id="232568" url="https://sk.wikipedia.org/wiki?curid=232568" title="DecoTurf">
DecoTurf

DecoTurf je tenisový tvrdý povrch zložený z vrstiev Polymetylmetakrylátu (PMMA), gumy, oxidu kremičitého, a iných materiálov zamiešaných so zliatinou asfaltu a betónu. Povrch bol vyvinutý americkou firmou Decosystems.
Povrch je využívaný na grandslamovom turnaji US Open a na turnajoch ATP Masters Series v Montreale, Toronte a Cincinnati, takisto aj na turnajoch US Open Masters Series. DecoTurf bol využitý na olympiáde v Aténach a pre pekinskú olympiádu bol vyvinutý DecoTurf II.

</doc>
<doc id="232570" url="https://sk.wikipedia.org/wiki?curid=232570" title="Výsledok (matematika)">
Výsledok (matematika)

Výsledok je v matematike záver výpočtu, alebo matematickej operácie.

</doc>
<doc id="232573" url="https://sk.wikipedia.org/wiki?curid=232573" title="Olympic Green Tennis Centre">
Olympic Green Tennis Centre

Olympic Green Tennis Centre () je tenisové centrum situované v olympijskom parku Olympic Green v Pekingu. Otvorený bol 1. októbra 2007. Centrum hosťovalo tenisové súťaže olympijských a paralympijských hier v roku 2008.
Tenisové centrum sa rozkladá na ploche 16,68 ha a jeho poschodia zaberajú celkovú plochu 26 514 m². Centrum má 10 súťažných a 6 tréningových kurtov, ktoré majú spoločne 17 400 miest na sedenie.

</doc>
<doc id="232576" url="https://sk.wikipedia.org/wiki?curid=232576" title="Pamäť (filozofia)">
Pamäť (filozofia)

Podľa Aristotela pamäť je to, z čoho u ľudí vzniká skúsenosťami. Lebo mnoho ráz opakovaný a pamäťou uchovaný vnem jednej a tej istej veci má význam (silu) jednej
skúsenosti.
V hínajáne je pamäť dharma.

</doc>
<doc id="232577" url="https://sk.wikipedia.org/wiki?curid=232577" title="Zoznam barokových hudobných skladateľov">
Zoznam barokových hudobných skladateľov

Toto je zoznam barokových hudobných skladateľov.

</doc>
<doc id="232580" url="https://sk.wikipedia.org/wiki?curid=232580" title="The Slip">
The Slip

The Slip (tiež Halo 27) je ôsmy štúdiový album americkej industrial rockovej skupiny Nine Inch Nails. Vyšiel 5. mája 2008 prostredníctvom downloadu na oficiálnej stránke Nine Inch Nails, bez oznámenia či reklamy podobne ako predchádzajúci "Ghosts I–IV", vydaný dva mesiace predtým. Producentmi albumu, ktorý obsahuje spievané časti a tradičnú piesňovú štruktúru, odlišnú od predošlého albumu "Ghosts I-IV" sú Trent Reznor, Atticus Ross a Alan Moulder. 
Podobne ako "Ghosts I-IV" aj tento album vyšiel pod licenciou Creative Commons, ktorá povoľuje nekomerčné šírenie odvodených verzií piesní na tomto albume. Koncertné turné k tejto nahrávke pomenované "Lights in the Sky 2008" začalo v júli. Skupina koncertuje v Severnej a Južnej Amerike.
Nahrávanie.
Po mesiaci skladania piesní a písania textov, bol "The Slip" nahratý za tri týždne štúdiového času v Reznorovom domácom štúdiu. Pôvodne bol zamýšľaný ako EP, podľa Reznorových vlastných slov: "it just kept growing legs until it is what it is." Nástroje nahrávali členovia koncertnej skupiny NIN Josh Freese, Robin Finck a Alessandro Cortini. Počas nahrávania albumu Reznor osobne poslal rádiam prvý a zatiaľ jediný singel „Discipline“ predtým než album nahrali. Podľa Reznora hudba a texty boli hotové v stredu (1. máj), finálny mix vo štvrtok, master v piatok, artwork v sobotu a album bol vydaný v nedeľu 5. mája. Reznor vyjadril náhlu zmenu slovami: "Bola to zábava... nikdy predtým sme to tak nemohli robiť", čím myslel svoje predošlé nepríjemnosti s nahrávacími spoločnosťami.
Koprodukcia Reznora, Rossa a Mouldera je štvrtá bez prerušenia. Na rozdiel od predošlých albumov na ktorých Trent Reznor nahrával všetky nástroje okrem bicích na tomto album pracovali gitarista Robin Finck, hráč na klávesové nástroje Alessandro Cortini a bubeník Josh Freese.
Vydanie.
Pred vydaním samotného albumu vyšiel singel „Discipline“ voľne stiahnuteľný na oficiálnej stránke Nine Inch Nails a ďalšiu skladbu „Echoplex“ dali na voľné stiahnutie prostredníctvom iLike. ID3 tagy týchto MP3 súborov naznačovali, že fanúšikovia majú navštíviť stránku Nine Inch Nails 5. mája 2008. V tento deň a bol album uvoľnený na voľné stiahnutie vo formáte MP3 na oficiálnej stránke Nine Inch Nails, s odkazom od Reznora: "vďaka vám za vašu pretrvávajúcu a vernú podporu po všetky tie roky - this one's on me".
Podobne ako predchádzajúci Nine Inch Nails štúdiový album "Ghosts I–IV" aj "The Slip" vyšiel pod licenciou Attribution-Noncommercial-Share Alike 3.0 United States. Komentár: "podporujeme vaše remixy, zdieľajte s vašimi priateľmi, dajte si to na blog, hrajte to ako podcast, poskytnite tretej osobe, atď." Podobne ako "Ghosts I–IV" a "Year Zero", multi-track audio súbory albumu sú dostupne na remix.nin.com.
Formáty.
Download je dostupný v piatich odlišných formátoch. Najnižšou kvalitou disponuje V0 MP3 (s variabilnou bitrate), nasledujú dva bezstratové formáty FLAC a Apple Lossless. Poslednými formátmi sú 24-bit, 96 kHz FLAC a WAV súbory. Podobne ako "Ghosts I-IV", každá skladba má v obale priložený svoj obrázok. Texty skladieb sú vložené pomocou ID3 tagov, to umožňuje ich sledovanie podporovanými prehrávačmi.
"The Slip" vyšiel ako CD v USA a Kanade 22. júla 2008. Album bol vydaný ako 6-panel digipack, ktorý obsahuje (okrem CD so samotným albumom) a 24 stránkový booklet, sadu samolepiek, a a DVD so skladbami „1,000,000“, „Letting You“, „Discipline“, „Echoplex“ a „Head Down“. Táto séria je limitovaná celosvetovo na 250 000 číslovaných kusov. Vinylová 180 g LP verzia tiež obsahuje 24 stránkový booklet, vyšla 18. augusta 2008 v UK a v USA 12. augusta.
Dňa 23. júla 2008 bol "The Slip" stiahnutý 1.6 miliónakrát z oficiálnej stránky Nine Inch Nails odo dňa svojho online vydania 5. mája 2008, podľa informácie z oficiálneho mailu.
Počet stiahnutí z oficiálnej stránku však nereflektuje celkovú distribúciu, pretože okrem toho že je uverejnený pod nekomerčnou licenciou, je dostupný pomocou torrentov stiahnuteľných z oficiálnej stránky.
Hudba.
IGN komentoval „Discipline“ a „Echoplex“ ako: "kúsok Depeche Mode, Bauhaus a trochu Siouxsie and the Banshees." Richard Cromelin z Los Angeles Times nazval "The Slip": "nepriehľadnejším a menej pútavým než predošle dva albumy NIN" a tiež "Reznor mieša drásajúce zvuky industrial rocku ... s hutnými, punkovo útočnými, to prináša neústupný, niekedy klaustrofobický pocit jeho predstavy o odcudzení". The Cleveland Free Times píšu: "...The Slip viac alebo menej sumarizuje Reznorovu takmer dvadsaťročnú kariéru..." a pokračuje porovnaním štýlu na tomto albume s "...nervóznymi ale neodolateľnými beatmi 'Pretty Hate Machine' a The Downward Spiral..." a "...prchavou atmosférou 'The Fragile"'. The New York Times: "hudba oživuje minulosť Nine Inch Nails, od hard rocku k dance beatu, od klavírnych balád po neúprosne industriálne nástroje."
Reakcie kritiky.
Reakcie kritiky na "The Slip" boli vo všeobecnosti pozitívne, s priemerným hodnotením 78% (priemer z 11 recenzií) na Metacritic. IGN dal albumu hodnotenie 8.8/10 - "jednoducho The Slip je úžasná nahrávka". Toronto Star: "The Slip": "nie je na jedno použitie, je to úprimný darček fanúšikom". Pitchfork Media dal hodnotenie 7.5/10 s komentárom: "Reznorova unikátna schopnosť zmiešať zúrivé industriálne zvuky s baladami a ambientnými pasážami sa zdá byť v najlepšej forme od albumu The Downward Spiral". LA Weekly: "Hudobne je to tá najdobrodužnejšia práca od albumu 'The Fragile' a jeho obchodný model je nápaditý."
Časopis "Rolling Stone" zaradil "The Slip" do Best of 2008 (50 najlepších albumov roku 2008) a priradil mu 37. miesto.
Skladby.
Autorom všetkých skladieb je Trent Reznor.

</doc>
<doc id="232596" url="https://sk.wikipedia.org/wiki?curid=232596" title="Magmatická hornina">
Magmatická hornina



</doc>
<doc id="232601" url="https://sk.wikipedia.org/wiki?curid=232601" title="Slip">
Slip



</doc>
<doc id="232605" url="https://sk.wikipedia.org/wiki?curid=232605" title="Ján Valach">
Ján Valach

Ján Valach môže byť:

</doc>
<doc id="232606" url="https://sk.wikipedia.org/wiki?curid=232606" title="Elektronická stavebnica">
Elektronická stavebnica

Elektronická stavebnica je edukačné médium, ktoré slúži k realizácii elektrických obvodov.

</doc>
<doc id="232608" url="https://sk.wikipedia.org/wiki?curid=232608" title="Ján Valach (cyklista)">
Ján Valach (cyklista)

Ján Valach (* 19. august 1973, Myjava) je slovenský bývalý profesionálny cyklista, ktorý sa zúčastnil na dvoch olympijských hrách. Svoj najlepší olympijský výsledok dosiahol v Pekingu 2008, keď obsadil na pretekoch s hromadným štartom 62. miesto. Bol trénerom jediného slovenského profesionálneho cyklistického tímu Dukla Trenčín, z ktorého prešli pod jeho vedením do svetovej cyklistiky pretekári ako Michael Kolar, Erik Baška aj Peter Sagan. V súčasnosti je športovým riaditeľom vo francúzskom tíme TotalEnergies
Vrcholové podujatia.
Atlanta 1996.
Na letných olympijských hrách 1996 skončil na 68. mieste zo 117 pretekárov, ktorí prišli do cieľa.
Peking 2008.
Na olympijských pretekoch v Pekingu 2008 prišiel do cieľa v pretekoch s hromadným štartom ako jediný Slovák, keď skončil na 62. mieste so stratou 10:37 min. na prvého Samuela Sáncheza.

</doc>
<doc id="232609" url="https://sk.wikipedia.org/wiki?curid=232609" title="Amfibolit">
Amfibolit

Amfibolit je premenená hornina, patriaca medzi kryštalické bridlice. Sú to masívne tmavosivé horniny, nevýrazne bridličnaté, s častou lineáciou amfibolov. Vznikajú pri nízkom až strednom, ale aj pri vysokom tlaku okolo 10 – 12 kbar, pri teplote 500 – 700 °C. Je hlavným predstaviteľom amfibolitovej fácie, typickej pre regionálnu metamorfózu.
Názov "amfibolit" je odvodený od prevládajúceho minerálu amfibolu, zaviedol ho v roku 1813 Alexandre Brongniart. Niekedy sa ako amfibolity nesprávne označujú aj vyvreté horniny tvorené prevažne amfibolmi, ktoré sa majú správne označovať hornblendity alebo amfibolovce.
Zloženie a vlastnosti.
Amfibolity sú najčastejšie jemnozrnné až strednozrnné horniny tmavoosivej až čiernej farby so zelenkastým odtieňom. Textúra je rovnobežná a všesmerná, steblovitá, masívna. Niekedy majú vyvinutú jemnú bridličnatosť. Môžu tiež byť páskované. Jemne bridličnaté amfibolity prechádzajú do amfibolitových bridlíc. Štruktúru majú väčšinou zrnitú a vláknitú. K podstatným minerálom amfibolitov patrí bežný amfibol - hlavne hornblend a plagioklasy. Z vedľajších súčastí môže byť prítomný biotit, granát, pyroxén, chlorit, kremeň. Akcesorickým minerálom amfibolitov sú najčastejšie titanit, ilmenit, magnetit, apatit, pyrit a ďalšie.
Ortoamfibolit je amfibolit, ktorý vznikol prográdnou metamorfózou vyvretých bázických hornín, najčastejšie z bazaltov, andezitov (a ich tufov), spilitov, dioritov a gabier. Je tvorený amfibolom a albitom, podradné zastúpenie má epidot, zoisit, chlorit, kremeň, titanit. Ako akcesorické sú prítomné leukoxén, ilmenit a magnetit. Prípadná retrográdna amfibolizácia eklogitov má za následok vznik eklogitových amfibolitov. Aktinolitické bridlice sú časti výsledkom hydrotermálnej alterácie alebo metasomatizmu.
Pôvodná štruktúra protolitu sa v amfibolitoch nachádza iba veľmi zriedkavo. Najčastejšie možno nájsť výrastlice pyroxénov, olivínu, plagioklasu alebo magmatického amfibolu – pargazitu, s pseudomorfózami metamorfného hornblendu.
Paraamfibolity vznikajú z vápnitých pelitických sedimentov, ílovcov ale aj karbonátov – slieňovcov, či vulkanosedimentárnych hornín. Obsahujú podobné minerály ako ortoamfiboly, no majú väčší obsah biotitu a môžu obsahovať aj kremeň, albit a podľa protolitu aj kalcit a wollastonit.
Leptity sú rekryštalizované kyslé popolové tufy a drobnozrnné pyroklastiká s páskovanou vrstvovitou stavbou, obsahujú kremeň, plagioklas-oligoklas, mikroklín, biotit, muskovit.
Vznik.
Amfibolity vznikli z podobných hornín ako zelené bridlice, ale pri vyššom stupni premeny. Napriek zvýšenému obsahu tmavých amfibolov nemuseli byť priamo derivované z mafických hornín. Mechanizmus premeny hornín umožňuje vznik aj zo slienitých sedimentov alebo vulkaniklastických sedimentov premenených do podoby amfibolov.
Amfibolitová fácia je najčastejšie produktom tzv. barroviánskej alebo vyššej abukumskej metemorfózy, ktoré je možné zaradiť medzi regionálnu (orogénnu) metamorfózu. Sú výsledok pokračovania metamorfózy z fácie zelených bridlíc pri hlbšom pochovaní a náraste teploty.
Výskyt.
Vo svete.
V Českom masíve sú amfibolity známe z pestrej skupiny moldanubika v okolí Českého Krumlova, v Posázavsku a pri obci Strážek. Vyskytujú sa tiež mariánskolázeňskom a letovickom komplexe, v moraviku, Krušných horách a inde.
Západné Karpaty.
V Západných Karpatoch vystupujú v pararulových komplexoch kryštalinika, v ktorých vytvárajú polohy rôznej hrúbky. Najväčšie amfibolitové telesá sa vyskytujú v krakľovskej zóne veporika, tiahnúcej sa z oblasti Hronca severovýchodným smerom až k Mýtu pod Ďumbierom. Veporikum bolo počas vrchnej kriedy pochované do hlbších častí kôry a celé prekonalo premenu do amfibolitovej fácie. Granátické amfibolity sú známe z veporického kryštalinika, biotitické amfibolity zo severovýchodnej časti Tribeča, pyroxénické z ľubietovského kryštalinika. Vyskytujú sa tiež v Malých Karpatoch a v Slovenskom rudohorí.
Použitie.
Pevné amfibolity sa používajú ako drvina do betónov, na vozovky i koľajové zvršky.

</doc>
<doc id="232613" url="https://sk.wikipedia.org/wiki?curid=232613" title="Elena Kaliská">
Elena Kaliská

Elena Kaliská (* 19. január 1972, Zvolen) je slovenská vodná slalomárka, držiteľka zlatej medaily z letných olympijských hier 2004 a 2008. Je vysoká 172 cm a váži 66 kg. Stala sa prvou slovenskou športovkyňou so zlatou medailou. Počas slávnostného ceremoniálu na letných olympijských hrách 2008 bola slovenskou vlajkonosičkou. 
Majstrovstiev Európy v kanoistike na divokej vode v auguste 2010 na domácej pôde, v Čunove ako aj Majstrovstiev sveta 2010 sa však zúčastniť nemohla kvôli zraneniu. Okrem natiahnutého a zapáleného úponu jej identifikovali zlomeninu vretennej kosti. 
V rokoch 1986 – 1990 študovala na strednej odbornej škole drevárskej vo Zvolene. V roku 2007 úspešne dokončila vysokoškolské štúdium na Katedre telesnej výchovy a športu Fakulty humanitných vied Univerzity Mateja Bela v Banskej Bystrici. Počas návštevy 22. ročníka dňa otvorených dverí – Javor (8. 12. 2017) na strednej odbornej škole drevárskej vo Zvolene odhalili úspešnej absolventke a športovej osobnosti pamätnú tabuľu na budove školy. Prítomní boli prezident Slovenského olympijského výboru (SOV) Anton Siekel, olympijskí víťazi v atletike Jozef Pribilinec (Soul 1988, chôdza na 20 km) a Matej Tóth (Rio de Janeiro 2016, chôdza na 50 km). Zároveň na budove základnej školy Petra Jilemnického 1813/1 vo Zvolene jej v pondelok 16. decembra 2019 slávnostne odhalili pamätnú tabuľu. Elena Kaliská navštevovala túto školu v rokoch 1978 až 1986.

</doc>
<doc id="232614" url="https://sk.wikipedia.org/wiki?curid=232614" title="Ivana Kováčová">
Ivana Kováčová

Ivana Kováčová (* 24. február 1992, Bratislava) je slovenská gymnastka, ktorá si v na Majstrovstvách sveta v nemeckom Štuttgarte 2007 vybojovala pozíciu náhradníčky na letné olympijské hry 2008. V máji 2008 ju medzinárodná gymnastická federácia zaradila priamo do výpravy. Je členkou klubu AŠK Inter Bratislava a trénuje ju Naďa Miklošová.
Vrcholové podujatia.
Gymnastické výsledky.
Bradla: 64 KOVACOVA Ivana SVK 5.700 6.50 6.20 6.10 6.30 6.50 6.20 6.300 12.000 
Kladina: 33 KOVACOVA Ivana SVK 5.100 7.90 8.30 8.20 8.20 7.90 8.40 8.150 13.250 
Viacboj: 93 KOVACOVA Ivana SVK Nestartovala 12.500 12.350 Nestartovala 24.850
Bradla: 80 KOVACOVA Ivana SVK 5.800 6.700 12.500
Kladina: 82 KOVACOVA Ivana SVK 5.700 6.650 12.350

</doc>
<doc id="232620" url="https://sk.wikipedia.org/wiki?curid=232620" title="Erik Varga">
Erik Varga

 
 
 
 
 
 
 
 
Erik Varga (* 9. jún 1976, Šaľa) je slovenský športový strelec, súťažiaci v disciplíne trap. Trénuje ho Branislav Slamka. Varga je viacnásobný majster sveta aj Európy v trape. Je štvornásobným účastníkom Letných olympijských hier v rokoch 2008, 2012, 2016 a 2020, na olympiáde skončil najlepšie deviaty v Pekingu 2008.
Životopis.
Varga pochádza z rodiny strelcov a poľovníkov. Sám sa streľbe venuje od roku 1986. Jeho otec Vojtech Varga reprezentoval Slovensko na Majstrovstvách sveta v streľbe v roku 1993. Erik Varga vyštudoval Materiálovotechnologickú fakultu Slovenskej technickej univerzity so sídlom v Trnave. V roku 1992 sa stal ako reprezentant ČSFR juniorským majstrom sveta.
Svoju prvú olympijskú miestenku na LOH 2008 si vybojoval na pretekoch Svetového pohára v Čangwone (Kórejská republika).
Varga reprezentuje Športový klub polície.
Osobný život.
Varga je ženatý s Patríciou Compelovou, rovnako bývalou strelkyňou a reprezentantkou Slovenska v športovej streľbe. Majú spolu syna Christofera.

</doc>
<doc id="232621" url="https://sk.wikipedia.org/wiki?curid=232621" title="House (hudba)">
House (hudba)

House je žáner elektronickej tanečnej hudby, ktorá má pôvod v americkom meste Chicago začiatkom 80. rokov. Pôvodne bol popularizovaný na diskotékach Afroameričanmi a Latinskými Američanmi v Chicagu okolo roku 1984, a nato aj v ďalších oblastiach ako New York, New Jersey, Toronto, Montreal, Londýn, Detroit, San Francisco, Los Angeles a Miami. Následne dosiahol a stal sa ovplyvnením pre populárnu hudbu v Európe. Od začiatku do polovice 90. rokov sa house dostal do mainstreamových popových a tanečných hudobných rebríčkov po celom svete.
Prvotná house hudba sa zakladala predovšetkým na dance hudbe, ktorú charakterizovali opakujúce sa beaty 4/4, rytmy tvorené bicími automatmi, neobvyklé hi-hat činely a syntetizované basové linky. House sa tiež spojil s niekoľkými inými žánrami, čím sa vytvorili subžánre ako eurohouse a tech house.
Interpreti ako Madonna, Janet Jackson, Björk a C+C Music Factory takisto začlenili house do svojej tvorby. V Európe ostal žáner v 00 rokoch veľmi populárnym, hlavne vďaka interpretom ako Daft Punk a Justice, ktorí získali komerčný úspech a uznanie kritikov. V 00.rokoch, subžáner housu známy ako electro house získal popularitu. V roku 2012 žáner house pokračuje ako populárny štýl hudby, zjavne vďaka DJovi Davidovi Guettovi, čo ukazuje aj 1. miesto v zozname DJ Mag 100 v hlasovaní o popularite. David Guetta často hrá viacero štýlov housu, ako electro house, melodic house či pop house.
Charakteristika.
Štýl je založený na monotónnom 4/4 takte pri tempe od 115 do 135 BPM. Základ skladby typicky vytvára bicí automat (najčastejšie Roland TR-808, Roland TR-909) so zvýrazneným basovým bubnom (slangovo „kopák“, veľký bubon) na každej dobe (celá nota) v takte. Túto zvukovú schému vytvorili DJi (najmä afrického a hispánského pôvodu) začiatkom 80. rokov v mestách New York, Detroit a Chicago upravovaním disco, soulových a funkových skladieb podkreslovaním dynamickým a úderným zvukom typickým pre bicie automaty. Medzi zakladateľov housu patria Marshall Jefferson, Frankie Knuckles, DJ Pierre, Larry Levan, Ron Hardy apod.

</doc>
<doc id="232622" url="https://sk.wikipedia.org/wiki?curid=232622" title="House music">
House music



</doc>
<doc id="232623" url="https://sk.wikipedia.org/wiki?curid=232623" title="Doubler">
Doubler

Doubler je nová kartová hra pre dvoch hráčov, ktorej autor je Vladimír Pribylinec. Pravidlá boli publikované
v časopise Games and puzzles.
Počet kariet: 44 - 10, J, Q, K, A dvakrát v 4 farbách plus 4x Joker.
Na začiatku hry každý hráč obdrží po dva žolíky a 16 kariet. Zostávajúcich 8 kariet sa uloží do talóna s obrazom nahor tak, aby ich bolo možné všetky vidieť.
Pri kladení karty na stôl vždy rozlišujeme svoju stranu (A) a súperovu stranu (B).
Vyhráva hráč, ktorý dosiahne dve kompletné sekvencie. Druhý spôsob ukončenia hry je ten, že niektorý hráč nemá na ruke žiadne karty - vtedy vyhráva hráč, ktorý má jednu kompletnú sekvenciu, pri ich rovnosti končí hra remízou.

</doc>
<doc id="232625" url="https://sk.wikipedia.org/wiki?curid=232625" title="Marian Dragulescu">
Marian Dragulescu



</doc>
<doc id="232631" url="https://sk.wikipedia.org/wiki?curid=232631" title="Andrej Kralovanský">
Andrej Kralovanský

Andrej Kralovanský - šľachtický prídomok "Kralovánszky de Kralován" (známy aj ako Andrej Kralovanszky, alebo Ondrej Kraľovanský) (* 27. december 1759, Kraľovany, Uhorsko (dnes Slovensko) - † 14. november 1809, Šopron, Rakúske cisárstvo (dnes Maďarsko)) bol významný pedagóg, literárny pracovník, prírodovedec a entomológ. 
Biografia.
Narodil sa v Kraľovanoch v okrese Dolný Kubín roku 1759 zemanovi Andrejovi Kralovanskému a jeho manželke Eve. Po štúdiach v Sučanoch a na lýceu v Kežmarku študoval v roku 1786 na univerzite vo Wittenbergu a od roku 1787 v Jene. Od roku 1789 pôsobil ako profesor na lýceu v Kežmarku. Od roku 1793 pracoval ako profesor v Prešove a nakoniec ako rektor v maďarskej Šoproni, kde roku 1809 aj zomrel.
Entomologické aktivity.
Je známy ako autor latinsky písanej učebnice prírodopisu, v ktorej okrem latinských, maďarských a nemeckých názvov uvádzal aj slovenské názvy živočíchov, rastlín a minerálov. Z tejto svojej učebnice aj prednášal počas vyučovania prírodných vied. V svojej dobe bola táto kniha považovaná za najlepšiu učebnicu prírodopisu v Uhorsku. Pre entomológiu Uhorska mala v živočíšnej ríši význam 8. sekcia na stranách 140 - 178, kde boli uvedené informácie o hmyze.

</doc>
<doc id="232633" url="https://sk.wikipedia.org/wiki?curid=232633" title="Marian Drăgulescu">
Marian Drăgulescu

 
 
 
 
 
 
 
Marian Drăgulescu (* 18. december 1980, Bukurešť, Rumunsko) je rumunský športový gymnasta a trojnásobný medailista z olympijských hier. Trénuje ho Danut Grecu.

</doc>
<doc id="232635" url="https://sk.wikipedia.org/wiki?curid=232635" title="Chen Xiexia">
Chen Xiexia



</doc>
<doc id="232637" url="https://sk.wikipedia.org/wiki?curid=232637" title="Bitka pri myse Artemision">
Bitka pri myse Artemision

Bitka pri Artemisione bola séria námorných bitiek trvajúcich viac ako tri dni, počas druhej perzskej invázie do Grécka. Bitka sa konala súčasne s pozemnou bitkou pri Termopylách, v auguste alebo v septembri v roku 480 pred Kr., pri pobreží ostrova Eubója medzi alianciou gréckych mestských štátov, Sparty, Atén, Korintu a ďalších, proti Perzskej ríši Xerxa I.
Predohra.
Grécka armáda pozostávala podľa Herodota z 333 lodí z Atén, Korintu, Sparty a iných gréckych miest. Za účelom ochrany súdržnosti gréckej armády dovolili Aténčania, najskúsenejší moreplavci, aby flotilu viedol Sparťan Eurybiades, ale nakoniec keďže aténske loďstvo bolo najpočetnejšie a tiež, že ich veliteľ Themistokles bol skúsenejší, viedol bitku hlavne on. Gréci plánovali vojenské stretnutie s Peržanmi pri myse Artemision neďaleko ostrova Eubója.
Prvý deň bitky.
Pred prvým stretom medzi Grékmi a Peržanmi v úzkom prieplave Artemision bolo pripravených približne 200 gréckych lodí proti 800 až 1000 perzským lodiam, ktorí počas príchodu cestou stratili v búrke asi tretinu loďstva. Aténsky veliteľ Themistokles urobil to čo nikto nečakal, keď v pozdné popoludnie zaútočil na početne väčšiu perzskú flotilu. Bol to riskantný manéver, ktorý však musel urobiť, pretože keby Peržanom dovolil preplávať úžinou, ocitli by sa pozemné grécke vojská bojujúce pri Termopylách pod velením spartského kráľa Leónida v obkľúčení z ktorého by živí nevyšli. Za použitia signálu vydal Themostikles rozkaz všetkým gréckym lodiam zacúvať do užšej časti prieplavu a vytvoriť kruh. na druhý signál vyrazila grécka flotila vpred a napadla Peržanov. Grécke námorné bitky neboli vôbec o bitke muža proti mužovi nikto sa nesnažil dostať sa na nepriateľskú loď, išlo im o to aby taranom umiestneným na prove lode (triéry) nabodli nepriateľskú loď, alebo sa priblížili k nepriateľskej lodi od boku v takom uhle aby im mohli zničiť veslá a tak ich protivník uviazol na mŕtvom bode. Išlo tu hlavne o rýchlosť a tú mali ako to vyzerá grécke lode väčšiu, lebo v tiesnenom priestore prieplavu spôsobili Peržanom značné škody, zajali 30 nepriateľských lodí a mnoho námorníkov. Bolo to veľké psychologické víťazstvo zo strany gréckeho námorníctva a pretože sa útok začal neskoro poobede, podľa očakávania Themostikla bitka netrvala dlho a tým aj strát bolo menej. Víťazstvo Grékov Peržanom úplne vyrazilo dych nečakali, že by mohli s takou malou gréckou flotilou prehrať a Gréci nečakali, že to pôjde tak ľahko. Počas tohto dňa Gréci svoje pozície udržali na mori a Leónidas a jeho vojsko na súši.
Druhý deň bitky.
Už počas príchodu poslali Peržania 200 lodí pozdĺž severnej strany ostrova Eubója dúfajúc, že keď oboplávajú ostrov napadnú Grékov od chrbta, ale v noci vypukla zúrivá búrka a vzniesla sa víchrica a perzská flotila , ktorá mala oboplávať Eubóju sa dostala do ohniska búrky a všetkých 200 lodí skončilo na dne Egejského mora. To bolo zlé znamenie, ktoré Peržania nemohli ignorovať, ale nad ktorým zaplesali srdcia gréckych bojovníkov. Nasledujúci deň priniesol ďalšie krviprelievanie, ale Gréci stále držali svoje vytýčené obranné pozície. Zatiaľ čo Leónidas viedol ťažké boje s Peržanmi na súši, viedol Themistokles kúsok od mysu Artemision aténske námorníctvo opäť do boja proti perzskej flotile. Bez perzských lodí , ktoré mali napadnúť Grékov od chrbta sa Themistokles mohol sústrediť výhradne na to čo videl pred sebou, ale aj tak mal jednu loď na päť perzských. Presné podrobnosti bitky sa nám nedochovali, ale vieme, že grécke triéry opäť zničili veľké množstvo perzských lodí a na konci dňa bola obdobná situácia ako deň predtým. Peržania sa opäť pokúsili poraziť Themistokla, ale neviedlo sa im o nič lepšie ako v predošlý deň. Bolo to ďalšie psychologické víťazstvo pre Grékov a ďalšia rana pre Peržanov.
Záverečné boje.
V tretí deň sa na súši Peržanom za pomoci zradcu podarilo obkľúčiť grécke vojsko vedené Leónidom a všetkých ich pobiť. Zatiaľ čo kúsok od pobrežia mysu Artemision Themistokles odrazil perzskú flotilu, ale tentoraz utrpel značné straty a prišiel o časť svojho loďstva. Podľa Herodota asi polovica gréckeho námorníctva bola zničená alebo poškodená. Keďže sa ale dozvedeli o kolapse gréckej pozemnej obrany, Themistokles už nemal dôvod prieplav ďalej brániť a odviedol svoju flotilu na juh smerom k Aténam, kde pomohli pri evakuácii aténskeho obyvateľstva na ostrov Salamína a pripravili sa na ďalšiu bitku, ktorá sa onedlho odohrala pri Salamíne a skončila sa ohromujúcim víťazstvom Grékov. 

</doc>
<doc id="232638" url="https://sk.wikipedia.org/wiki?curid=232638" title="Čchen Xiexia">
Čchen Xiexia



</doc>
<doc id="232640" url="https://sk.wikipedia.org/wiki?curid=232640" title="Alcatrazz – Disturbing the Peace (Re-Mastered)">
Alcatrazz – Disturbing the Peace (Re-Mastered)

Alcatrazz - Disturbing the Peace (Re-Mastered) je v poradí druhý CD z The Secret Jewel Boxu Steve Vaia. Obsahuje nanovo remasterované skladby albumu Disturbing the Peace, skupiny Alcatrazz.

</doc>
<doc id="232641" url="https://sk.wikipedia.org/wiki?curid=232641" title="Cucurbita maxima">
Cucurbita maxima



</doc>
<doc id="232642" url="https://sk.wikipedia.org/wiki?curid=232642" title="Medvedie (rozlišovacia stránka)">
Medvedie (rozlišovacia stránka)

Medvedie môže byť:

</doc>
<doc id="232645" url="https://sk.wikipedia.org/wiki?curid=232645" title="Bitka pri Artemisione">
Bitka pri Artemisione



</doc>
<doc id="232646" url="https://sk.wikipedia.org/wiki?curid=232646" title="Alina Alexandra Dumitru">
Alina Alexandra Dumitru



</doc>
<doc id="232649" url="https://sk.wikipedia.org/wiki?curid=232649" title="Alina Alexandra Dumitrová">
Alina Alexandra Dumitrová

 
 
 
 
 
 
 
Alina Alexandra Dumitrová (uvádzaná aj ako Dumitruová), (* 30. august 1982, Ploješť, Rumunsko) je rumunská džudistka, ktorá je olympijskou víťazkou z Pekingu 2008 v kategórií do 48 kg, päťnásobná majsterka Európy a dvojnásobná bronzová medailistka z Majstrovstiev sveta.
9. augusta sa stala olympijskou víťazkou, keď v semifinále vyhrala nad Japonkou Ryoko Taniovou, päťnásobnou medailistkou z olympijských hier a vo finále nad Kubánkou Yanet Bermoyovou, keď bola ohodnotená vysokými bodovými hodnotami (waza-ari, ippon). Zápas sa skončil už po 80 sekundách!

</doc>
<doc id="232651" url="https://sk.wikipedia.org/wiki?curid=232651" title="Mýto (obec v ČR)">
Mýto (obec v ČR)



</doc>
<doc id="232654" url="https://sk.wikipedia.org/wiki?curid=232654" title="Ludwig Paischer">
Ludwig Paischer

 
 
 
 
 
 
 
Ludwig Paischer (* 28. november 1981, Oberndorf bei Salzburg, Rakúsko) je rakúsky džudista, strieborný z letných olympijských hier 2008, dvojnásobný majster Európy a dvojnásobný medailista z Majstrovstiev sveta v kategórií do 60 kg.
9. augusta 2008 získal na letných olympijských hrách 2008 svoju prvú olympijskú medailu, striebornú, keď vo finále prehral s Kórejčanom Choi Min-Hoom.

</doc>
<doc id="232657" url="https://sk.wikipedia.org/wiki?curid=232657" title="Matthew Emmons">
Matthew Emmons

 
 
Matthew Emmons (* 5. apríl 1981, Mount Holly, New Jersey, USA) je americký športový strelec, olympijský víťaz z Atén 2004 v disciplíne ľubovoľná malokalibrovka, 50 m v ľahu. 
Na LOH 2004 ho delil od druhej zlatej medaily len kúsok, ale namiesto svojho terču zasiahol súperov, za čo nedostal ani bod.
Dňa 30. júna 2007 sa oženil s českou strelkyňou Kateřinou Kůrkovou. Majú spolu tri deti, dcéru Juliu (* 2009), syna Martina Henryho (* 2013) a dcéru Emmu (* 2015).
Od roku 2020 je streleckým trénerom českého biatlonového tímu.

</doc>
<doc id="232668" url="https://sk.wikipedia.org/wiki?curid=232668" title="John Winchester (Supernatural)">
John Winchester (Supernatural)

John E. Winchester je vymyslená postava, ktorú vytvoril Eric Kripke pre televízny seriál Supernatural (Hrozba z temnoty). Na televíznych obrazovkách ho stvárňuje herec Jeffrey Dean Morgan, známy napríklad z filmov ako „P.S. I love“ you alebo „Live!“. Aj keď sa v celom seriály vyskytol len v pár epizódach, je John jednou z najdôležitejších vedľajších postáv, ktoré ovplyvnili život oboch mladých Winchestrovcov.
Život pred lovom.
John Winchester sa ako mladý muž prihlásil do služieb amerického námorníctva, kde neskôr pôsobil ako desiatnik v námornej pechote 'Echo 2/1'. Zúčastnil sa vojny vo Vietname a získal tiež mnohé vyznamenania ako Bronzovú hviezdu alebo Purpurové srdce. Jeho ľavé plece zdobí námornícke USMC tetovanie v tvare amerického orla s roztiahnutými krídlami na pozadí hory so slnkom. Podľa psích známok so svojim menom má John krvnú skupinu AB. Po odchode z námorníctva sa usadil v mestečku Lawrence v štáte Kansas, kde pôsobil ako mechanik, ktorý vlastnil a prevádzkoval aspoločne s kamarátom Mikeom Guentherom. John si so svojou ženou Mary založil rodinu a postupne sa im narodili dvaja synovia - Dean a o necelé štyri roky mladší Sam. Vlastnil auto značky Chevrolet Impala, čierneho veterána z roku 1967. Jeho pokojný život sa však radikálne zmenil po smrti milovanej manželky.
Život lovca.
V roku 1983, presnejšie 2. novembra, bol John svedkom smrti svojej ženy Mary, keď uhorela na strope v detskej izbe ich najmladšieho syna Sama. Po tomto tragickom nešťastí zostal John s deťmi na všetko sám. Opustil prácu aj mesto a navštevoval veštkyňu Missouri, hľadajúc u nej odpovede na otázky, ktoré súviseli so smrťou jeho maželky. Začal cestovať z miesta na miesto po celej Amerike a Deana so Samom učil všetko o rôznych záhadách a legendách, ktoré ľudia považujú za výmysly. Viedol si denník, do ktorého všetky svoje poznaky o nadprirodzenom svete zaznamenával a ktorý neskôr viackrát bratom pomohol pri objasňovaní zdanlivo nevyriešiteľných prípadoch. Už od mlada svojich synov trénoval v boji proti zlu, a podrobil ich tvrdému výcviku, aby mal istotu, že sa dokážou ubrániť takmer čomukoľvek. Aj keď sa snažil vychovávať oboch synov rovnako, ich vzťahy k nemu boli rozdielne. Dean svojho otca poslúchal na slovo, nepýtal sa ho na dôvody jeho príkazov, obdivoval ho, lebo vedel, že John robí pre nich len to najlepšie a svojím spôsobom ich takto chráni. Sam bol na rozdiel od Deana tvrdohlavejší a preto medzi ním a otcom často vznikali hádky. Vyčítal Johnovi, že ako jemu, tak aj bratovi vzal detstvo, ktoré mohli mať a že jediné, čo ho zaujíma, je pomsta po vrahovi ich matky. 
O pár rokov neskôr sa Sam rozhodol odísť na univerzitu, čo znova u Winchestrovcov vyvolalo veľkú hádku. John však vedel, že najmladšieho syna už neprinúti vrátiť sa späť, a preto pokračoval v lovení iba s Deanom. Postupne prenechával niektoré jednoduchšie prípady aj Deanovi, ktoré potom musel riešiť sám bez otcovej pomoci. John sa na svojej ceste hľadania pravdy stretol aj s inými lovcami a niektorí z nich sa stali jeho priateľmi. Jedným z nich je aj pastor Jim Murphy, alebo Daniel Elkins, ktorý ho zasvätil do umenia lovu. Pred svojim záhadným zmiznutím zveril čiernu Impalu Deanovi, zanechávajúc za sebou veľa nezodpovedaných otázok a nejasných stôp k jeho nájdeniu.
1. séria.
Po 22 rokoch od Maryinej smrti John záhadne zmizne a to donúti Deana navštíviť brata Sama, s ktorým sa nakoniec vyberá otca hľadať. Bratia dokážu jeho stopu sledovať až do Jericha v Kalifornii. Riadia sa súradnicami, ktoré našli v Johnovom denníku, mysliac si, že im to pomôže vydať sa správnym smerom pri ich pátraní. Po dlhšom čase však nádej u Sama pomaly upadá, ale Dean sa nevzdáva a verí, že otca nájdu. Na Samovo naliehanie kvôli jeho tajuplným snom sa obaja vracajú do Lawrence vyriešiť prípad spätý s domom z ich detstva. Vtedy Dean zanecháva Johnovi správu na odkazovej schránke a tajne dúfa, že sa konečne ozve a pomôže im. Netušia, že sú mu bližšie, ako kedykoľvek predtým. John však nenaberie dostatok odvahy, aby sa s nimi stretol a tak bratia odchádzajú v nevedomosti o jeho prítomnosti. Veštkyňa Missouri, u ktorej sa od príchodu synov do mesta ukrýval, mu za tento zbabelý čin vynadá. Aj napriek výčitkám sa snaží John sám seba presvedčiť, že ešte nenadišiel ten správny čas, aby im dal o sebe vedieť. Po tom, ako sa Dean ocitne v životne ohrozujúcej situácii, zavolá Sam na otcov mobil, kde sa mu znova ozve len odkazová schránka. Zanecháva mu správu, aj keď tuší, že si ju možno nikdy nevypočuje. O pár dní neskôr sa John odhodlá im konečne zavolať. Po ubezpečení, že je v poriadku, ich oboch žiada, aby ho už prestali hľadať. Informáciami o podivných úmrtiach v meste Burkitsville, v štáte Indiana, jeho hovor končí. Do kopy ich spojí až ďalší prípad v Chicagu, Illinois, kde vyčíňa „tieňový démon“. Túžobné rodinné stretnutie troch Winchestrovcov netrvá dlho a John sa opäť vydáva inou cestou, miznúc vo svojom čiernom aute značky GCM Sierra Grande v tme. Tentokrát je jeho dôvodom strach o jediných synov. Nechce stratiť aj ich v nebezpečnom boji so zlom, ktoré zabilo Mary a aj Samovu priateľku Jessiku. Po dlhom zvažovaní si John uvedomí, že hnaný krvilačnou pomstou a sám démona nepremôže. Dozvie sa, že Daniel Elkins bol zavraždený upírmi a keď to ide prešetriť, zistí, že Dean a Sam na tomto prípade pracujú tiež. Prekvapí ich v Impale a keď si od nich zoberie obálku so svojím menom, porozpráva im príbeh o zbrani, ktorá dokáže zabiť čokoľvek. Problém je ale v tom, že ju ukradli Elkinsovi noční vrahovia. Bratom a Johnovi sa podarí Kolt získať späť a nakoniec sa spolu vydávajú na lov ich najväčšieho nepriateľa.
Náhle a časté úmrtia ľudí, ktorí sa s Johnom poznali, privedú Winchestrovcov k Meg, mladej žene posadnutej démonom. Vie o Kolte a pod vyhrážkou, že zabije aj ostatných jeho kamarátov, požaduje doniesť zbraň na určené miesto stretnutia. John sa za ňou vyberie len s napodobneninou, dúfajúc, že si to Meg nevšimne. Na overovanie pravosti však mala pri sebe muža, tiež posadnutého démonom, a tak obaja zistia, že sa ich snažil oklamať falošným Koltom. Dean a Sam, ktorí čakajú na otca v motelovej izbe, sa mu snažia dovolať, ale márne. Po dlhšom zvonení sa nakoniec ozve hlas Meg, ktorá im oznámi, že už svojho otca nikdy neuvidia. Bratom sa podarí ju zajať pod „Diablovu pascu“ v Bobbyho dome a vypočúvajú ju pomocou vymietania. Získajú od nej informáciu o uväznenom otcovi, ktorý sa nachádza v Missouri, v hoteli „Východ slnka“. Vyvolajú požiarny poplach, odstránia démonov, ktorí strážili izbu s pripútaným Johnom na posteli, a vyvedú ho z budovy von. Čo bratia nevedia je, že ho posadol sám obávaný démon a chystá sa ich zabiť. Zistia to až v opustenom starom dome, kde sa zabarikádovali nasypanou soľou v každom okne a dverami. Cez Johna k nim prehovorí žltooký démon a povie Samovi o plánoch s výnimočnými deťmi, ako je aj on sám. Otáča sa na Deana, ktorého krutými slovami a jediným pohľadom mučí, až sa mu na košeli, v mieste srdca, objavuje krv. Dean zamdlieva od bolesti a v tom momente sa Johnovi na chvíľu podarí získať kontrolu nad svojím telom, aby zastavil zabíjanie najstaršieho syna. Vyslobodený Sam berie do ruky rýchlo Kolt a mieri ním už na démona. Nakoniec postrelí otca do nohy, ktorý v sekunde padá na zem a prechádzajú ním elektrické výboje. Potom sa preberie skutočný John, ktorý naliehavo prosí, aby ho strelil rovno do srdca a tým démona konečne zabil. Neposlúchne ho, skladá zbraň a čierny dym mizne cez škáry v drevenej podlahe. V Impale, kde zranení Winchestrovci mieria do najbližšej nemocnice, sa John pýta na dôvod, pre ktorý ho najmladší syn neposlúchol. Sam mu chce povedať pravdu, je však prerušený nárazom kamióna s Impalou. Lovci nejavia žiadne známky života a z kamiónu sa na nich pozerá vodič s čiernymi démonskými očimi.
Zoznam postáv.
Abecedný zoznam postáv zo seriálu 'Supernatural'(Hrozba z temnoty), ktoré nejakým spôsobom zasiahli do Johnovho života
"Pilot", "Home", "Scarecrow", "Shadow", "Something Wicked", "Dead Man's Blood", "Salvation", "Devil's Trap"
"In My Time of Dying", "All Hell Breaks Loose, Part 2"
"Long Distance Call" (iba v podobe hlasu)

</doc>
<doc id="232669" url="https://sk.wikipedia.org/wiki?curid=232669" title="Pasithee">
Pasithee

Pasithee alebo Pasitee môže byť:

</doc>
<doc id="232670" url="https://sk.wikipedia.org/wiki?curid=232670" title="TV Noe">
TV Noe

TV Noe („televize dobrých zpráv“) je česká nekomerčná nezisková televízia a jediná česká televízia špecializujúca sa veľkou časťou svojho vysielania na kresťanského diváka, predkladá ale divákom aj rôzne nekonfesijné vzdelávacie programy z oblasti histórie a prírodných vied (najmä astronómie a biológie) alebo rozprávky pre deti. 
Vysielanie spustila na jar v roku 2006. Spolupracuje s podobne zameranými stanicami v Európe. Svoje vysielanie šíri cez internet, satelit a káblové rozvody spoločnosti Karneval Media. Riaditeľom televízie je jeden z jej zakladateľov, kňaz a salezián Leoš Ryška.
TV Noe má hlavné sídlo v Ostrave a vysiela denne od 8 do 13 a od 16 do 1 hodiny. V prestávkach medzi vysielaniami je zaradené počúvanie Rádia Proglas. Signál je šírený cez družicu Astra 3A (23,5° E), ďalej v experimente DVB-T v multiplexe B (Praha a okolie), cez internet ("play.cz"), pomocou televíznych káblových rozvodov v viacerých mestách v Česku aj na Slovensku. Držiteľom licencie platnej do roku 2018 je Telepace s.r.o. so spolumajiteľmi Leošom Ryškou a Martinom Holíkom. 
Zameranie.
Hlavným zameraným stanice je šírenie pozitívnych hodnôt, ako sú všeobecná znášanlivosť medzi ľuďmi a rozširovanie duchovného aj kultúrneho obzoru. Tv Noe je názorovo a nábožensky znášanlivá, apolitická, je pomocníkom a prostredníkom pre tých, ktorý potrebujú odpočinok, radu, pomoc alebo ochranu.
Noe je televíziou s etickým rozmerom, je určená pre celú rodinu. Vysielanie je postavené na tradičných kresťanských hodnotách. Ponúka divákom duchovnú hĺbku a zdravý životný štýl s cieľavedomým obmedzeným zobrazovania násilia a nemravností. Vysielanie je teda výrazne odlišné od vysielania iných staníc.
Cieľom vysielania je osloviť široké spektrum divákov všetkých generácii a všetkých sociálnych skupín od „strednej vrstvy“ cez sociálne slabých alebo handicapovaných občanov až po národnostné menšiny. Nezanedbateľný priestor dostávajú neziskové organizácie.
Noe vyrába a zároveň vysiela vlastné nahrávky aj živé vystúpenia koncertných a divadelných predstavení. Popularizuje poznatky z vedy, medicíny a daľších odvetví.
Pôvodne produkovala spoločne so slovenskou TV Lux česko-slovenské vysielanie, ale spoločný projekt začal byť postupným časom problematický pre rôzne ciele jeho aktérov (Noe mala za ciel ekumenicky orientovanú „televíziu dobrých zpráv pre všetkých“, Lux katolícku televíziu), čo vyústilo v prerušenie spolupráce v roku 2007 a založenie samostatnej TV LUX v roku 2008.
Pripomienka stého výročia narodenia sv. Jána Pavla II..
Sté výročie narodenia pápeža sv. Jána Pavla II. si TV Noe už pripomenula priamym streamovaním rannej bohoslužby z baziliky svätého Petra v Ríme v pondelok 18. mája 2020, ktorú celebrovali pápež František na oltári (SANCTUS JOANNES PAULUS P.P. II.) nad miestom posledného odpočinku. František predstavil svätého Jána Pavla II. ako muža modlitby, blízkosti a lásky k spravodlivosti (porozumenie milosrdenstvu Božiemu). Omša bola v taliančine. Liturgické piesne boli spievané v taliančine, latinčine (Laudate Dominum, pripomínajúc jeho ustanovenia druhej Veľkonočnej nedele, ako "nedeľa Božieho milosrdenstva", keď sa tiež odchýlil od pozemského sveta), angličtine ("Jesus Christ You are my Mind", pripomínajúce tradičné "World Youth Days"-svetové dni mládeže, ktorých v 1985 John Paul II. začal a je ich patrón) a poľskej reči (záverečná pieseň po "Regina Coeli Laetare").
Tlmočníci boli pracovníkmi TV Noe a duchovné recepcie od pápeža Františka boli poskytované divákom a poslucháčom rovnako od zamestnancov TV Noe (Ludmila Němcová, Petr Smolek, Václav Stuchlý, réžia Leoš Ryška, ktorý oznámil tento televízny prenos deň predom, na popoludnej bohoslužbe z Kaplnky Telepace, na ktoré on celebroval).
Spomienka na toto dôležité výročie bola doplnená anketami s televíznými divákmi, dôležitými osobnostiami a inými programy (John Paul II a pád komunizmu, Svätý kopec plný oviec), pripomínajúc tri návštevy po 1989 a návštevu v Litoměřiciach v apríli 1974, keď hovoril na pohrebe kardinála Štěpána Trochty a otvoreniem novej série AUM (Atelier použitej modlitby, Marek Orko Vácha, otvorenie časti Václav Ventura , grécky katolícky kňaz).
Sídlo.
Televízia NOE sídli v Ostrave v miestnej časti Moravská Ostrava.
Adresa sídla:
TV NOE
Kostelní námestie 2
702 00 Ostrava
Hlavná budova TV Noe v Ostrave sa nachádza v bývalom Redemptoristskom kláštore neďaleko kostola Sv. Václava v Ostrave, ktorý televízia tiež využíva. Kláštor, v ktorom Redemptoristé tiež prevádzkovali prvé Ostravské kino v čase prvej česko-slovenskej republiky, bol štátom zabratý ako súčasť "Acie K" (likvidácia kláštorov) v roku 1950 a postupne priviedon do havarijného stavu. Po súdnom konaní bol Redemptoristom vrátený a venovaný imi TV Noe, ktorý renovoval celú budovu. TV Noe tiež používa "pražské" štúdio s kaplnkou Panny Márie Pomocnice (Hvezdy Evangelizácie) v Břvech neďaleko Prahy.

</doc>
<doc id="232671" url="https://sk.wikipedia.org/wiki?curid=232671" title="Vira.cz">
Vira.cz

Abedceda víry pro každého - www.vira.cz je v Česku najnavštevovanejší česky písaný katolícky (a poprípade nábožensky zameraný) web prevádzkovaný od 1. júna 1998 Pastoračným strediskom pražskej arcidiecézy. V roku 2006 mal podľa štatistík navrcholu.cz takmer 900 000 návštev. Obsahuje súbory článkov na rôzne kresťanské a katolícke témy, elektronickú knihovňu, otázky a odpovede (poskytují odpovede v súlade s vieroukou katolíckej cirkvi), online rozhovory, zasielanie rôznych informácií emailom (napr. biblických citátov na každý deň), odkazy na zaujímavé stránky s kresťanskou a katolíckou tématikou, linku dôvěry ai. S vira.cz sú úzko spojené aj ďalšie internetové projekty Pastoračného strediska arcidiecéze: Pastorace.cz (zhromažďuje materiály použiteľné pre pastoráciu a poskytuje ju verejnosti), Krestanstvi.cz a Maria.cz. Spolupracuje tiež s internetovými projektami Karmelitánskeho nakladateľstva.

</doc>
<doc id="232672" url="https://sk.wikipedia.org/wiki?curid=232672" title="ChristNet.cz">
ChristNet.cz

ChristNet.cz je najväčší nezávislý kresťanský portál a jeden z najčítanejších kresťanských sietí v českom jazyku. Vykazuje cez 1000 návštev denne. 
Christnet vznikol v februári v roku 2000 zlúčením dvoch internetových projektov založených v roku 1996. Išlo o "Getsemany" (internetový kresťanský magazín) a ChristNet (vtedy iba rozcestník medzi kresťanskými stránkami). Akcia bola čiastočne vynútená aj tým, že "Getsemany" sa museli premenovať, lebo sa tak volá oveľa starší tlačený mesačník. ChristNet je ekumenicky orientovaný a prevádzkuje ho "Sdružení Christnet.cz". 
Christnet funguje ako portál kresťanstva na českom (a čiastočne aj slovenskom) internete. Jeho najdôležitejšou časťou sú Magazín, orientovaný na publicistiku a podrobné spravodajstvo z kresťanského sveta (najnavštevovanejšia časť), Odkazy (predstavujúci rozcestník medzi kresťanskými stránkami v Česku a čiastočne aj na Slovensku), Akcie (kalendár kresťanských akcií v Česku) a Diskusie (poskytujú priestor pre diskusie). Diskusie sú aj samostatným prevádzkovateľom stránok považované za najproblematickejšiu časť projektu, hlavné sťažnosti smerujú na neschopnosť prevádzkovateľa dostatočne redigovať diskusie. Viac-menej vedľajšími službami portálu sú sekcie "Pohlednice" a "Knihkupectví".
Projekt dlhodobo zápasí s finančnými problémami a koncom mesiaca sa niekedy na jeho stránkach objavujú žiadosti o príspevok, ktoré upozorňuje čitateľov, že projekt nemá na účte dostatok peňazí na prevádzku, niekoľkokrát dokonca z tohoto dôvodu niektoré svoje činnosti pozastavil (naposledy na konci novembra 2007). Mesačné prevádzkové náklady vyčísľuje na cca 10 000 Kč.

</doc>
<doc id="232675" url="https://sk.wikipedia.org/wiki?curid=232675" title="Karol z Valois">
Karol z Valois

Karol I. z Valois (* 12. marec 1270, Vincennes, Francúzsko † 16. december 1325, Nogent-le-Roi), bol francúzsky princ, mladší brat Filipa IV., zakladateľ dynastie Valois.
Život.
Narodil sa ako štvrtý syn francúzskeho kráľa Filipa III. a Izabely Aragónskej.
Ako človek priemernej inteligencie, ale nadpriemernej ctižiadostivosti a značnej chamtivosti, zbieral Karol z Valois – mladší syn bez zdedených domén – kniežatstvá. Syn, brat, švagor, zať kráľov a kráľovien (Francúzska, Navarry, Anglicka a Neapolska) a – po svojej smrti – otec nasledujúceho francúzskeho kráľa a svokor nemeckého cisára. Jeho celoživotným cieľom bolo získať kráľovskú korunu, čo sa mu však nikdy nepodarilo. V roku 1284 ho pápež – ako syna Izabely Aragónskej – uznal za kráľa Aragónska, vazala Svätej stolice a protikráľa Petra III., ktorý od Sicílských nešpor (1282) bol nepriateľom Ríma. Aby podporil svoj nárok na sicílske kráľovstvo, oženil sa s dcérou neapolského kráľa Margarétou z Anjou. Karol dúfal, že aragónska výprava (12841285), ktorú podnikol jeho otec, mu prinesie jeho titulárne kráľovstvo. V roku 1285 sa nechal korunovať kardinálskym klobúkom, čo mu prinieslo posmešnú prezývku „kráľ klobúka“. Neskôr sa musel titulu vzdať.
Preukázal sa ako schopný vojvodca a úspešne viedol ťaženie vo Flámsku (1297). 
Karol sníval o cisárskej korune a v roku 1301 sa oženil s Katarínou z Courtenay, titulárnou cisárovnou konštantínopolskou, vnučkou a dedičkou posledného latinského cisára, Balduina II. S tajným súhlasom pápeža sa zúčastnil ťaženia Karola II. Neapolského o dobytie Sicílie. Bol menovaný za pápežovho vikára v Taliansku a stratil sa v bludisku talianskej politiky. Kompromitoval sa masakrom vo Florencii a finančným vydieraním, dobyl Sicíliu, kde si upevnil svoju povesť rabovača a vrátil sa – ako človek so zlou povesťou – 1301/1302 nazad do Francúzska. 
Keď v roku 1308 zomrel rímskonemecký kráľ Albrecht I., Karolove ambície získať kráľovskú korunu opäť ožili. Jeho kandidatúra však neuspela, zvolený bol Henrich VII. Luxemburský
Predčasná smrť Ľudovíta X. v roku 1316 mu dala nádej, že ako možný francúzsky regent bude v krajine zohrávať významnú úlohu. Nevedel však zabrániť svojmu synovcovi, budúcemu Filipovi V., v prevzatí vlády. Po smrti Filipa V. (1324) už na neho nikto nemyslel. Predsa však v tomto roku úspešne viedol vojsko nového kráľa Karola IV. v Akvitánsku (Guyenne).
Zomrel v decembri 1325 a pochovali ho v Paríži v Kostole jakobínov. Dante Alighieri ho vo svojej "Božskej komédii" umiestnil do "Očistca".
Rodina.
Karol sa trikrát oženil a so svojimi manželkami mal 14 detí.
Jeho prvou manželkou bola Margaréta z Anjou (* c. 1273 – † 31. december 1299), dcéra neapolského kráľa Karola II. Svadba sa konala 16. augusta 1290 v Corbeil. Mali spolu 6 detí:
S druhou manželkou Katarínou z Courtenay (* 1274 – † 3. január 1308), titulárnou konštantínopolskou cisárovnou , dcérou Filipa z Courtenay (Latinské cisárstvo) sa oženil 8. februára 1301 v Saint-Cloud. Mali spolu 4 deti:
Jeho treťou manželkou sa v júni 1308 v Poitiers stala Matilda de Châtillon (* 1293 – † 1358) , dcéra Guya III. de Châtillon, grófa zo Saint-Pol. Ich deti:

</doc>
<doc id="232680" url="https://sk.wikipedia.org/wiki?curid=232680" title="David Kostelecký">
David Kostelecký

 
 
David Kostelecký (* 12. máj 1975, Brno) je český reprezentant v streľbe. V disciplíne trap získal zlatú medailu na olympiáde v Pekingu 2008, v poradí druhú. Je členom klubu SKP Kometa Brno.

</doc>
<doc id="232681" url="https://sk.wikipedia.org/wiki?curid=232681" title="Purchasing power parity">
Purchasing power parity



</doc>
<doc id="232682" url="https://sk.wikipedia.org/wiki?curid=232682" title="Alan Smith">
Alan Smith

Alan Smith (* 20. októbra 1980, Leeds) je bývalý anglický futbalista.
Kariéra.
Alan Smith meria 173 cm a váži 60 kg. Za Leeds United nastúpil celkom 211-krát a nastrieľal 58 gólov. Za anglickú reprezentáciu nastúpil 8-krát a pripísal si na konto jeden gól.
Leeds United.
Alan je odchovancom z Lilleshaw. Keď začal hrať za Leeds. Vo svojom prvom zápase strelil gól FC Liverpool. V priebehu 14 zápasov, v ktorých v sezóne 2001/02 nastúpil, dostal 6 žltých a 2 červené karty. 
Alan Smith bol verejne kritizovaný svojím trénerom za nedostatok disciplíny. Pre trénera anglickej „21“ – Davida Platta, bol Alan jedným z najtalentovanejších a najvyspelejších hráčov, ktorých mal k dispozícii. Neskôr Alan nastúpil za seniorskú reprezentáciu, kde počas 8 zápasov strelil gól.
Odchod Fowlera a Robbieho Keana z Leeds pre neho znamenal pravidelné nastupovanie v základnej zostave spolu s Markom Vidukom. V sezóne 2002/03 nazbieral celkom 10 gólov, keď často hrával na pravom krídle.
Manchester United.
Sezóna 2003/2004 skončila pre Leeds katastrofou, pretože kvôli finančným ťažkostiam klub nebol schopný sa udržať v Premier League. klub opúšťali hráči. Záujem o Alana Smitha prejavili Everton FC, Middlesbrough FC a fanúšikmi najviac nenávidený Manchester United. Alan si vybral práve Manchester United a 26. mája 2004 podpísal s vedením Manchesteru zmluvu na dobu päť rokov (do 30. 6. 2009). Leeds za neho dostalo 7 miliónov libier.
Alan povedal, že kvôli prepadnutiu Leeds do druhej ligy nemá rivalita medzi Leedsem a Manchesterom United cenu. Začiatok sezóny 2004/05 bol pre neho vynikajúci. Vďaka neprítomnosti Ruuda van Nistelrooye a Waynea Rooneyho mohol pravidelne nastupovať v útoku. Situácia sa zmenila, keď sa do hry vrátili Ruud van Nistelrooy a Wayne Rooney. Smith musel bojovať o miesto v základnej zostave.
Reprezentačná kariéra.
Časom si Sir Alex Ferguson uvedomil, že záloha Manchesteru United starne, a tak pridelil Alanovi novú pozíciu na mieste záložníka. Po odchode Roya Keanea, ktorý v novembri zmenil pôsobisko a zamieril do Celticu Glasgow vedie Smith zálohu United.

</doc>
<doc id="232684" url="https://sk.wikipedia.org/wiki?curid=232684" title="Byron Webster">
Byron Webster

Byron Webster (* 31. marec 1987) je anglický futbalový obranca.
S futbalom začínal vo veľkoklube Leeds United a potom prestúpil do York City FC. Do svojho tímu si ho v lete 2007 vyhliadlo vedenie FK Siad Most, do ktorého Byron nakoniec prestúpil. Od roku 2009 pôsobí v Doncaster Rovers a od 2010 je na hosťovaní v Hereford United.

</doc>
<doc id="232685" url="https://sk.wikipedia.org/wiki?curid=232685" title="Shaun Wright-Phillips">
Shaun Wright-Phillips

Shaun Cameron Wright-Phillips (* 25. október 1981, Londýn, Anglicko) je anglický futbalista, ktorý má predkov z Jamajky a z Grenady. Adoptoval ho slávny futbalista Ian Wright. 
Futbalové začiatky.
Začínal v Nottingham Forrest, ktorý ho požičal na hosťovanie Manchesteru City, na ktorý bol v pätnástich rokoch ale „moc malý“, odtiaľ ho poslali zase na hosťovanie do Maine Road, kde sa vypracoval na hráča hodného štartu v Premier League. Jeho manévre a guráž z neho urobili jedného z najlepších hráčov, ktorí vzišli z anglickej mládežníckej akadémie. 
Prvý gól za reprezentáciu vsietil 18. augusta 2004 do siete Ukrajiny, kde bol ako náhradník. Prvý celý zápas odohral 9. februára 2005 proti Holandsku. 
Chelsea.
S Chelsea FC podpísal Shaun päťročný kontrakt. V svojej prvej sezóne sa na ihrisku objavil 24-krát v základe a 39-krát ako náhradník. Prvý gól za Chelsea vstrelil v zápase Ligy majstrov proti Levski Sofia 5. decembra 2006 takmer 17 mesiacov po prestupe.

</doc>
<doc id="232686" url="https://sk.wikipedia.org/wiki?curid=232686" title="Cchinvali">
Cchinvali

Cchinvali (oset. Цхинвал, Cchinval; gruz. ცხინვალი, Cchinvali) je hlavné mesto a jediné väčšie sídlo separatistickej republiky Južné Osetsko v severnom Gruzínsku. Mesto leží v údolí rieky Didi Liachvi (Veľká Liachvi), ľavého prítoku Kury, 90 km severozápadne od Tbilisi. Má okolo 33 700 obyvateľov (odhad z roku 2005) a je priemyselným centrom Južného Osetska. Nachádzajú sa tu menšie elektrotechnické, drevárske, potravinárske, textilné a chemické podniky.

</doc>
<doc id="232687" url="https://sk.wikipedia.org/wiki?curid=232687" title="Cchinval">
Cchinval



</doc>
<doc id="232688" url="https://sk.wikipedia.org/wiki?curid=232688" title="Karna">
Karna

Karna alebo Rádhéja je jedna z postáv, bojovník, v epickom staroindickom epose Mahábhárata. Spolu so Šakunim sa stal najlepším priateľom Durjódhanu.
Život.
Karna sa narodil Kuntí, manželke Pándua, ktorá ho splodila s bohom slnka Súrjom. Bol prvorodeným no nechceným synom, a podľa védskeho práva sa stal najstarším z Pánduovcov. Nikdy však s nimi neuzavrel priateľstvo a nenávidel tak Ardžunu, ako aj Bhímu. Počas jeho života ho ešte pred bitkou na Kurukšétre obidvaja porazili.
Prvé stretnutie Karny s Ardžunou bolo na prehliadke bojového umenia. Po ukážke Ardžunovej sily sa chcel tiež zúčastniť a Ardžunu prekonať a potom vyzvať k súboji, no zabránila mu v tom žiadosť Draupadí a tichá modlitba ich spoločnej matky Kuntí.
Sľuby.
Karna sa narodil v žiariacom brnení - dar boha Súrju. V tomto brnení bol takmer neporaziteľný, no prišiel oň vďaka sľubu. Bol ochotný dať brahmánom čokoľvek si budú želať, o čom sa dozvedel aj boh Indra, Ardžunov otec, a prišiel v prestrojení za Karnou požiadať ho o brnenie. Karna bol však varovaný v spánku svojim otcom, bohom Súrjom, a ten mu poradil, aby brnenie vymenil za neomylnú zbraň Šakti.
Druhý sľub dal Kuntí, svojej matke, že nezabije nikoho z Pánduovcov okrem Ardžuny. Vďaka tomuto sľubu prežili bitku na Kurušétre Judhišthira a Nakula.
Prekliatie.
Počas života bol Karna dvakrát prekliaty. Kliatba mu sľúbila, že si nebude môcť spomenúť mantry na vyvolanie magických zbraní práve vtedy, keď ich bude najviac potrebovať. Druhá kliatba spôsobila, že sa koleso jeho kočiara zaseklo do zeme takou silou, že by ním nepohlo ani tisíc slonov.
Bitka na Kurušétre.
Karna sa zapojil do bojov až potom, čo padol Bhíšma. Dôvodom bolo odmietnutie boja pod Bhíšmom ako veliteľom, ktorý ho verejne urážal a pochyboval o jeho schopnostiach. S čerstvými silami okamžite vytvoril vo vojsku Pánduovcov spúšť. Pod Drónovým vedením spolu s ostatnými bojovníkmi nečestne zabil Ardžunovho syna Abhimanju.
Zbraň Šakti.
Výmenou za brnenie získal Karna od Indru zbraň Šakti. Táto neomylná šípka bola schopná zabiť každého, na koho bude namierená, vrátane bohov. Karna si ju uchovával pre Ardžunu, ktorého nenávidel najviac. Jeho plán prekazil rákšasa Ghatótkača, ktorý vytvoril takú spúšť v Kuruovskom vojsku, že ju musel použiť proti nemu. Po použití bol Ghatótkača okamžite mŕtvy a zbraň sa vrátila ku Indrovi na nebesá. 
Karnova smrť.
Ardžuna zabil Karnu v čestnom boji, keď počas tvrdého a vyrovnaného súboja sa naplnili obidve Karnove kliatby. Šípom v tvare polmesiaca zrazil Ardžuna Karnovi hlavu.

</doc>
<doc id="232689" url="https://sk.wikipedia.org/wiki?curid=232689" title="Derodontidae">
Derodontidae

Derodontidae je čeľaď chrobákov vo svojej vlastnej nadčeladi Derodontoidea. V čeľadi je 10 druhov v 4 rodoch. Chrobáky tejto čeľadi sú malí, medzi 2 a 6 mm dĺžky, so štítkom so zubatými okrajmi, čo týmto chrobákom dalo aj ich meno. Rodu "Laricobius" tieto zuby na štítku chýbajú.

</doc>
<doc id="232691" url="https://sk.wikipedia.org/wiki?curid=232691" title="TA 3 (1991 – 1992)">
TA 3 (1991 – 1992)

TA 3 bol tretí program Slovenskej televízie vysielajúci od 6. júna 1991 do 1. júla 1992. Vysielanie bolo prevažne tvorené preberaním vysielania zahraničných spravodajských TV staníc. Stanica nahradila na území Slovenska na treťom okruhu predchádzajúcu federálnu stanicu podobného zamerania OK 3. Jeho programovanie spočívalo predovšetkým v retransmisii zahraničných spravodajských kanálov a alternatívnych programov.

</doc>
<doc id="232695" url="https://sk.wikipedia.org/wiki?curid=232695" title="Eva Sládeková">
Eva Sládeková

Eva Sládeková (* 17. december 1981, Trenčín) je slovenská bedmintonistka, reprezentovala Slovensko na letných olympijských hrách 2008 v Pekingu. Jej trénerom je Michal Matejka a je členkou klubu M-Šport Trenčín.
Vrcholové podujatia.
LOH Peking 2008.
V prvom kole mala voľno. V druhom kole, 10. augusta nastúpila proti Čchen Wang a prehrala s ňou 0:2 na sety (7:21, 8:21).
Externé odkazy.
&lt;br&gt;
&lt;br&gt;

</doc>
<doc id="232696" url="https://sk.wikipedia.org/wiki?curid=232696" title="Ľuboš Križko">
Ľuboš Križko

Ľuboš Križko (* 9. august 1979, Trenčín) je slovenský plavec, ktorý reprezentoval Slovensko na olympiáde v Pekingu 2008. Je členom klubu Dukla Banská Bystrica a jeho trénerom je Jiří Walter. Zúčastnil sa aj letných olympijských hier 2004, kde skončil v disciplíne 100 m znak na 27. mieste.A v roku 2008 taktiež na olympijských hrách skončil na 13. mieste. Spolu so svojimi dlhoročnými kamarátmi založili vo Svite plavecký kemp z názvom ProSwim.

</doc>
<doc id="232697" url="https://sk.wikipedia.org/wiki?curid=232697" title="Leopold Heyrovský (entomológ)">
Leopold Heyrovský (entomológ)

JUDr. Leopold Heyrovský (známy aj ako Leo Heyrovský) (* 25. november 1892, Praha, Rakúsko-Uhorsko, dnes Česko† 29. jún 1976, Praha, Československá socialistická republika, dnes Česko) bol český právnik a entomológkoleopterológ svetového mena. 
Autor niektorých opisov nových druhov, poddruhov, ako i individuálnych foriem hmyzu, prevažne z radu chrobákov (Coleoptera) a to hlavne z čeľade fuzáčovitých ("Cerambycidae"). 
Biografia.
Leopold Heyrovský sa narodil 25. novembra v roku 1892 v Prahe. Po skončení základného vzdelania navštevoval gymnázium v Prahe. Potom pokračoval v štúdiu na pražskej Karlovej univerzite, kde pokračoval v otcových šľapajach a študoval právo. V rokoch 1915 až 1918 vykonával aktívnu vojenskú službu. Od roku 1920 pracoval krátky čas na ministerstva školstva. Viac než právnik je však známy hlavne ako entomológ svetového významu a mena. Počas svojho života opísal viaceré druhy, alebo poddruhy hmyzu.
Na jeho počesť bolo jeho menom pomenovaných viacero druhov, alebo poddruhov hmyzu, napr.: "Alocoderus heyrovskyi" Balthasar, 1935, "Tropinota hirta heyrovskyi" Obenberger, 1917, "Schmidtiana heyrovskyi" Podany, 1968 (= "Luzonia heyrovskyi" Podany, 1968), "Xixuthrus heyrovskyi" Tippmann, 1946, "Protaecia (Potosia) morio heyrovskyi" Balthasar, "Geotrupes heyrovskyi" Balthasar, 1960,
"Oberea heyrovskyi" Pic, 1927, "Purpuricenus kaehleri f. heyrovskyi", "Harpalus heyrovskyi" Jedlička, 1928, "Agathidium bohemicum heyrovskyi" Hlisnikovsky, 1964, "Arima marginata heyrovskyi" Havelka, 1959 a pod.
Pre svetovú entomológiu majú význam jeho viaceré práce. Pre entomológov je predovšetkým známa jeho monografia: „Tesaříkovití – Cerambycidae. Fauna ČSSR, 5.“ z roku 1955.
Leopold Heyrovský zomrel 29. júna roku 1976 v Prahe, kde je i pochovaný.
Jeho zbierka hmyzu je uložená v Národnom múzeu v Prahe. Časť hmyzu ("Iphidae" z palaearktickej oblasti sveta) je v Slezském muzeu v Opave.

</doc>
<doc id="232698" url="https://sk.wikipedia.org/wiki?curid=232698" title="Victoria Ruffová">
Victoria Ruffová

María Victoria Eugenia Guadalupe Martínez del Río Moreno-Ruffo (* 31. máj 1962, Mexiko, Mexiko) je mexická herečka.
Životopis.
Po absolvovaní základnej školy išla na pedagogickú nadstavbu. V roku 1987 naspievala titulnú pieseň
"Tarde" k telenovele "Victoria".
Osobný život.
Jej otec sa volal Ramón Martínez del Río a matka Guadalupe Moreno Herrera. Má mladšie sestry Marcelu, Victoriu a Gabrielu. Keď mala 11 rokov, jej rodičia rozviedli.
V roku 1991 sa vydala za komika Eugenia Derbeza. 14. apríla 1992 sa im narodil syn José Eduardo. Po piatich rokoch sa rozviedli. Dňa 9. mája 2001 sa vydala za mexického politika Omara Fayada Menesesa. Dňa 11. augusta 2004 sa im narodili dvojičky Victoria a Anuar.

</doc>
<doc id="232699" url="https://sk.wikipedia.org/wiki?curid=232699" title="Kúria">
Kúria

Kúria (z lat. curia) môže byť:

</doc>
<doc id="232700" url="https://sk.wikipedia.org/wiki?curid=232700" title="Otakar Sedloň">
Otakar Sedloň

Otakar Sedloň (30. august 1885 Trpín - 18. október 1973 Praha) bol český maliar a stredoškolský profesor.
Život.
Akademický maliar profesor Otakar Sedloň sa narodil v rodine riadiaceho učiteľa Tomáša Sedloňa v Trpíne pri Poličke. Otec bol po roku 1886 preložený do Merklovic pri Vamberku, neskôr do Doudleb nad Orlicí, a preto v týchto obciach Otakar navštevoval obecnú aj meštiansku školu.
Po maturite na reálke v Kostelci nad Orlicí študoval maliarstvo na Umelecko-priemyslovej škole v Prahe u profesorov Emanuela Dítěťa ml., Karla Vítězslava Maška, Jana Preislera a Jakuba Schikanedera.
Po absolutóriu a zložení profesorských skúšok nastúpil roku 1908 na reálke v Lipníku nad Bečvou ako profesor kreslenia. Postupne potom pôsobil ešte na reálkach v Lounoch, Litoměřiciach a v Brne, kde pádom tabule utrpel ťažký úraz, ktorý ho na niekoľko rokov vyradil z pracovnej i umeleckej činnosti.
Styk s umeleckým svetom obnovil až po roku 1920. Roku 1922 navštívil Jadran, 1925 Paríž, 1927 Podkarpatskú Rus a v roku 1933 Rumunsko.
Obdobie medzi dvoma svetovými vojnami bolo asi najúspešnejšie v jeho maliarskej kariére. Žil a tvoril v ateliére na Národnej tříde v Prahe a patril k vtedy najvyhľadávanejším portrétistom. Vtedy sa stal aj členom spolku Myslbek, s ktorým často vystavoval. Jeho obrazy boli v majetku vtedajších bánk, ministerstiev a ďalších inštitúcií, rovnako tak ich bolo možné vidieť v pražských a mimopražských kaviarňach a reštauráciách.
Otakar Sedloň je pochovaný v rodinnej hrobke vo Vamberku.
Dielo.
Dnes sa s jeho obrazmi môžeme stretnúť v Národnej galérii v Prahe, Galérii hlavného mesta Prahy, Oblastnej galérii v Liberci, malých dedinských galériách (Rybná nad Zdobnicí, Pěčín), na úradoch niektorých podorlických miest (Vamberk, Doudleby nad Orlicí, Rychnov nad Kněžnou, Žamberk) alebo v súkromných zbierkach.

</doc>
<doc id="232701" url="https://sk.wikipedia.org/wiki?curid=232701" title="Curia">
Curia



</doc>
<doc id="232706" url="https://sk.wikipedia.org/wiki?curid=232706" title="Victoria Ruffo">
Victoria Ruffo



</doc>
<doc id="232709" url="https://sk.wikipedia.org/wiki?curid=232709" title="Andulka vlnkovaná">
Andulka vlnkovaná



</doc>
<doc id="232710" url="https://sk.wikipedia.org/wiki?curid=232710" title="Sedem divov technickej civilizácie">
Sedem divov technickej civilizácie

Sedem divov technickej civilizácie () je britský dokumentárny seriál spoločnosti BBC. Každá časť je o jednom dive technickej civilizácie, v dobe tzv. priemyselnej revolúcie. Priemyselná revolúcia zmenila celý svet a vyprodukovala postupne veľa technických zázrakov. Na sedem najpozoruhodnejších sa zameriava tento seriál. Každý z nich dokazuje ľudskú kreativitu, dôvtip a húževnatosť, ktoré existujú v tejto modernej dobe, ako existovali aj v časoch minulých.
Seriál je natočený na základe skutočných udalostí, dobových záberov, záznamov priamych účastníkov a výpovedí svedkov.
Diely.
1. Plávajúce monštrum / The Great Ship.
Obrovská loď Isambarda Kingdoma Brunela "The Great Eastern" je jediný div (zázrak) z tohoto seriálu, ktorý sa nezachoval do 21. storočia. 
Približne v roku 1850 Brunel dúfal, že táto loď bude jeho majstrovský kúsok a chcel, aby zabezpečovala trvalé spojenie po celom svete.
Vo vtedajších časoch, keď väčšina lodí kotvila na rieke Temža, sa stavali lode z dreva a na pohon im slúžila plachta, Brunelova Great Eastern bol dlhý, 25 metrov široký plávajúci ostrov zo železa. Jeho predstava bola, že loď sa postará o 4000 pasažierov vo veľkolepom štýle a bez nutnosti doplniť palivo, obopláva Zem. Dizajn bol revolučný, zahrňujúci dvojitý trup, ktorý robil loď nepotopiteľnou, a takisto lodné motory, ktoré boli veľké ako domy.
Brunela začali kritizovať, že loď je príliš veľká, príliš drahá, že sa môže potopiť alebo prelomiť pri prvej veľkej vlne. Nakoniec sa mu predsa len podarilo loď spustiť. Jeho návrh sa stal predlohou pre lodné návrhárstvo nadchádzajúcich rokov.
2. Brooklynský most / The Brooklyn Bridge.
V roku 1869 získal brilantný inžinier John Roebling z Nemecka zmluvu na najdlhší most na svete –  Brooklyn Bridge v New Yorku. Most je dlhý 487 metrov. Ponad širokú a nepokojnú rieku East River spája časti Manhattan a Brooklyn. Základy sa mali nachádzať 21 metrov pod hladinou rieky. Dve pozoruhodné veže by sa týčili ponad celý New York. V tých časoch sa takýto návrh považoval takmer za zázrak a všetko by to bolo vybudované z nového materiálu – ocele.
Roebling za svoj ambiciózny sen zaplatil životom, a popritom aj nevedomky odsúval svojho syna Washingtona do svojho tieňa. Po otcovej smrti bol ten rozhodnutý pokračovať v otcovom sne. Washington Roebling a jeho team pracovali hlboko pod hladinou rieky East River, ale rozšírila sa medzi nimi tajomná, nová, dovtedy neznáma choroba – Kesonova choroba.
Washington bol tak veľmi postihnutý chorobou, že nemohol ďalej pokračovať v práci. Trpiac ohromnými bolesťami a ochrnutím mohol naťahovanie nosných káblov mosta pozorovať iba pomocou ďalekohľadu z okna svojho bytu.
Stavba začala 3. januára 1870 a skončila o 13 rokov neskôr 24. mája 1883 slávnostným otvorením mostu.
3. Maják na Bell Rock / Bell Rock Lighthouse.
Maják Roberta Stevensona Bell Rock postavili na východnom pobreží Škótska v rokoch 1807 až 1811, kedy bol svet úplne iný než dnes. Stevenson, starý otec Roberta Louisa Stevensona, roky sníval o tom, že urobí niečo pre svet – chcel dať svetlo zradnému škótskemu pobrežiu. Vybral si na to najnebezpečnejšie miesto zo všetkých, Bell Rock, veľké bralo, ktoré sa nachádza 1,6 kilometra od pobrežia, nebezpečne umiestnené v ústí do zálivu Firth of Forth.
V roku 1799 sa viac ako 70 lodí potopilo v silnej búrke, ktorá sa vtedy prehnala pobrežím, ale aj napriek tomu mali úrady opačný názor ako Stevenson. Veď ako môže niekto postaviť maják 1,6 kilometra v mori, na skale, ktorá je takmer celý deň viac ako 4,8 metra pod vodou? Stevenson to nakoniec dokázal. Jeho maják dodnes svieti a dáva svetlo v Severnom mori. Veľa starých majákov stojí ešte aj dnes v moriach po celom svete.
4. Kráľ kanálov / The Sewer King.
V lete roku 1858, kedy Great Eastern vykonávala svoju prvú plavbu, bol Londýn v zovretí krízy, známej ako "Great Stink". V prvej polovici 19. storočia populácia rapidne stúpala. V tej dobe neboli žiadne zdravotné či hygienické nariadenia a predpisy. 
Tri epidémie cholery sa prehnali mestom a zanechali po sebe viac než 30 000 ľudí mŕtvych. Splašky a výkaly boli všade, v každom kanáli či na každej chodbe, v pivniciach domov v chudobných častiach a presakovali cez štrbiny v podlahách.
Hlavný inžinier Joseph Bazalgette načrtol hrubú schému ako postaviť vlastný kanalizačný systém: 132 kilometrov hlavných superrýchlych kanálov na splašky, poprepájaných viac ako 1609 kilometrami kanálov z ulíc. Takto by sa vytvorila sieť kanálov pod ulicami celého Londýna.
Sám seba hnal do limitov výdrže a razil cestu svojej podzemnej vízii – úloha to bola nesmierne náročná aj kvôli podzemnej železnici, sieti ciest a celkovému železničnému systému. Jeho znamenitý dizajn a prospekt kanalizácie časom premenil mesto na prvú modernú čistú metropolu, ktorá určila akýsi štandard - ten čoskoro prebrali mestá na celom svete.
5. Panamský prieplav / The Panama Canal.
S rozmáhajúcim sa obchodom a cestovaním koncom 19. storočia sa z lodnej dopravy stával ohromný biznis. Po dokončení Suezského prieplavu v roku 1869 Francúz Vicomte Ferdinand de Lesseps sníval o odvážnom pláne –  Panamskom prieplave.
Lesseps sa rozhodol vybudovať cestu skrz Panamskú úžinu a tým spojiť dva oceány –  Atlantický a Tichý. Vedel, že dlhá cesta okolo Južnej Ameriky je pre lode prepravujúce tovar do celého sveta zbytočná. 
Len čo sa ocitol v tropickej horúčave Panamy, postavil sa tvárou v tvár nepreniknuteľnej džungli, nebezpečným záplavám bahna, zosuvom pôdy a smrteľným tropickým chorobám, až sa projekt stal akousi nočnou morou. Extravagantný sen sa nakoniec stal skutočnosťou, ale stál približne 25 000 ľudských životov. No po 25 rokoch sa podarilo obidva oceány predsa len spojiť.
6. Pacifická železnica / The Line.
Pokrokové úspechy priemyselnej revolúcie do polovice 19. storočia začali postupne ovplyvňovať aj Ameriku ktorá mala zavŕšiť túto revolúciu svojím vlastným veľkolepým činom –  Transkontinentálnou železnicou (Transcontinental Railway), vedúcou naprieč celou Amerikou. 
Trať budovali dva tímy, jeden z východu a druhý z Kalifornie na západe. Bojovali s nepriateľským terénom, nepriateľským obyvateľstvom, občianskou vojnou a Divokým západom. V roku 1869 sa trate obidvoch tímov stretli a tým zmenšili celý americký kontinent. Cesta z New Yorku do San Francisca sa skrátila z niekoľkých mesiacov na niekoľko dní.
7. Hooverova priehrada / The Hoover Dam.
Ako priekopníci preskúmavali a nachádzali cestu naprieč obrovským kontinentom Ameriky, boli často konfrontovaní s biednym či nepriateľským prostredím, aké bolo v púštnej oblasti Arizony a Nevady.
Začiatkom 20. storočia sa začali inžinieri a projektanti realizovať v možnosti premeny púšte na úrodnú pôdu výstavbou priehrad v okolí rieky Colorado. Niektoré boli až 60 poschodí vysoké a niektoré boli vyššie ako najväčšia pyramída v Gíze. Hooverova priehrada mala čoskoro prekonať všetky rekordy.
Na vrchole krízy v roku 1930 chudobou postihnutí robotníci na priehrade zarábali iba pár dolárov na deň, zomierali pri strašných explóziach, na otravu kysličníkom uhoľnatým a na vyčerpanie z ohromného tepla. Hlavný inžinier Frank Crowe aj napriek tomu postavil priehradu skôr, než bolo plánované a s nižšími nákladmi oproti rozpočtu. Týmto ukázal ešte jeden mimoriadny dôkaz ľudského dôvtipu a húževnatosti.

</doc>
<doc id="232711" url="https://sk.wikipedia.org/wiki?curid=232711" title="Ostrý vrch">
Ostrý vrch

Ostrý vrch môže byť:

</doc>
<doc id="232712" url="https://sk.wikipedia.org/wiki?curid=232712" title="Krivá (rozlišovacia stránka)">
Krivá (rozlišovacia stránka)

Krivá môže byť:

</doc>
<doc id="232713" url="https://sk.wikipedia.org/wiki?curid=232713" title="Ostrá (obec v Česku)">
Ostrá (obec v Česku)



</doc>
<doc id="232715" url="https://sk.wikipedia.org/wiki?curid=232715" title="Danio dúhové">
Danio dúhové

Danio dúhové alebo danio perleťové (lat. "Danio albolineatus", syn. "Brachydanio albolineatus") je druh ryby z čeľade kaprovité ("Cyprinidae").
Pôvod.
Pochádza z juhovýchodnej Ázie (Mjanmarsko až Sumatra).

</doc>
<doc id="232716" url="https://sk.wikipedia.org/wiki?curid=232716" title="Danio perleťové">
Danio perleťové



</doc>
<doc id="232717" url="https://sk.wikipedia.org/wiki?curid=232717" title="Danio albolineatus">
Danio albolineatus



</doc>
<doc id="232718" url="https://sk.wikipedia.org/wiki?curid=232718" title="Brachydanio albolineatus">
Brachydanio albolineatus



</doc>
<doc id="232720" url="https://sk.wikipedia.org/wiki?curid=232720" title="Pálenica">
Pálenica

Pálenica môže byť:

</doc>
<doc id="232721" url="https://sk.wikipedia.org/wiki?curid=232721" title="Nicole Cooková">
Nicole Cooková

 
 
 
 
Nicole Cooková (; * 13. apríl 1983, Wick, Wales, Spojené kráľovstvo) je britská profesionálna cyklistka, ktorá jazdí v súčasnosti za tím Team Halfords Bikehut. Je aktuálnou olympijskou víťazkou v olympijských hier 2008 v pretekoch s hromadným štartom.

</doc>
<doc id="232722" url="https://sk.wikipedia.org/wiki?curid=232722" title="Trianon">
Trianon

Trianon môže byť:

</doc>
<doc id="232723" url="https://sk.wikipedia.org/wiki?curid=232723" title="Danio pruhované">
Danio pruhované

Danio pruhované ("Danio rerio", syn. "Brachydanio rerio"), medzi akvaristami známe aj ako zebrička, je sladkovodná ryba z čeľade kaprovité ("Cyprinidae"), ktorá pochádza z oblastí východnej Indie, od Kalkaty až po Masulipatam. 
Dorastá do veľkosti 6 cm (prírodná forma). Ide o významný modelový organizmus v genetike a molekulárnej biológii.
Pôvod.
Pochádza z južnej Ázie (východná India).
Vzhľad.
Telo je podlhovasté štíhle, zo strán mierne stlačené. Chrbát má rybka tmavý až olivovo hnedý. Oblasť bruška má zlatistý nádych. Na bokoch je zvyčajne 7-9 kovovo modrých pruhov. Tieto pruhy sú tiež na chvostovej a análnej plutve. Chrbtová plutvička je tmavšia so zlatým lemovaním. Z kútikov papuľky vyrastajú dva páry fúzov, jeden z párov je výrazne dlhší.
Existuje množstvo farebných variácií: závojová (predĺžené plutvy), závojovo zlatá, kovovo lesklá apod.
Potrava.
V prírode sa živia drobným hmyzom, ktorý spadne na hladinu. V akváriu ochotne prijímajú sušenú a mrazenú potravu.
Voda.
Teplota vody pre danio pruhované by mala byť okolo 20 – 26 ° C. Voda by mala byť slabo kyslá, pH 6-6,5, a mäkká. Danio je veľmi prispôsobivá rybka aj čo sa týka chemizmu vody a tak nevadia drobné odchýlky v pH a tvrdosti.
Povaha.
Dania je mierumilovaná ryba. Veľmi čulá a plná energie. Väčšinu času sa dania medzi sebou pri hladine preháňajú a málokedy ich uvidíte v pokoji. V noci spí u dna. Občas sa stane, že samec je teritoriálny a naháňa iné ryby.
Chov v akváriu.
Akvárium by malo mať čo najväčšiu dĺžku i na úkor šírky. Veľa vodných rastlín je samozrejmosťou. Do tých sa dania budú pravidelne trieť.
Rozmnožovanie.
V prírode sa daniá rozmnožujú v období dažďov, teda pri veľkej zmene chemizmu vody. Trú sa v skupinách, svoje ikry rozptyľujú do vegetácie. Na trenie pripravíme nádrž o objeme 10 litrov, bez dna, ale s roštom alebo niečím čo zabráni rodičom požierať ikry. Na trenie vyberáme dobre živené 6 mesačné jedince. Nádrž obohatíme jemnolistými rastlinami. Voda v nádrži by mala byť čerstvá, mäkká a kyslá (to pôsobí aj ako dezinfekcia a ochrana ikier pred plesňou). Neskoro večer do nádrže umiestnime samčekov a ďalší deň ráno za svitania samičky (je lepšie viac samcov ako samičiek). K treniu dochádza takmer okamžite. Trú sa okolo dvoch hodín, z ikier sa do 48 hodín vyliahne poter, ktorý sa za týždeň rozpláve. Kŕmime drveným sušeným krmivom, vareným žĺtkom. Za 3 mesiace dosiahne poter predajnej veľkosti.

</doc>
<doc id="232724" url="https://sk.wikipedia.org/wiki?curid=232724" title="Danio rerio">
Danio rerio



</doc>
<doc id="232725" url="https://sk.wikipedia.org/wiki?curid=232725" title="Brachydanio rerio">
Brachydanio rerio



</doc>
<doc id="232726" url="https://sk.wikipedia.org/wiki?curid=232726" title="Revolučná organizácia 17. novembra">
Revolučná organizácia 17. novembra

Revolučná organizácia 17. novembra (grécky "Επαναστατική Οργάνωση 17 Νοέμβρη, Epanastatiki Organosi dekaefta Noemvri"), ( tiež známa ako 17N ) je grécka marxistická organizácia sformovaná v roku 1973. Meno skupiny sa vzťahuje na deň krvavého potlačenia vzbury na Aténskej polytechnickej univerzite, kde v roku 1973 študenti protestovali proti gréckej vojenskej diktatúre.
Od roku 1975 do roku 2000 sa tejto mestskej partizánskej skupine prisudzuje zodpovednosť za zabitie 23 ľudí v 103 útokoch proti americkým, diplomatickým a gréckym cieľom. Medzi najprominentnejšie obete "17N" patrí napr. Richard Welch, atašé CIA v Aténach, zastrelený 23. decembra 1975, Pavlos Bakoyannis, člen hlavnej gréckej stredo-pravicovej strany Nová demokracia zabitý v septembri 1989, Nikos Momferatos, vydavateľ konzervatívnych novín "Apogevmatini" zastrelený v r. 1985, či viacero amerických vysokých vojenských dôstojníkov a tureckých diplomatov pôsobiacich v Grécku. Poslednou obeťou sa stal vojenský atašé britskej ambasády Stephen Saunders 8. júna 2000.
Skupina sa podľa všetkého rozpadla v roku 2002 po zatknutí a odsúdení viacerých jej členov, vrátane jej údajných lídrov Alexandrosa Giotopoulosa a Dimitrisa Koufodinasa. Grécky činitelia sa však domnievajú, že vedľajšie odnože tejto skupiny sú stále aktívne, vrátane Revolučného boja , skupiny ktorá sa prihlásila ku granátometnému útoku na americkú ambasádu v Aténach v januári roku 2007.

</doc>
<doc id="232727" url="https://sk.wikipedia.org/wiki?curid=232727" title="Nino Salukvadzeová">
Nino Salukvadzeová

Nino Salukvadzeová (* 1. február 1969, Tbilisi, Gruzínsko) je gruzínska športová strelkyňa, trojnásobná medailistka z olympijských hier. 
Svoje prvé dve medaily (zlatú a striebornú) získala na olympiáde v Soule v roku 1988 ako 19-ročná. Od roku 1988 do roku 2012 štartovala na siedmich olympijských hrách. 
Vrcholové podujatia.
Peking 2008.
Na treťom mieste skončila výkonom 487,4 bodu (9,8; 10,3; 10,0; 9,5; 10,2; 10,7; 10,4; 10,6; 9,1; 10,8).

</doc>
<doc id="232732" url="https://sk.wikipedia.org/wiki?curid=232732" title="OH">
OH

OH môže byť:

</doc>
<doc id="232742" url="https://sk.wikipedia.org/wiki?curid=232742" title="Ostredok">
Ostredok

Ostredok môže byť:

</doc>
<doc id="232744" url="https://sk.wikipedia.org/wiki?curid=232744" title="Stephanie Riceová">
Stephanie Riceová

 
 
 
Stephanie Riceová (neprechýlene Stephanie Rice; * 17. jún 1988, Queensland, Austrália) je austrálska olympijská víťazka z letných olympijských hier 2008 v disciplíne 400 m polohové preteky.
Vrcholové podujatia.
Peking 2008.
Na letných olympijských hrách 2008 vyhrala zlatú medailu v disciplíne 400 m polohové preteky. Vyhrala časom 4:29,45 min a ako prvá žena v histórií tejto disciplíne zaplávala pod 4:30,00. V týchto pretekoch sa to ešte podarilo aj Kirstyn Coventryovej časom 4:29,89 min.
Úspechy.
V Austrálii získala titul "Plavec roka 2008".

</doc>
<doc id="232746" url="https://sk.wikipedia.org/wiki?curid=232746" title="Kirsty Coventryová">
Kirsty Coventryová

 
 
 
 
 
 
 
Kirsty Leigh Coventryová (neprechýlene Kirsty Leigh Coventry; * 16. september 1983, Harare, Zimbabwe) je plavkyňa zo Zimbabwe, sedemnásobná medailistka z olympijských hier.
Vrcholové podujatia.
Peking 2008.
Na letných olympijských hrách 2008 skončila na druhom mieste v disciplíne 400 m polohové preteky, keď časom 4:29,89 min utvorila druhý najlepší výkon histórie. Vyhrala Stephanie Riceová vo svetovom rekorde (4:29,45 min).
Medzinárodný olympijský výbor.
20. marca 2025 bola Coventry zvolená za prezidentku Medzinárodného olympijského výboru. Svoj úrad oficiálne prevzala 23. júna 2025 ako prvá žena a prvá osoba z Afriky. Jej predchodcom bol Thomas Bach z Nemecka.

</doc>
<doc id="232747" url="https://sk.wikipedia.org/wiki?curid=232747" title="Kirsty Leigh Coventryová">
Kirsty Leigh Coventryová



</doc>
<doc id="232748" url="https://sk.wikipedia.org/wiki?curid=232748" title="Very Large Array">
Very Large Array

Very Large Array (VLA) je rádioastronomické observatórium, ktoré sa nachádza na Pláňach svätého Augustína medzi mestami Magdalena a Datil približne západne od mesta Soccoro v štáte Nové Mexiko, USA. Celý komplex sa rozkladá vo výške nad morskou hladinou. VLA je súčasťou americkej "National Radio Astronomy Observatory" (NRAO).
Charakteristika.
Observatórium pozostáva z 27 nezávislých rádioantén, priemer paraboly každej z nich má 25 metrov a hmotnosť 209 ton. Antény sú v priestore rozložené do tvaru písmena Y, pričom každé z ramien je dlhé . Pozdĺž všetkých antén vedie špeciálna železničná trať, vďaka ktorej sa môžu antény pomocou špeciálnej lokomotívy premiestňovať do vopred pripravených pozícií podľa aktuálnej potreby. Celý komplex funguje na princípe interferometrie, jeho maximálna základová línia je .
Poslanie VLA.
VLA je viacúčelový nástroj zostrojený pre výskum viacerých oblastí v odbore astronómie. Medzi objekty, ktoré VLA skúma, patria napr. Rádiové galaxie, kvazary, supernovy, zväzky gama žiarení, rádio-emitujúce hviezdy, Slnko a planéty, čierne diery, Mliečna cesta a iné. V priebehu roku 1989 bol komplex VLA využívaný na komunikáciu so sondou Voyager 2, ktorá v tú dobu míňala planétu Neptún.

</doc>
<doc id="232749" url="https://sk.wikipedia.org/wiki?curid=232749" title="Wilt Chamberlain">
Wilt Chamberlain

Wilt Chamberlain, celým menom Wilton Norman Chamberlain (* 21. august 1936, Philadelphia, Pensylvánia, USA – † 12. október 1999, Bel Air, Kalifornia) bol americký profesionálny basketbalista. Je považovaný za jedného z najlepších basketbalistov všetkých čias.
Wilt Chamberlain hral v NBA postupne za tímy:
Celkom štyrikrát bol vyhlásený najužitočnejším hráčom NBA: 1960, 1966, 1967, 1968. Dvakrát vyhral so svojím tímom finále NBA.
Wilt Chamberlain nastrieľal za 1045 zápasov celkom 31419 bodov. Ide o druhého najproduktívnejšieho hráča (priemerne 30,06 bodov za zápas) v histórii NBA – tesne za prvým Michaelom Jordanom s priemerom 30,12. Ako jediný hráč v histórii NBA dokázal nastrieľať 100 bodov za jediný zápas – v marci 1962 proti New York Knicks.
So svojimi 216 centimetrami bol Chamberlain typickým podkošovým hráčom s veľkým množstvom doskočených lôpt, strieľajúci z malej, maximálne zo strednej vzdialenosti.
Chamberlain si dokonca v roku 1984 zahral rolu Bombaata vo filmu Ničiteľ Conan po boku Arnolda Schwarzeneggera.

</doc>
<doc id="232756" url="https://sk.wikipedia.org/wiki?curid=232756" title="Jim Clark">
Jim Clark

James „Jim“ Clark (* 4. marec 1936 – † 7. apríl 1968) bol škótsky automobilový pretekár, považovaný za jedného z najvýznamnejších a najtalentovanejších jazdcov histórie Formuly 1. Dvojnásobný majster sveta Formule 1, víťaz Indianapolis 500. Zahynul pri nehode počas pretekov Formuly 2 v Hockenheime vo veku 32 rokov.
Skorý život.
Jim Clark sa narodil 4. marca 1936 v Kilmany, Fife, Škótsko. Vyrastal na rodinnej farme, kde od malička prejavoval technickú zvedavosť a záujem o mechaniku. Pretekanie ho lákalo už v mladosti, začínal s amatérskymi pretekmi v juhoškótskych a severoanglických regiónoch.
Začiatky kariéry.
Clark začínal na miestnych pretekoch vo Formule Junior a v športových vozidlách. Jeho talent si všimol Colin Chapman, zakladateľ Lotusu, ktorý mu v roku 1958 umožnil testovať tímové autá. Rýchlo sa stal súčasťou tímu a dostal sa do Formuly 1.
Kariéra vo Formule 1.
Vo Formule 1 debutoval v roku 1960 na Veľkej cene Holandska pre tím Lotus.
Prvé víťazstvo prišlo vo Veľkej cene Belgicka (Spa-Francorchamps) v roku 1962, v slávnom Lotuse 25, ktorý bol inovatívny svojou konštrukciou (monocoque šasi).
Prvý titul majstra sveta ( 1963 ).
Sezóna 1963 bola pre Clarka dominantná. Vyhral 7 z 10 Veľkých cien a získal svoj prvý titul majstra sveta. Lotus sa stal špičkou Formuly 1 a Clark si získal reputáciu najrýchlejšieho jazdca svojej doby.
Stred kariéry a súboje s rivalmi ( 1964 – 1966 ).
V roku 1964 Clark bojoval o titul až do poslednej Veľkej ceny, no technické problémy ho pripravili o šancu. V roku 1965 získal druhý titul majstra sveta, keď vyhral 6 Veľkých cien z 10. Bol to zároveň rok, keď vyhral aj Indianapolis 500. V rokoch 1966 a 1967 ho limitovala nespoľahlivosť vozidiel Lotus, aj keď stále patril medzi najrýchlejších.
Posledná sezóna (1968).
Clark vyhral prvé preteky sezóny 1968 v Južnej Afrike. Bola to jeho 25. výhra vo Formule 1, čo bol vtedy rekord. Bola to však jeho posledná Veľká cena.
IndyCar a Indianapolis 500.
Jim Clark debutoval na Indianapolis 500 v roku 1963 a hneď skončil druhý. V roku 1965 vyhral preteky s Lotusom 38 poháňaným Fordom a stal sa prvým jazdcom zo Spojeného kráľovstva, ktorý vyhral tento prestížny závod. Jeho víťazstvo znamenalo koniec éry predných pohonov na Indy.
Iné preteky.
Clark pretekal aj vo Formule 2, športových automobiloch a cestných pretekoch, kde taktiež dosahoval úspechy. Bol známy tým, že zvládol prakticky každý typ auta.
Štýl jazdy.
Clark bol známy jemným, presným a rýchlym štýlom jazdy. Mal výnimočný cit pre rovnováhu auta a vedel sa adaptovať na rôzne podmienky. Súperi o ňom hovorili ako o jazdcovi, ktorý dokázal ísť na absolútnom limite bez chýb.
Smrť.
7. apríla 1968 sa Jim Clark zúčastnil pretekov Formuly 2 v Hockenheime. Počas jedného z kôl stratil kontrolu nad vozidlom, zišiel z trate a narazil do stromu. Pri nehode utrpel smrteľné zranenia. Vyšetrovanie nikdy úplne neodhalilo príčinu nehody. Predpokladá sa, že šlo o defekt pneumatiky alebo technickú poruchu.
Clarkova smrť šokovala motoristický svet. Bol považovaný za najtalentovanejšieho jazdca svojej éry. V Duns, v Scottish Borders, sa nachádza múzeum Jim Clark Room, venované jeho životu a kariére. Dodnes je označovaný za jedného z najlepších jazdcov Formuly 1 všetkých čias.

</doc>
<doc id="232757" url="https://sk.wikipedia.org/wiki?curid=232757" title="Konkatedrála svätého Mikuláša">
Konkatedrála svätého Mikuláša

Konkatedrála sv. Mikuláša v Prešove je jedným z najstarších a najvýznamnejších kostolov na Slovensku. Konkatedrála bola postavená v polovici 14. storočia ako jednoloďová s vyvýšeným polygonálnym presbytériom. Vonkajšie rozmery konkatedrály sú 54,7 m do dĺžky, 34,45 do šírky. Výška vnútorných lodí je 16 m. Veža s 200 schodmi dosahuje výšku 71 metrov. Chrám je neskorogotickou stavbou halového typu (výška všetkých lodí je rovnaká) s troma loďami, troma presbytériami, so sieťovou a hviezdicovou klenbou. V roku 1502 stavbu rozšírili smerom na juh v neskorogotickom štýle. Na prestavbe sa podieľali majstri kamenári Mikuláš a Michal pod vedením prešovského staviteľa J. Brengiszera. Trojlodie bolo dokončené v roku 1505. Celá prestavba bola dokončená v roku 1515. Počas tohto obdobia zaklenuli bočnú svätyňu, dokončili vstupnú halu kostola a vytesali kamenné ostenie okien. Svätý Otec Benedikt XVI. 9. augusta 2008 rozhodol o povýšení farského kostola sv. Mikuláša v Prešove na konkatedrálny chrám. Od roku 2010 prechádza konkatedrála rozsiahlou rekonštrukciou od interiéru až po exteriér. 
Architektonický popis.
Konkatedrála je halová stavba s polygonálnym uzáverom stredného presbytéria, ktoré je zaklenuté gotickou sieťovou klenbou na oblých príporách. Na severnej strane presbytéria sa nachádza predlžený chór bočnej lode s hviezdicovou klenbou, spojený s hlavným presbytériom lomenými oblúkmi. Oblúky sú v hornej časti riešené ako empory. Predlžený chór na južnej strane má polygonálny uzáver a hviezdicovú klenbu. Lomené arkády oddeľujú jednotlivé lode trojlodia. Arkády sú podopreté mohutnými polygonálnymi piliermi. Zaklenutie hlavnej lode sa od bočných líši. Hlavná loď má neskorogotická hviezdicovú klenbu a bočné lode hiezdicovú a sieťovú klenbu. Časti oblej prípory a konzol na severnej strane pozostali s pôvodnej gotickej stavby. Južná strana bočnej lode je zaklenutá presekanou klenbou s figurálnymi konzolami na jej koncoch. Konkatedrála má po celom obvode zanechané pôvodné gotické okná s odtupňovanými kružbami. Zachované sú aj pôvodné oporné piliere. 
Konkatedrála dominuje predstavanou vežou, ktorá má pseudogotické arkády a vysokú ihlancovú strechu, postavenú v roku 1903. Jej vstupom je gotický lomený portál s trojlístkom vo vimperku. Na nárožiach veže sú pristavané malé veže. Na južnej strane sa nachádza neskorogotický dvojitý vstupný portál. Jeho ostenie je bohato profilované a prekrížené vo vrchole. Portálová plocha v nadpraží je ozdobená plamienkovou ružicou. Miestnosť do ktorej sa cez južný portál vstupuje, je južná predsieň s hviezdicovou klenbou. Pochádza z roku 1509. Ďalší portál kostola je na severnej strane. Je menší a zachovali sa jeho pôvodné gotické vyrezávané dvere z 15. storočia, ktoré vedú na točité schodisko k oratóriu na poschodí. Pôvodný hlavný vstupný gotický portál prestavali a zmenšili koncom 18. storočia. Do zmenšeného portálu vložili ostenie neskorobarokového portálu zdobeného peniažkovou ornamentikou.
Počiatky.
Kostol bol postavený okolo polovice 14. storočia v najširšej časti námestia, na základoch staršej sakrálnej stavby z 13. storočia, ako priestranné trojlodie. Z tejto stavby sa zachovali konzoly na prednej strane stredovekého triumfálneho oblúka, zvyšky prípor a konzola v podobe mužskej hlavy na obvodovej stene severnej lode. Severný portál s kružbovým panelom tzv. mäkkého slohu vytesali okolo roku 1400. Požiar v roku 1418 stavbu načas zdržal, ale v rokoch 1420 až 1440 pokračovali v stavbe zaklenutím severného presbytéria dvoma poľami štvorramennej hviezdicovitej klenby, nadväzujúcej na českú gotickú architektúru z okruhu Petra Parléra. Okolo roku 1440 stál celý víťazný oblúk, ktorý zvýšili pred rokom 1489, keď zároveň predĺžili stredné presbytérium a zaklenuli ho sieťovou, hviezdicovo ukončenou klenbou. Do staršej severnej časti ostalo otvorené nízkymi arkádami.
Najdôležitejšia prestavba.
Tretia etapa, ktorá mala koncepčne zjednotiť jestvujúci nesúrodý celok, sa spája s menom staviteľa Jána Brengyszeyna, vedúcej osobnosti neskorogotickej prestavby chrámu v rokoch 1502 až 1515. V spolupráci s levočským kamenárom majstrom Mikulášom najprv postavili nové chrámové trojlodie a roku 1511 južnú predsieň s oratóriom. Kamenné zábradlie oratória zdobí neskorogotický motív rotujúcich plamienkov. Súčasne prebiehali drobné dokončovacie práce. Ako vysvitá z najnovších výskumov, majú klenbové svorníky v južnej lodi pôvodnú polychrómiu. Kamenné portréty uhorských kráľov – sv. Ladislava, sv. Štefana a sv. Imricha – v klenbových pätkách na južnej stene južnej lode polychrómoval maliar Peter Moler. Kružbové výplne okien boli natreté červenou, klenbové rebrá v lodiach bielou alebo inkarnátovou farbou. Na triumfálnom oblúku južnej lode je maľovaná nápisová páska s letopočtom začiatku prestavby chrámu 1502. V rokoch 1514 až 1515 prestaval majster Ján chrámovú vežu. Na prízemí ju zaklenul krúženou klenbou, jedinou na východnom Slovensku.
Oltáre a výzdoba.
Spolu s neskorogotickou prestavbou chrámu objednávali doň aj krídlové oltáre. Dominantou vnútorného zariadenia Dómu sv. Mikuláša je hlavný oltár, ktorý vznikol v rokoch 1490 až 1506. Je to mohutná baroková stavba a v jej strede sa nachádza ešte pôvodná gotická skriňa s troma nikami s neutrálnym zlatým pozadím a s troma plastikami. Je doladená barokovým baldachýnom a drapériou po jej stranách. Autorstvo sa pripisuje prešovskému rezbárovi Jánovi Weissovi. Ďalšie dve neskorogotické plastiky predstavujú adorujúcich anjelov. Sú posadené na hlavnej rímse štítu oltára. Zhotovil ich majster Pavol z Levoče na začiatku 16. storočia. Ďalšie plastiky adorujúciich anjelov sú po stranách tabernákula. Uprostred oltára sa nachádza Panna Mária s malým Ježiškom v náručí, po jej pravici je plastika sv. Mikuláša a na ľavej strane je plastika sv. Vojtecha, druhého pražského biskupa. Po požiari roku 1673 sa zachovala len predela a skriňa hlavného oltára sv. Mikuláša s polychrómovanými plastikami Madony, sv. Mikuláša a sv. Vojtecha v nadživotnej veľkosti a tri zo štyroch plastík evanjelistov na konzolách s baldachýnmi. Autorstvo oltára pripisujú prešovskému rezbárovi Jánovi Weissovi, ktorý tu žil ešte v roku 1509. Zvyšky gotického oltára vsadili do vysokej drevenej barokovej oltárnej architektúry z roku 1696. Stojí hneď za menzou. Je bohato zdobená a členená. Má točené i hladké stĺpy. V nej sa nachádzajú plastiky sv. Štefana, Ladislava, Ignáca a Františka Xavierského od rezbára J. Hartmana.  Nad skriňou oltára je reliéfne znázornená odhrnutá opona, na vrchu s korunou a pod jej vrcholom je monogram Panny Márie s lúčmi a hlavičkami anjelov. Najväčšou sochou hlavného oltára je socha sv. Sebastiána, rímskeho vojaka a mučeníka so šípmi v tele. Po pravej ruke sv. Sebastiána je plastika sv. Petra s kľúčmi v ruke a na opačnej strane je apoštol Pavol s mečom. Obaja sú oblečení v rímskych tógach. Na vrchole oltára je plastika Najsvätejšej Trojice, pod ktorou je medailón s maľovaným erbom mesta používaným od roku 1558. Okolo stred zdobia neskorogotický anjely od Pavla z Levoče zo začiatku 16. storočia. Predstavovaná menza pochádza z polovice 18. storočia, ktorá je bohato zdobená rokajovou ornamentikou. Na nej je barokový trón pre vystavenie oltárnej sviatosti s otáčavým bohostánkom, v ktorom je kríž.
V chráme sa nachádzajú aj ďalšie oltáre:
Z množstva gotických plastík sa zachovali zo začiatku 16. storočia archanjel Gabriel, Ukrižovaný a drobná plastika Krista Trpiteľa z dielne Majstra Pavla. Pôvodné plastiky z Kalvárie na tráme triumfálneho oblúka údajne poškodil požiar v 17. storočí. Monumentálna plastika ukrižovaného má mimoriadne vysoké umelecké kvality a jej dramatické expresívne chápanie svedčí o tom, že vznikla pod vplyvom nemeckého umenia už v prvej polovici 14. storočia. Na nový kríž, doplnený medailónmi evanjelistov, ju preniesli až po roku 1440. Z gotických krídlových oltárov sa zachovalo 14 obojstranne maľovaných tabúľ, patriacich pôvodne k oltáru sv. Mikuláša a Panny Márie. Tradične sa pripisujú majstrom Petrovi a Albertovi Molerovcom z Prešova; pracovali na nich v rokoch 1497 až 1506. Staršie písomné pramene spomínajú aj tabuľový obraz sv. Anny Samotretej, ktorý sa dostal do Nemzeti múzea v Budapešti. Ku gotickému vybaveniu chrámu patria takisto nástenné maľby na severnej stene stredného presbytéria z konca 15. a zo začiatku 16. storočia, na ktorých je zobrazený rytier na koni a ženské postavy.
Doplnky.
V druhej polovici 16. storočia zariaďovali chrám v novom renesančnom slohu. Zachovali sa štvor- a šesťsedadlové stallá s drevenou intarziou, datované na bočnej stene 15681569. Pripisujú sa Georgovi Tischlerovi z Kežmarku. Na západnom chóre postavili roku 1634 veľký organ s bohatou ranobarokovou ornamentikou a plastikou sv. Michala archanjela vo vrchole. Severnú stranu stredného presbytéria doplnili pod gotickými arkádami dvoma tribúnami s ranobarokovým zábradlím. Do krajnej z nich vložili organ s bohatou polychrómovanou výzdobou. Vo vrchole strednej organovej veže je plastika kráľa Dávida a po stranách plastiky anjelov od prešovských rezbárov. 
K stĺpu medzi presbytériami strednej a južnej lode postavili krstiteľnicu v renesančnom slohu v druhej polovici 16. storočia. Bola zhotovená z červeného mramoru s tepaným medeným vrchnákom. Vrchnák krstiteľnice sa je z mede a je zdobený železným tepaným ornamentom zdvíhajúcim sa pomocou povrazu prevlečeného cez konzolu, s reliéfnym dekorom okrídlených hlavičiek anjelov, zdobenú tepanou rozvilinou, a na plechu maľovaným výjavom Kristovho krstu. 
Časovo sa k nej radí aj tepaná mreža v severnom presbytériu s vysokou plastikou Dobrého pastiera na strieške. Postavená bola v čase, keď slúžila prešovskej nemeckej evanjelickej cirkvi a. v. Pôvodne sa na ňu vychádzalo z priestoru chrámu, dnes sa na ňu vychádza zo sakristie. Stallá sú zdobené hermovými pilastrami. Kazateľnica bola zhotovená v 17. storočí v renesančnom slohu. Pozlátený reliéf Krista a Samaritánky je ozdobou rečnišťa na oblom parapete. Ďalší reliéf Krista tentokrát na rozbúrenom mori sa nachádza na zadnej doske kazateľnice. Na baldachýne spočíva socha Dobrého pastiera a vyrezávané symboly troch božských cností. Roku 1634 vybielili kostol a roku 1641 opravili vežu. V druhej polovice 17. storočia zhotovili emporu s vyrazávaným zábradlím, ktoré má hladký parapet obsahuje v strede niku s postavou Krista. Po stranách má stĺpy zdobené obtočenou vínnou révou. Parapet je zdobený ušnicovou ornamentikou a figúrkami.
Vrcholný barok.
Opravami prešiel chrám aj po veľkých požiaroch roku 1711 a 1788, keď postavili južný barokovo-klasicistický portál s vyrezávanou bránou a pôvodným kovaním. V prvej polovici 18. storočia pribudol k zariadeniu kostola bočný oltár sv. Antona Paduánskeho, oltár Vzkriesenia a neskôr oltár Svätého Kríža.
Finálne úpravy do dnešnej podoby.
Začiatkom 19. storočia postavili severný portikus, roku 1823 zrušili cintorín a kamennú ohradu okolo kostola. V rokoch 19031904 regotizovali vežu kostola pod vedením architekta F. Schuleka. Interiérové úpravy roku 1914 a v tridsiatych rokoch sa zamerali na výmenu dlažby a vtedy mechanicky odstránili aj monochrómne nátery kamenných architektonických článkov. V päťdesiatych rokoch vyplnili okná južnej lode a presbytéria novými vitrážami, podlaha bola vydláždená travertínovou dlažbou a nová zozadu nasvietená krížová cesta z farebného skla. V rokoch 1981 až 1989 sa uskutočnila oprava chrámu, urobili sa hlavne nové omietky. Od roku 2010 prebieha postupne nová rekonštrukcia. Kostol bol nanovo vymaľovaný, bola vymenená kompletne elektroinštalácia, nové osvetlenie a ozvučenie, osadený nový oltár a upravená svätyňa. Boli reštaurované secofresky Mojžiša a Árona z roku 17051710. V roku 2015 bola vymenená krytina na streche a niektoré drevené časti krovu. V rokoch 2019- 2020 boli zreštaurované vitráže a pieskovcové ostenia okolo okien a bolo dokončená generálna oprava veľkého organa a troch menších oltárov, V roku 2021 sa reštaurovala fasáda konkatedrály okrem veže. 
Veľký organ.
Päťdielny renesančno-ranobarokový organ z konca 17. storočia zdobený zlatou ušnicovou ornamentikou má na krídlach okrídlené hlavičky a sochy anjelov. Na jeho vrchole spočíva soška sv. Michala , archanjela . Baroková poprsnica chóru z druhej polovice 18. storočia obsahuje malý predsunutý organ zdobený akantovou ornamentikou. Na parapete sa nachádzajú reliéfy apoštolov a jednotlivo sú oddelené pilastrami s festónmi a akantom. Je umiestnený v západnej časti. Pozostáva zo 43 registrov umiestnených v troch skriniach. Má 3480 píšťal a 20 zvonov. Trojmanuálový hrací stôl ovládal ventily pomocou pneumatickej traktúry. V rokoch 2019- 21 prešiel celkovou prestavbou a rekonštrukciou Pri prieskume sa zistilo, že organ prešiel počas svojej existencie prestavbami ( žiaľ aj neštastnými) preto sa rozhodlo vrátiť organu v konkatedrále jeho pôvodný tvar a zvuk. Od pneumatiky sa vrátilo ku mechanike a hrací stôl bol osadení priamo do hlavnej skrine. 
Malý organ.
Na bočnom chóre sa nachádza ďalší organ v renesančno-ranobarokovom slohu z druhej polovice 17. storočia. Je umiestnený v hlavnom sanktuáriu na renesančnom chóre. Je zdobený ušnicovou ornamentikou a sochami anjelov. Parapet orgánovej skrine je polygonálny a na nej umiestnené obrazy so scénami Zvestovania, Narodenia a klaňania troch kráľov sú oddelené hermami. Vnútro organa tvorí 378 píšťal rôznej veľkosti. Píšťaly prospektu sú pôvodné, pozoruhodný je spôsob maľovanej výzdoby najväčšej z nich je obtočená výhonkom viniča s listami a strapcami. Dnes je nástroj nepoužívaný a neudržiavaný.
Je potrebné si uvedomiť, že z pôvodného malého organu sa zachovala len skriňa a prospektové píšťaly, ktoré sú navyše odpojené a čiastočne aj poškodené. Vnútro nástroja tvorí Tučekov organ, op. 299 s výpustkovou vzdušnicou a romantickou dispozíciou. Tento organ padol za obeť v rovnakom čase, ako prestavba veľkého organu tou istou firmou v 20. rokoch 20. storočia. 

</doc>
<doc id="232759" url="https://sk.wikipedia.org/wiki?curid=232759" title="Kareem Abdul-Jabbar">
Kareem Abdul-Jabbar

Kareem Abdul-Jabbar, známy aj pod menom Lew Alcindor; meno si zmenil potom čo konvertoval k islamu, (* 16. apríl 1947, New York) je bývalý americký profesionálny basketbalista. Je považovaný za jedného z najlepších basketbalistov všetkých dôb.
Abdul-Jabbar hral postupne v NBA za Milwaukee Bucks (1969 – 1975) a za Los Angeles Lakers (1975 – 1989). Za svoju kariéru nastrieľal 38 387 bodov, čím je druhý v pozícií najviac bodov za kariéru v NBA. Šesťkrát (1971, 1972, 1974, 1976, 1977 a 1980) bol zvolený za najužitočnejšieho hráča NBA, rovnako šesťkrát dokázal vyhrať so svojim tímom finále NBA.
Je členom prestížnej basketbalovej Siene slávy (Basketball Hall of Fame).
Pôsobil ako asistent trénera Phila Jacksona v tíme Los Angeles Lakers.

</doc>
<doc id="232760" url="https://sk.wikipedia.org/wiki?curid=232760" title="Dóm svätého Mikuláša (Prešov)">
Dóm svätého Mikuláša (Prešov)



</doc>
<doc id="232761" url="https://sk.wikipedia.org/wiki?curid=232761" title="Struhár">
Struhár

Struhár môže byť:

</doc>
<doc id="232762" url="https://sk.wikipedia.org/wiki?curid=232762" title="Trinitársky kostol">
Trinitársky kostol



</doc>
<doc id="232763" url="https://sk.wikipedia.org/wiki?curid=232763" title="Trojičný kostol">
Trojičný kostol



</doc>
<doc id="232764" url="https://sk.wikipedia.org/wiki?curid=232764" title="Katedrála Nanebovzatia Panny Márie (Rožňava)">
Katedrála Nanebovzatia Panny Márie (Rožňava)

Katedrála Nanebovzatia Panny Márie je rímskokatolícka katedrála v Rožňave a sídlo Rožňavskej diecézy.
Gotický kostol bol dokončený v roku 1304. Pôvodne bol postavený ako farský kostol. Na prelome 15. a 16. storočia sa začala rozsiahla prestavba. V roku 1776 sa kostol stal katedrálou. Z gotickej fázy sa v interiéri zachovalo len kamenné pastofórium a západná empora. Po tom, ako sa kostol stal katedrálou, prešiel veľkými úpravami a z tohoto obdobia pochádza aj väčšina mobiliáru. Neskôr bol interiér neogoticky upravený.
V roku 1836 bola južná bočná loď upravená na Kaplnku svätého Neita, ktorého relikvie sem boli prinesené z Ríma. Boli overené v roku 1819 a darované pápežom Gregorom XVI. v roku 1835.
Kostol bol pôvodne bez veže, samostatne stojaca klasicistická zvonica bola pristavaná v rokoch 1776 – 1779. Ide o typický príklad takzvaného gemerského klasicizmu.
Rožňavská metercia.
V interiéri kostola sa nachádza neskorogotický tabuľový obraz z roku 1513, známy ako Rožňavská metercia. Zobrazuje sv. Annu s Pannou Máriou a Ježiškom. Obraz je zaujímavý tým, že v pozadí zobrazuje proces dobývania a spracovania rúd, ktorý bol využívaný v regióne.
Zvony.
V samostatne stojacej zvonici sa nachádzajú 3 zvony.

</doc>
<doc id="232765" url="https://sk.wikipedia.org/wiki?curid=232765" title="Ploská">
Ploská

Ploská môže byť:

</doc>
<doc id="232766" url="https://sk.wikipedia.org/wiki?curid=232766" title="Juan Manuel Fangio">
Juan Manuel Fangio

Juan Manuel Fangio (* 24. jún 1911, Balcarce, Argentína† 17. júl 1995, Buenos Aires, Argentína) bol argentínsky automobilový pretekár, päťnásobný majster sveta Formuly 1 (, , , , ). Je považovaný za jedného z najväčších jazdcov v histórii motoršportu, pričom jeho rekord piatich titulov vydržal 46 rokov, až do prekonania Michaelom Schumacherom v roku . Do dnešného dňa, je držiteľom viacerých rekordov Formuly 1.
Životopis.
Fangio sa narodil v argentínskom Balcarce, v rodine talianskych emigrantov. Z počiatku sa venoval futbalu a pre typický tvar svojich nôh získal prezývku El Chueco, čo znamená žokej na sude, ale veľmi rýchlo sa u neho prejavila vášeň pre mechaniku. 
V 16-ich rokoch opustil štúdia na škole, aby sa vyučil automechanikom. Po vojenskej službe si otvoril malý autoservis a začal pretekať v miestnych pretekoch. Išlo predovšetkým o diaľkové preteky na nespevnených cestách naprieč juhoamerickým kontinentom. Juan Manuel Fangio pretekal od 18. rokov na aute Ford, ktorý získal od taxislužby. Prvé veľké preteky absolvoval v roku 1934 na aute Ford T, musel však odstúpiť kvôli zlomenej očnici. 
V roku 1938 zostrojil spolu s bratom automobil, s ním nastúpil do pretekov Cochea. Preteky dokončil na 7. pozícii, keď dokázal zájsť najlepšie tréningové jazdy. Jedným z najzaujímavejších pretekov, v ktorom zvíťazil, bola Veľká cena severu na 10 000 kilometrov. Tieto preteky začína v Buenos Aires, stúpa pohorím Ánd až do Limy v Peru a vracia sa späť do Argentínskeho hlavného mesta.
Po 2. svetovej vojne sa v roku 1947 vracia do sveta pretekárskych automobilov ako pozorovateľ a nasledujúci rok i ako pilot. Vláda Juana Peróna mu dala špičkový pretekársky automobil Maserati 4CLT, aby sa zúčastnil Veľkej ceny Argentíny. Tam sa zoznámil s Francúzom Jeanem Pierrem Wimillem. V roku 1949 Fangio odišiel do Európy podporovaný režimom Juana Peróna.
Formula 1.
1950 – Alfa Romeo.
Fangio sa zúčastnil inauguračnej sezóny majstrovstiev sveta Formuly 1 s tímom Alfa Romeo, jazdiac po boku Guiseppe Fariniho. Vyhral tri preteky (Monaco, Spa, Reims) a bojoval o titul až do poslednej Veľkej ceny, no technické problémy mu zabránili získať prvenstvo. Skončil druhý za Farinim.
1951 – Alfa Romeo.
V sezóne 1951 Alfa Romeo dominovala opäť. Fangio vyhral v Švajčiarsku, Francúzsku a Španielsku, pričom titul si zaistil víťazstvom v záverečných pretekoch v Pedralbes. Stal sa majstrom sveta, čím potvrdil svoju výnimočnosť.
1952 – Maserati / Talianstvo a zranenie.
Po odchode Alfy z F1 prešiel Fangio k Maserati, no už v prvom roku sa stal obeťou vážnej nehody počas neoficiálnych pretekov v Monze. Aby mohol pretekať na okruhu v Monze, musel pricestovať na okruh z Belfastu, kde pretekal pár hodín predtým. Z Paríža išiel bez prestávky celú noc, aby dorazil necelú polhodinu pred štartom. Unavený Fangio štartoval s vozidlom Maserati, nad ktorým po pár kolách stratil kontrolu a ťažko havaroval. Pri havárii utrpel zlomeninu krčnej chrbtice a musel vynechať celú sezónu majstrovstiev sveta. Jeho kariéra visela na vlásku, no Fangio sa po dlhom zotavovaní dokázal vrátiť.
1953 – Maserati.
Po návrate preukázal, že jeho talent a presnosť zostali nedotknuté. Pravidelne bodoval a získal niekoľko pódií, vrátane víťazstva na Veľkej cene Talianska. Skončil 2. v celkovom poradí, čo bolo pozoruhodné vzhľadom na predchádzajúce zranenie.
Éra dominancie (1954 – 1958).
1954 – Maserati / Mercedes-Benz.
Sezónu začal s Maserati, no po návrate Mercedesu do Formuly 1 prestúpil do Mercedes-Benz. Ich monopost W196 bol technicky prevratný – aerodynamický, spoľahlivý a mimoriadne rýchly. Fangio vyhral šesť z ôsmich pretekov, čím si zabezpečil druhý titul majstra sveta.
1955 – Mercedes-Benz.
Mercedes dominoval aj v sezóne 1955. Fangio vyhral Veľkú cenu Argentíny, Monaka, Belgicka a Holandska, a získal tretí titul. Sezónu poznačila tragédia v Le Mans, kde zomrelo 82 ľudí, ktorá spôsobila, že niektoré preteky boli zrušené. Mercedes sa po sezóne z F1 stiahol.
1956 – Ferrari.
Po odchode Mercedesu Fangio podpísal zmluvu s Ferrari. Auto bolo rýchle, no interné napätie v tíme komplikovalo sezónu. Fangio však preukázal svoju skúsenosť – víťazstvá v Argentíne, Británii a Nemecku mu priniesli štvrtý titul majstra sveta.
1957 – Maserati.
Vrátil sa k Maserati, s ktorým dosiahol legendárnu sezónu. Vyhral štyri preteky vrátane epickej Veľkej ceny Nemecka na Nürburgringu, kde po neúspešnom pitstope strácal viac než minútu na vedúcich jazdcov, no brilantnou jazdou ich predbehol a vyhral. Tento výkon je dodnes označovaný za najväčšie preteky v histórii F1. Fangio získal svoj piaty a posledný titul majstra sveta vo veku 46 rokov.
Koniec kariéry a život po F1 (1958 – 1995).
1958.
Fangio sa zúčastnil len niekoľkých pretekov a postupne ukončil aktívnu kariéru. Jeho posledný štart vo Formule 1 bol Veľká cena Francúzska 1958.
Po kariére.
Po odchode zo súťažného jazdenia pôsobil ako reprezentant značky Mercedes-Benz, ambasádor motoršportu a mentor mladých jazdcov. V 50. rokoch sa stal obeťou únosu na Kube počas pretekov Grand Prix v Havane – rebelovia z hnutia Fidela Castra ho zajali, no neskôr bezpečne prepustili. Fangio tento incident niesol s pokojom a nikdy nevzniesol obvinenie.
V nasledujúcich desaťročiach žil prevažne v Buenos Aires, kde viedol autosalón Mercedes-Benz a zúčastňoval sa historických pretekov a charitatívnych podujatí. Bol všeobecne uznávaný ako „El Maestro“ – učiteľ a legenda motoršportu.
Štýl jazdy a dedičstvo.
Fangio bol známy svojím pocitom pre rovnováhu, výnimočnou technickou inteligenciou a schopnosťou šetriť auto bez straty rýchlosti. Vyhral 24 z 52 Veľkých cien, čo znamená, že zvíťazil v takmer polovici svojich štartov – rekord, ktorý dodnes nemá obdobu.
Jeho päť titulov získaných s piatimi rôznymi tímami (Alfa Romeo, Maserati, Mercedes-Benz, Ferrari a opäť Maserati) je unikátom v histórii Formuly 1.
Osobný život.
Juan Manuel Fangio nikdy nebol ženatý, no v roku 2021 test DNA potvrdil, že bol otcom dvoch synov, o ktorých existencii sa vedelo už počas jeho života, ale nebola oficiálne uznaná. Žil skromne, s dôrazom na rodinu, techniku a pokoru.
Zomrel 17. júla 1995 vo veku 84 rokov v Buenos Aires na srdcový kolaps. Na jeho počesť je pomenovaný okruh v Balcarce ("Autódromo Juan Manuel Fangio") a múzeum, ktoré uchováva jeho autá, trofeje a pamiatky. Argentína vyhlásila trojdňový smútok za päťnásobného svetového šampióna. Išlo o rekord, ktorý bol vyrovnaný až v roku 2002 Michaelom Schumacherom.

</doc>
<doc id="232767" url="https://sk.wikipedia.org/wiki?curid=232767" title="Lysec">
Lysec

Lysec môže byť:

</doc>
<doc id="232768" url="https://sk.wikipedia.org/wiki?curid=232768" title="Mary Dyerová">
Mary Dyerová

Mary Barrettová Dyerová (* približne 1611, Londýn, Spojené kráľovstvo – 1. jún 1660, Boston, Massachusetts, USA) bola anglická puritánka, neskôr kvakerka. Bola popravená obesením v Bostone v Massachusetts, pre opakovanú snahu o legalizáciu kvakerov v kolónii. Je jednou zo štyroch kvakerov známych ako bostonskí mučeníci.
Životopis.
Manželstvo Mary (Marie) Barrettovej s Williamom Dyerom (Dierom, Dyrom) bolo zapísané v kostolných záznampch (St Martin-in-the-Fields) v Londýne, Anglicko, 27. októbra 1633.
V roku 1637 podporila Anne Hutchinsonovú, ktorá kázala o Bohovi, ktorý "hovorí k ľuďom priamo" skôr než cez kňazstvo. Dyerová sa pripojila k Hutchinsonovej a začala sa angažovať v takzvanom "opozičnom kacírstve", kde organizovali skupiny žien a mužov pre štúdium Biblie v rozpore s theokratickými zákonmi Massachusetts Bay Colony.

</doc>
<doc id="232769" url="https://sk.wikipedia.org/wiki?curid=232769" title="Mary Barrettová Dyerová">
Mary Barrettová Dyerová



</doc>
<doc id="232770" url="https://sk.wikipedia.org/wiki?curid=232770" title="Bryan Clay">
Bryan Clay

 
 
 
 
 
 
Bryan Clay (* 3. január 1980, Austin, Texas, USA) je bývalý americký desaťbojár. 
V roku 2005 sa stal majstrom sveta v Helsinkách výkonom 8732 bodov, o rok skôr získal striebornú medailu na olympijských hrách v Aténách. Tam ho dokázal poraziť len český desaťbojár Roman Šebrle. Clayov osobný rekord z olympijských hier v Pekingu má hodnotu 8791 bodov. Podľa prepočtov expertov je v súčasnej dobe jediným viacbojárom, ktorý je schopný ohroziť svetové rekordy v desaťboji i sedemboji (9026 b. - Roman Šebrle a 6476 bodov - Dan O'Brien). Jeho prednosťou je veľmi rýchly šprint (o. r. na 60 m 6,65 s a na 100 m 10,36 s), hod diskom (55,87 m - desaťbojársky rekord), hod oštepom (72,00 m) i prekážky (60 m 7,74 s a 110 m 13,74 s). 
Clay stále zaostáva väčšinou výrazne za súčtom svojich osobných rekordov, nie je tak dobrým bežcom na dlhšie dištancie (záverečné behy na 1000 m a 1500 m v sedemboji a desaťboji resp.). 
Kvôli zraneniu musel odstúpiť pri majstrovstvách sveta v Osake v roku 2007.
9. marca 2008 sa stal po prvýkrát halovým majstrom sveta v sedemboji na HMS vo Valencii výkonom 6371 bodov (osobný rekord), pretože krátko pred štartom bol chorý.
Na Letných olympijských hrách 2008 získal zlatú medailu v desaťboji.
V USA získal "Cenu Jesseho Owensa" za najlepšieho atléta v USA za rok 2008.
Na Majstrovstvá sveta 2009 v Berlíne sa nekvalifikoval, keďže pre zranenie podkolenej šľachy nemohol štartovať v americkej kvalifikácii koncom júna 2009.
Osobné rekordy.
Súčet OR v desaťboji: 9333 bodov

</doc>
<doc id="232771" url="https://sk.wikipedia.org/wiki?curid=232771" title="Marion Jonesová">
Marion Jonesová

Marion Jonesová (* 12. október 1975, Los Angeles, Kalifornia, USA) je bývalá americká atlétka – bežkyňa a diaľkarka. V októbri 2007 priznala užívanie dopingu a oznámila ukončenie športovej kariéry.
Jonesová sa stala hrdinkou Letných olympijských hier 2000 v Sydney. Získala tri zlaté a dve bronzové medaily. Okrem toho je držiteľkou dvoch zlatých a jednej bronzovej medaily z majstrovstiev sveta (ďalšiu zlatú a striebornou z MS v Edmontone musí odovzdať kvôli dopingu). V rokoch 1997–2001 dominovala väčšine ženských šprintérskych pretekov.
Dopingová kauza.
5. októbra 2007 vypovedala Jonesová na súde, že už od septembra 2000 do júla 2001 užívala zakázané dopingové látky. Tie jej vraj bez jej vedomia podával jej tréner Trevor Graham. Za klamstvá, ktoré povedala vyšetrovateľom bola odsúdená na šesť mesiacov odňatia slobody. Trest jej začal plynúť v marci 2008. V septembri toho istého roku bola prepustená.

</doc>
<doc id="232772" url="https://sk.wikipedia.org/wiki?curid=232772" title="FC København">
FC København

FC København ("FC Kodaň") je tradičný klub dánskej Superligaen, sídliaci v Kodani. FC Kodaň patrí k popredným dánskym klubom. Klub bol založený v roku 1992 a jeho domovským ihriskom je štadión s názvom Parken s kapacitou 42 358 divákov. Je to veľkoklub severu.

</doc>
<doc id="232774" url="https://sk.wikipedia.org/wiki?curid=232774" title="Planktón">
Planktón

Planktón je skupina buniek organizmov pasívne sa vznášajúcich v prostredí. Je kľúčovou potravou pre mnohé druhy vodných živočíchov a je nepostrádateľnou súčasťou potravinového reťazca. 
Medzi planktón patria jednobunkové i mnohobunkové organizmy, ktoré často pre svoje malé rozmery nie sú viditeľné voľným okom (čo neplatí pre tzv. mezoplanktón a makroplanktón). Môžu to byť baktérie, cyanobaktérie, jednobunkové aj menšie mnohobunkové riasy, prvoky, larválne štádiá živočíchov až dospelé jedince niektorých malých živočíšnych druhov. Obľúbeným druhom planktónu je aj Mesačník svietivý. Zaujímavosťou tohto druhu je, že zároveň tiež požiera planktón.
Opakom planktónu je nektón.
Rozlíšenie.
Podľa miesta výskytu sa rozlišuje: 
Podľa zloženia sa rozlišuje:

</doc>
<doc id="232776" url="https://sk.wikipedia.org/wiki?curid=232776" title="Industrializácia">
Industrializácia

Industrializácia alebo spriemyselňovanie môže byť:

</doc>
<doc id="232778" url="https://sk.wikipedia.org/wiki?curid=232778" title="Zuzana Rehák-Štefečeková">
Zuzana Rehák-Štefečeková

 
 
 
 
 
 
 
 
 
 
 
 
 
 
 
 
 
 
 
Mgr. Zuzana Rehák Štefečeková (* 15. január 1984, Nitra) je slovenská športová strelkyňa, súťažiaca v disciplíne trap. Je držiteľkou zlatej medaily z Letných olympijských hier 2020 a dvoch strieborných medailí z olympijských hier 2008 a 2012. Trénuje ju Branislav Slamka.
Životopis.
Štefečeková sa narodila v Nitre, kde aj vyrastala. V detstve hrávala tenis, no nebavilo ju behávať, v 12 rokoch začala so športovou streľbou, špecializujúc sa na trap. Vyštudovala misijnú a charitatívnu prácu na Vysokej škole zdravotníctva a sociálnej práce sv. Alžbety.
Vrcholové podujatia.
Na Letných olympijských hrách 2008 získala striebornú medailu v streľbe v disciplíne trap, keď po kvalifikácii ešte viedla.
V roku 2010 ako prvá Slovenka získala titul majsterky sveta v streľbe.
Na Letných olympijských hrách 2012 získala striebornú medailu v streľbe, disciplína trap, až v dodatočnom k. o. rozstrele. 
Na Letných olympijských hrách 2020 v Tokiu Rehák-Štefečeková najprv ovládla kvalifikáciu trapu, keď výkonom 125 zo 125 vytvorila nový svetový rekord. Následne vyhrala aj finále výkonom 43 z 50 a stala sa olympijskou víťazkou.
Osobný život.
Je vydatá za Martina Reháka, majú spolu dvoch synov, Nathana a Noaha. V mladosti bola neveriacou, počas vysokoškolského štúdia sa stala veriacou kresťankou.
Úspechy.
Zatial celkovo získala od začiatku kariéry 43 medailí zo svetových podujatí z toho 17 zlatých, 13 strieborných a 13 bronzových. 

</doc>
<doc id="232779" url="https://sk.wikipedia.org/wiki?curid=232779" title="David Krejčí">
David Krejčí

David Krejčí (* 28. apríl 1986, Šternberk) je český profesionálny hokejový útočník. 
Klubový hokej.
S hokejom začínal v Kladne. V roku 2004 bol draftovaný klubom Boston Bruins. Po drafte pôsobil v najvyššej zámorskej juniorskej lige Quebec Major Junior Hockey League (QMJHL) v tíme Gatineau Olympiques, kde strávil dve sezóny. Sezónu 2006/07 odohral za farmársky klub Bostonu, Providence Bruins. V NHL debutoval 30. januára 2007 v zápase proti Buffalu. V nasledujúcej sezóne 2007/08 odohral 25 zápasov v AHL na farme Bostonu a následne sa prebojoval do prvého tímu, kde pôsobí do dnes. Za Boston v NHL nastúpil počas šiestich sezón na 436 zápasov, v ktorých získal 323 bodov (101+222). Nosí dres s číslom 46.
Reprezentácia.
Česko reprezentoval na MS 2008, 2010, 2012 a 2018.

</doc>
<doc id="232780" url="https://sk.wikipedia.org/wiki?curid=232780" title="Osetsko">
Osetsko

Osetsko je územie na Kaukaze obývané Osetmi. Administratívne je rozdelené medzi dva štáty: Severné Osetsko je časť Ruska, Južné Osetsko patrí pod Gruzínsko, no de facto je od neho nezávislé. Ruské úrady juhoosetskú neposlušnosť voči Gruzínsku podporujú. Viac o jednotlivých častiach pozri pod:

</doc>
<doc id="232781" url="https://sk.wikipedia.org/wiki?curid=232781" title="Sochumi">
Sochumi

Sochumi (gruz. სოხუმი - "Sochumi", abch. Аҟəа - "Aqwa", rus. Сухум - "Suchum") je mesto v Gruzínsku, hlavné mesto separatistickej Abcházskej republiky. Leží na pobreží Čierneho mora. V minulosti malo 121 000 obyvateľov. Po skončení vojny v roku 2011 v meste žilo asi 64 500 ľudí.

</doc>
<doc id="232782" url="https://sk.wikipedia.org/wiki?curid=232782" title="Pavol Kopp">
Pavol Kopp

Pavol Kopp (* 27. december 1978, Kláštor pod Znievom) je slovenský športový strelec, reprezentujúci Slovensko na letných olympijských hrách 2012 v disciplínach vzduchová pištoľ na 60 m ľubovoľná pištoľ. Je členom klubu ŠKP Bratislava a trénuje ho Ivan Némethy.

</doc>
<doc id="232786" url="https://sk.wikipedia.org/wiki?curid=232786" title="Adžarsko">
Adžarsko

Adžarsko (gruz. "Ačaretis"), oficiálne Adžarská autonómna republika, je jedna z dvoch gruzínskych autonómnych republík. Rozkladá sa na juhozápade krajiny pri Čiernom mori, na juhu susedí s Tureckom. Administratívnym a hospodárskym centrom tejto republiky je prístavné mesto Batumi.
Charakteristika.
Väčšina územia je hornatá (Malý Kaukaz) a zalesnená, úrodnejšie nížiny sú iba na pobreží. Podnebie je na pobreží vlhké a subtropické, vo vnútrozemí suché a chladnejšie. Najväčšou riekou Adžarska je Adžarisckali.
Ekonomika je založená na poľnohospodárstve (pestovanie citrusov, kukurice, tabaku a čaju, vinohradníctvo) a cestovnom ruchu. V Batumi sú lodenice a ropný spracovateľský závod, zároveň je to jeden z najväčších prístavov Čierneho mora.
Väčšinu obyvateľstva (72 %) tvoria Adžari, najväčšími menšinami sú Rusi a Arméni. Hlavným náboženstvom je sunnitský islam.
História.
Územie bolo obývané už v dobe bronzovej. V 6.4. storočí pred Kr. bolo súčasťou Kolchidského kráľovstva, v 3. storočí pred Kr. kráľovstva Kharthli. Od polovice 11. storočia bolo toto územie súčasťou Gruzínskeho kráľovstva. Od 70. rokov 16. storočia sa dostalo pod tureckú nadvládu; došlo tu k rozšíreniu islamu a najmä v druhej polovici 19. storočia k silnému poturčovaniu. Po rusko-tureckej vojne (1877-78) bolo Adžarsko pričlenené k Rusku ako súčasť Gruzínska. Po VOSR sa nakrátko stalo súčasťou Gruzínskej demokratickej republiky, pričom časť pripadla Turecku. Táto bola obsadená Sovietmi, pričlenená k ZSSR a 16. júla 1921 vyhlásená Adžarská autonómna sovietska socialistická republika ako súčasť Gruzínskej sovietskej socialistickej republiky.
Od rozpadu Sovietskeho zväzu v roku 1991 je Adžarsko autonómnou republikou (vlastný parlament, ústava) v rámci Gruzínska.

</doc>
<doc id="232787" url="https://sk.wikipedia.org/wiki?curid=232787" title="Batumi">
Batumi

Batumi (gruz. ბათუმი, niekedy aj Batum) je mesto v Gruzínsku, hlavné mesto Adžarskej autonómnej republiky. 
Nachádza sa 20 km od tureckých hraníc na pobreží Čierneho mora. Mesto je hlavným turistickým i dôležitým kultúrnym a ekonomickým centrom Gruzínska. Žije tu 183 181 (2024)obyvateľov a je známe svojim historickým centrom a modernými mrakodrapmi.

</doc>
<doc id="232789" url="https://sk.wikipedia.org/wiki?curid=232789" title="Batum">
Batum



</doc>
<doc id="232790" url="https://sk.wikipedia.org/wiki?curid=232790" title="Batoum">
Batoum



</doc>
<doc id="232791" url="https://sk.wikipedia.org/wiki?curid=232791" title="Adžarská autonómna republika">
Adžarská autonómna republika



</doc>
<doc id="232792" url="https://sk.wikipedia.org/wiki?curid=232792" title="Mário Filipovič">
Mário Filipovič

Mário Filipovič (* 7. máj 1976, Trnava) je slovenský športový strelec, člen klubu ŠKP Bratislava, trénuje ho Branislav Slamka. Reprezentoval Slovensko na letných olympijských hrách 2008.

</doc>
<doc id="232793" url="https://sk.wikipedia.org/wiki?curid=232793" title="Daniela Demjén Pešková">
Daniela Demjén Pešková

Daniela Demjén Pešková (rod. "Daniela Pešková"; * 23. apríl 1984, Vištuk) je slovenská profesionálna strelkyňa
Reprezentovala Slovensko na letných olympijských hrách 2008 a na letných olympijských hrách 2012. V roku 2018 získala bronzovú medailu na Majstrovstvách sveta v juhokórejskom Čchangwone v disciplíne puška v ľahu na 50 metrov.
Je členkou klubu SŠŠR MV SR Bratislava a trénuje ju Michal Slavkovský.

</doc>
<doc id="232795" url="https://sk.wikipedia.org/wiki?curid=232795" title="Bitka o Berlín">
Bitka o Berlín

Bitka o Berlín alebo Berlínska strategická útočná operácia bola jednou z posledných bitiek na východnom fronte, počas druhej svetovej vojny. Počas nej dva sovietske fronty zaútočili na oblasť Berlína z východu a juhu, zatiaľ čo tretí obišiel hlavné nemecké pozície a udrel na mesto zo severu. Bitka sa začala 16. apríla 1945, Berlín kapituloval 2. mája 1945, dva dni po Hitlerovej samovražde. Boje však pokračovali severozápadne a juhozápadne od mesta až do 8. mája 1945, kedy nemecké vojská podpísali bezpodmienečnú kapituláciu. Viaceré nemecké jednotky toto ignorovali a pokúšali sa prebiť na západ, aby sa nemuseli vzdať Sovietom.
Predohra.
Na začiatku roku 1945 požiadali vodcovia západných Spojencov predstaviteľov ZSSR o zvýšenie bojovej aktivity na východnom fronte s cieľom odľahčiť svojim jednotkám bojujúcim v Ardenách. Stalin preto nariadil aby sa na koniec januára pripravovaná ofenzíva začala skôr. Červená armáda začala 12. januára 1945 visliansko-oderskú operáciu. Jej vojská prekročili rieku Narew pri Varšave, na širokom úseku frontu boli nasadené 4 fronty. Po úvodných štyroch dňoch rozhorčených bojov Sovieti prelomili nemeckú obranu a začali postupovať na západ, na hlavných osiach od 30 do denne. Počas tohto obdobia oslobodili Pobaltie, získali Gdańsk, Východné Prusko a Poznań. Nemcami novosformovaná skupina armád Visla, pod vedením vodcu SS Himmlera sa pokúsila o niekoľko protiútokov, ale 24. februára neuspela. Červená armáda vstúpila do Pomoranska a vyčistila pravý breh Odry, pri čom vnikla do Sliezska. Sovietske vojská sa zastavili na línii východne od Berlína na rieke Odra. Pri Küstrine, na západnom brehu si vytvorili prvé predmostie.
Na fronte južne od Karpát prebiehali boje o Budapešť. Nemci podnikli tri protiofenzívy aby obkľúčené hlavné mesto ich posledného zostávajúceho spojenca získali späť. 13. februára však Budapešť padla do sovietskych rúk. Adolf Hitler následne nariadil, ďalší protiútok, ktorého ďalším cieľom malo byť vytvorenie obrannej línie na rieke Dunaj. Do 16. marca však bola táto tzv. Balatonská ofenzíva zastavená, jednak sovietskym odporom, jednak zlým počasím a blatom. O niekoľko hodín, všetko ťažko nadobudnuté územie o ktoré prebiehali 10 dní silné boje, získali ofenzívou sovietske jednotky späť. 30. marca Sovieti vstúpili na Rakúske územie a do 13. apríla oslobodili Viedeň. 4. apríla sa po vyše dvoch mesiacoch bojov v ťažkých horských podmienkach podarilo sovietskym a československým jednotkám definitívne Nemcov vytlačiť z Liptovského Mikuláša a začať rýchlejší postup údolím Váhu smerom na západ. V tej istej dobe pravé krídlo Žukovovho 1. bieloruského frontu spolu s Rokossovského 2. bieloruským frontom zaistilo pobrežie baltského mora v severovýchodnom Nemecku, čím sa zabezpečilo pred útokom z krídla.
4. februára 1945 sa konala v Krymskom meste Jalta konferencia najvyšších predstaviteľov ZSSR, USA a Británie. Na konferencii sa veľmoci dohodli na demilitarizácii Nemecka a jeho rozdelení na 4 okupačné zóny. Vymedzené tiež boli línie dotyku sovietskych armád a vojsk západných Spojencov. V priebehu marca boli Briti a Američania ešte západne od Berlína na rieke Labe. 18. apríla 1945, v dobe kedy sa začala rozbiehať sovietska ofenzíva, však dosiahla dosiahla Montgomeryho 21. armádna skupina približne rovnakú vzdialenosť od mesta ako Sovieti. Medzi západnými Spojencami však nepanoval jednotný názor na ďalšie pokračovanie operácií, zatiaľ čo Churchill, Patton, Simpson a Brooke hodlali v prípade vhodných podmienok napadnúť Berlín, aby ho získali skôr než Sovieti. Naproti tomu Eisenhower predpokladal, že Nemci sa budú môcť udržať hlavne na juhu a v oblasti Álp mohli začať i partizánsku vojnu. Navrhoval preto útok smerom na Drážďany, kde dôjde na Labe k dotyku so sovietskymi silami, čím bude Nemcami držané územie rozdelené. Eisenhower rovnako ako napríklad Bradley nechceli prekračovať vymedzenú demarkačnú líniu, aby neskôr nemuseli Sovietom odovzdávať získané územie. Toto rozhodnutie, ktorým odmietol so Stalinom pretekať o Berlín patrí medzi najkontroverznejšie celej vojny a je mnohými dodnes kritizované. 28. marca 1945 preto Eisenhower poslal Stalinovi depešu, v ktorej informoval o svojich zámeroch a zároveň žiadal pre lepšiu koordináciu i plány Červenej armády. Stalin, ktorý pravdepodobne západným Spojencom v otázke útoku na Berlín nedôveroval, súhlasil s významom stretnutia na Labe v oblasti spojnice Lipsko – Drážďany, v skutočnosti však rozhodol o podstatne silnejšej ofenzíve smerom na Berlín. Pre poslednú ofenzívu Stalin nariadil maršalom Žukovovi a Konevovi, ktorí po predošlých ťažkých bojoch očakávali, že ich armády budú môcť odpočívať do polovice mája, aby pripravili plány pre útok na Berlín do 48 hodín. Sovietske sily poznačené ťažkými bojmi visliansko-oderskej operácie dostali na prípravu do ďalších bojov necelých 12 – 14 dní . Stalin sa pritom snažil využiť rivalitu medzi Žukovom, ktorý držal pozície na najkratšej osi postupu a Konevom, ktorého jednotky sa museli prebojovať o tretinu dlhšou cestou, na ktorej ich čakalo prekročenie viacerých vodných tokov, no i slabšie nepriateľské sily.
Prípravy na boje.
19. marca 1945 Hitler vydal rozkaz známy ako ARLZ-Maßnahmen, na základe ktorého mala armáda a obyvateľstvo ničiť všetky objekty, ktoré by mohol nepriateľ využiť. Rozkaz sa týkal aj domov a priemyslu a nebol v plnej miere aplikovaný, pretože medzi samotnými nacistami vyvolával rozpaky. Jedným z prvých, kto sa proti rozkazu postavili bol nemecký minister zbrojenia Albert Speer.
V apríli 1945 zaujala nemecká skupina armád Visla pod vedením generála Heinriciho spolu s niektorými jednotkami skupiny armád Stred obranné pozície pozdĺž rieky Odry. Nacistické Nemecko, ktoré v tej dobe postrádalo bojaschopných mužov do obrany oblasti intenzívne mobilizovalo aj jednotky Volkssturmu (domobrany) a Hitlerjugend. V jednotkách domobrany slúžili najmä starší muži, zatiaľ čo v Hitlerjugend prevažne mladí chlapci, mnohí vo veku 12 – 13 rokov. Hitler pri obrane oblasti disponoval 85 divíziami a radom menších jednotiek o sile asi 750 000 až milión mužov a chlapcov, s asi 500 tankmi a 1 000 samohybnými delami , 10 400 delami a mínometmi a približne 3300 lietadlami. Nemeckú obranu na najkratších prístupových cestách k Berlínu zabezpečovala 9. armáda. Jeho predstavy o možnosti obrany však boli čisto iluzórne. Stále veril, že pri týchto bojoch dôjde k zastaveniu sovietskeho postupu kvôli roztržke medzi Spojencami, a že Berlín obsadia anglo-americké vojská, ktoré sa po kapitulácií Modelovej armády v Porúrii zastavili zhruba od Berlína. Pre neustále nezhody s náčelníkom svojho generálneho štábu, ktorý navrhoval začať rokovať o mieri odvolal Heinza Guderiana a pokračoval v riadení operácií zo svojho bunkra, pod ríšskym kanclérstvom v Berlíne. Hitlerove nádeje na zlepšenie vojenskej situácie Tretej ríše sa však nesplnili.
Sovietsky zväz sa rozhodol do predpokladanej poslednej bitky nasadiť zvyšok svojich síl. Sovietske ozbrojené sily totiž koncom vojny začali pociťovať nedostatok ľudských rezerv. Vojenské jednotky pred bitkou boli doplnené materiálom, zbraňami a predovšetkým obrnenou technikou, oproti predošlým operáciám však boli doplnky živej sily malé. 9. apríla sa po ťažkých bojoch vzdal Königsberg vo Východnom Prusku. Rokossovského 2. bieloruský front tak mohol uvoľniť väčšinu svojich síl a začal sa urýchlene presúvať na západ k rieke Odre Počas prvých dvoch aprílových týždňov jednotky 1. bieloruského frontu maršala Žukova uskutočnili presun veľkej časti svojich síl, jeden z najväčších a najrýchlejších presunov obrovského množstva ľudí a techniky v druhej svetovej vojne, keď sa z oblasti od Frankfurtu a Baltského mora, kde uvoľnili pozície pre prisúvajúci sa 2. bieloruský front presunuli na juh pred Seelowské výšiny, odkiaľ mali útočiť cez Odru priamo na západ smerom na Berlín. Niektorým nemeckým jednotkám sa pri tomto sovietskom presune podarilo uniknúť dierami vo frontovej línii, išlo najmä o zvyšky obkľúčenej 2. armády generála Dietricha von Sauckena z Gdanska do delty rieky Visly. Južnejšie sa 1. ukrajinský front maršala Koneva presunul z Horného Sliezska do oblasti Nisy. Jeho úlohou bolo preniknúť z juhovýchodu cez Odru a Nisu a v prípade dostatočne rýchleho postupu obchvátiť Berlín z juhozápadu. Podobnú úlohu zverilo najvyššie velenie aj 2. bieloruskému frontu maršala Rokossovského, ktorý mal útočiť na Žukovovom pravom krídle a obchvátiť Berlín zo severozápadu. Celkovo tieto sovietske vojská sčítali 2 062 200 vojakov, 41 000 diel, raketometov a mínometov, 6 250 tankov a samohybných diel a tiež okolo 7 500 lietadiel.
Bitka.
Postup k Berlínu.
V noci z 14. na 15. apríla 1945 uskutočnili oddiely Červenej armády prvé útočné akcie s cieľom odhaliť pozície nepriateľa a zamerať na ne svoje delostrelectvo. Hlavný útok sa začal v noci 16. apríla o 4. hodine ráno.
Na úseku Žukovovho 1. bieloruského frontu, v okolí predmostia pri Kustrine, najprv začala 35 minút trvajúca mohutná delostrelecká príprava asi 9 000 tisíc diel a 1500 raketometov kaťuša. Išlo o jednu z najsilnejších delostreleckých príprav, porovnateľnú s paľbou vedenou počas najťažších bitiek prvej svetovej vojny. Žukov sústredil 295 kanónov na frontu. Jeho delostrelci vypálili vyše 7 miliónov granátov, mín a rakiet. Paľba mala podľa očakávania celkom zničiť prvú líniu nemeckej obrany, Heinrici však prepokladal takýto krok nepriateľa a noc pred útokom rozhodol tieto svoje pozície držané jednotkami 9. armády Theodora Buseho vyprázdniť, takže nemecké straty neboli ťažké. Druhou fázou útoku bol netradičný postup sovietskych úderných jednotiek v pozadí so 140 svietiacimi protilietadlovými svetlometmi, ktoré mali oslepovať Nemcov. Svetlomety však neboli efektívne a iba uľahčovali zameriavanie a streľbu nemeckým obrancom. Sovietsky útok sa v oblasti Seelowských výšin niekoľko kilometrov za Odrou významne spomalil. Obe strany sa pri tom snažili viesť energické operácie, sovietske útoky často striedali lokálne nemecké protiútoky. Nemci tu mali vo vhodnom teréne vybudovanú hlboko členenú obranu opierajúcu sa o okolité pahorky. Odhodlanú obranu jednotiek Wehrmachtu, Waffen-SS, Volkssturmu aj Hitlerjugend umocňoval strach z vojsk Červenej armády, ako i zo samotného Hitlera, ktorý nariadil všetkých „zbabelcov“ na mieste popraviť. Popravy obesením a strieľanie sa nevyhlo ani nemeckým civilistom, ktorí sa chceli vyhnúť „totálnej mobilizácii“, alebo tým, ktorí vyvesili biele vlajky. 17. apríla sa síce Žukovovi podarilo prelomiť nemeckú obranu na Seelowských výšinách, no pri ďalšom postupe ho zastavili opevnené pozície LIV. tankového zboru Karla Weidlinga. Zničujúce boje trvali do 19. apríla, kedy začala nemecká obrana zahltená silnejším nepriateľom kolabovať.
Druhý smer sovietskeho útoku maršala Koneva sa začal ďalej na juhovýchode, dvojhodinovou delostreleckou prípravou, po ktorej nasledoval útok 5 vševojskových a 2 tankových armád pod krytím dymovej clony. Už v poobedňajších hodinách sovietski ženisti postavili niekoľko 60 tonových mostov cez Nisu, po ktorých mohla na predmostie na druhom brehu prechádzať i ťažká technika. Sovietskym jednotkám sa podarilo prelomiť pozície 4. tankovej armády a 18. apríla sa dostať ku Spréve. Stalin spokojný s takýmto rýchlym postupom dovolil Konevovi otočiť svoje vojská na Berlín. Od Sprévy vyrazili Konevove jednotky k Berlínu, kde tvorili južnú časť obkľučujúcich klieští.
Rokossovského 2. bieloruský front zaútočil cez Odru 20. apríla. Čelila mu nemecká 3. tanková armáda Hasso von Mantufela. Rokossovskyj prenikol pozdĺž nemeckého pobrežia severne od Berlína a na rieke Labe sa spojil s anglo-americkými vojskami. Následne zmenil smer postupu a udrel na mesto zo severu .
21. apríla sa jednotkám 3. gardovej tankovej armády generála Rybalka podarilo preniknúť do oblasti Zossenu, sídla hlavného veliteľstva Wehrmachtu, s najväčšou telefónnou centrálou v Európe. Nemci z oblasti pred postupujúcim nepriateľom utiekli tak rýchlo, že vojaci ktorí prenikli do centrály ešte našli zvoniace telefóny.
22. apríla 1945 usporiadal Adolf Hitler poslednú operačnú poradu, pri ktorej rozhodol stiahnuť všetky zostávajúce vojská zo západného frontu a vrhnúť ich proti postupujúcim Sovietom do bojov o Berlín. Nemecká 12. armáda generála Walthera Wencka sa následne obrátila na východ a začala sa urýchlene presúvať k Berlínu. Ten však nikdy nedosiahla. V deň Hitlerovych 56. narodenín, 20. apríla 1945, sa sovietske vojská priblížili k Berlínu natoľko, že naň mohli viesť delostreleckú paľbu. 24. apríla sa prvé Žukovove jednotky dostali na predmestie Berlína, na juhu Konevove vojská dosiahli letisko Tempelhof a prekročili Tetowský kanál, čím bolo dovŕšené obkľúčenie mesta. Jednotky južne od Berlína boli rozbité na niekoľko menších častí. Buseho 9. armáda bola obkľúčená v okolí Halbe. Wenckova 12. armáda, ktorá sa neustále pokúšala prebiť na pomoc Berlínu, ale bola zastavená silnou obranou 1. ukrajinského frontu v oblasti Postupimu. Schörnerova skupina armád Stred bola z bojov o Berlín celkom vyradená a pokúšala sa stiahnuť cez Česko-Slovensko, aby sa vzdala anglo-americkým vojskám. K obrane mesta zostali generálovi Weidlingovi zvyšky 9. a 3. tankovej armády a provizórne jednotky zostavené z príslušníkov polície, protilietadlového delostrelectva, Hitlerjugend a Volkssturmu. Tieto vojská o sile asi 85 000 mužov a ozbrojených členov Hitlerjugend boli obkľúčené v priestore s obvodom okolo . Prípravy obrany Berlína sa začali v januári 1945, po prelomení nemeckej obrany na Visle. Berlínsky úsek obrany pozostával z množstva uzavretých obranných obvodov a mesta samotného. Pre riadenie bol vytvorený zvláštny štáb, zmobilizované bolo všetko práceschopné obyvateľstvo, jednotky Volkssturmu a množstvo vojnových zajatcov. Denne tu bolo pri opevňovacích prácach zamestnaných asi 100 000 ľudí . Obrana mesta sa opierala o barikády, opevnené suterény pospájané priechodmi medzi domami a mínové polia. Mesto bolo rozdelené na úseky, obrana každého z nich organizovaná na princípe operných bodov a ohnísk odporu, ktoré sa mohli navzájom podporovať paľbou i presunmi živej sily. V centre mesta bola obrana najkoncentrovanejšia, všetky križovatky boli premenené na barikády. Pre obranu bola využitá aj sieť mestských prieplavov a riečnych ramien Sprévy. Podobne ako v iných ťažkých mestských bitkách sa bojovalo aj v suterénoch, kanáloch a metre. Po tom čo Nemci prišli o všetky letiská v Berlíne a jeho okolí, ako provizórne letisko použili ulicu Unter den Linden.
Mnohí najvyšší nacistickí pohlavári v obavách pred približujúcou sa Červenou armádou opustili Berlín. Na rozdiel od Göringa či Himmlera, bol Hitler rozhodnutý v meste zotrvať, čo na mnohých pôsobilo tým, že situáciu možno ešte zvrátiť.
25. apríla 1945 sa na Labe pri meste Torgau po prvýkrát stretli Sovieti s americkými jednotkami na skôr určenej demarkačnej línii. Boli to vojaci sovietskej 58. gardovej divízie 5. gardovej armády 1. ukrajinského frontu a vojaci americkej 69. pechotnej divízie 1. armády. Prvý kontakt na americkej strane nadviazal poručík Albert Kotzube, veliaci 26 člennej hliadke. Prvý sovietsky vojak, ktorého uvideli, bol prieskumník na koni. Pri tomto prvom stretnutí sa sovietski a americkí vojaci na seba len bez slova pozreli a odišli. Oficiálna slávnosť sa udiala o 16. hodine poobede. Spojením Sovietov so západnými Spojencami boli nemecké sily definitívne rozdelené na dve časti.
Boje v meste.
Prvé boje v predmestiach sa začali už 21. apríla. Vojská 1. bieloruského a 1. ukrajinského frontu začali hlavný útok na mesto Berlín 25. apríla 1945. Do 28. apríla sovietske vojská dobyli podstatnú časť Berlína a nasledujúceho dňa prenikli do stredu mesta. 
Skoro ráno 29. apríla Hitler vo svojom bunkri dopísal svoj závet a uzavrel manželstvo so svojou dlhoročnou milenkou Evou Braunovou.
Toho istého dňa sa rozhoreli ťažké boje o budovu veliteľstva Gestapa na Prinz-Albrechtstrasse, ktorú najprv obsadili sovietske jednotky, ale protiútok SS ich neskôr prinútil ustúpiť. Južnejšie sa jednotkám 8. gardovej armády podarilo prekročiť kanál Landwehr a preniknúť do parku Tiergarten. Berlínska posádka bola počas celodenných bojov rozdelená na tri izolované oblasti.
29. apríla bolo obsadené ministerstvo vnútra a sovietska pechota sa dostala do vzdialenosti pol kilometra od budovy Ríšskeho snemu. Obsadenie ministerstva vnútra bola po získaní Moltkeho mostu druhou fázou útoku na Ríšsky snem. Jeho obsadením bol poverený 79. strelecký zbor generála Perevertkina. Ríšsky snem bránilo asi 5 000 vojakov Waffen SS, armády a Volkssturmu. Ťažké boje sa rozpútali najmä pred budovou, kde stálo niekoľko protilietadlových kanónov, ktoré bránili prístup z Moltkeho mosta pred tankmi. 30. apríla vrhli Sovieti do útoku proti ríšskemu kanclérstvu 150. divíziu. Prvé dva útoky na Reichstag v priebehu dňa uviazli, o tretí úspešný sa pokúsili až po silnom delostreleckom ostreľovaní budovy po 18. hodine. Jedným z dôvodov neúspechov predošlých útokov bola silná paľba z vzdialenej flakovej veže s kanónmi blízko Berlínskej ZOO. Po tom čo sa sovietskej pechote podarilo dostať dovnútra Ríšskeho snemu ho Nemci zapálili, dúfajúc, že z nej nepriateľ ustúpi. V priebehu bojov sa 4 vojaci Michail Minin, Gazi Zagitov, Alexandr Lisimenko a Alexej Bobrov okolo 22:40 dostali ako prví sovietski vojaci s vlajkou na strechu budovy, kde ju vyvesili na mieste jednej z bronzových sôch. Vzhľadom na to, že vlajku vyniesli v tme bez prítomnosti fotografov ich čin upadol do zabudnutia. Oficiálne vlajku na strechu Ríšskeho snemu umiestnili okolo 3:00 ráno nasledujúceho dňa seržanti Michail Jegorov a Meliton Kantaria, ktorí akt zopakovali za dobrého svetla pred fotografom. Posledné izolované skupinky Nemcov v budove sa vzdali až 2. mája.
30. apríla Keitel oznámil Hitlerovi, že Wenckova 12. armáda je pod ťažkými útokmi nepriateľa nútená ustupovať a do Berlína nedorazí. Weidling ho tiež informoval, že obrancom dochádza munícia a v priebehu niekoľkých hodín ich obranu Sovieti premôžu. Adolf Hitler následne povolil preživším obrancom pokúsť sa prebiť na západ. V tej dobe sa už v blízkosti bunkra bojovalo. V popoludňajších hodinách Adolf Hitler spoločne s manželkou Evou spáchali samovraždu. Eva Braunová sediaca na pohovke vedľa Hitlera prehryzla kyjanidovú kapsulu, Hitler v rovnakom momente prehryzol kapsulu a strelil si do spánku z pištole. Ich telá boli následne spálené a zakopané blízko bunkra. Za Hitlerovho následníka bol vymenovaný podľa závetu admirál Karl Dönitz, ktorý začal formovať novú vládu vo Flensburgu blízko Dánskych hraníc.
1. mája 1945 sa Joseph Goebbels pokúsil dosiahnuť zastavenie paľby, ale Stalin trval na základe dohôd s ostatnými spojencami na bezpodmienečnej kapitulácii. Onedlho na to Goebbels a jeho žena otrávili svojich 6 detí a sami spáchali samovraždu. 
2. mája sa generál Weidling rozhodol beznádejný boj ukončiť a berlínska posádka sa vzdala. V mene sovietskeho velenia prebral kapituláciu Berlína generál Vasilij Čujkov, veliteľ obrany Stalingradu. Boje v Európe sa tým však ešte neskončili. Zostatky nemeckých vojsk sa stále pokúšali prebojovať zo zovretia sovietskych vojsk na západ, kde sa chceli vzdať do rúk anglo-amerických vojsk.
Sovietske zločiny na obsadenom území.
Príchod sovietskych vojsk, ktoré boli vyobrazované nacistickou propagandou ako „židoboľševické krvilačné hordy“ vyvolal masový útek nemeckého obyvateľstva, ktoré sa obávalo násilností, smerom na západ. Počet obetí rástol aj preto, že nemecké velenie neorganizovalo evakuáciu civilného obyvateľstva, aby tak podporilo morálku bojujúcich vojsk, ktoré nesmeli stratiť pocit, že bránia svoju vlasť a jej obyvateľov. Na mnohých miestach sa opakovalo brutálne a necivilizované zaobchádzanie vojsk s civilným obyvateľstvom, podobné tomu ktoré dávnejšie nacisti aplikovali na okupovaných územiach. 
Vojna na východe od svojho počiatku prekračovala morálne bariéry dodržiavané v dávnejších vojnových konfliktoch. Obe strany bojovali brutálnymi spôsobmi, bez ohľadu na straty civilného obyvateľstva nepriateľa, v čom ich výrazne podporovala propaganda. Na sovietskej strane bol až do konca vojny veľkým stúpencom odplaty populárny sovietsky novinár Ilia Erenburg. Sovietski vojaci, ktorí už štyri roky predtým bojovali na vlastnej pôde a videli tisíce miest a dedín v troskách a boli svedkami brutálnych nacistických zločinov, alebo vo vojne prišli o svojich najbližších, nedokázali po svojom vstupe na územie nepriateľa potlačiť túžbu po odvete. To neplatilo iba pre obyčajných vojakov, ale i pre niektorých generálov. Za tvrdé zaobchádzanie s nepriateľom sa zasadzovali najmä tí, ktorých sa vojna osobne dotkla. Medzi tých, ktorí na nemeckom území neprejavovali žiadne známky zľutovania, patril napríklad generál Pavel Rybalko, veliteľ 3. gardovej tankovej armády, ktorého dcéru nacisti násilne odvliekli do Nemecka. Iní ako napríklad generál Ivan Čerňachovskij (zahynul na nemeckom území pri bojoch vo Východnom Prusku), pred svojimi vojakmi otvorene povedal, že: „"Nesmieme mať žiadne zľutovanie, pred nikým, tak ako nikto nemal zľutovanie s nami."“ Na mnohých miestach sovietske vojská spôsobili veľké škody na majetku Nemcov neodvôvodnenou paľbou zbraní. Bežné boli drobné krádeže, rabovanie, no celkom najhorší dopad malo znásilňovanie, ktoré na mnohých miestach nadobudlo masový rozmer. Od vstupu sovietskych vojsk na nemecké územie bolo znásilnených asi 1 – 2 milióny žien. Na niektorých miestach tiež došlo k masovým vraždám.
Sovietske vedenie proti týmto zločinom spočiatku nezasahovalo. Zaobchádzanie s previnilcami bolo ponechané na nižších veliteľov, ktorí proti vlastným vojakom zasahovali iba sporadicky, najmä keď sa ich výčiny rozrástli do väčších rozmerov. Ostré zásahy reagovali obvykle na znásilnenia malých dievčat, previnilci boli väčšinou zastrelení. Až po nemeckej kapitulácii boli zavedené viaceré opatrenia a vysoké tresty, ktoré spolu s presunom okupačných vojsk do lepšie kontrolovaných táborov mieru znásilnení znížili. (Pre porovnanie nemeckí vojaci, ktorí vstúpili na územie ZSSR, mali povolené všetko. Napriek akýmkoľvek prejavom zlovôle voči civilnému obyvateľstvu či vraždeniu a znásilňovaniu boli beztrestní.)
Dohra.
Červená armáda mala pri dobývaní mesta 78 291 padlých a nezvestných, 274 184 ranených, prišla o takmer 2 000 tankov a samohybných diel a o 500 lietadiel. Poľská armáda mala 2825 mŕtvych a 6 067 ranených. Nemci v dôsledku bojov mali 458 080 mŕtvych a nezvestných a ďalších 479 298 zajatých.
Vojna sa ešte celkom neskončila. Boje menšej intenzity na území Nemecka, Čiech a Moravy pokračovali až do kapitulácie ešte niekoľko nasledujúcich dní. 5. mája v Prahe, cez ktorú ustupovalo veľké množstvo nemeckých vojsk, vypuklo povstanie, ktorému Stalin urýchlene vyslal na pomoc časti 1. ukrajinského frontu.
7. mája (s platnosťou od 8. máj) Nemci výrazne opovrhujúci Sovietmi podpísali v Remeši kapitulačný akt so západnými Spojencami. Keďže nebol prítomný žiadny vyšší sovietsky dôstojník, opakoval sa akt 8. mája 1945 za prítomnosti sovietskych predstaviteľov v Berlínskom predmestí Karlshorst. Táto kapitulácia začala platiť 8. mája miestneho času, v tej dobe bol na sovietskom území (podľa Moskovského času) už 9. máj. Posledné výstrely vojny padli v Česko-Slovensku 11. mája 1945, tri dni po kapitulácií.
Bitka o Berlín bola vyvrcholením bojov na východnom fronte 2. svetovej vojny. Počas bojov spáchal vodca nemeckého nacizmu Adolf Hitler samovraždu. Pre Stalina bolo dobytie Berlína jeho najväčším vojenským triumfom, pre mnohých vojakov i obyvateľstvo Sovietskeho zväzu to bolo najväčšie zadosťučinenie za útrapy a strádanie v rokoch 1941 až 1945. Dodnes však niektorí spochybňujú vhodnosť sovietskej taktiky aplikovanej pri útoku na mesto, ktorý si na strane ZSSR vyžiadal mnoho obetí.

</doc>
<doc id="232796" url="https://sk.wikipedia.org/wiki?curid=232796" title="Česko-slovenská vzájomnosť">
Česko-slovenská vzájomnosť

Česko-slovenská vzájomnosť je termín označujúci politické hnutie, ktoré vzniklo v Česku a na Slovensku na prelome 19. a 20 storočí. 
V slovenskej historiografii prevláda názor, podľa ktorého toto hnutie bolo reakciou na stupňujúcu sa prax maďarizácie, ktorej boli Slováci v Uhorsku vystavení:
"Keby pred 75 rokmi nebola pre Slovensko prišla česká záchrana, dnes by už slovenského národa v podstate nebolo. To nie je vágna hypotéza. Experiment bol urobený - na slovenskom etniku, čo po vzniku ČSR ostalo v Maďarsku: z pol milióna ľudí, ktorí tam počiatkom tohto storočia boli etnickými Slovákmi, sa pri sčítaní v roku 1980 prihlásilo za Slovákov už iba 9101 maďarských občanov. Teda iba dva percentá pôvodného počtu. Spoločenstvo bez dostatočne početnej inteligencie - organizmus bez nervového systému - nemohlo prežiť. Slovensko prežilo, vyrástlo, dosiahlo adolescenciu iba vďaka Československu a iba ako súčasť Československa."
Opačný názor zastávali historici a jazykovedci, ktorí naopak prisudzovali uhorskému štátu výraznú úlohu v zachovaní svojbytnosti slovenského etnika v Uhorsku, rozvoju jeho spisovného jazyka a zabráneniu jeho počeštenia, ktoré malo podľa nich slúžiť výlučne českým partikulárnym záujmom:
"... Čechové súčtovavše s poměry, zřekli se od r. 1880 jednotného manifestování národní jednoty česko-slovenské a za vděk vzali s jistým dualistickým druhem národní jednoty, který od doby té pod jménem literární vzájemnosti česko-slovenské účinkuje ve veřejném životě českém a slovenském. "
"Nyní konečně udám prostředky, které ku zlomení národní jednoty česko-slovenské přirozeně se nabízejí. Prostředky ty jsou: Prozkoumání lidové mluvy slovenské a postavení její u Slováků proti jazyku českému, a - vyobcování českého jazyka z ev. církevních obcí slovenských."

</doc>
<doc id="232797" url="https://sk.wikipedia.org/wiki?curid=232797" title="Československá vzájomnosť">
Československá vzájomnosť



</doc>
<doc id="232798" url="https://sk.wikipedia.org/wiki?curid=232798" title="Spriemyselňovanie">
Spriemyselňovanie



</doc>
<doc id="232800" url="https://sk.wikipedia.org/wiki?curid=232800" title="Ženská dvojhra na Letných olympijských hrách 2008">
Ženská dvojhra na Letných olympijských hrách 2008

Ženská časť tenisového turnaja na olympijských hrách 2008 prebiehala od 10. do 16. augusta. Hralo sa bude na 2 víťazné sety, pričom v rozhodujúcom sete nebol možný tiebreak.
Medailistky.
 1. Jelena Dementievová
 2. Dinara Safinová 
 3. Vera Zvonariovová

</doc>
<doc id="232801" url="https://sk.wikipedia.org/wiki?curid=232801" title="Peter Cibák">
Peter Cibák

Peter Cibák (* 1. marec 1981, Liptovský Mikuláš) je slovenský vodný slalomár. Reprezentoval Slovensko na Letných olympijských hrách 2008. Je členom klubu KTK Liptovský Mikuláš a trénuje ho Peter Cibák st.

</doc>
<doc id="232802" url="https://sk.wikipedia.org/wiki?curid=232802" title="Roman Broniš">
Roman Broniš

Roman Broniš (* 17. október 1976, Bánovce nad Bebravou) bol slovenský profesionálny cyklista, ktorý reprezentoval Slovensko na olympijských hrách 2000 a 2008.
Vrcholové podujatia.
Peking 2008.
Na letných olympijských hrách 2008 nedokončil preteky s hromadným štartom spolu s Matejom Jurčom, keď 245 km dlhú trať vzdali približne na 195 km.
Pôsobenie v Česku.
Roman Broniš má skúsenosti aj s pôsobením v českých profesionálnych tímoch. Jedným z nich je napríklad AC Sparta Praha cycling, kde dosiahol niekoľko úspechov.

</doc>
<doc id="232804" url="https://sk.wikipedia.org/wiki?curid=232804" title="Športová streľba na Letných olympijských hrách 2008">
Športová streľba na Letných olympijských hrách 2008

Strelecké súťaže na Olympijských hrách v Pekingu 2008 sa konali od 9. do 17. augusta. Súťažilo sa celkom v 15 disciplínach, ktoré sa konali v pekinskej streleckej hale Beijing Shooting Range Hall (pištole a pušky) a pekinskej strelnici na streľbu na bežiaci terč - Beijing Shooting Range Clay Target Field (brokovnice).

</doc>
<doc id="232805" url="https://sk.wikipedia.org/wiki?curid=232805" title="Leonidas">
Leonidas



</doc>
<doc id="232806" url="https://sk.wikipedia.org/wiki?curid=232806" title="Športová streľba na Letných olympijských hrách 2008 – Trap žien">
Športová streľba na Letných olympijských hrách 2008 – Trap žien

Ženský trap na Letných olympijských hrách v Pekingu prebiehal 11. augusta v pekinskom streleckom areáli Beijing Shooting Range Clay Target Field. Slovenská strelkyňa Zuzana Štefečeková získala v tejto disciplíne striebornú medailu.

</doc>
<doc id="232807" url="https://sk.wikipedia.org/wiki?curid=232807" title="Slovensko na Letných olympijských hrách 2008">
Slovensko na Letných olympijských hrách 2008

Slovensko na Letných olympijských hrách 2008 reprezentovalo 57 športovcov.
Atletika.
Muži.
Bežecké disciplíny a chôdza
Technické disciplíny
Kombinované disciplíny
Súťažné dni.
Udávané podľa SELČ:

</doc>
<doc id="232808" url="https://sk.wikipedia.org/wiki?curid=232808" title="Slovensko na LOH 2008">
Slovensko na LOH 2008



</doc>
<doc id="232810" url="https://sk.wikipedia.org/wiki?curid=232810" title="Tenis na Letných olympijských hrách 2008 – štvorhra mužov">
Tenis na Letných olympijských hrách 2008 – štvorhra mužov

Mužská časť tenisového turnaja vo štvorhre na olympijských hrách 2008 prebiehala od 11. do 17. augusta. Hralo sa na 2 víťazné sety, vo finále na 3. V rozhodujúcom sete nebol možný tiebreak.
Medailisti.
 1. Roger Federer / Stanislas Wawrinka&lt;br&gt;
 2. Thomas Johansson / Simon Aspelin&lt;br&gt;
 3. Bob Bryan / Mike Bryan&lt;br&gt;

</doc>
<doc id="232813" url="https://sk.wikipedia.org/wiki?curid=232813" title="Hádzaná na Letných olympijských hrách 2008 – muži">
Hádzaná na Letných olympijských hrách 2008 – muži

Mužský turnaj v hádzanej na pekinskej letnej olympiáde prebiehal od 10. do 24. augusta, v Olympic Sports Centre Gymnasium a National Indoor Stadium v Pekingu. Svoju krajinu reprezentovalo 12 mužstiev.
Štyri najlepšie mužstvá z každej skupiny postúpili do štvrťfinále, ostatné boli klasifikované na 9. - 12. priečke celkového hodnotenia turnaja. Mužstvá, ktoré prehrali vo štvrťfinále súťažili o umiestnenie na 5. - 8. mieste. Zvyšok mužstiev postúpilo do semifinále.
A-skupina.
10. august 2008 
12. august 2008 
14. august 2008 
16. august 2008 
18. august 2008 
B-skupina.
10. august 2008 
12. august 2008 
14. august 2008 
16. august 2008 
18. august 2008 
Vyraďovacie boje.
Štvrťfinále.
20. august 2008 
Zápasy o 5. - 8. miesto.
22. august 2008 
Semifinále.
22. august 2008 
Zápas o 7. miesto.
24. august 2008 
Zápas o 5. miesto.
24. august 2008 
Zápas o 3. miesto.
24. august 2008 
Finále.
24. august 2008 

</doc>
<doc id="232814" url="https://sk.wikipedia.org/wiki?curid=232814" title="Hádzaná na Letných olympijských hrách 2008 – ženy">
Hádzaná na Letných olympijských hrách 2008 – ženy

Ženský turnaj v hádzanej na pekinskej letnej olympiáde prebiehal od 9. do 23. augusta, v Olympic Sports Centre Gymnasium a National Indoor Stadium v Pekingu. Svoju krajinu reprezentovalo 12 družstiev.
Štyri najlepšie družstvá z každej skupiny postúpili do štvrťfinále, ostatné boli klasifikované na 9. - 12. priečke celkového hodnotenia turnaja. Družstvá, ktoré prehrali vo štvrťfinále súťažili o umiestnenie na 5. - 8. mieste. Zvyšok postúpil do semifinále.
A-skupina.
&lt;br&gt;
9. august 2008 
11. august 2008 
13. august 2008 
15. august 2008 
17. august 2008 
B-skupina.
&lt;br&gt;
9. august 2008 
11. august 2008 
13. august 2008 
15. august 2008 
17. august 2008 
Vyraďovacie boje.
Štvrťfinále.
19. august 2008 
Zápasy o 5. - 8. miesto.
21. august 2008 
Semifinále.
21. august 2008 
Zápas o 7. miesto.
23. august 2008 
Zápas o 5. miesto.
23. august 2008 
Zápas o 3. miesto.
23. august 2008 
Finále.
23. august 2008 

</doc>
<doc id="232815" url="https://sk.wikipedia.org/wiki?curid=232815" title="David Musuľbes">
David Musuľbes

 
 
 
David Vladimirovič Musuľbes (, * 28. máj 1972, Ordžonikidze (dnešný Vladikavkaz), Rusko) je bývalý slovenský reprezentant v zápasení vo voľnom štýle do 120 kg. Má osetskú národnosť. Ešte ako ruský občan získal zlatú medailu z olympijských hier 2000 v hmotnostnej kategórií do 120 kg. Slovensko reprezentoval od roku 2007. Jeho trénerom je Kazbek Dedegajev. Na olympijských hrách 2008 v Pekingu ako reprezentant Slovenska získal po prehre v semifinále s Arturom Taymazovom bronzovú medailu, ktorá bola po neskoršej diskvalifikácii Taymazova pre dopingový nález zmenená na striebro.

</doc>
<doc id="232817" url="https://sk.wikipedia.org/wiki?curid=232817" title="Ľadové pleso mengusovské">
Ľadové pleso mengusovské

Ľadové pleso mengusovské (keďže vo Vysokých Tatrách je viac plies s podobnými alebo rovnakými názvami spresňuje sa meno polohopisnými prívlastkami) (, , ) je pleso vo Vysokých Tatrách, v ľadovcovom karovom kotle v Zlomiskovej doline, ktorá je vetvou Mengusovskej doliny. Má rozlohu . Dosahuje maximálnu hĺbku . Leží v nadmorskej výške .

</doc>
<doc id="232818" url="https://sk.wikipedia.org/wiki?curid=232818" title="Klára Koukalová">
Klára Koukalová

Klára Koukalová, od júna 2006 do marca 2014 používajúca meno Klára Zakopalová, (* 24. február 1982, Praha) je bývalá česká tenistka. Počas svojej kariéry vyhrala 2 turnaje WTA v dvojhre.
Svoju športovú kariéru ukončila 26. septembra 2016, lebo jej – podľa jej slov – už tenis neprinášal radosť.
Pohár Federácie (FED Cup).
Klára Zakopalová sa zúčastnila 7 zápasov Pohára federácie za tím Česka s bilanciou 7-4 v dvojhre a 1-0 vo štvorhre.

</doc>
<doc id="232819" url="https://sk.wikipedia.org/wiki?curid=232819" title="Michal Riszdorfer">
Michal Riszdorfer

 
 
Michal Riszdorfer, (* 26. máj 1977, Bratislava) je slovenský kajakár v rýchlostnej kanoistike, brat Richarda Riszdorfera. Reprezentoval Slovensko na letných olympiádach 2000, 2004 a 2008.
Spolu so svojím bratom, Jurajom Bačom a Erikom Vlčekom vybojoval bronzovú medailu na OH 2004 v Aténách (disciplína K4 1 000 m). Na OH v Pekingu dosiahla slovenská posádka striebornú medailu (v zostave nahradil Baču Juraj Tarr).

</doc>
<doc id="232820" url="https://sk.wikipedia.org/wiki?curid=232820" title="Malorusi">
Malorusi

Malorusi (staršie aj Malorusovia; po ukrajinsky: малоро́си, малоросія́ни, po rusky: малоро́с(с)ы, малороссия́не, малору́сы) môže byť:

</doc>
<doc id="232821" url="https://sk.wikipedia.org/wiki?curid=232821" title="Tajbrejk">
Tajbrejk

Tajbrejk (z ) je skrátená hra v tenise. Hrá sa za stavu . Na podaní je hráč, ktorý mal túto výhodu v predošlej hre (t. j. za stavu , resp. ) a má k dispozícii jedno podanie. Ďalej sa pokračuje po dvoch podaniach. Víťazom je ten hráč, ktorý sa svojmu súperovi vzdiali na aspoň 2 body a zároveň dosiahne 7 alebo viac bodov.
Pred zavedením tajbrejku sa často hrávali "nekonečné" zápasy. Tak sa stalo aj vo Wimbledone v roku 1969, keď Pancho Gonzales a Charlie Pasarell odohrali 5-setový zápas so skóre , , , , . Zápas trval 5 hodín a 12 minút a bol rozdelený do dvoch dní. V piatom sete mal Pasarell dohromady 7 mečbalov, dvakrát musel Gonzalez dokonca obracať stav . 
Na grandslamových turnajoch okrem US Open sa v záverečných setoch tajbrejk nehrá.
Zápasový tajbrejk.
Vo štvorhre, najmä v mixe a v juniorských zápasoch, sa hrá miesto rozhodujúceho setu často tzv. zápasový tajbrejk (alebo tiež supertajbrejk). Na rozdiel od klasického tajbrejku sa nehrá na sedem, ale na 10 víťazných bodov. Konečný stav po zápasovom tajbrejku môže mať napr. takúto výslednú podobu:

</doc>
<doc id="232823" url="https://sk.wikipedia.org/wiki?curid=232823" title="Maloruština">
Maloruština

Maloruština (ako nárečie aj maloruské nárečie) môže byť (v 19. stor. a na začiatku 20. stor.):

</doc>
<doc id="232825" url="https://sk.wikipedia.org/wiki?curid=232825" title="Pohár Intertoto UEFA">
Pohár Intertoto UEFA

Pohár Intertoto je letný európsky pohár pre celky, ktoré skončia na základe výsledkov v domácej súťaži na priečkach, ktoré sú tesne pod priečkami zabezpečujúcimi postup do predkôl poháru UEFA, na základe rebríčka krajín UEFA. Ak tieto celky neprejavia záujem, je možné po dohode nasadiť ďalšie.
História hracieho modelu.
V rokoch 1995-1998 boli celky zoradené v dvanástich skupinách, víťazi postupovali ďalej do vyraďovacích bojov systémom doma-vonku. Od roku 1999 sa hralo trojkolovo v kvalifikácii, víťazi postúpili do vyraďovacej fázy. Traja, resp. štyria (1995) víťazi finálovej skupiny postúpili do predkola Pohára UEFA. V rokoch 2007 a 2008 sa prešlo na trojkolový systém, a 11 tímov-víťazov v treťom kole postupuje do 2. predkola Pohára UEFA.
Víťazi.
1995 - Girondins Bordeaux- Francúzsko
 Wacker Tirol Innsbruck - Rakúsko
 Karlsruher - Nemecko
 RC Štrasburg - Francúzsko
1996 - EA Guingamp - Francúzsko
 IF Silkeborg - Dánsko
 Karlsruher - Nemecko
1997 - AJ Auxerre, Olympique Lyon, SC Bastia - všetci Francúzsko
1998 - Werder Brémy - Nemecko
 Bologna - Taliansko
 Valencia - Španielsko
1999 - Juventus - Taliansko 
 Montpellier Hérault SC - Francúzsko 
 West Ham United FC - Anglicko
2000 - RC Celta de Vigo - Španielsko
 Udinese Calcio - Taliansko 
 VfB Stuttgart - Nemecko

</doc>
<doc id="232850" url="https://sk.wikipedia.org/wiki?curid=232850" title="Kamčatský kraj">
Kamčatský kraj

Kamčatský kraj () je federálny subjekt Ruskej federácie, ktorý zaberá predovšetkým územie Kamčatského polostrova.
Vznikol v rámci zjednodušovania administratívneho delenia Ruska k 1. júlu 2007 zlúčením Kamčatskej oblasti (333 644 obyvateľov v roku 2002) a Koriackeho autonómneho okruhu (25 157), kde Korjaci tvorili 26,7 % obyvateľstva. Nový kraj má tak približne 358 800 obyvateľov. Sídlom zostal Petropavlovsk-Kamčatskij, centrum bývalej Kamčatskej oblasti.

</doc>
<doc id="232851" url="https://sk.wikipedia.org/wiki?curid=232851" title="Zabajkalský kraj">
Zabajkalský kraj

Zabajkalský kraj () je federálny subjekt Ruskej federácie. Leží na ruskom Ďalekom východe. Severozápadnú hranicu tvorí republika Buriatsko; na juhu kraj susedí s Čínou a Mongolskom. Na ploche žije 1 155 000 obyvateľov.
Zabajkalský kraj je výsledkom snáh o zlučovanie ruských federálnych subjektov. Vznikol 1. marca 2008 zlúčením Čitskej oblasti a Aginského buriatskeho autonómneho okruhu.

</doc>
<doc id="232855" url="https://sk.wikipedia.org/wiki?curid=232855" title="Petropavlovsk-Kamčatskij">
Petropavlovsk-Kamčatskij

Petropavlovsk-Kamčatskij () je hlavné mesto Kamčatského kraja, do 1. januára 2007 hlavné mesto Kamčatskej oblasti a najväčšie mesto polostrova Kamčatka na ruskom Ďalekom východe. V súčasnosti má vyše 180-tisíc obyvateľov. Vzdialenosť mesta od Moskvy je . V meste je dislokované ruské Tichooceánske loďstvo.
Geografia.
Mesto leží v ázijskej časti Ruska, na juhovýchodnom pobreží Kamčatského polostrova, ktorého brehy obmývajú vody Tichého oceána a je obklopené sopkami. V blízkosti mesta sa nachádzajú dve činné sopky: Koriacka a Avačinskaja sopka. 
Neďaleko mesta, na opačnej strane Avačinskej zátoky, je najväčšia ruská ponorková základňa, založená za čias ZSSR a dnes využívaná Ruským námornictvom. 
Dejiny.
Mesto bolo založené dánskym moreplavcom Vitusom Beringom, ktorý sa plavil v ruských službách. Bering dosiahol Avačinskú zátoku 17. októbra a položil základný kameň pre prístavnú osadu. Osada bola pomenovaná "Petropavlovskom" podľa lodí Sv. Peter a Sv. Pavol, ktoré boli postavené v Ochotsku pre druhú výpravu. Poloha mesta v pokojnej zátoke a pri ústí rieky Avačy z neho spravili najdôležitejšie sídlo na Kamčatke. Mesto obdržalo štatút mesta 9. apríla 1812.
Počas Krymskej vojny (1854–1855) mesto obliehali anglo-francúzske sily, ale dobyť sa im ho nepodarilo. Niekoľko rokov predtým dal mesto opevniť Nikolaj Muravjov-Amurský, ale posádka pozostávala len z niekoľko stoviek vojakov, ktorí mali k dispozícii 67 diel. 
Petropavlovsk zásoboval Sovietsky zväz rybami, predovšetkým lososmi a krabím mäsom. V roku 2011 obdržal titul mesto vojenskej slávy.
Demografia.
Väčšinu obyvateľstva tvoria etnickí Rusi a Ukrajinci; mesto samotné má viac obyvateľov ako susedný Čukotský autonómny okruh či Magadanská oblasť.
Podnebie.
Petropavlovsk je položený južnejšie ako Moskva a približne na rovnakej rovnobežke ako Manchester. Napriek tomu sú klimatické podmienky drsné. Letné teploty dosahujú podobnú úroveň ako v Murmansku, zimné mrazy sú zmierňované blízkym morom. Tunajšie podnebie je podobné podnebiu aljašských miest, ako sú napríklad Anchorage či Juneau.

</doc>
<doc id="232856" url="https://sk.wikipedia.org/wiki?curid=232856" title="Burjatsko">
Burjatsko



</doc>
<doc id="232857" url="https://sk.wikipedia.org/wiki?curid=232857" title="Aginský buriatsky autonómny okruh">
Aginský buriatsky autonómny okruh



</doc>
<doc id="232861" url="https://sk.wikipedia.org/wiki?curid=232861" title="Curtis James Jackson III">
Curtis James Jackson III



</doc>
<doc id="232862" url="https://sk.wikipedia.org/wiki?curid=232862" title="Školský web">
Školský web

Školský web je dôležitou súčasťou prezentácie školy v rámci marketingu školy, komunikačným prostriedkom práce s verejnosťou. Má v prvom rade informačný význam vo vzťahu k verejnosti a k rodičom.

</doc>
<doc id="232863" url="https://sk.wikipedia.org/wiki?curid=232863" title="William Lassell">
William Lassell

William Lassell (* 18. jún 1799, Bolton, Spojené kráľovstvo – † 5. október 1880, Maidenhead) bol anglický astronóm-amatér, ktorý v roku 1846 objavil Neptúnov mesiac Triton a v roku 1851 dva mesiace planéty Urán Ariel a Umbriel.

</doc>
<doc id="232868" url="https://sk.wikipedia.org/wiki?curid=232868" title="Brzáčka">
Brzáčka

Brzáčka môže byť:

</doc>
<doc id="232869" url="https://sk.wikipedia.org/wiki?curid=232869" title="Hrubý vrch">
Hrubý vrch

Hrubý vrch môže byť:

</doc>
<doc id="232870" url="https://sk.wikipedia.org/wiki?curid=232870" title="Draupadí">
Draupadí

Draupadí je jedna z postáv, v epickom staroindickom epose Mahábhárata.
Život.
Draupadí sa narodila z ohňa, spolu s bratom Dhrištradjumnom. Odmalička vynikala krásou a uctievaním Krišnu. Stala sa manželkou piatich hrdinských Pánduovcov, a každému z nich porodila syna. Draupadí spoločne Pánduovcami odišla do lesa.
Jej oddanosť bratov neraz zachránila. Najznámejšie je zachránenie pred kliatbou od potulných mudrcov, ktorý požehnali alebo prekliali podľa toho, ako boli obsúžený. Do lesa ich za Pánduovcami vyslal Durjódhana. Draupadí nemala jedlo, aby ich mohla obslúžiť. Požiadala o pomoc Krišnu, ktorý z jej misky zjedol jedno zrniečko ryže. Spôsobil, že zrazu boli všetci mudrci sýty a na jedlo ani nepomysleli.
Urážka Draupadí.
Počas hry v kocky Judhišthira prehral aj sám seba, a hneď potom stavil aj Draupadí. Vznikol spor, či ju mohol prehrať v hre v kocky, keď sám už nebol svojim pánom. Počas sporu sa ju Dušasána pokúsil vyzliesť. Draupadí požiadala o pomoc Krišnu, ktorý jej predĺžil látku donekonečna, až sa Dušasána unavil. Svojou oddanosťou urobila na Dhritaráštru taký dojem, že jej dovolil odísť aj s jej manželmi.

</doc>
<doc id="232872" url="https://sk.wikipedia.org/wiki?curid=232872" title="Rodisko Jána Žižku v Trocnove">
Rodisko Jána Žižku v Trocnove

Rodisko Jána Žižku v Trocnove je lokalita pozostávajúca zo základov stavieb a niekoľkých objektov pripomínajúcich osobnosť Jána Žižku, ktorý sa tu narodil. Trocnov je mestskou časťou mesta Borovany v okrese České Budějovice v Juhočeskom kraji.
Areál.
Areál rodiska Jána Žižku v Trocnove tvorí pomník a expozícia, ktoré pripomínajú nielen Žižkovu osobnosť, ale celé husitské revolučné hnutie. Zahrňuje zrúcaniny dvorcov, Žižkovho a Mikešovho, pamätník s expozíciou umiestnený v bývalom poplužnom dvore borovanského kláštora, správcov dom a Žižkov pomník, dielo sochára J. Malejovského a architekta Z. Beneša. Do areálu patria aj rybníky Žižkovec, Grandlový, Horný a Dolný. Vysoký dub, miesto, kde sa podľa legendy Žižka narodil, od roku 1908 pripomína pomník s nápisom. 
História.
Trocnov leží južne od Českých Budějovíc, uprostred malebnej juhočeskej krajiny. Pôvodne tu stál dvorec trocnovských zemanov. V 14. storočí sa v zachovaných prameňoch spomínajú dva dvorce. Na jednom z nich sa okolo roku 1360 narodil zemanovi Řehořovi a jeho manželke Jane syn Ján.
V roku 1679 oba dvorce zbúrali a neďaleko vystavali poplužný dvor. Za protireformácie zoťali aj legendárny dub, s ktorým bola spojená stále živá legenda o Žižkovom narodení. Na jeho mieste postavili kaplnku zasvätenú sv. Jánovi Krstiteľovi. Tradícia však bola silnejšia, než úsilie zničiť Žižkovu pamiatku - kaplnku volali Žižkovou. Dnes na jej mieste stojí skupina kameňov, pomník označujúci miesto Žižkovho narodenia. Druhá polovica kameňa s nápisom (údajne kameň pochádzal z prahu trocnovského dvora) bola v roku 1868 vložená do základov Národného divadla v Prahe.
Archeologický prieskum.
Na prieskume Trocnova pracovali Žižkovi ctitelia už od začiatku 20. storočia. Podrobnejší prieskum sa uskutočnil v roku 1921, keď sa začalo s vykopávkami dvorca označeného ako dvorec Žižkovho strýka Mikeša.
Až v roku 1958 sa uskutočnil archeologický prieskum celého areálu a identifikovalo sa miesto Žižkovho dvorca ležiaceho na mieste križovatky cesty z Ostrolovského Újezdu a Radostíc. Išlo o dvojpriestorovú kamennú stavbu. Z poplužného dvora, ktorý bol vybudovaný z muriva obidvoch trocnovských majetkov, bol zhotovený pamätník. Dominantou celého areálu je od roku 1958 veľký žulový pomník Jána Žižku.
Celý areál zviazaný s jednou z najvýznamnejších osobností českých dejín je zapísaný do zoznamu českých národných kultúrnych pamiatok.
Externé odkazy.
Stránka o pamätníku Jána Žižku 

</doc>
<doc id="232873" url="https://sk.wikipedia.org/wiki?curid=232873" title="Discipline (skladba)">
Discipline (skladba)

„Discipline“ je singel Nine Inch Nails z roku 2008. Je prvým singlom odkedy NIN začal hrať a vydávať nahrávky bez zmluvy s nahrávacou spoločnosťou. Ako promo bol uverejnený na rádiu 22. apríla 2008 a je tiež dostupný prostredníctvom MP3 downloadu na oficiálnej stránke Nine Inch Nails. Master dokončil Alan Moulder menej než 24 hodín pred samotným vydaním. Skladba a viacstopové súbory na remixovanie sú dostupné na nin.com na stiahnutie.
MP3 súbor obsahoval vložený obrázok k albumu, kompletný text a komentár: "Go to www.nin.com May 5" (=navštívte www.nin.com 5. mája). Následne 5. mája 2008 Nine Inch Nails vydali album "The Slip" prostredníctvom downloadu. Tempo skladby je 122 BPM.

</doc>
<doc id="232875" url="https://sk.wikipedia.org/wiki?curid=232875" title="Zoznam encyklík Jána Pavla II.">
Zoznam encyklík Jána Pavla II.

Tento článok obsahuje Zoznam encyklík Jána Pavla II..
Pápež Ján Pavol II. vydal 14 Pápežských encyklík počas 26 rokov svojho pôsobenia v úrade pápeža v období od jeho zvolenia dňa 16. októbra 1978 až do svojej smrti dňa 2. apríla 2005 .

</doc>
<doc id="232876" url="https://sk.wikipedia.org/wiki?curid=232876" title="Zoznam encyklík Benedikta XVI.">
Zoznam encyklík Benedikta XVI.

Tento článok obsahuje Zoznam encyklík Benedikta XVI.. Pápež Benedikt XVI. vydal od svojho zvolenia dňa 19. apríla 2005 tri encykliky.

</doc>
<doc id="232878" url="https://sk.wikipedia.org/wiki?curid=232878" title="Športová streľba na Letných olympijských hrách 2008 – pištoľ na 50 m mužov">
Športová streľba na Letných olympijských hrách 2008 – pištoľ na 50 m mužov

Súťaž v mužskej pištoli na 50 metrov na Letných olympijských hrách 2008 sa uskutočnila 12. augusta 2008 v Beijing Shooting Range Hall. Slovenský reprezentant Pavol Kopp postúpil do finále a nakoniec skončil na šiestom mieste. 

</doc>
<doc id="232880" url="https://sk.wikipedia.org/wiki?curid=232880" title="Kanoistika na Letných olympijských hrách 2008">
Kanoistika na Letných olympijských hrách 2008

Kanoistika na Letných olympijských hrách 2008 v Pekingu boli preteky, ktoré sa konali v dňoch od 11. augusta do 23. augusta. Uskutočnili sa v "Shunyi Olympic Rowing-Canoeing Park". Celkom 330 pretekárov štartovalo v 16 disciplínach (12 pre mužov, 4 pre ženy).

</doc>
<doc id="232881" url="https://sk.wikipedia.org/wiki?curid=232881" title="Kanoistika na Letných olympijských hrách 2008 – C1 slalom muži">
Kanoistika na Letných olympijských hrách 2008 – C1 slalom muži

Mužský C-1 slalom prebiehal 11. – 12. augusta 2008 v Shunyi Olympic Rowing-Canoeing Park v Pekingu. Slovenský kanoista Michal Martikán v tejto disciplíne získal svoje druhé olympijské zlato.

</doc>
<doc id="232882" url="https://sk.wikipedia.org/wiki?curid=232882" title="Satu Mäkelová-Nummelová">
Satu Mäkelová-Nummelová

 
 
 
Satu Mäkelová-Nummelová (; * 26. október 1970, Orimattila, Fínsko) je fínska športová strelkyňa, súťažiaca v disciplíne trap. Na olympiáde v Pekingu získala v tejto disciplíne zlatú medailu.

</doc>
<doc id="232883" url="https://sk.wikipedia.org/wiki?curid=232883" title="Zoznam encyklík Pavla VI.">
Zoznam encyklík Pavla VI.

Tento článok obsahuje Zoznam encyklík Pavla VI..
Pápež Pavol VI. vydal 7 Pápežských encyklík počas 15 rokov svojho pôsobenia v úrade pápeža v období od jeho zvolenia dňa 21. júna 1963 až do svojej smrti dňa 6. augusta 1978.

</doc>
<doc id="232887" url="https://sk.wikipedia.org/wiki?curid=232887" title="Futbal na Letných olympijských hrách 2008">
Futbal na Letných olympijských hrách 2008

Futbalový turnaj na Letných olympijských hrách 2008 prebiehal od 6. do 23. augusta 2008 v Pekingu a niektorých iných čínskych mestách. Družstvá boli vybrané podľa svetového rebríčka národných tímov do 23 rokov. Tímy mužského turnaja mohli doplniť súpisku o troch hráčov starších ako 23 rokov.
V mužskej časti súťažilo 16 tímov, v ženskej 12. Zápasy kvalifikačných skupín odštartovali dva dni pred oficiálnym otvorením olympiády, 6. augusta 2008.
Mužský turnaj.
Skupina A: 
Skupina B:
Skupina C:
Skupina D:
Ženský turnaj.
Skupina E: 
Skupina F:
Skupina G:

</doc>
<doc id="232894" url="https://sk.wikipedia.org/wiki?curid=232894" title="Futbal na Letných olympijských hrách 2008 – muži">
Futbal na Letných olympijských hrách 2008 – muži

Mužský turnaj vo futbale na Letných olympijských hrách 2008 prebiehal od 7. do 23. augusta v Pekingu a niektorých iných čínskych mestách. Na turnaji sa zúčastnilo 16 mužstiev. Jednotlivé krajiny reprezentovali výbery hráčov do 23 rokov. Každé mužstvo mohlo doplniť súpisku o troch hráčov starších ako 23 rokov. 

</doc>
<doc id="232895" url="https://sk.wikipedia.org/wiki?curid=232895" title="Kanoistika na Letných olympijských hrách 2008 – K1 slalom muži">
Kanoistika na Letných olympijských hrách 2008 – K1 slalom muži

Mužský K-1 slalom prebiehal v dňoch 11. - 12. augusta 2008 v Shunyi Olympic Rowing-Canoeing Park v Pekingu. Slovenský reprezentant Peter Cibák v tejto disciplíne obsadil 12. miesto.

</doc>
<doc id="232896" url="https://sk.wikipedia.org/wiki?curid=232896" title="Ján XXIII. (protipápež)">
Ján XXIII. (protipápež)

Jan XXIII. (* okolo 1370 – † 22. december 1419, Florencia), vlastným menom Baldassare Cossa, bol protipápež (1410 – 1415), následník Alexandra V., zvoleného na koncile v Pise. 
Kardinál Cossa predsedal koncilu v Pise (1409), ktorého cieľom bolo ukončenie pápežskej schizmy, ktorá existovala už od roku 1378. Kardináli zosadili dvoch vtedajších pápežov, rímskeho Gregora XII. a avignonského Benedikta XIII. a za novú hlavu cirkvi zvolili Petra Philarga, ktorý prijal meno Alexander V. Tým sa však schizma len prehĺbila. Doterajší pápeži sa svojho pontifikátu nevzdali, čo viedlo k vzniku trojpápežstva. 
V máji 1410 Alexander V. zomrel a jeho následovníkom sa stal Cossa. Situácia sa nepáčila rímskemu kráľovi Žigmundovi Luxemburskému, ktorý prinútil Jána XXIII., aby zvolal nový koncil do Kostnice. Ten rozhodol o abdikácii všetkých troch pápežov a ako nového pápeža zvolil Otta Colonnu, ktorý prijal meno Martin V. Ján XXIII. abdikovať odmietol a z Kostnice ušiel, ale dobehli ho Žigmundovi vojaci, uväznili ho a zosadili. 
Britský historik 18. storočia Edward Gibbon uvádza v knihe "Úpadok a pád rímskej ríše", že Cossu obviňovali z pirátstva, vrážd, znásilnení, sodomie a incestu; za vtedajšej politickej situácie však boli takéto obvinenia protivníkmi často vznášané bez reálného podkladu.
Baldassare Cossa zomrel 22. novembra 1419 vo Florencii zmierený s cirkvou; o niečo skôr ho Martin V. menoval dekanom kardinálského zboru. Je uložený do nádherného sarkofágu vo florentskom baptistériu.
Nemal by byť zamieňaný s pápežom Jánom XXIII. (1958 – 1963). Fakt, že viac ako 500 rokov žiadny pápež neprijal meno Ján je pravdepodobne dôsledkom kontroverzných činov tohto protipápeža. Rozhodnutie pápeža Jána XXIII. neprijať meno Ján XXIV. je chápané aj ako potvrdenie toho, že Baldassare Cossa nebol právoplatným pápežom. Ján XXIII. si údajne zvolil meno Ján okrem iného aj preto, aby ho po 500 rokoch očistil.

</doc>
<doc id="232898" url="https://sk.wikipedia.org/wiki?curid=232898" title="Squamish">
Squamish

Squamish (, ) je indiánsky kmeň patriaci do kultúrnej a etnografickej podskupiny Pobrežných Sališov na juhozápade Britskej Kolumbie. Squamish v preklade znamená "ľud posvätnej vody", čo je narážka na ich vieru vo vodu na ich území a jej nadprirodzené liečivé vlastnosti. 
Ich hlavné osídlenie je v blízkosti mesta Squamish a pri ústí rieky Capilano u zátok Mosquito Creek a Seymour Creek vo fjorde Burrard Inlet v oblasti North Vancouver. Počet obyvateľov tohto indiánskeho etnika sa pohybuje na úrovni 3 300, pričom má stúpajúcu tendenciu.

</doc>
<doc id="232899" url="https://sk.wikipedia.org/wiki?curid=232899" title="Zoznam encyklík Jána XXIII.">
Zoznam encyklík Jána XXIII.

Tento článok obsahuje Zoznam encyklík Jána XXIII..
Pápež Ján XXIII. vydal 8 pápežských encyklík počas 5 rokov svojho pôsobenia v úrade pápeža v období od jeho zvolenia dňa 28. októbra 1958 až do svojej smrti dňa 3. jún 1963.

</doc>
<doc id="232900" url="https://sk.wikipedia.org/wiki?curid=232900" title="Nieuwerkerk">
Nieuwerkerk

Nieuwerkerk môže byť:

</doc>
<doc id="232902" url="https://sk.wikipedia.org/wiki?curid=232902" title="Filip V. (Francúzsko)">
Filip V. (Francúzsko)

Filip V. Dlhý (* 1291, Lyon, Francúzske kráľovstvo – † 3. január 1322, Paríž) bol francúzsky kráľ, navarrský kráľ (ako Filip II.) a gróf zo Champagne od roku 1316 až do svojej smrti.
Životopis.
Narodil sa ako druhý syn francúzskeho kráľa Filipa IV. a Jany Navarrskej a pred nástupom na trón mal titul grófa z Poitiers. Počas vlády svojho synovca Jána I. vystupoval ako regent. 
Po smrti Jána I. v roku 1316 nastal problém s následníctvom, pretože po Ľudovítovi X. ostala už iba dcéra Jana. Objavila sa otázka, či sa francúzska koruna môže dediť v ženskej línii, tak ako iné léna alebo iné kráľovstvá. V tom prípade by sa nasledujúcim kráľom stal Janin manžel. Tomu Filip zabránil tým, že sa začiatkom roka 1317 nechal v Remeši pomazať a korunovať. Krátko na to zvolal vo februári 1317 do Paríža zhromaždenie šľachticov, prelátov a zástupcov parížskej univerzity a na tomto zhromaždení boli ženy z akéhokoľvek dedičského práva na francúzsku korunu vylúčené.
Vo vnútorných záležitostiach sa Filip snažil nadviazať na reformy svojho otca Filipa IV. Pracoval na štandardizácii mier a váh. Prehodnotil veľa rozhodnutí svojho staršieho brata Ľudovíta X., ktorý bol pod silným vplyvom svojho strýka Karola z Valois a zanechal štátne záležitosti v zlom stave. Vrátil majetky a tituly mnohým otcovým hodnostárom a spolupracovníkom, ktoré im odobral jeho starší brat. V zahraničnej politike uzavrel mier s Flámskom.
Zomrel v Paríži a pochovaný je v bazilike Saint-Denis. Keďže nezanechal mužského následníka, trón zdedil jeho mladší brat Karol IV.
Rodina.
V roku 1307 sa oženil s grófkou Janou II. Burgundskou (* 1292 – † 1330 ,dcérou a dedičkou grófa Ota IV. Burgundského) a grófky Mahaut z Artois. Mali spolu štyri dcéry a syna:

</doc>
<doc id="232903" url="https://sk.wikipedia.org/wiki?curid=232903" title="Nieuwerkerk (sopka)">
Nieuwerkerk (sopka)

Nieuwerkerk je neaktívny podmorský vulkán, nachádzajúci sa v západnej časti Bandského mora. Sopka má dve erupčné centrá vzdialené od seba 7 km a je súčasťou podmorskej vulkanickej reťaze, v ktorej sa nachádza aj východnejšie umiestnený vulkán Emperor of China.

</doc>
<doc id="232904" url="https://sk.wikipedia.org/wiki?curid=232904" title="Jonáš (prvé meno)">
Jonáš (prvé meno)

Jonáš je mužské rodné meno. Meniny na Slovensku má 12. novembra.

</doc>
<doc id="232905" url="https://sk.wikipedia.org/wiki?curid=232905" title="Amália Vilhelmína Brunšvicko-lüneburská">
Amália Vilhelmína Brunšvicko-lüneburská

Amália Vilhelmína Brunšvicko-lüneburská (* 21. apríl 1673, Lüneburg, Nemecko † 10. apríl 1742, Viedeň, Rakúsko) bola rakúska arcivojvodkyňa a cisárovná ako manželka Jozefa I.
Pôvod.
Ako dcéra brunšvicko-lüneburského vojvodu Jána Fridricha a Benedikty Henriety z Pfalzu pochádzala z významného a pôvodne nekatolíckeho nemeckého rodu; z matkinej strany bola pravnučkou kurfirsta a českého „zimného“ kráľa Fridricha V. Falckého. Jej otec konvertoval v 50. rokoch 17. storočia na rímskokatolícku vieru.
Manželstvo.
24. februára 1699 sa vydala arcivojvodu Jozefa, najstaršieho syna a nástupcu cisára Leopolda I. a tento sobáš mal pomôcť posilniť vplyv cisárskeho dvora v severonemeckom prostredí. 
Manželstvo Amálie Vilhelmíny s následníkom habsburskej monarchie nebolo príliš šťastné. Jozef I. sa ani po sobáši nevzdal svojho neviazaného sexuálneho života s častým striedaním mileniek, z čoho ho malo, podľa mienky dvorných kruhov, vyviesť práve toto manželstvo s veľmi príťažlivou Amáliou Vilhelmínou. Svoju ženu dokonca nakazil pohlavnou chorobou, po ktorej už ostala neplodná, takže počas dvanásťročného manželstva porodila iba tri deti. Po manželovej neočakávanej smrti žila Amália Vilhelmína v blízkosti svojej svokry, ovdovenej cisárovnej Eleonóry Magdalény na viedenskom dvore Jozefovho brata a nástupcu Karola VI. Zomrela na počiatku vlády svojej netere Márie Terézie a bola pochovaná vo viedenskom kláštore saleziánov, rádu, ktorý sem sama uviedla.
Rodinné pomery.
S manželom sa im narodili tri deti:

</doc>
<doc id="232906" url="https://sk.wikipedia.org/wiki?curid=232906" title="Gunungapi Wetar">
Gunungapi Wetar

Gunungapi Wetar je menší ostrov vulkanického pôvodu nachádzajúci sa v centrálnej časti Bandského mora severne od ostrova Wetar. Ostrov je vrchol masívneho stratovulkánu, ktorého základňa je približne pod hladinou mora, nad hladinu vyčnieva prakticky iba vrcholový kráter a to do výšky . V kráteri sa nachádza aj menší troskový kužeľ. V geologickej histórii vulkánu sú zaznamenané dve explozívne erupcie z rokov 1512 a 1699.

</doc>
<doc id="232907" url="https://sk.wikipedia.org/wiki?curid=232907" title="Alžbeta Wilhelmína Württemberská">
Alžbeta Wilhelmína Württemberská

Alžbeta Wilhelmína Württemberská (* 21. apríl 1767, Treptow an der Rega, Republika Poľskej koruny a Litovského veľkokniežatstva – † 18. február 1790, Viedeň, Rakúske arcivojvodstvo, habsburská monarchia) bola württemberská princezná a rakúska arcivojvodkyňa, prvá manželka neskoršieho cisára Františka II. (I.). 
Pätnásťročnú dcéru württemberského vojvodu Fridricha II. a Žofie Doroty Brandenbursko-Schwedtskej si vyhliadol cisár Jozef II. ako manželku pre svojho synovca Františka a povolal ju do Viedne. Sobáš, ktorý sa konal v roku 1788 bol dôsledkom medzištátnej rakúsko-ruskej dohody, pretože Alžbetina staršia sestra Žofia Dorota (neskoršia Mária Fiodorovna) sa stala druhou manželkou budúceho cára Pavla I. 
Zomrela ako 22-ročná pri predčasnom pôrode dcéry Ludoviky (* 1790 – † 1791), dva dni pred Jozefom II. Pochovaná je v kapucínskej hrobke vo Viedni.

</doc>
<doc id="232909" url="https://sk.wikipedia.org/wiki?curid=232909" title="Margaréta Burgundská">
Margaréta Burgundská

Margaréta Burgundská (* c. 1292 – † 14. august 1315, hrad Gaillard) bola francúzska kráľovná (13141315) a navarrská kráľovná (13051315).
Životopis.
Margaréta sa narodila ako dcéra vojvodu Róberta II. a Anežky Francúzskej, dcéry Ľudovíta IX.. Dňa 21. septembra 1305 sa vydala za najstaršieho syna francúzskeho kráľa Filipa IV. a Jany I. Navarrskej, budúceho Ľudovíta X. V roku 1311 porodila dcéru Janu, ktorá sa neskôr stala navarrskou kráľovnou.
Začiatkom roka 1314 nechal Filip IV. zatknúť svoje tri nevesty – Margarétu a sestry Janu a Blanku Burgundské. Dôvodom bolo – podľa dobovej kroniky – obvinenie z manželskej nevery s dvoma mladými rytiermi Filipom a Gauthierom d’Aunay. Toto obvinenie vzniesla jeho vlastná dcéra, anglická kráľovná Izabela (Aféra vo veži Nesle).
Pri mučení sa bratia mali k zločinu priznať, v dôsledku čoho boli popravení. Margarétu a jej švagrinú Blanku odviezli do pevnosti Gaillard, kde ich uväznili. Tu Margaréta 14. augusta 1315 za podozrivých okolností zomrela. Údajne bola zaškrtená. Iba päť dní po jej smrti sa Ľudovít znovu oženil.

</doc>
<doc id="232911" url="https://sk.wikipedia.org/wiki?curid=232911" title="Denisa Smolenová">
Denisa Smolenová

Denisa Smolenová (* 14. február 1989, Bratislava) je slovenská reprezentantka v plávaní, ktorá sa dostala na olympijské hry 2008. Je členkou klubu ORCA Bratislava.
V roku 2013 bola členkou SMU Lady Mustang Team Dallas v texaskom Dallase a v októbri 2013 sa vydala za plavca Huga Martineza.

</doc>
<doc id="232912" url="https://sk.wikipedia.org/wiki?curid=232912" title="Klementína z Anjou">
Klementína z Anjou

Klementína z Anjou alebo Klementína Uhorská (* 1293 – † 12. október 1328, Paríž, Francúzsko), bola francúzska a navarrská kráľovná, druhá manželka francúzskeho kráľa Ľudovíta X.; dcéra Karola Martela z Anjou, titulárneho kráľa Uhorska a Klementíny Habsburskej; neter Karola z Valois prostredníctvom jeho prvej manželky Margaréty z Anjou.
Keď Filip IV. zomrel, trón zdedil jeho najstarší syn Ľudovít. Jeho prvá manželka Margaréta, uznaná vinnou z cudzoložstva, bola od roku 1314 uväznená na hrade Gaillard. Keďže sa formálne nerozviedli, Margaréta sa stala francúzskou kráľovnou, no naďalej zostala vo väzení. Zomrela 14. augusta 1315 a údajne bola zavraždená, aby sa Ľudovít mohol znova oženiť. Za novú manželku si zvolil Klementínu – svadba sa konala 19. augusta 1315 a korunovácia v Remeši sa uskutočnila 24. augusta 1315.
Ľudovít zomrel v júni 1316 a zanechal po sebe tehotnú Klementínu. Do narodenia dieťaťa bol za regenta prehlásený švagor Filip, gróf z Poitiers. V novembri Klementína porodila syna Jána, ten však po niekoľkých dňoch zomrel. Novým kráľom sa stal Ľudovítov mladší brat Filip V.
Klementína potom opustila dvor a odišla na juh do Avignonu. Tu sa v roku 1318 utiahla do dominikánskeho kláštora v Aix-en-Provence. O niekoľko rokov neskôr sa vrátila znovu do Paríža a zomrela 12. októbra 1328 vo veku 35 rokov. Pochovali ju v kostole Jakobínov.

</doc>
<doc id="232913" url="https://sk.wikipedia.org/wiki?curid=232913" title="Plávanie na Letných olympijských hrách 2008">
Plávanie na Letných olympijských hrách 2008

Plavecké súťaže na Letných olympijských hrách 2008 prebiehali od 9. do 21. augusta. Všetky disciplíny okrem maratónu sa konali v Beijing National Aquatics Centre (tzv. Vodná kocka).

</doc>
<doc id="232914" url="https://sk.wikipedia.org/wiki?curid=232914" title="Wurlali">
Wurlali

Wurlali je v súčasnosti neaktívny stratovulkán nachádzajúci sa na indonézskom ostrove Damar. Je to najjužnejšie umiestnený vulkán vulkanického ostrovného oblúka v Bandskom mori. Sopka leží vo východnej časti ostrova na severnom okraji staršej, 5 km širokej kaldery. Na vrchole sopky, ktorý je ukončený dvojicou kráterov sa nachádzajú aktívne fumaroly a tažiteľné ložisko síry. Erupcia z roku 1892 je jediná zaznamenaná erupcia sopky Wurlali.

</doc>
<doc id="232915" url="https://sk.wikipedia.org/wiki?curid=232915" title="Eva Ódorová">
Eva Ódorová

Eva Ódorová (* 22. november 1979, Komárno) je slovenská reprezentantka v stolnom tenise, ktorá sa kvalifikovala na letné olympijské hry 2008. Je členkou francúzskeho klubu CP Lys Lez Lannoy a trénuje ju Vladimír Mihočko ml.
Vrcholové podujatia.
Peking 2008.
V kvalifikácií vyhrala nad Priscilou Flynou Tommyovou z Vanuatu výsledkom 4:0.

</doc>
<doc id="232917" url="https://sk.wikipedia.org/wiki?curid=232917" title="Plávanie na Letných olympijských hrách 2008 – 4 × 100 m voľný spôsob muži">
Plávanie na Letných olympijských hrách 2008 – 4 × 100 m voľný spôsob muži

Mužská štafeta na 4 x 100 m prebiehala 10. a 11. augusta 2008 v Beijing National Aquatics Centre.

</doc>
<doc id="232918" url="https://sk.wikipedia.org/wiki?curid=232918" title="Mária Španielska">
Mária Španielska

Mária Španielska (* 21. jún 1528, Madrid, Španielsko - † 26. február 1603, Villamonte) bola španielska infantka a rakúska arcivojvodkyňa zo španielskej vetvy Habsburgovcov, manželka cisára a kráľa Maximiliána II. Habsurského.
Život.
Dcéra cisára a španielskeho kráľa Karola V. a jeho manželky Izabely Portugalskej sa 13. septembra 1548 ako dvadsaťročná vydala za svojho bratranca Maximiliána, nástupcu v habsburskej monarchii. Tento výrazný dynastický sobáš bol jedným z množstva manželstiev blízkych príbuzných, ktoré v 16. a 17. storočí upevňovali vzťahy medzi španielskou a rakúskou vetvou Habsburgovcov a mali význam i pre prípadné nástupníctvo na jednej či druhej strane. Pre Maximiliánovho strýka Karola V. i otca Ferdinanda I. mal sobáš dediča Ferdinandových trónov s infantkou i ďalší význam – od manželského súžitia mladého arcivojvodu s prísne katolícky vychovanou princeznou si sľubovali, že postupne zaniknú sympatie, ktoré v tom čase Maximilián otvorene prejavoval voči nekatolíckym vierovyznaniam. 
Prvé roky po sobáši žili mladí manželia v Španielsku, kde Maximilián zastupoval neprítomného cisára Karola V. a jeho syna Filipa II. Do strednej Európy sa Maximilián vrátil roku 1550, o rok neskôr prišla i Mária so svojím dvorom. Manželstvo Márie Španielskej a Maximiliána bolo veľmi harmonické a vzišlo z neho pätnásť detí. 
Mária sídlila vo Viedni, občas navštívila Čechy, kde bola 21. septembra 1562 korunovaná vo Svätovítskej katedrále v Prahe za českú kráľovnú (uhorská korunovácia sa konala v prešporskom Dóme sv. Martina 9. septembra 1563, deň po korunovácii jej manžela). Viac sa v Čechách zdržiavala po manželovej smrti (r. 1576), kedy žila v blízkosti syna Rudolfa II. Ako vdova sa Mária priklonila k zbožnosti a k podpore katolíckej cirkvi. Súžitie s najstarším synom nebolo bezkonfliktné a Mária sa preto rozhodla pre návrat do rodného Španielska, kde bývala na dvore svojho brata, kráľa Filipa II. Posledné roky života však strávila v ústraní. Po smrti bola pochovaná v Madride, v kostole sv. Kláry.
Rodinné pomery.
V láskyplnom a tolerantnom manželstve (Mária sa nikdy nenaučila po nemecky) sa Maximiliánovi a Márii Španielskej narodilo pätnásť detí:

</doc>
<doc id="232921" url="https://sk.wikipedia.org/wiki?curid=232921" title="Ondrej Kutlík">
Ondrej Kutlík

Ondrej Kutlik (* 9. september 1976, Námestovo) je bývalý slovenský vzpierač v kategórií do 85 kg. Bol členom klubu Diana Orol Ružomberok. Kutlik reprezentoval Slovensko na Letných olympijských hrách 2008 v Pekingu, kde súťažil v kategórii mužov do 85 kg (light heavyweight class). V tejto disciplíne obsadil dvanáste miesto, keď úspešne zdvihol 150 kg v trhu a 193 kg v nadhode, čím dosiahol celkový výkon 343 kg.

</doc>
<doc id="232924" url="https://sk.wikipedia.org/wiki?curid=232924" title="Teon">
Teon

Teon je menší ostrov vulkanického pôvodu, nachádzajúci sa v juhovýchodnej časti vulkanického ostrovného oblúka v Bandskom mori. Ostrov predstavuje vrchol andezitového stratovulkánu, jeho vrchol ukončujú dva krátery. Sopka bola pomerne aktívna v 17. storočí, keď bolo zaznamenaných päť väčších erupcií, najväčšia sa odohrala začiatkom roka 1660, keď objem vyvrhnutej tefry prekročil hodnotu 50 mil. m3 a vyžiadala si aj obete na životoch. Sopka sa na konci 17. storočia odmlčala, svoju činnosť jednorazovo obnovila v roku 1904.

</doc>
<doc id="232925" url="https://sk.wikipedia.org/wiki?curid=232925" title="Nila">
Nila

Nila môže byť:

</doc>
<doc id="232926" url="https://sk.wikipedia.org/wiki?curid=232926" title="Serua">
Serua

Serua môže byť:

</doc>
<doc id="232937" url="https://sk.wikipedia.org/wiki?curid=232937" title="Nila (ostrov)">
Nila (ostrov)

Nila je menší ostrov vulkanického ostrova, nachádzajúci sa v južnej časti Bandského mora. Ostrov má rozmery 5 ×  a predstavuje vynorený, kalderou ukončený vrchol andezitového stratovulkánu. V 20. storočí boli zaznamenané štyri freatické erupcie stredne silného charakteru. Posledná sa odohrala na začiatku leta 1968, najsilnejšia bola erupcia z 13. marca 1932, počas ktorej bola vulkanickým popolom zasypaná a následne opustená osada "Rumadai".

</doc>
<doc id="232939" url="https://sk.wikipedia.org/wiki?curid=232939" title="Karim Alami">
Karim Alami



</doc>
<doc id="232942" url="https://sk.wikipedia.org/wiki?curid=232942" title="Serua (ostrov)">
Serua (ostrov)

Serua je ostrov vulkanického pôvodu, nachádzajúci sa vo východnej časti Bandského mora. Ostrov má pretiahnutý tvar a rozmery 2 × . Predstavuje vynorený vrchol andezitového stratovulkánu, ktorého základňa je pod hladinou mora. Vulkán je jeden z najaktívnejších v ostrovnom oblúku, lemujúcom subdukčnú zónu Bandského mora, od konca 17. storočia bolo zaznamenaných desať, prevažne slabších erupcií, posledná sa odohrala na jeseň roku 1921.

</doc>
<doc id="232947" url="https://sk.wikipedia.org/wiki?curid=232947" title="Hicham Arazi">
Hicham Arazi



</doc>
<doc id="232949" url="https://sk.wikipedia.org/wiki?curid=232949" title="Manuk">
Manuk

Manuk je menší neobývaný ostrov vulkanického pôvodu, nachádzajúci sa vo východnej časti Bandského mora. Ostrov je vrchol vyše 3 000 vysokého stratovulkánu, ktorého väčšia časť sa nachádza pod hladinou mora. Je to zároveň navýchodnejší vulkán Bandského mora. Vek poslednej erupcie nie je známy. Kráter a jeho západný okraj je silne premenený hydrotermálnymi procesmi a nachádzajú sa tam početné fumaroly. Síra usadená v okolí fumarol bola v minulosti predmetom ťažby čínskych obchodníkov.

</doc>
<doc id="232950" url="https://sk.wikipedia.org/wiki?curid=232950" title="Arcibiskupský palác (Trnava)">
Arcibiskupský palác (Trnava)

Arcibiskupský palác je renesančná poschodová budova v Trnave z roku 1562. Bola postavená na starších gotických základoch. Koncom 16. storočia boli pristavané dvorové krídla. V roku 1615 vybudovaná trojosová architektúra pre archív a knižnicu. Do roku 1820 v arcibiskupskom paláci nepretržite sídlili arcibiskupi. Domov viacerých oltárnych bratstiev. 
Dejiny.
Arcibiskupský palác stojí južne od Dómu sv. Miluláša. Palác s uzavretým nadvorím dal v roku 1562 vybudovať arcibiskup Mikuláš Oláh ako svoju rezidenciu. Arcibiskupský palác bol do roku 1820 sídlom ostrihomských arcibiskupov. Renesančný arcibiskupský palác postavili na mieste starších stredovekých domov, z gotických prvkov sa zachovali okná kaplnky vo dvore. Rozsiahla baroková prestavba mesta a mladšie slohové obdobia sa v porovnaní s ostatnou architektúrov paláca dotkli v podstatne menšom rozsahu. Vzhľadom na renesančné prvky v podobe klenieb a portálov zachovaných v interiéri sa považuje za reprezentatívnu ukážku trnavskej renesancie. Pod severným krídlom rovnobežným s farským kostolom sa nachádza rozľahlá, pôvodne viac podlažná pivnica pripomínajúca pivnice pod hradom Červený Kameň. Priečelie paláca zdobia kamenné erby M. Oláha, J. Szelepcsényiho a erb arcibiskupa Františka Forgáča, ktorý pre potreby knižnice, tlačiarne a archívu nechal v roku 1615 na severnej strane pristaviť krídlo smerujúce do námestia.

</doc>
<doc id="232954" url="https://sk.wikipedia.org/wiki?curid=232954" title="Banda Api">
Banda Api

Banda Api je ostrov vulkanického pôvodu, nachádzajúci sa v severovýchodnej časti Bandského mora. Ostrov je vlastne vyčnievajúci okraj 7 km širokej kaldery, tvorený je prevažne bazaltovými a ryodacitovými horninami. Vulkán je pomerne aktívny, jeho erupcie sú dobre zdokumentované už od konca 16. storočia, nakoľko ostrov bol dôležitou lokalitou v holandských a portugalskom obchodníkov s korením. Za toto obdobie ich bolo zaznamenaných vyše 20, väčšina z nich bola pomerne slabá, strombolského typu. Vulkanickým centrom bol kráter "Gunung Api" nachádzajúci sa v centrálnej časti ostrova. V rokoch 1609, 1632, 1690 a naposledy 9. mája 1988 však erupcie dosiahli oveľa väčšiu intenzitu, sprevádzanú výlevmi láv a vyžiadali si aj obete na životoch.

</doc>
<doc id="232955" url="https://sk.wikipedia.org/wiki?curid=232955" title="Ján I. (Francúzsko)">
Ján I. (Francúzsko)

Ján I. Pohrobok (* 15. november 1316, Paríž, Francúzske kráľovstvo – † 20. november 1316), tamže) bol kráľ Francúzska a Navarrska, gróf zo Champagne.
Narodil sa ako kráľ z rodu Kapetovcov po smrti svojho otca Ľudovíta X. a jeho druhej manželke Klementíne Uhorskej.
Žil iba niekoľko dní, pochovali ho v bazilike Saint-Denis. 
Po jeho smrti sa veľa ľudí domnievalo, že mu ju privodil jeho strýko Filip V., aby získal trón. Takisto sa objavili príbehy, že Filip dieťa uniesol a nahradil ho mŕtvolkou iného dieťaťa. V 50. rokoch 14. storočia sa totiž v Provensálsku objavil muž, ktorý o sebe tvrdil, že je francúzskym kráľom Jánom I. Rýchle ho však zavreli do väzenia, kde aj zomrel.
Po smrti Jána I. sa na vyriešenie otázky nástupníctva na francúzsky trón využilo zvykové právo starých Sálskych Frankov Lex Salica. Okrem Filipa mala na trón nárok aj Jánova nevlastná sestra, vtedy 5-ročná princezná Jana, dcéra Ľudovíta X. a Margaréty Burgundskej.
Podľa feudálneho práva (podľa ktorého sa dovtedy dedili takmer všetky léna vo Francúzsku) by Jana bola ďalším panovníkom Francúzska. Naopak, podľa zvykového práva starých Sálskych Frankov, žena nemohla zdediť trón. Za touto právnickou interpretáciou boli praktické dôvody – využila sa nevera jej matky a pochybnosti o jej otcovstve. Pri tejto interpretácii práva – dediť môžu iba muži – bolo nebezpečenstvo, že by bastard zdedil trón, odvrátené bez toho, aby preskúmali jej skutočný pôvod. Jana napriek tomu mala nepopierateľné právo na následníctvo v Navarrsku, kde ženy mohli dediť trón. Jej nárok však ignorovali až do smrti oboch jej strýkov Filipa V. a Karola IV.

</doc>
<doc id="232956" url="https://sk.wikipedia.org/wiki?curid=232956" title="Arcibiskupský palác">
Arcibiskupský palác

Arcibskupský palác môže byť:

</doc>
<doc id="232969" url="https://sk.wikipedia.org/wiki?curid=232969" title="Benjamin Boukpeti">
Benjamin Boukpeti

 
Benjamin Boukpeti celým menom Benjamin Kudjow Thomas Boukpeti (* 4. august 1981, Lagny-sur-Marne, Francúzsko) je togský vodný slalomár, venujúci sa K1. Je vysoký 176 cm a váži 73 kg. Jeho matka je Francúzka a otec je Togčan.
Vrcholové podujatia.
Peking 2008.
Na letných olympijských hrách 2008 získal prvú medailu pre Togo v histórií olympijských hier.Po semifinále ešte vyhrával, no napokon skončil na treťom mieste. V cieli finále od radosti zlomil pádlo.
Na úvodnom ceremoniálu bol vlajkonosičom Toga.

</doc>
<doc id="232970" url="https://sk.wikipedia.org/wiki?curid=232970" title="Benjamin Kudjow Thomas Boukpeti">
Benjamin Kudjow Thomas Boukpeti



</doc>
<doc id="232997" url="https://sk.wikipedia.org/wiki?curid=232997" title="Musqueam">
Musqueam

Musqueam je indiánsky kmeň v kanadskej provincii Britská Kolumbia. Je to jediný kmeň, ktorého rezervácie sa nachádzajú len v obvode mesta Vancouver.
Jeho tradičný jazyk, sa volá "hən̓q̓əmin̓əm̓", v súčasnosti je na pokraji vymretia, tento jazyk je subdialektom Sališského jazyka Halkomelem. Indiáni z kmeňa Musqueam sú príbuzní s ich susedmi v oblasti dolného toku rieky Fraser. Susedné kmene Kwantlen a Katzie žijúce proti prúdu rieky s Musqueammi zdieľajú dialekt "Hun'qumi'num"', no kmeň Stóːlō hovorí iným dialektom - "Halq’əméyləm". Sališovia žijúci na Vancouverovom ostrove a na súostroví Gulf Islands na juhozápade úžiny Strait of Georgia hovoria iným dialektom - "Hul’q̱’umi’num". 
Indiáni z tohto kmeňa sú najstaršími pôvodnými obyvateľmi žijúcimi na území dnešného Vancouveru. Pôvodný kraj kmeňa Musqueam je najvzdialenejším územím, kam sa podarilo preniknúť prieskumníkovi Severozápadnej spoločnosti Simonovi Fraserovi na jeho epickej výprave k úžine Strait of Georgia. Musel sa vrátiť nazad kvôli nepriateľstvu tohto kmeňa, ktorý mal zlé skúsenosti s belochmi na ich lodiach. Náčelník Whattlekainum varoval Frasera pred hroziacim útokom, čím pravdepodobne zachránil život jemu a jeho mužom.

</doc>
<doc id="232998" url="https://sk.wikipedia.org/wiki?curid=232998" title="Jozef Gönci">
Jozef Gönci

Jozef Gönci (* 18. marec 1974, Košice) je bývalý slovenský športový strelec, ktorý získal dve bronzové medaily na olympijských hrách v roku 1996 a 2004. Vo svetovom rebríčku sa v marci 2007 nachádzal na 5. mieste. Svoju kariéru ukončil po LOH 2012 v Londýne, odvtedy pôsobí v štruktúrach slovenského športu ako funkcionár.

</doc>
<doc id="232999" url="https://sk.wikipedia.org/wiki?curid=232999" title="Jozef Gonci">
Jozef Gonci



</doc>
<doc id="233004" url="https://sk.wikipedia.org/wiki?curid=233004" title="Richard Riszdorfer">
Richard Riszdorfer

 
 
Richard Riszdorfer, (* 17. marec 1981, Komárno) je slovenský kajakár v rýchlostnej kanoistike, brat Michala Riszdorfera.
Spolu so svojím bratom, Jurajom Bačom a Erikom Vlčekom vybojoval bronzovú medailu na OH 2004 v Aténách (disciplína K4 1 000 m). Na OH v Pekingu dosiahla slovenská posádka striebornú medailu (v zostave nahradil Baču Juraj Tarr).
Celkovo získal 5 svetových a 6 európskych titulov, všetky v disciplíne K4.

</doc>
<doc id="233007" url="https://sk.wikipedia.org/wiki?curid=233007" title="Olympijská vlajka">
Olympijská vlajka

Olympijská vlajka je symbol medzinárodného olympijského hnutia reprezentovaného Medzinárodným olympijským výborom (MOV). Vlajka má podobu bieleho obdĺžnika (2:3), v ktorom je umiestnený najvyšší symbol olympizmu, päť navzájom sa prelínajúcich kruhov modrej, žltej, čiernej, zelenej a červenej farby. Každý kruh reprezentuje jeden svetadiel: Európa (modrá), Ázia (žltá), Afrika (čierna), Austrália a Oceánia (zelená) a Amerika (červená). Stale ostáva pravdou, že farby boli pridelené ku konkrétnym svetadielom. Nie je pravdou, ze farby, vrátane podkladovej bielej, boli vybraté podľa vlajok štátov a minimálne jednu z týchto farieb, obsahuje každá vlajka štátu.
Podobu vlajky navrhol v roku 1914 zakladateľ moderného olympijského hnutia, barón Pierre de Coubertin a predstavil ju olympijskému výboru. Plánované prvé použitie vlajky na Olympijských hrách 1916 prekazila prvá svetová vojna, takže prvýkrát sa vlajka použila až na olympiáde v Antverpách v roku 1920.

</doc>
<doc id="233012" url="https://sk.wikipedia.org/wiki?curid=233012" title="Čalga">
Čalga

Čalga (bulh. Чалга) je označenie pop folk hudby v Bulharsku, ktorá je ovplyvnená arabskými, tureckými, gréckymi a inšpiruje sa tiež hudbou flamenco a klezmer. Je charakteristická opakovaním hudobných schém a tanečných rytmov a jej štýl tanca sa nazýva kyuchek (v Bulharsku), čoček (v Srbsku, Severnom Macedónsku).

</doc>
<doc id="233014" url="https://sk.wikipedia.org/wiki?curid=233014" title="Chalga">
Chalga



</doc>
<doc id="233015" url="https://sk.wikipedia.org/wiki?curid=233015" title="Klezmer">
Klezmer

Klezmer (jidiš כּלי־זמיר, etymologicky z hebrejčiny k'li zemer כלי זמר, „hudobný nástroj“) je hudobná tradícia judaizmu. Okolo 15. storočia vyvinuli hudobníci zvaní kleyzmorim alebo kleyzmerim tradíciu svetskej (nie liturgickej) židovskej hudby. Zakladali na zbožnej tradícii vracajúcej sa až do biblických časov a ich hudobný odkaz klezmeru sa rozvíja dodnes. Repertoár tvoria predovšetkým tanečné piesne pre svadby a iné oslavy. Názvy a texty piesní sú väčšinou v jidiš.
Pôvodne znamenalo slovo klezmer hudobný nástroj, neskôr sa význam rozšíril aj na samotných hudobníkov. Pre hudobný žáner sa začalo používať až v 2. polovici 20. storočia. Nahrávky a piesne z počiatku 20. storočia sa väčšinou označovali ako „jidiš“ hudba.

</doc>
<doc id="233024" url="https://sk.wikipedia.org/wiki?curid=233024" title="Emmerich am Rhein">
Emmerich am Rhein

Emmerich am Rhein je nemecké mesto pri Rýne s 30 000 obyvateľmi v spolkovej krajine Severné Porýnie-Vestfálsko, vo vládnom obvode Düsseldorf a okrese Kleve. Je položené priamo na hranici s Holandskom. Z mesta pochádza slávny operetný skladateľ Eduard Künneke, futbalový majster sveta Rainer Bonhof a kabaretista "Der unglaubliche Heinz".

</doc>
<doc id="233026" url="https://sk.wikipedia.org/wiki?curid=233026" title="Klement XIV.">
Klement XIV.

Klement XIV., vlastným menom Giovanni Vincenzo Antonio Ganganelli (* 31. október 1705, Santarcangelo di Romagna, Pápežský štát – † 22. september 1774, Rím) bol 249. pápež v poradí v období od 19. mája 1769 do svojej smrti. Je známy tým, že roku 1773 rozpustil jezuitskú rehoľu.
Biografia.
Narodil sa 31. októbra 1705 v Santarcangelo di Romagna. 15. mája 1723 vstúpil do Rádu menších bratov konventuálov a o rok neskôr, 18. mája 1724 bol prijatý za úplného člena rádu. 24. septembra 1759 ho pápež Klement XIII. kreoval za kardinála s titulom kardinál-kňaz a titulárnym kostolom "San Lorenzo in Panisperna". 29. marca 1762 mu pápež zmenil titulárne sídlo na "Santi XII Apostoli". 19. mája 1769 bol v konkláve po smrti Klementa XIII. zvolený za pápeža. Keďže však v tom čase ešte nebol biskupom, 28. mája obdržal biskupskú vysviacku z rúk Federica Marcella "kardinál" Lante Montefeltro Della Rovera a spolusvätiteľov Giovanniho Francesa "kardinála" Albaniho a Henryho Benedicta Maryho Clementa "kardinála" Stuarta of York. Korunovaný bol 9. júna 1769.
Pre Slovensko je tento pápež významný tým, že 19. septembra 1771 vydal bulu "Eximia Regalium", ktorou definitívne vyriešil otázku postavenia Mukačevskej eparchie (nanovo ju erigoval). Do tejto eparchie vtedy patrili aj všetci gréckokatolíci na území dnešného Slovenska. 21. júla 1773 rozpustil jezuitskú rehoľu a týmto je dodnes nepopulárne známy. Zomrel 22. septembra 1774 v Ríme.

</doc>
<doc id="233027" url="https://sk.wikipedia.org/wiki?curid=233027" title="Nino de Angelo">
Nino de Angelo

Nino de Angelo (* 18. december 1963, Karlsruhe, Nemecko) je nemecko-taliansky spevák. 
Jeho doteraz najväčším hitom je pieseň Jenseits von Eden, ktorá bola v roku 1984 desať týždňov na prvom mieste nemeckej hitparády. V roku 1989 spolupracoval s Dietrom Bohlenom zo skupiny Modern Talking a vydali spolu dve CD. V súčasnosti pracuje s rôznymi medzinárodnými umelcami.

</doc>
<doc id="233028" url="https://sk.wikipedia.org/wiki?curid=233028" title="Klement XIII.">
Klement XIII.

Klement XIII., vlastným menom Carlo della Torre Rezzonico (* 7. marec 1693, Benátky, Benátska republika – † 2. február 1769, Rím) bol 248. pápež v poradí v období od 6. júla 1758 do svojej smrti.
Životopis.
Narodil sa 7. marca 1693 v Benátkach. 23. decembra 1731 bol vysvätený na kňaza. Na konzistóriu 20. decembra 1737 bol pápežom Klementom XII. menovaný za kardinála s titulom kardinál-diakon a titulárnym kostolom "San Nicola in Carcere". 11. marca 1743 bol menovaný za sídelného biskupa padovského, biskupské svätenie prijal 19. marca 1743 z rúk pápeža a spolusvätiteľov Giuseppeho "kardinála" Accoramboniho a Antonia Saveria "kardinála" Gentiliho. 15. mája 1747 mu pápež zmenil titulárny kostol i titul: stal sa kardinálom-kňazom s titulárnym kostolom "Santa Maria in Ara Coeli". O osem rokov neskôr, 17. februára 1755 mu pápež opäť zmenil titulárny kostol na "San Marco". 3. mája 1758 zomrel pápež Benedikt XIV., 15. mája 1758 sa začalo konkláve, na ktorom mal byť zvolený jeho nástupca na Petrovom stolci. Konkláve trvalo 22 dní, keď bol za pápeža zvolený 6. júla 1758 kardinál della Torre Rezzonico, ktorý si zvolil meno Klement XIII. Intronizovaný bol 16. júla 1758. Zomrel 2. februára 1769 v Ríme vo veku 75 rokov.

</doc>
<doc id="233029" url="https://sk.wikipedia.org/wiki?curid=233029" title="Giurtelecu Şimleului">
Giurtelecu Şimleului

Giurtelecu Şimleului (, ) je dedina ležiaca v severozápadnej časti Transylvánie, v župe Sălaj v Rumunsku administratívne patriaca do obce Măerişte.

</doc>
<doc id="233030" url="https://sk.wikipedia.org/wiki?curid=233030" title="Pápežský erb">
Pápežský erb

Toto je stránka s prehľadom obrázkov erbov pápežov.

</doc>
<doc id="233032" url="https://sk.wikipedia.org/wiki?curid=233032" title="JPG">
JPG



</doc>
<doc id="233033" url="https://sk.wikipedia.org/wiki?curid=233033" title="RGBA">
RGBA

RGBA je anglická skratka pre farebný model pozostávajúci z červenej, zelenej a modrej farby (angl. Red, Green, Blue) a Alfa kanálu (priehľadnosti).
Ukážka použitia:
 #225599ff
Mriežka, používa sa napríklad v HTML kóde, a za ňou v šestnástkovej sústave červená farba (22), zelená farba (55) a modrá farba (99). Posledný údaj udáva hodnotu priesvitnosti. Tento kokrétny zápis patrí tmavomodrej farbe s nulovou priesvitnosťou.

</doc>
<doc id="233040" url="https://sk.wikipedia.org/wiki?curid=233040" title="Ľutenica">
Ľutenica

Ľutenica (tiež lutenica, srb. љутеница, bulh. лютеница, mac. лутеница) je národná prísada a korenivo používané najmä v Bulharsku.
Je zložená z paradajok, papriky, cibule, cesnaku, čierneho korenia, rastlinného oleja, cukru a soli.

</doc>
<doc id="233041" url="https://sk.wikipedia.org/wiki?curid=233041" title="Lutenica">
Lutenica



</doc>
<doc id="233046" url="https://sk.wikipedia.org/wiki?curid=233046" title="Malé Sundy">
Malé Sundy

Malé Sundy (indon. Nusa Tenggara) je názov skupiny ostrovov v južnej časti Malajského súostrovia na rozhraní Indického a Tichého oceánu. Administratívne patria pod správu indonézskych provincií Bali, Nusa Tenggara Barat, Nusa Tenggara Timur a východná časť ostrova Timor je nezávislý štát Východný Timor.

</doc>
<doc id="233047" url="https://sk.wikipedia.org/wiki?curid=233047" title="Younes El Aynaoui">
Younes El Aynaoui



</doc>
<doc id="233048" url="https://sk.wikipedia.org/wiki?curid=233048" title="Go Soeda">
Go Soeda



</doc>
<doc id="233049" url="https://sk.wikipedia.org/wiki?curid=233049" title="Mamaia">
Mamaia

Mamaia je najväčšie prímorské letovisko na rumunskom čiernomorskom pobreží. Nachádza sa severovýchodne od mesta Konstanca. Trvalý pobyt tu má minimum obyvateľov, pričom stredisko je prechodne zaľudnené predovšetkým v lete.
Letovisko je 8 km dlhé a 300 m široké, tvorí ho pás pevniny medzi Čiernym morom a jazerom Siutghiol.
Po výraznom vývoji v posledných rokoch sa stredisko zaradilo medzi významné letné destinácie v Európe.
Vrchol turistickej sezóny tu trvá od polovice mája do konca septembra, keď sú priemerné denné teploty od 25 do 30 stupňov a voda je teplá do neskorej jesene.
Hotely sú od strednej kategórie po exkluzívne 4- a 5-hviezdičkové a súkromné kluby.
Konala sa tu jedenásta schôdza predstaviteľov strednej Európy 27. a 28. mája 2004.

</doc>
<doc id="233050" url="https://sk.wikipedia.org/wiki?curid=233050" title="Colo">
Colo

Colo môže byť:

</doc>
<doc id="233051" url="https://sk.wikipedia.org/wiki?curid=233051" title="‱">
‱



</doc>
<doc id="233052" url="https://sk.wikipedia.org/wiki?curid=233052" title="Kanoistika na Letných olympijských hrách 2008 – C2 slalom muži">
Kanoistika na Letných olympijských hrách 2008 – C2 slalom muži

Mužský C-2 slalom prebiehala v dňoch 13. - 15. augusta 2008 v Shunyi Olympic Rowing-Canoeing Park v Pekingu. Slovenskí reprezentanti Peter a Pavol Hochschornerovci získali svoju tretiu zlatú olympijskú medailu.

</doc>
<doc id="233053" url="https://sk.wikipedia.org/wiki?curid=233053" title="Jana II. Burgundská">
Jana II. Burgundská

Jana Burgundská (* 15. január 1292† 21. január 1330, Roye) bola grófka burgundská a z Artois, francúzska kráľovná; najstaršia dcéra grófa Ota IV. Burgundského a jeho manželky grófky Mahaut z Artois.
Život.
V roku 1307 sa vydala za grófa Filipa z Poitiers, druhého syna francúzskeho kráľa Filipa IV. Pekného.
Začiatkom roka 1314 boli Janina sestra Blanka a jej švagriná Margaréta usvedčené z cudzoložstva. Jana bola v podozrení, že o aférach vedela a kryla ich. Za trest bola umiestnená v domácom väzení v Dourdan. Ona, ako aj jej manžel, však naďalej prehlasovali jej nevinu. Filip sa odmietol s ňou rozviesť a v roku 1315 – vplyvom svojej matky a manžela – jej meno očistili pred parížskym parlamentom a umožnili jej návrat na dvor.
Smrťou svojho synovca Jána I. sa stala francúzskou kráľovnou a 9. januára 1317 bola s manželom v Remeši korunovaná.
Po svojom bratovi zdedila v roku 1315 Burgundské grófstvo a 1329 po smrti matky titul grófky z Artois.
Po ovdovení žila na svojich lénach. Zomrela 21. januára 1330 a pochovali ju vedľa manžela v bazilike Sainte-Denis. Jej tituly zdedila najstaršia dcéra Jana, vydatá za vojvodu Oda IV. Burgundského.
Jana vo svojej poslednej vôli nechala založiť kolégium v Paríži; bolo pomenované „le collège de Bourgogne“ (Burgundské kolégium).
Rodina.
So svojim manželom mala 6 detí:

</doc>
<doc id="233054" url="https://sk.wikipedia.org/wiki?curid=233054" title="PRINCE2">
PRINCE2

PRINCE2 (skratka z anglického PRojects IN Controlled Environments – Projekty v riadených/ ovládaných prostrediach) je metodika projektového riadenia. Vznikla na podnet britskej vlády a dnes je používaná v súkromnej i verejnej sfére vo viac ako 110 krajinách.
Metodiku stále využíva britská vláda, zároveň ju používajú aj vlády iných štátov Európskej únie (napr. Dánsko, Holandsko), ale aj NATO, OSN a veľké korporátne organizácie ako napríklad Deutsche Post, DHL, Fujitsu Siemens a Philips Electronics.
História PRINCE2.
Metodika PRINCE2 a jej predchodcovia boli vytvorené z dôvodu, že projekty neboli dodávané v rámci rozpočtu a v dohodnutých termínoch. V roku 1975 preto vyvinula spoločnosť Sympact Systems metodiku PROMPTI, ktorá položila základy pre rozdelenie projektov na etapy. 
PROMPTI teda vytvorila základ pre vývoj metodiky PRINCE a v roku 1989 ju vyvinula agentúra (úrad) britskej vlády. Metodika bola zameraná na riadenie IT projektov. Obsahovala už veľmi dôležité základy pre nastavenie hierarchie v riadení projektov, zameranie na výstupy a produkty, systém pre plánovanie a resourcing (zaistenie zdrojov) v rámci projektu a zavedenie ovládacích postupov.
Metodiku označovali za príliš prísnu a nepraktickú, použiteľnú len pri veľkých projektoch. Potreba zmien vyústila v roku 1996 v zrevidovanie a vznik metodiky PRINCE2. Revízia bola riadená 150 európskymi spoločnosťami zaoberajúcimi sa riadením projektov. Vznikla tak metodika, ktorá je aplikovateľná na projekty všetkých druhov. Aktuálna verzia PRINCE2 je z roku 2017.
Dnes je PRINCE2 jedným z najznámejších a najpoužívanejších štandardov riadenia projektov (spolu so severoamerickým štandardom Project Management Institute – PMI).
Procesy PRINCE2.
Na riadenie projektu podľa PRINCE2 slúži 7 procesov a ich aktivity (v predošlej verzii nazývané podprocesy), ktoré siahajú od predprojektovej prípravy až po schválenie ukončenia projektu:
Predprojektová príprava sa začína obdržaním Mandátu projektu. Na začiatku predprojektovej prípravy je vymenovaný výkonný riaditeľ projektu (Executive) a projektový manažér, následne sa zozbierajú relevantné ponaučenia z minulosti, projektový manažér navrhne a executive vymenuje riadiaci tím projektu. Pre každý projekt je nutné zohľadniť, či je projekt realizovateľný a stojí za vynaložené úsilie, čas a financie - teda vytvoriť jeho rámcové zdôvodnenie (outline business case). Je nutné nadefinovať spôsob, akým sa ku projektu pristúpi (Project Approach), zostaviť Popis projektu (zadanie projektu - Project Brief) a naplánovať iniciačnú etapu.
V rámci tohto procesu sa vytvárajú stratégie riadenia rizík, kvality, konfigurácie a komunikácie, ako aj registre rizík, otvorených bodov (issues) a kvality. Ďalej je nutné nastaviť ovládacie mechanizmy (ovládače) projektu, vytvoriť plán projektu, v jeho rámci dekomponovať produkt projektu na jednotlivé produkty a stanoviť etapy projektu. Následne projektový manažér spresní Zdôvodnenie projektu, zostaví Projektovú iniciačnú dokumentáciu (PID) a predloží ju na schválenie projektovému výboru, ktorý na jej základe autorizuje projekt.
Proces, ktorý siaha od začiatku až po koniec projektu. Projektový výbor strategicky riadi projekt a vydáva rozhodnutia, ktoré presahujú právomoci projektového manažéra. Schvaľuje iniciáciu i začiatok realizácie projektu, každý plán etapy či riešenia výnimky, podľa potreba (ad hoc) dáva usmernenia, komunikuje s vedením organizácie či programu (corporate/ programme management) a schvaľuje ukončenie projektu.
Je proces, v ktorom projektový manažér zadáva pracovné balíky vedúcim tímov, zisťuje progres ich plnenia, zachytáva a vyhodnocuje otvorené body (issues) a následne ich sám rieši alebo, ak ohrozujú tolerancie (povolené odchýlky) etapy, ich eskaluje na projektový výbor. Ďalej projektový manažér z tohto procesu pravidelne podáva projektovému výboru správy o stave etapy/ projektu (highlight reports).
Vedúci tímu na začiatku procesu akceptuje, teda príjme na realizáciu pracovný balík (teda popis toho, čo má dodať a ako pri tom postupovať) od projektového manažéra. Pracovný balík zrealizuje (počas realizácie podáva projektovému manažérovi správy o kontrolných bodoch). Keď daný pracovný balík dokončí, dodá ho projektovému manažérovi, ktorý v procese Riadenie etapy príjme dokončený pracovný balík.
Tento proces zvyčajne začína blízko konca bežiacej etapy. Keď sa etapa končí, treba ju vyhodnotiť a naplánovať ďalšiu etapu. Druhý prípad je, že projektový výbor posúdi výnimku oznámenú projektovým manažérom ako natoľko závažnú, že mu uloží vypracovať Plán riešenia výnimky.
V tomto procese projektový manažér vytvára Správu o ukončení etapy, plánuje ďalšiu etapu, aktualizuje Plán projektu aj Zdôvodnenie projektu a predkladá ich na schválenie projektovému výboru.
Je proces, ktorý projektový manažér vykoná na konci poslednej etapy. Projektový manažér pripraví ukončenie projektu, zabezpečí formálnu akceptáciu produktu projektu, vyhodnotí projekt a dá projektovému výboru návrh na ukončenie projektu. Projektový výbor musí následne tento návrh schváliť (v procese Strategické riadenie projektu), čím sa projekt končí.
Témy PRINCE2.
V projektovom riadení sú témy rozhodujúcimi článkami. Každá téma podporuje niekoľko procesov a naopak každý proces je podporovaný niekoľkými témami. PRINCE2 má 7 tém:
Techniky PRINCE2.
PRINCE2 definuje dve techniky:
Túto techniku je možné použiť na úrovni plánovania projektu, etapy i práce tímu. Používa 4 nástroje: 
 1. Popis Produktu projektu
 2. Hierarchická dekompozícia produktov (Product Breakdown Structure - PBS) 
 3. Popisy každého z produktov identifikovaného v PBS 
 4. Diagram toku produktov (Product Flow Diagram - PFD)
Táto technika je určená na posudzovanie hotových dokumentov. Overuje, či daný produkt - dokument spĺňa preň definované kritériá kvality.
Skúšky a certifikáty.
Veľkou výhodou metodiky PRINCE2 je, že je certifikovateľná a certifikát je medzinárodne uznávaný (celosvetovo viac ako 780 000 certifikovaných osôb). Certifikácia prebieha zložením skúšky u skúšobného inštitútu – Examination Institute (EI) PEOPLECERT.
Certifikácia má 2 úrovne – základná Foundation a pokročilá Practitioner. Foundation je platná doživotne a Practitioner 3 roky. Podmienkou pripustenia ku skúške Practitioner je predošlé zloženie skúšky Foundation alebo predloženie platného certifikátu PMI PMP, CAPM alebo IPMA A-D. Ďalej existuje certifikácia PRINCE2 Agile Practitioner, podmienky pre pripustenie k nej sú rovnaké ako u skúšky PRINCE2 Practitioner.
Certifikovať sa je možné jedným z 2 spôsobov:
Zdroje.
MURRAY, Andy a kol.: Managing Successful Projects With PRINCE2 2009 Edition. 5. vyd. Norwich: The Stationery Office, 2009. 328 s.

</doc>
<doc id="233061" url="https://sk.wikipedia.org/wiki?curid=233061" title="Colo (sopka)">
Colo (sopka)

Colo je menší stratovulkán, nachádzajúci sa na menšom ostrove Una-Una v Tominskom zálive. Vrchol 507 m vysokej sopky je ukončený 2 km širokou kalderou. V histórii boli zaznamenané iba tri erupcie (v rokoch 1898, 1938 a 1983). Prvá a posledná erupcia boli veľmi silné, zničili takmer celý ostrov a vyžiadali si evakuáciu obyvateľstva.

</doc>
<doc id="233062" url="https://sk.wikipedia.org/wiki?curid=233062" title="Blanka Burgundská">
Blanka Burgundská

Blanka Burgundská (* 1296 – † 29. apríl 1326), francúzska a navarrská kráľovná (január až máj 1322); dcéra grófa Ota IV. Burgundského a jeho manželky grófky Mahaut z Artois.
Dňa 20. mája 1308 sa vydala za budúceho francúzskeho kráľa Karola IV.
Bola obvinená z cudzoložstva a uväznená spolu so švagrinou Margarétou na hrade Gaillard začiatkom roka 1314. V čase korunovácie svojho manžela tam ešte stále žila. Kráľ ju odmietol prepustiť. Ich manželstvo bolo anulované pápežom Jánom XXII. dňa 19. mája 1322. Po rozvode sa mohla utiahnuť do kláštora 
Maubuisson, neďaleko Pontoise a tu aj zomrela v apríli 1326.

</doc>
<doc id="233063" url="https://sk.wikipedia.org/wiki?curid=233063" title="Mária Luxemburská">
Mária Luxemburská

Mária Luxemburská (* 1304 – † 26. marec 1324) bola francúzska a navarrská kráľovná.
Dcéra rímsko-nemeckého cisára Henricha VII. a Margaréty Brabantskej. Dňa 21. septembra 1322 sa stala druhou manželkou Karola IV. Francúzskeho. Týmto manželstvom sa malo posilniť postavenie Francúzska smerom na východ. V marci 1324 mala nehodu so svojim kočom a bola vážne zranená. V tom čase čakala dieťa, ktoré sa narodilo predčasne a žilo iba niekoľko hodín. Mária zomrela ani nie 20-ročná 26. marca 1324 a pochovali ju v dominikánskom kostole v Montagris.

</doc>
<doc id="233066" url="https://sk.wikipedia.org/wiki?curid=233066" title="Bázický bod">
Bázický bod

Bázický bod je jedna stotina percentuálneho bodu. Označuje sa symbolom ‱ odvodeným od symbolu pre percento (%), ktorý označuje jednu stotinu (). Štyri nuly v symbole reprezentujú jednu stotinu z jednej stotiny ( z ), teda .
Táto hodnota sa používa napríklad vo finančnej štatistike na vyjadrenie veľmi malých zmien v percentuálnych bodoch.
Zmena úrokovej miery z 2,75 % na 3,1 % znamená zmenu o 0,35 percentuálneho bodu, t. j. o 35 bázických bodov (o 35 ‱).

</doc>
<doc id="233069" url="https://sk.wikipedia.org/wiki?curid=233069" title="Základný bod">
Základný bod



</doc>
<doc id="233070" url="https://sk.wikipedia.org/wiki?curid=233070" title="Jana z Évreux">
Jana z Évreux

Jana z Évreux (*1310 – † 4. marec 1371), francúzska a navarrská kráľovná; tretia manželka francúzskeho kráľa Karola IV. a dcéra jeho strýka Ľudovíta z Évreux a Margaréty z Artois. 
Keďže neporodila žiadneho mužského dediča, znamenalo to koniec línie priamych Kapetovcov. Z dôvodu ich blízkeho príbuzenstva musel s ich sobášom súhlasiť pápež Ján XXII. Dňa 11. mája 1326 bola korunovaná. Po smrti svojho manžela sa utiahla na svoje panstvo neďaleko Melun, kde žila až do smrti.
So svojim manželom mala tri dcéry:

</doc>
<doc id="233072" url="https://sk.wikipedia.org/wiki?curid=233072" title="Tsleil-Waututh">
Tsleil-Waututh

Tsleil-Waututh alebo Burrard je indiánsky kmeň žijúci v kanadskej provincii Britská Kolumbia. Členovia tohto etnika patria do skupiny Pobrežných Sališov hovoriacich dialektom "halkomelem" a sú blízkymi príbuznými susedných kmeňov Squamish a Musqueam.

</doc>
<doc id="233073" url="https://sk.wikipedia.org/wiki?curid=233073" title="Jaroslav Volf">
Jaroslav Volf

Jaroslav Volf môže byť:

</doc>
<doc id="233074" url="https://sk.wikipedia.org/wiki?curid=233074" title="Ambang">
Ambang

Ambang je vulkanický komplex, nachádzajúci sa v severnom ramene ostrova Celebes. Vrchol vulkánu je tvorený viacerými krátermi s veľkosťou do 400 m a piatimi fumarolovými poľami. Jediná zaznamenaná erupcia, bižšie neurčeného rozsahu je z roku 1845 s odchýlkou ± 5 rokov.

</doc>
<doc id="233075" url="https://sk.wikipedia.org/wiki?curid=233075" title="Paweł Sarna">
Paweł Sarna

Paweł Sarna môže byť:

</doc>
<doc id="233078" url="https://sk.wikipedia.org/wiki?curid=233078" title="Bombalai">
Bombalai

Bombalai je menší troskový kužeľ, nachádzajúci sa na severovýchode ostrova Borneo. Vulkán je súčasťou bazaltovo-dacitového vulkanického poľa na polostrove "Semporna" a leží neďaleko pobrežia. Pole je jediným prejavom mladšieho neskoro štvrtohorného vulkanizmu na ostrove. Vrchol Bombalai je ukončený širokým kráterom. V okolí sopky sa nachádzajú mlado vyzerajúce lávové prúdy, niektoré z nich sú holocénneho veku.

</doc>
<doc id="233079" url="https://sk.wikipedia.org/wiki?curid=233079" title="Križiacke výpravy proti husitom">
Križiacke výpravy proti husitom

Križiacke výpravy proti husitom boli vojenské ťaženia rímsko-katolíckej cirkvi vyhlasované ako súčasť svätej vojny na obranu katolíckej viery s cieľom vyhladenia husitského kresťanstva v Čechách. 
Účastníci bojovali pod znamením kríža a boli obdarení zvláštnymi výhodami a plnomocnými odpustkami. Celkom sa uskutočnilo päť výprav. 
"Prvá výprava" sa uskutočnila na podnet uhorského a rímskeho kráľa Žigmunda Luxemburského, bola schválená pápežom Martinom V. 1. marca 1420 a slávnostne proklamovaná vo Vratislavi 17. marca v tom istom roku. Vojská z Uhorska, nemeckých oblastí Svätej rímskej ríše, rakúskych krajín a katolíckych oblastí Českého kráľovstva obľahli na konci júna 1420 Prahu. 14. júla pri pokuse dobyť provizórnu vozovú hradbu husitov na vrchu Vítkov pred Prahou utrpeli porážku a po korunovácii Žigmunda českým kráľom (28. júla) boli rozpustené. 
"Druhá výprava", vyhlásená na jar roku 1421 a ideovo podnietená kardinálom B. Castiglionem, prebehla na dvoch frontoch. Vojská, sformované počas augusta v nemeckých oblastiach ríše a neúspešne obliehajúce Žatec, ustúpili pred husitmi 2. októbra 1421. Druhý prúd, vedený Žigmundom Luxemburským a zložený prevažne z vojakov Uhorského kráľovstva, utiekol z českých krajín v januári 1422 po sérii porážok (pri Kutnej Hore, pri Habroch). 
"Tretia výprava", ktorej vedením poveril Žigmund markgrófa Fridricha I. Brandenburského, sa bez stretu s protivníkom rozpadla na jeseň roku 1422. 
"Štvrtá výprava", proklamovaná na jar 1427 a organizovaná trevírskym arcibiskupom Ottom (1418 – 1430), utrpela nezdar začiatkom augusta pri Stříbre a Tachove. 
"Piata výprava", ktorú viedli kardinál Giuliano Cesarini a markgróf Fridrich I. Brandenburský, skončila 14. augusta 1431 útekom križiakov z priestoru medzi Domažlicami a Kdyňou. 
Nezdar krížových výprav proti husitom prinútil katolícku cirkev k jednaniam, ktoré vyvrcholili na bazilejskom koncile. K protihusitským krížovým výpravám možno priradiť i ťaženie uhorského kráľa Mateja Korvína v rokoch 1468 – 1471, podporované príležitostnými, viacmenej koristnými vpádmi z nemeckých oblastí ríše. Ani tieto akcie však husitov neprinútili k opätovnému prijatiu katolíckej konfesie. Opakované neúspechy križiackych vojsk, ktorých počet doboví pozorovatelia nadsadzovali (spravidla zahŕňali 20 000 – 30 000 mužov, niekedy i menej), spočívali v nedisciplinovanosti bojovníkov, v ich neochote riskovať život v urputných zápasoch s husitmi, v prílišnom sústredení sa na zisk prípadnej koristi i v rivalite jednotlivých šľachtických veliteľov, sledujúcich vlastné záujmy a neochote podriadiť sa pokynom organizátorov.

</doc>
<doc id="233080" url="https://sk.wikipedia.org/wiki?curid=233080" title="Ricardo Andrade Alves">
Ricardo Andrade Alves

Ricardo Andrade Alves (*12. január 1982, Guarulhos, Brazília) je brazílsky futbalista, ktorý hral aj v českej lige. Do SFC Opava ho vybralo vedenie opavského futbalu, no odohral tu len jeden zápas, a bol prepustený.

</doc>
<doc id="233081" url="https://sk.wikipedia.org/wiki?curid=233081" title="John Zerzan">
John Zerzan

John Zerzan (* 10. august 1943, Salem, Oregon, USA) je americký filozof, predstaviteľ anarchoprimitivizmu. Jeho práce kritizujú civilizáciu založenú na poľnohospodárstve, ako inherentne utláčateľskú, a dovolávajú sa prehistorických spôsobov života, ako inšpirácie pre skutočne slobodnú spoločnosť. Vo svojich úvahách sa inšpiruje antropológiou, archeológiou, paleolingvistikou, atď. Niektoré z jeho kritických úvah išli až tak ďaleko, že spochybnili domestikáciu, jazyk, symbolické myslenie (napr. matematiku, umenie) a pojem času.

</doc>
<doc id="233082" url="https://sk.wikipedia.org/wiki?curid=233082" title="Homoforma">
Homoforma

Homoforma je v jazykovede slovo s rovnakou formálnou podobou ako iné slovo, avšak s odlišným významom. Na rozdiel od homonymie nejde len o podobnosť zvukovú ale aj písanú, honoformy sú podmnožinou homoným.

</doc>
<doc id="233083" url="https://sk.wikipedia.org/wiki?curid=233083" title="Alves">
Alves



</doc>
<doc id="233084" url="https://sk.wikipedia.org/wiki?curid=233084" title="Soputan">
Soputan

Soputan je menší aktívny stratovulkán nachádzajúci sa v severnom výbežku ostrova Celebes, na južnom okraji kaldery Tondano. Je to najaktívnejší vulkán ostrova, od 18. storočia bolo zaznamenaných vyše 30 prevažne stredne silných erupcií. Centrom erupcií je vrcholový kráter "Aeseput", prípadne parazitický kráter na severovýchodnom svahu, ktorý vznikol počas erupcie v roku 1906.

</doc>
<doc id="233092" url="https://sk.wikipedia.org/wiki?curid=233092" title="Sempu">
Sempu

Sempu je kaldera vulkanického pôvodu, nachádzajúca sa v severnom výbežku ostrova Celebes. Kaldera má priemer asi 3 km, v jej centrálnej časti sa nachádza geologicky mladší stratovulkán rovnakého mena a v juhozápadnej časti leží jazero (pôvodne maar) "Kawah Masem". Nie sú známe žiadne záznamy o erupciách kaldery, jediným prejavom aktivity sú fumaroly lokalizované v okolí maaru. Síra usadená z fumarolických pár je ťažená od roku 1938.

</doc>
<doc id="233094" url="https://sk.wikipedia.org/wiki?curid=233094" title="RDRAM">
RDRAM

RDRAM je druh operačnej pamäte používanej v osobných počítačoch (PC), prípadne iných zariadeniach ako sálové počítače, herné konzoly, prehrávače videa a podobne.
RDRAM je skratka z Rambus DRAM (podľa firmy Rambus, ktorá túto technológiu vyvinula). Na rozdiel od pamäťových modulov SDRAM, prípadne ich variácii DDR SDRAM a pod., ktoré sú 64-bitové, sú jednotlivé pamäťové moduly RDRAM iba 16 bitové (32 bitové pri dvojkanálových moduloch). Pamäte RDRAM v čase ich najväčšieho rozšírenia v PC (roky 2001-2003) pracovali na vyššej frekvencii než SDRAM alebo DDR SDRAM, preto dosahovali vyššiu maximálnu prenosovú rýchlosť. Pamäte RDRAM posielajú dáta dvakrát počas hodinového cyklu, podobne ako DDR SDRAM.

</doc>
<doc id="233095" url="https://sk.wikipedia.org/wiki?curid=233095" title="Rambus DRAM">
Rambus DRAM



</doc>
<doc id="233096" url="https://sk.wikipedia.org/wiki?curid=233096" title="Orest Dubay (1919)">
Orest Dubay (1919)

Akademický maliar, profesor Orest Dubay st. (* 15. august 1919, Veľká Poľana† 2. október 2005, Bratislava) patril medzi najvýznamnejších slovenských grafikov 20. storočia.
Život.
V rokoch 19391943 študoval na oddelení kreslenia a maľovania SVŠT v Bratislave. V roku 1948 prijal miesto asistenta na Katedre výtvarnej výchovy Pedagogickej fakulty UK v Bratislave. V rokoch 19491984 pôsobí ako pedagóg na Vysokej škole výtvarných umení, 19681971 rektorom VŠVU, 1964 bol vymenovaný za čestného člena "Accademia Fiorentina delle arti". Manželka Anna Dubayová rod. Vyšná (nar. 1920, Sokolče). Maju dvoch synov, slovenský maliar Orest Dubay (1954) a Ing. arch. Juraj Dubay. Jeho synovcom je aj rozhlasový novinár Vladimír Šmihula (1943).
Dielo.
Zaradil sa medzi významných predstaviteľov slovenskej povojnovej grafiky. Od roku 1959 vystavoval doma aj v zahraničí. V roku 1980 mu vychádza v cykle Dvanásť grafík vo vydavateľstve Tatran.
Pôsobil v Spolku umelcov a priateľov grafiky (od 1948), v Skupine výtvarníkov 29. augusta, Klube grafikov a ďalších spolkoch. Svoje diela vystavuje od roku 1943 najprv ako súčasť výstavy, od roku 1959 aj ako samostatné výstavy doma i v zahraničí v Berlíne, Budapešti, Rostocku, Bagdade, Düsseldorfe, Káhire, Lipsku, Varne, Ulanbátare, Moskve, Florencii a ďalších veľkomestách.
V roku 1989 daroval rozsiahly súbor diel Vihorlatskému múzeu v Humennom.
Ocenenia.
V roku 1977 mu bol udelený titul národného umelca a taktiež Veľká cena na Bienále slovenskej grafiky v Banskej Bystrici. V roku 1981 získal cenu ex aequo súčasnej slovenskej grafiky v Banskej Bystrici.

</doc>
<doc id="233097" url="https://sk.wikipedia.org/wiki?curid=233097" title="Tondano">
Tondano

Tondano môže byť:

</doc>
<doc id="233098" url="https://sk.wikipedia.org/wiki?curid=233098" title="Tondano (sopka)">
Tondano (sopka)

Tondano je masívna kaldera vulkanického pôvodu, nachádzajúca sa v severnom ramene ostrova Celebes. Kaldera má rozmery 20 × 30 km, jej vek sa odhaduje štvrtohory a jej dno je pokryté viacerými postkalderovými troskovými kužeľmi a lávovými prúdmi. Vo východnej časti sa nachádza jazero rovnakého mena. Na okrajoch kaldery sa nachádzajú viaceré mladšie vulkanické centrá, ako Soputan, Sempu, Lokon-Empung a Mahawu.

</doc>
<doc id="233099" url="https://sk.wikipedia.org/wiki?curid=233099" title="Lokon-Empung">
Lokon-Empung

Lokon-Empung je stratovulkanický komplex, nachádzajúci sa v severnom ramene indonézskeho ostrova Celebes. Komplex leží na okraji kaldery Tondano a tvorí ho dvojica stratovulkánov "Gunung Lokon" (1 588 m) a "Gunung Empung" (1 340 m) vzdialených od seba cca 2,2 km. Mladší z tejto dvojice je Empung, ktorého vrchol je ukončený 400 m širokým kráterom. Komplex je jedno z najaktívnejších vulkanických centier ostrova, od 18. storočia bolo zaznamenaných približne 25 erupcií stredne silného charakteru. Pôvodcom erupcií je kráter "Tompaluan" situovaný v sedle medzi oboma stratovulkánmi.

</doc>
<doc id="233103" url="https://sk.wikipedia.org/wiki?curid=233103" title="Ruth Dubayová">
Ruth Dubayová

Ruth Dubayová (* 1954, Bratislava) je slovenská akademická maliarka.
Biografické údaje.
Bratislavská rodáčka žije a pracuje v Bratislave. V rokoch 1973 - 1979 študovala na Vysokej škole výtvarných umení v Bratislave.
Jej manželom je maliar Orest Dubay (* 1954).
Dielo.
Venuje sa olejomaľbe s tematikou rodiny, detí, kvetov a krajiny (najmä z okolia Banskej Štiavnice). 
Viackrát vystavovala na Slovensku i v Česku. 

</doc>
<doc id="233110" url="https://sk.wikipedia.org/wiki?curid=233110" title="Zoznam častí seriálu Čarodejnice">
Zoznam častí seriálu Čarodejnice

Nasledujúci zoznam je zoznam častí seriálu "Čarodejnice". Seriál má osem sérií; prvá, druhá, tretia, štvrtá, siedma a ôsma s 22 časťami, piata a šiesta s 23 časťami.
Časti.
1. séria.
"Podrobný zoznam častí nájdete v článku Zoznam častí seriálu Čarodejnice (1. séria) "
2. séria.
"Podrobný zoznam častí nájdete v článku Zoznam častí seriálu Čarodejnice (2. séria) "
3. séria.
"Podrobný zoznam častí nájdete v článku Zoznam častí seriálu Čarodejnice (3. séria) "
4. séria.
"Podrobný zoznam častí nájdete v článku Zoznam častí seriálu Čarodejnice (4. séria) "
5. séria.
"Podrobný zoznam častí nájdete v článku Zoznam častí seriálu Čarodejnice (5. séria) "
6. séria.
"Podrobný zoznam častí nájdete v článku Zoznam častí seriálu Čarodejnice (6. séria) "
7. séria.
"Podrobný zoznam častí nájdete v článku Zoznam častí seriálu Čarodejnice (7. séria) "
8. séria.
"Podrobný zoznam častí nájdete v článku Zoznam častí seriálu Čarodejnice (8. séria) "

</doc>
<doc id="233117" url="https://sk.wikipedia.org/wiki?curid=233117" title="Tmavá">
Tmavá

Tmavá môže byť:

</doc>
<doc id="233119" url="https://sk.wikipedia.org/wiki?curid=233119" title="Metrosexuál">
Metrosexuál

Metrosexuál je pojem, ktorý vznikol zhruba v polovici 90. rokov 20. storočia. Označuje mužov, ktorí žijú v meste a vydávajú podstatnú časť zo svojho platu na značkové a módne oblečenie, kozmetiku a návštevy solárií. Metrosexuáli sa často v starostlivosti o svoj zovňajšok vyrovnajú ženám alebo dokonca ich prevyšujú. Používanie pleťových krémov, mastí, holenie ochlpenia na intímnych partiách v podpazuší, a pod. sú pre nich každodenné potešenie, ktorým sa zaoberajú každý večer po kúpeli. Metrosexuáli taktiež veľmi obľubujú vône a parfumy, v ktorých si skutočne vyberajú. 
Odporcovia metrosexuálov ich pokladajú za homosexuálov hlavne kvôli zvýšenej starostlivosti o zovňajšok, ide však len o istú záľubu (ktorá doteraz nebola známa masám) rovnako ako keď sa niekto zaujíma viac o techniku alebo športy. Metrosexuáli sú živnou pôdou hlavne pre módne časopisy, ktoré ich zobrazujú ako ideál krásy súmernosti a mužnosti nového storočia.

</doc>
<doc id="233120" url="https://sk.wikipedia.org/wiki?curid=233120" title="Azis">
Azis

Azis (, vlastným menom Vasil Trojanov Bojanov, ; * 7. marec 1978) je bulharský spevák, ktorý je známy vďaka svojmu provokatívnemu transvestitnému vzhľadu.
Ako zabávač a spevák vydal viacero nahrávok. Jeho albumy sú „Celuvai Me“ (2003), „Na Golo“ (2003), „Kraliat“ (2004), „Together“ (s Desislavou) (2004) a „2005“ (2005).
Azis začal svoju politickú kariéru v roku 2005 ako člen politickej strany Euroroma a v tom istom roku sa zúčastnil parlamentných volieb, nezískal však dosť hlasov.
V roku 2006 vystúpil v programe „Velikite Balgari“ zvolený 21. najväčším Bulharom všetkých čias. Zo žijúcich osôb bol v rebríčku druhý, pred ním sa umiestnil iba futbalista Christo Stoičkov, ktorý sa umiestnil na 12. mieste.
Objavil sa vo VIP verzii súťaže Big Brother spolu so svojím manželom menom Niki Kitaeca. Azis dobrovoľne dom po 19 dňoch opustil, jeho manžel tam ostal.

</doc>
<doc id="233121" url="https://sk.wikipedia.org/wiki?curid=233121" title="Vasil Trojanov Bojanov">
Vasil Trojanov Bojanov



</doc>
<doc id="233122" url="https://sk.wikipedia.org/wiki?curid=233122" title="Ondřej Štěpánek">
Ondřej Štěpánek

 
 
 
Ondřej Štěpánek (* 28. november 1979, Brandýs nad Labem-Stará Boleslav) je český vodnoslalomár, ktorý získal na olympiáde v Aténach 2004 bronzovú medailu v C2.
Vrcholové podujatia.
Sydney 2000 a Atény 2004.
Na olympiáde v Sydney 2000 skončil v disciplíne C2 na piatom mieste celkovým časom 253,36 s. O štyri roky neskôr na olympijských hrách v Aténach získal bronzovú medailu v disciplíne C2 spolu s Jaroslavom Volfom (216,86 s).
Peking 2008.
Na letných olympijských hrách v Pekingu boli v disciplíne C2 po semifinále na štvrtom mieste, no napokon skončili druhí. Jeho deblovým partnerom bol Jaroslav Volf.

</doc>
<doc id="233131" url="https://sk.wikipedia.org/wiki?curid=233131" title="Zoltán Pálkovács">
Zoltán Pálkovács

Zoltán Pálkovács (* 6. august 1981, Rimavská Sobota, † 25. september 2010, Rakúsko) bol slovenský džudista, ktorý Slovensko reprezentoval na olympijských hrách 2004 a na olympiáde v Pekingu 2008. Dňa 25. septembra 2010 tragicky zahynul po autonehode neďaleko Viedne.

</doc>
<doc id="233132" url="https://sk.wikipedia.org/wiki?curid=233132" title="Marty Friedman">
Marty Friedman

Marty Friedman (* 8. december 1962, Washington, USA) je americký gitarista. Preslávil sa hlavne ako člen metalovej skupiny Megadeth, ktorej súčasťou bol takmer 10 rokov. V súčasnosti žije v Japonsku.
Kariéra pred Megadeth.
Pred nástupom do Megadeth bol Friedman členom niekoľkých ďalších metalových kapiel – Deuce, Hawaii, Vixen a Cacophony. V kapele Cacophony sa stretol s ďalším fenomenálnym gitarovým virtuózom, vtedy len sedemnásťročným Jasonom Beckerom. Produktmi ich spolupráce sú albumy Speed Metal Symphony a Go Off!. Albumy, nesúce sa štýle zvanom neoklasický metal, boli inovatívne v mnohých smeroch, hlavne čo sa týka skĺbenia dvoch virtuóznych gitár do jedného celku.
Megadeth.
Po rozpade Cacophony v roku 1989 dostal Friedman ponuku od skupiny Megadeth, ktorú vo februári 1990 prijal. Prvý album, na ktorom sa podieľal, bol "Rust In Peace", ktorý je dodnes zaraďovaný medzi míľniky thrash metalu. Friedman na ňom uplatňuje spôsob hry charakteristický pre celú jeho kariéru a takisto sa v niektorých sólach inšpiruje exotickou hudbou. V júli 1992 vychádza album "Countdown To Extinction", zameraný oproti predošlému počinu na širšie publikum, čo sa odrazilo aj na predajnosti, keďže album získal dve platinové platne. Friedman hral aj na nasledujúcich albumoch Megadeth – "Youthanasia" (1994), "Cryptic Writings" (1997) a Risk (1999). V decembri 1999 však oznamuje, že z kapely odchádza a svoj posledný koncert s kapelou odohral 14. januára 2000. Neskôr v jednom rozhovore Friedman uvádza, že už ho unavuje hrať metalovú hudbu, a potrebuje sa vyvíjať ďalej ako muzikant. Počas obdobia, v ktorom bol Marty súčasťou skupiny, predala skupina Megadeth celosvetovo viac než 10 miliónov albumov.
Život v Japonsku.
Friedman, momentálne žijúci v Tokiu, sa aktívne zúčastňuje na kultúrnom živote Japonska. Ako hosť sa objavuje na albumoch mnohých umelcov známych hlavne v Japonsku, a vďaka schopnosti plynule hovoriť po japonsky sa objavuje aj v televízii a prispieva do japonských hudobných časopisov. 
Najvýznamnejšie televízne programy, ktorých sa Friedman pravidelne zúčastňoval, boli Mr. Heavy Metal, Rock Fujiyama a Jukebox, v ktorej prekladal anglické texty piesní do japončiny. Okrem toho sa na konci roku 2005 zúčastnil turné s japonskou speváčkou Ami Suzuki.
V marci 2011 vydal Friedman vyhlásenie, v ktorom uvádza, že na podporu obetiam zemetrasenia v Japonsku, dá do aukcie všetky svoje gitary, ktoré používal počas pôsobenia v skupine Megadeth a celý výťažok z aukcie venuje zemetrasením postihnutým obyvateľom.
Súčasná tvorba.
Aj napriek pracovne nabitému programu, ktorý sprevádza jeho život v Japonsku, zostáva Marty Friedman verný svojej sólovej tvorbe. Rad albumov, začatý v roku 1988 albumom Dragon's Kiss, rozšíril naposledy albumom Future Addict (2008). Album obsahuje prearanžované staršie piesne, no obsahuje aj 3 nové skladby. Future Addict, rovnako ako aj posledný štúdiový počin Loudspeaker (2006) a koncertná nahrávka Exhibit A – Live In Europe (2007), vyšiel najprv v Japonsku, až potom bol vydaný a distribuovaný aj v ďalších krajinách.

</doc>
<doc id="233133" url="https://sk.wikipedia.org/wiki?curid=233133" title="Lajos Steier">
Lajos Steier

Lajos Steier (* 2. marec 1885, Liptovský Mikuláš - † 3. január 1938, Viedeň, Rakúsko) bol historik a publicista.
Narodil sa v Liptovskom Mikuláši. Jeho otec Ignác Steier pôvodným povolaním učiteľ bol kníhtlačiar. Študoval techniku, neskôr právo, promoval na budapeštianskej univerzite.
Po ukončení štúdií pôsobil ako novinár, špecializoval sa na národnostnú problematiku, v rámci nej na slovenskú otázku. Zdôrazňoval potrebu účinnejšej vládnej podpory spisovnej slovenčine a rozvíjaniu samostatnej slovenskej identity ako protiváhy českých snáh.
Po vzniku Česko-Slovenska v roku 1918 bol hlavným oponentom československej oficiálnej historiografie, najväčší ohlas si získal svojim 1 000 stránkovým dielom "Ungarns Vergewaltigung" vydaným po nemecky vo Viedni v roku 1929.
Prof. Pražák vo svojich spomienkach píše:
"Steier uveřejnil slovenské autonomistické hlasy proti nám ve velké knize vydané v Mnichově. Cizí tisk mluvil denně o slovenské otázce, že musí být řešena, a slovenský autonomistický tisk dodával mu čím dále tím nestoudnější materiál".
Václav Chaloupecký vo svojom diele Zápas o Slovensko 1918 knihu hodnotí:
"S hlediska nám nepřátelského píše o převratových událostech též Lajos Steier v své práci Ungarns Vergewaltigugung (Oberungarn unter tschechischer Herrschaft) (Wien 1929, stran 1008). Přes svoji rozsáhlost je práce Steierova úplně bezcenná. Nejenom, že je tendenční a že nekriticky čerpá z nejkalnějších pramenů, ale Steier lže bez studu a zahanbení, aby jen ty Čechy zostudil a ukázal, jak prý vlastně dobromyslnou Dohodu klamali a podvedli".
Z poverenia Maďarskej historickej spoločnosti (Történelmi Társulat) vyhľadal vo viedenských archívoch a v roku 1937 publikoval slovenské spisy vzťahujúce sa k rokom 1848/1849.
Ako predseda Hornouhorskej vedeckej spoločnosti (Felvidéki tudományos társaság) zostavil a v roku 1937 pod názvom "Czambel emlékkönyv" (Czambelov pamätník) vydal zborník prác pripomínajúci život a dielo najvýznamnejšieho slovenského jazykovedca 20. storočia.
"Slovenský biografický slovník" ho charakterizuje ako "odporcu slovenského národného hnutia, obrancu integrity Uhorska a po roku 1918 popredného predstaviteľa iredenty".

</doc>
<doc id="233135" url="https://sk.wikipedia.org/wiki?curid=233135" title="Burning Rain">
Burning Rain

Burning Rain je rocková hudobná skupina z Los Angeles, USA.

</doc>
<doc id="233137" url="https://sk.wikipedia.org/wiki?curid=233137" title="Pavel Šimko">
Pavel Šimko

Pavel Šimko (* 13. február 1982, Poprad) je slovenský triatlonista.
Reprezentoval Slovensko na letných olympijských hrách 2008, čím sa stal prvým slovenským triatlonistom na olympijských hrách. Preteky však nedokončil, keď musel odstúpiť pre bolesť, po kopnutí do temena hlavy od jedného zo súperov počas plaveckej časti.

</doc>
<doc id="233142" url="https://sk.wikipedia.org/wiki?curid=233142" title="Juraj Tarr">
Juraj Tarr

 
 
 
 
 
 
 
 
 
 
Juraj Tarr (* 18. február 1979, Komárno) je slovenský kajakár v rýchlostnej kanoistike, ktorý reprezentoval v kategórii K4 na olympiádach v Sydney (4. miesto), v Pekingu (striebro), v Londýne (6. miesto) a v Rio de Janeiro (striebro). 
Od roku 2013 vystupuje spolu s Erikom Vlčekom v dvojkajaku (K2) a od roku 2015 spolu s Erikom Vlčekom, Denisom Myšákom a Tiborom Linkom v K4.

</doc>
<doc id="233143" url="https://sk.wikipedia.org/wiki?curid=233143" title="Plávanie na Letných olympijských hrách 2008 – 400 m polohové preteky muži">
Plávanie na Letných olympijských hrách 2008 – 400 m polohové preteky muži

Polohové preteky na 400 metrov mužov prebiehali 9. a 10. augusta 2008 v Beijing National Aquatics Centre.
Kvalifikačné limity boli 4:18.40 (A-limit) a 4:27.44 (B-limit).

</doc>
<doc id="233145" url="https://sk.wikipedia.org/wiki?curid=233145" title="Michael Phelps">
Michael Phelps

Michael Fred Phelps (* 30. jún 1985, Baltimore, Maryland, USA) je americký plavec, ktorý drží niekoľko svetových i olympijských rekordov v plávaní a je držiteľom 28 olympijských medailí, a to 23 zlatých, 3 strieborných a 2 bronzových.
Osem medailí získal v roku 2004 na letných olympijských hrách v Aténach (šesť zlatých, dve bronzové), 8 v roku 2008 v Pekingu (všetky zlaté), 6 v roku 2012 v Londýne (štyri zlaté a dve strieborné) a 6 v roku 2016 v Rio de Janeiro (päť zlatých a jedna strieborná). Jeho 23 zlatých (spolu 28 medailí, z toho tri strieborné a dve bronzové) olympijských medailí je historický rekord pre jediného športovca v celej histórii olympijských hier. Bol vyhlásený najlepším plavcom roku 2003, 2004, 2006 a 2007. Phelps sa kvalifikoval do ôsmich plaveckých disciplín na olympiáde v Pekingu a vo všetkých disciplínach aj vyhral, čím prekonal rekord legendárneho Marka Spitza.
Jeho povesť výrazne utrpela po tom, ako britské periodikum The News of the World weekly zverejnilo fotografie ako fajčí marihuanu. Malo to byť 6. novembra 2008. Podľa jedného z účastníkov, Phelps fajčil už aj predtým. Phelps sa priznal a tento čin oľutoval a sľúbil, že sa to už nikdy viac nestane. FINA ospravedlnenie a sľub prijala a vyjadrila mu plnú podporu. Od Plaveckej asociácie USA dostal trojmesačný zákaz zúčastňovať sa pretekov a nebude dostávať od nej ani príjem. Phelps to považoval za primerané.
Na letnej olympiáde v Rio de Janeiro získal ďalších päť zlatých olympijských medailí. (za 200 m motýlik jednotlivcov a 200 m polohové preteky jednotlivcov, a ako člen víťazných štafiet 4x100m a 4x200m voľným štýlom)

</doc>
<doc id="233146" url="https://sk.wikipedia.org/wiki?curid=233146" title="Michael Fred Phelps">
Michael Fred Phelps



</doc>
<doc id="233147" url="https://sk.wikipedia.org/wiki?curid=233147" title="Jožko Mrkvička">
Jožko Mrkvička

Jožko Mrkvička je fiktívna postava v hovorovej slovenčine (ale aj žurnalistickom štýle), ktorej meno sa používa na označenie radového priemerného občana, respektíve ako nič nehovoriace "„prázdne“ meno v príkladoch učebnicového typu.
Nespája sa so žiadnymi negatívnymi alebo pozitívnymi vlastnosťami (ako napr. anglický John Bull), nie je odvodená ani zo žiadnej skutočne existujúcej postavy a ani nie je objektom fabulácií, ktoré mu majú dodať zdanie historickej autentickosti (ako je napr. český Jára Cimrman). Jeho hlavnou a jedinou vlastnosťou je priemernosť, tuctovosť, všednosť a neidentifikovateľnosť (podobne ako ruský Ivan alebo Ivan Ivanovič). Dokonca sa niekedy v písomnom styku používa toto meno aj s malými začiatočnými písmenami. 
Nedá sa ani preto povedať, žeby mal označovať nejakého typického Slováka so súborom skutočných, domnelých alebo projektovaných vlastností. V takomto kontexte sa skôr používajú mená ako Jano, Ďuro, Fero, Peťo, Maťo, Mišo. 
Toto meno použila aj slovenská spisovateľka Mária Ďuríčková (1919) pre hlavnú postavu vo svojej knihe "Jožko Mrkvička Spáč" (1972).

</doc>
<doc id="233157" url="https://sk.wikipedia.org/wiki?curid=233157" title="Allen Johnson">
Allen Johnson

Allen K. Johnson (* 1. marec 1971, Washington, USA) je bvalý americký atlét, prekážkar, olympijský víťaz z Atlanty 1996 a štvornásobný majster sveta z rokov 1995, 1997, 2001 a 2003. 
Patrí k najlepším prekážkarom atletickej histórie. Ešte na MS v Helsinkách v roku 2005 získal bronzovú medailu. Jeho osobným rekordom je dvakrát zabehnutý čas 12,92 sekundy.

</doc>
<doc id="233158" url="https://sk.wikipedia.org/wiki?curid=233158" title="Mahawu">
Mahawu

Mahawu je menší, v súčasnosti (jún 2014) neaktívny stratovulkán, nachádzajúci sa v severnom ramene ostrova Celebes na okraji štvrtohornej kaldery Tondano. Vrchol 1 324 m vysokej sopky je ukončený kráterom s priemerom 180 m, v súčasnosti zaliatym vodou zelenej farby. Na severnom okraji krátera sa nachádzajú dva troskové kužele. Na rozdiel od svojho suseda - komplexu Lokon-Empung je Mahawu menej aktívna sopka, od roku 1789 len sedem erupcií, posledná v roku 1977. V roku 1994 bola pozorovaná zvýšená aktivita fumarol, bahenných sopiek a menších gejzírov na brehoch kráterového jazierka.

</doc>
<doc id="233161" url="https://sk.wikipedia.org/wiki?curid=233161" title="Klabat">
Klabat

Klabat je neaktívny stratovulkán, nachádzajúci sa v predĺženom severnom ramene ostrova Celebes, východne od mesta Manado. S výškou 1 995 m je to najvyšší vrch na ostrove. Vrchol sopky je ukončený kráterom s rozmermi 170 × 250 m. Vek poslednej erupcie nie je známy, jediným prejavom aktivity sú fumaroly.

</doc>
<doc id="233162" url="https://sk.wikipedia.org/wiki?curid=233162" title="Atletika na Letných olympijských hrách 2008 – Vrh guľou mužov">
Atletika na Letných olympijských hrách 2008 – Vrh guľou mužov

Vrh guľou mužov bola jedna z 24 mužských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang 15. augusta. Vyhral Poliak Tomasz Majewski.

</doc>
<doc id="233164" url="https://sk.wikipedia.org/wiki?curid=233164" title="Ekonomický tiger">
Ekonomický tiger

Ekonomický tiger alebo niekedy hospodársky tiger je označenie, ktoré sa používa pre štáty s dlhodobo nadpriemerným ekonomickým rastom, ktorý je obyčajne sprevádzaný zvýšením životnej úrovne. Tento termín sa prvýkrát použil pre Južnú Kóreu, Singapur, Hongkong a Taiwan (ázijské tigre). Neskôr aj pre Malajziu a Thajsko.
V súčasnosti sú za ekonomických tigrov považované štáty Írsko, pobaltské štáty, Slovinsko, Čína, India, Čile a tiež provincia Alberta v Kanade.
Spätne by sa tak mohli označiť štáty Japonsko, Španielsko, Grécko a ďalšie štáty, ktoré zažili prudký ekonomický rast v povojnovej ére, od 50. rokov 20. storočia.
Obdobie, v ktorom ekonomický tiger dosahuje nadpriemerný rast, sa často nazýva ekonomický zázrak (japonský ekonomický zázrak, grécky ekonomický zázrak a pod.).

</doc>
<doc id="233165" url="https://sk.wikipedia.org/wiki?curid=233165" title="Magyarország">
Magyarország



</doc>
<doc id="233166" url="https://sk.wikipedia.org/wiki?curid=233166" title="Magyar Királyság">
Magyar Királyság

Magyar Királyság je maďarský výraz pre:

</doc>
<doc id="233167" url="https://sk.wikipedia.org/wiki?curid=233167" title="Pobrežní Sališovia">
Pobrežní Sališovia

Pobrežní Sališovia alebo Pobrežní Salishovia je kultúrne a etnografické označenie skupiny indiánskych kmeňov žijúcich v kanadskej provincii Britská Kolumbia a amerických štátoch Washington a Oregon, ktorí hovoria jedným z jazykov tejto skupiny.
Hoci indiáni z kmeňa Nuxálk (známi aj pod názvom Bella Coola) sú v tejto skupine zahrnutí z etnografického hľadiska, ich jazyk sa z lingvistickej stránky nepovažuje za jazyk Pobrežných Sališov. Jazyky Pobrežných Sališov sú súčasťou sališských jazykov, no žiadny kmeň alebo jazyk s názvom "pobrežný sališ", či "pobrežná saliština" neexistuje.

</doc>
<doc id="233168" url="https://sk.wikipedia.org/wiki?curid=233168" title="Magyar Köztársaság">
Magyar Köztársaság



</doc>
<doc id="233169" url="https://sk.wikipedia.org/wiki?curid=233169" title="Virgilijus Alekna">
Virgilijus Alekna

 
 
 
 
 
 
 
Virgilijus Alekna (* 13. február 1972, Terpeikiai blízko Kupiškisu) je litovský atlét, venujúci sa hodu diskom. Je dvojnásobným olympijským víťazom a dvojnásobným majstrom sveta.
Vrcholové podujatia.
Osaka 2007.
Na MS v atletike 2007 skončil na štvrtom mieste výkonom 65,24 m. Na tretieho Rutgera Smitha strácal 1,18 m. Alekna bol blízko k vypadnutiu pred tretím hodom, ale nakoniec tretím pokusom prehodil dovtedy posledného postupujúceho do užšieho finále.

</doc>
<doc id="233176" url="https://sk.wikipedia.org/wiki?curid=233176" title="Pobrežní Salishovia">
Pobrežní Salishovia



</doc>
<doc id="233187" url="https://sk.wikipedia.org/wiki?curid=233187" title="Róbertovci">
Róbertovci

Róbertovci, franskí predchodcovia rodu Kapetovcov. Patrili medzi najvyššiu šľachtu počas éry Karolovcov, dokonca uzatvárali manželstvá s členmi kráľovskej rodiny. Časom sa niektorí príslušníci rodu sami stali franskými kráľmi – Odo, Róbert I. a Hugo Kapet. Títo Róbertovci vládli v Západofranskej ríši. Hugo Kapet je známy ako „posledný franský kráľ“ a prvý „kráľ Francúzska“. Je zakladateľom rodu Kapetovcov, ktorí vládli vo Francúzsku až do Francúzskej revolúcie.
Pôvod.
Najstarší známi Róbertovci pravdepodobne pochádzajú z grófstva Hesbaye v dnešnom Belgicku. Prvý historicky doložený predok je Róbert Silný, gróf z Paríža. Jeho dvaja synovia Odo a Róbert I. sa stali Zápodofranskými kráľmi a panovali v dobe Karolovcov. Za vlády Oda rodina získala parížske grófstvo a za vlády Róberta I. sa stali „vojvodami Frankov“. Vlastnili veľké časti starej Neustrie. 
Po smrti Ľudovíta V., skončila vláda rodu Karolovcov. Po jeho smrti bol za kráľa Frankov zvolený Hugo Kapet, vnuk franského kráľa Róberta I.. Stal sa známy ako prvý kráľ Francúzska. Korunovali ho 3. júla 987 v Noyone. S Hugovou korunováciou nastala nová éra pre Francúzsko a rod jeho potomkov bol pomenovaný po ňom – Kapetovci.

</doc>
<doc id="233188" url="https://sk.wikipedia.org/wiki?curid=233188" title="Tongkoko">
Tongkoko

Tongkoko alebo Tangkoko je v súčasnosti neaktívny stratovulkán, nachádzajúci sa na ostrove Sulawesi v Indonézii. Je to najseverovýchodnejšie lokalizovaný vulkán ostrova, nachádza sa neďaleko pobrežia mora. V 17. a 19. storočí bolo zaznamenaných sedem menších erupcií, posledná v roku 1880. Sopka je súčasťou národného parku Gunung Dua Saudara.

</doc>
<doc id="233192" url="https://sk.wikipedia.org/wiki?curid=233192" title="Jan Obenberger">
Jan Obenberger

Prof. PhDr. Jan Obenberger , DrSc. (* 15. máj 1892, Praha, Česko, vtedy Rakúsko-Uhorsko† 30. apríl 1964, Praha, Československá socialistická republika, dnes Česko) bol český entomológ, profesor entomológie Karlovej univerzity v Prahe, člen korešpondent Československej akadémie vied (1955). Zaoberal sa hlavne štúdiom chrobákov prevažne z čeľade krasoňovitých (Buprestidae). Autor celej rady populárno-náučných a vedeckých kníh, prevažne s entomologickou tematikou.
Biografia.
Narodil sa roku 1892 v Prahe. Po skončení základného vzdelania pokračuje v štúdiu na štátnom gymnáziu v Prahe na Žižkove. Tu v roku 1911 odchádza študovať prírodné vedy na Filozofickú fakultu Karlovej univerzity. Na začiatku prvej svetovej vojny v roku 1914 bol povolaný do armády, kde bol na Karpatskej fronte ranený a vracia sa späť do Prahy. V roku 1917 dokončil vysokoškolské štúdium. 1. januára roku 1920 nastupuje ako adjunkt na zoologické oddelenie Národného múzea v Prahe. Od roku 1910 bol členom Českej spoločnosti entomologickej.

</doc>
<doc id="233194" url="https://sk.wikipedia.org/wiki?curid=233194" title="Prečo plačeš Miriam?">
Prečo plačeš Miriam?

Prečo plačeš Miriam? je medzinárodne uznávaná kniha svedectiev žien po potrate, poskytuje veľké množstvo informácii o potratoch, svedectvá, následky potratu, morálne hľadisko, úvahy a na záver je doplnená aj umeleckou básnickou tvorbou s témou prolife. 
1. vydanie.
Knihu "Miriam, prečo plačeš? : utrpenie žien po potrate" / Z nemčiny preložil Ján Bernadič; Red. Blažej Belák. - 1. vyd. - Trnava : Spolok sv. Vojtecha, 1998, 151 strán, ISBN 80-7162-242-2 
Vydavateľstvo Spolok svätého Vojtecha (skratka SSV), Trnava knihu vydalo v spolupráci s nadáciou Áno životu - matky v núdzi, Trnava – Košice a švajčiarskou organizáciou "Ja zum leben". Posledné vydanie vyšlo v roku 2001.
Originál a oblasť mapovania.
V orig. "Myriam... warum weinst Du?", vydala nadácia „Ja zum Leben – Mütter in Not“, Uznach 1996, ISBN 3-9521192-0-2, 176 strán.
Originál diela vyšiel vo Švajčiarsku, a teda svedectvá sú hlavne z Nemecka, Švajčiarska a Rakúska. Odborná časť je zostavená rôznymi odborníkmi zo sveta.
Podobné diela na Slovensku.
Na Slovensku pred niekoľkými rokmi vyšla kniha "Kto uverí mi?" , vydalo Fórum života. Oblasťou mapovania je Slovensko. 

</doc>
<doc id="233195" url="https://sk.wikipedia.org/wiki?curid=233195" title="Atlanta Braves">
Atlanta Braves

Atlanta Braves je profesionálny bejzbalový klub, hrajúci Major League Baseball, patriaci do východnej divízie "National League".
Za svoju históriu sa tento klub niekoľkokrát presťahoval a zmenil si meno:
Braves majú na svojom konte deväť víťazstiev v "National League", ktoré sa podarilo premeniť tiež vo víťazstvo v Svetovej sérii:

</doc>
<doc id="233198" url="https://sk.wikipedia.org/wiki?curid=233198" title="Brobergen">
Brobergen

Brobergen (po dolnonemecky Brobargen) je malá obec v krajinskom okrese Stade v spolkovej krajine Dolné Sasko v Nemecku. Obec má len 216 obyvateľov a rozlohu .
Brobergen sa spomína prvýkrát v roku 1286 ako "Brocberge".

</doc>
<doc id="233203" url="https://sk.wikipedia.org/wiki?curid=233203" title="Anton Rochel">
Anton Rochel

MUDr. Anton Rochel (* 18. jún 1770, Neunkirchen, Štajersko, dnes Rakúsko† 12. máj 1847, Graz, Rakúske cisárstvo, dnes Rakúsko) bol významný prírodovedec, botanik, lekár-chirurg a entomológ slovenského pôvodu. Známy je predovšetkým ako významný botanik. Jeho entomologické aktivity sú skôr iba okrajové.
Biografia.
Narodil sa v rakúskom Neunkirchene v roku 1770. Po skončení základného a stredného vzdelania pokračoval v štúdiu medicíny na Lekárskej fakulte vo Viedni, ktoré ukončil v roku 1792. Po skončení štúdií pracoval spočiatku ako lekár rakúskej armády. V rokoch 1800 až 1805 bol osobným lekárom baróna Alojza Mednyanského vo Veselom pri Piešťanoch a neskôr v rokoch 1811 – 1815 v Rakoviciach. V rokoch 1815 až 1820 pracoval ako osobný lekár grófa Aspremonta v Lednických Rovniach pri Púchove, kde v tomto období v botanickej záhrade pestoval asi 2 000 divo rastúcich druhov rastlín. V tomto období sa veľmi intenzívne venoval floristickému prieskumu celej Trenčianskej župy a patril medzi popredných znalcov flóry stredného Považia. Ako svojmu koníčku sa počas života venoval hlavne botanike. Po smrti významného botanika Pála Kitaibela v roku 1821 prijal miesto hlavného riaditeľa univerzitnej botanickej záhrady v Pešti, kde pracoval až do roku 1840. Zomrel roku 1847 v Štajerskom Hradci v Rakúsku. Počas života vykonal mnohé cesty do Vysokých Tatier, Turca, Oravy, Liptova a Spiša. Niektoré jeho rukopisy boli uložené vo viedenskom múzeu.
Entomologické aktivity.
Nepatrí jednoznačne k entomológom, ale v roku 1821 publikoval svoju prírodovedeckú prácu s názvom: "Naturhistoriche Miscellen über den nordwestlichen Karpathen in Ober-Ungarn". V 11. kapitole tejto práce uvádza pri popise živočíchov i niektoré údaje o hmyze z tejto oblasti.

</doc>
<doc id="233205" url="https://sk.wikipedia.org/wiki?curid=233205" title="Kšatrija">
Kšatrija

Kšatrija je jedna z kást v Indii.
Kšatrijovia sú kastou cnostných bojovníkov – ochrancov náboženstva, kráľovstva a morálnych zásad.
Kšatrijská povinnosť.
Súbor pravidiel, ktorými sa musí táto kasta riadiť sa nazýva kšatrijská povinnosť. Patrí sem zákaz napadnutia súpera odzadu, povinnosť neublížiť nikomu kto žiada o ochranu, nebojovať proti neozbrojeným, ctiť si brahmánov a podobne.

</doc>
<doc id="233209" url="https://sk.wikipedia.org/wiki?curid=233209" title="Mário Bicák">
Mário Bicák

Mário Bicák (* 21. október 1979, Prešov) je bývalý slovenský futbalista. Hral na pozícii ľavého krídelníka.
Životopis.
V rokoch 20052008 hral za MFK Košice, za ktoré odohral 85 ligových zápasov a dal v nich sedem gólov. Roku 2008 prestúpil do maďarského FC ETO Győr. Tu pôsobil do roku 2010, kedy sa vrátil na Slovensko do Spartaka Trnava. Koncom sezóny 2012/2013 pre neuspokojivé výsledky tímu v Trnave skončil.
V sezóne 2014/2015 prestúpil do piatoligového klubu OFK Malženice.
Reprezentácia.
Za Slovensko nastúpil na tri oficiálne zápasy, všetky prípravné. Debut v reprezentácii absolvoval v priateľskom stretnutí s Francúzskom 1. marca 2006. Tréner Dušan Galis ho vtedy povolal, hoci jeho Košice hrali v tom čase iba druhú ligu.
Osobný život.
Má dve dcéry a jedného syna.

</doc>
<doc id="233211" url="https://sk.wikipedia.org/wiki?curid=233211" title="Fórum života">
Fórum života

Fórum života je občianske združenie so sídlom v Bratislave, zamerané na rešpektovanie ľudského života od počatia po prirodzenú smrť a podporu rodín ako optimálneho miesta pre vznik a rozvoj ľudského života.
Občianske združenie vydáva periodikum "Spravodaj občianskeho združenia Fórum života", informujúce o pro-life aktivitách na Slovensku, v zahraničí, reflektujúce rôzne názory a udalosti späté s prolife problematikou a poskytujúce informácie o linkách pomoci zriadených prolife organizáciami.
V roku 2007 kritizovalo 36 pripomienkami "Národný program ochrany sexuálneho a reprodukčného zdravia".
Fórum života v súčasnosti združuje 34 členských organizácii a niekoľko desiatok fyzických osôb. Samotné občianske združenie je členom Fóra kresťanských inštitúcii a v medzinárodnej spolupráci členom Human Life International.
Organizuje pravidelnú kampaň "25. marec – Deň počatého dieťaťa" . Pravidelne v októbri organizuje kampaň "Sviečka za nenarodené deti" .

</doc>
<doc id="233220" url="https://sk.wikipedia.org/wiki?curid=233220" title="Hospodársky tiger">
Hospodársky tiger



</doc>
<doc id="233221" url="https://sk.wikipedia.org/wiki?curid=233221" title="Michail Saakašvili">
Michail Saakašvili



</doc>
<doc id="233225" url="https://sk.wikipedia.org/wiki?curid=233225" title="Plávanie na Letných olympijských hrách 2008 – 200 m motýlik muži">
Plávanie na Letných olympijských hrách 2008 – 200 m motýlik muži

200 metrov motýlik mužov prebiehal 11. až 13. augusta 2008 v Beijing National Aquatics Centre.
Kvalifikačné limity boli 1:57.67 (A-limit) a 2:01.80 (B-limit).

</doc>
<doc id="233226" url="https://sk.wikipedia.org/wiki?curid=233226" title="Plávanie na Letných olympijských hrách 2008 – 400 m voľný štýl muži">
Plávanie na Letných olympijských hrách 2008 – 400 m voľný štýl muži

Preteky na 400 metrov voľným spôsobom prebiehali 9. až 10. augusta 2008 v Beijing National Aquatics Centre.
Kvalifikačné limity boli 3:49.95 (A-limit) a 3:58.00 (B-limit).

</doc>
<doc id="233246" url="https://sk.wikipedia.org/wiki?curid=233246" title="Kanoistika na Letných olympijských hrách 2008 – K1 slalom ženy">
Kanoistika na Letných olympijských hrách 2008 – K1 slalom ženy

Ženský K-1 slalom prebiehal v dňoch 13. - 15. augusta 2008 v Shunyi Olympic Rowing-Canoeing Park v Pekingu.

</doc>
<doc id="233249" url="https://sk.wikipedia.org/wiki?curid=233249" title="Uhorské kráľovstvo">
Uhorské kráľovstvo



</doc>
<doc id="233252" url="https://sk.wikipedia.org/wiki?curid=233252" title="Josef Beran (kardinál)">
Josef Beran (kardinál)

Mons. prof. Josef Beran (* 29. december 1888, Plzeň – † 17. máj 1969, Rím, Taliansko) bol katolícky kňaz, pedagóg a teológ, 33. pražský arcibiskup, český prímas (19461969) a kardinál.
Život.
Bol väzňom nacizmu i komunizmu, komunistický režim mu bránil vo vedení diecézy. Po kreovaní za kardinála prežil posledné roky vo vyhnanstve v Ríme. Počas celého vyhnanstva býval v Pápežskom kolégiu Nepomucenum.
Keď zomrel, kardinál Šeper ho nazval druhým svätým Vojtechom. Je jediným Čechom, ktorému sa dostalo tej pocty byť pochovaný po boku pápežov v krypte svätopeterskej baziliky v Ríme.
Po smrti.
V roku 1998 bol odštartovaný proces jeho blahorečenia.
Podľa rozhodnutia pápeža Františka zo začiatku roku 2018 založenom na poslednej vôli kardinála Berana boli pozostatky kardinála v apríli 2018 prenesené do Katedrály svätého Víta, Václava a Vojtecha. Telo bolo vyzdvihnuté 19. apríla a prenesené do Pápežského kolégia Nepomucenum, následne bolo 20. apríla letecky prevezené do Česka, kde sa na viacerých miestach autokolóna s pozostatkami zastavila, až kým pozostatky 21. apríla nepriviezli do katedrály. Tam boli vystavené k verejnej úcte až do 23. apríla, keď boli uložené do novovytvoreného sarkofágu. V Bazilike svätého Petra bola na kardinálovu pamiatku osadená pamätná tabuľa.

</doc>
<doc id="233253" url="https://sk.wikipedia.org/wiki?curid=233253" title="Beatifikácia">
Beatifikácia



</doc>
<doc id="233256" url="https://sk.wikipedia.org/wiki?curid=233256" title="Bromley-by-Bow (stanica metra)">
Bromley-by-Bow (stanica metra)

Bromley-by-Bow je jednou zo staníc londýnskeho metra nachádzajúcou sa v londýnskej mestskej časti Bromley-by-Bow v obvode Tower Hamlets. Stanicu obsluhujú District a Hammersmith &amp; City Line a nachádza sa v tarifných zónach 2 a 3.
Dejiny.
Stanica bola otvoená pod názvom Bromley spoločnosťou London, Tilbury nd Southern Railway v roku 1858. V roku 1902 začala stanicu obsluhovať aj District Line a v roku 1936 sa k nej pridala Hammersmith &amp; City Line (vtedy ako Metropolitan Line). Vlaky London, Tilbury nd Southern Railway prestali zastavovať na stanici v roku 1962. V roku 1967 bola premenovaná na súčasný názov z dôvodu možného zamieňania s obvodom Bromley v južnom Londýne.
Stanica má 2 nástupištia, na ktorých zastavujú obidve District aj Hammersmith &amp; City Line. Dve ďalšie pôvodne obsluhovala LT&amp;SR (dnes c2c), ale dnes už nie sú v prevádzke. Východ z budovy ústi na severný privádzač do Blackwallského tunela.
Linky.
Stanicu obsluhujú dve linky:

</doc>
<doc id="233257" url="https://sk.wikipedia.org/wiki?curid=233257" title="Namur (mesto)">
Namur (mesto)

Namur (, ) je frankofónne mesto v Belgicku, hlavné mesto Valónska a správne centrum provincie Namursko. Je to tretie najväčšie mesto Valónska.
V Namure sídli valónsky parlament a valónska vláda. Sídlo parlamentu sa nachádza v Grognone, historickom jadre mesta na sútoku riek Másy a Sambry, vláda sídli v budove Élysette na protiľahlom brehu rieky Másy.
Obyvateľstvo.
Mesto má približne 108 950 obyvateľov (2010). 
Mestské časti.
Od 1. januára 1977 mesto Namur pozostáva z týchto častí (bývalých obcí):
Naboženstvo.
Mesto je sídlom rímskokatolíckej diecézy.

</doc>
<doc id="233258" url="https://sk.wikipedia.org/wiki?curid=233258" title="Plávanie na Letných olympijských hrách 2008 – 200 m polohové preteky muži">
Plávanie na Letných olympijských hrách 2008 – 200 m polohové preteky muži

Polohové preteky na 200 metrov mužov prebiehali v dňoch 13. až 15. augusta 2008 v Beijing National Aquatics Centre.
Kvalifikačné limity boli 2:01.40 (A-limit) a 2:05.65 (B-limit).

</doc>
<doc id="233260" url="https://sk.wikipedia.org/wiki?curid=233260" title="Belgické kráľovstvo">
Belgické kráľovstvo



</doc>
<doc id="233265" url="https://sk.wikipedia.org/wiki?curid=233265" title="Ghosts I–IV">
Ghosts I–IV

Ghosts I–IV (tiež Halo 26) je siedmy štúdiový album americkej industrial rockovej skupiny Nine Inch Nails, ktorý vyšiel 2. marca 2008. Obsahuje 36 inštrumentálnych skladieb. Je to prvý album Nine Inch Nails vydaný po oznámení, že rušia spoluprácu s Interscope Records a zamýšľajú budúce nahrávky vydávať samostatne. Pôvodne bol ohlásený ako päť-skladbové EP, výsledkom sú však štyri deväť-skladbové inštrumentálne EP. Skladby nemajú názvy, sú označené iba podľa pozície a obrázku k skladbe. Tím stojaci za týmto albumom okrem frontmana Nine Inch Nails Trenta Reznora sú: Atticus Ross a Alan Moulder s inštrumentálnym prispením od hudobníkov Alessandro Cortini, Adrian Belew a Brian Viglione.
Album bol vydaný pod licenciou Creative Commons, v rôznych odlišných vydaniach s rozličnými cenovými hladinami, zahŕňajúc "Ultra-Deluxe Limited Edition" za 300 US$. Bol vydaný najprv prostredníctvom downloadu na oficiálnej stránke Nine Inch Nails bez predošlej reklamy alebo propagácie. Prostredníctvom oficiálneho Nine Inch Nails YouTube profilu bol ohlásený používateľmi tvorený "filmový festival", kde fanúšikovia boli pozvaní vizuálne interpretovať hudbu z tohto albumu a uverejniť ju. Retail verzia bola prvý album vydaný Reznorovým nezávislým labelom The Null Corporation.
Odozvy kritikov boli vo všeobecnosti priaznivé, jeho neštandardné vydanie získalo pozitívne komentáre od mnohých spravodajských agentúr. Spôsob vydania "Ghosts I–IV" bol porovnávaný s albumo od Radiohead -"In Rainbows" a tiež "The Inevitable Rise and Liberation of NiggyTardust!" od Saula Williamsa.
Nahrávanie.
V roku 2007 frontman Nine Inch Nails Trent Reznor oznámil splnenie zmluvných povinností voči svojej nahrávacej spoločnosti Interscope Records a nechcel s ňou ďalej spolupracovať. Reznor tiež odhalil svoj zámer vydávať radšej ďalšie albumy Nine Inch Nails nezávisle, podobne ako album Saul Williamsa – "The Inevitable Rise and Liberation of NiggyTardust!", ktorý Reznor produkoval.
Po Performance 2007 tour na podporu predchádzajúceho albumu "Year Zero", Reznor zamýšľal nahrať album s "with very little forethought"(=veľmi málo premyslené). Podľa oficiálnej stránky Nine Inch Nails "Ghosts I–IV" vznikol z experimentu:"Pravidlá boli nasledujúce: 10 týždňov, žiadny jasný program, žiadne rozvažovanie, všetko vedené spontánnosťou. Akýkoľvek výsledok snahy počas tohto času bude vydaný ako... niečo". Reznor vysvetľuje: "Vzhľadom na to, že som chcel spraviť takýto typ nahrávky roky, ale prirodzene by to nemalo zmyslel až do tohto okamihu."
Reznor opísal raný zámer celej skupiny na projekte ako "experiment" a pokračoval v opise tvorenia slovami:
"Keď sme začali pracovať s hudbou, väčšinou sme začínali s usporiadaním vizuálneho odkazu, ktorí sme si predstavili: miesto alebo prostredie alebo situáciu. Potom sme sa pokúšali popísať to zvukom a stavbou a melódiou. Prezentovali sme to v zmysle akoby to bol soundtrack"
Hudba vznikala improvizáciou, a pôvodný plán vydať samostatné EP bol rozšírený zahrnutím vzrastajúceho množstva materiálu. Jadro kreatívneho tímu stojaceho za projektom boli Reznor, Atticus Ross a Alan Moulder. Člen koncertnej zostavy NIN Alessandro Cortini a štúdioví hudobníci Adrian Belew a Brian Viglione tiež prispeli na vybraných skladbách.
Viglione, ktorý nahrával perkusie na skladby 19 a 22 prezradil v rozhovore že Reznorove inštrukcie pre neho boli: "...zostaviť sadu bicích. Zostaviť spolu akékoľvek vybavenie na ktoré chceš búšiť, prenajmi si čo si prenajať chceš. Bav sa a... buď tvorivý—pozri kam ťa tvoja myseľ a nápady zoberú." Viglione postavil zostavu zahŕňajúcu 50-galónovú smetnú nádobu, pár kancelárskych chladiacich boxov na vodu a a podnos na koláče s reťazou.
Vydanie.
"Ghosts I–IV" bol vydaný 2. marca 2008 na oficiálnej stránke Nine Inch Nails prostredníctvom digitálneho downloadu, bez akejkoľvek predošlej reklamy či oznámenia. Fyzické verzie boli vydané cez RED Distribution 8. apríla ako 2-CD a 4-LP. Deluxe Edition a Ultra-Deluxe Limited Edition boli vydané 1. mája 2008. Reznor napísal: pravdepodobne sa v budúcnosti objaví viac dielov "Ghosts".
Album je vydaný pod licenciou Attribution Non-Commercial Share Alike, ktorá umožňuje ostatným rozmnožovať, rozširovať, vystavovať dielo a odvodené diela len pre nekomerčné účely a rozširovať odvodené diela len za podmienky použitia identickej licencie. Reznor vysvetľuje: "Postoj ktorý sme zaujali považujme na primeraný... s digitálnymi technológiami a zastaraným copyrightovým právom a všetok ten nezmysel pokračuje až do dnes." 
Pôvodné vydanie prostredníctvom oficiálnej stránky Nine Inch Nails trpelo problémami a fungovalo úplne od 4. marca, keď boli pridané ďalšie servery, ktoré zvládali príval downloadov. Štyridsať stránkový PDF zahrnutý vo verzii stiahnuteľnej zo stránky albumu je tiež dostupný osobitne po zadaní e-mailovej adresy. Týždeň po vydaní albumu oficiálna stránka Nine Inch Nails oznámila vyše 750 000 zakúpení a downloadov v sume vyše 1,6 milióna dolárov. Predobjednávky "Ultra-Deluxe Limited Edition" vypredali celú edíciu za menej než tri dni.
Formáty.
"Ghosts I–IV" vyšiel v rôznych formátoch rozličnej cenovej úrovne:
Obsahuje prvých 9 skladieb, dostupný online na oficiálnej stránke Nine Inch Nails alebo na rôznych BitTorrent trackeroch, vrátane The Pirate Bay.
Celý album vo voľných DRM formátoch, vrátane 320kb/s MP3, FLAC a Apple Lossless.
Obsahuje dve audio CD a 16-stránkový booklet. Zahŕňa tiež okamžitý prístup k možnosti downoladu.
Vinylový set na štyroch 130 gramových LP v dvojitom obale.
Obsahuje 2xCD a dátové DVD s multitrack súbormi pre audio editory, Blu-ray disk s albumom v kvalite 96 kHz 24-bit stereo a sprievodnou slide show a 48-stránkovú knižku s pevnou väzbou s fotografiami. Zahŕňa tiež okamžitý prístup k možnosti downoladu.
Obsahuje všetko ako Deluxe Edition a ešte 4xLP (180 g) vinyl v pevnom obale, dve exkluzívne limitované edície výtlačkov Giclée – odlišné pre každú kópiu. Limitovaná na 2500 kusov, číslovaných a podpísaných Trentom Reznorom.
Hudba.
Reznor hudbu "Ghosts I–IV" slovami: "Táto kolekcia hudby je výsledok práce z veľmi vizuáleho hľadiska—aranžuje myslené miesta a možnosti zvukom, soundtrack pre snívanie s otvorenými očami." Recenzia PopMatters porovnala jeho hudobný štýl s Brianon Enom a Robertom Frippom, nakoniec ho charakterizovali ako dark ambient. Ďalej sa v recenzii píše:..."(hudba je)" " kolekciou nálad a nie všetky z týchto nálad sú dobré." Recenzia National Public Radio a Rolling Stone tiež porovnávala album k tvorbe Brian Eno, Rolling Stones porovnal štýl albumu konkrétne s "zahmlenou inštrumentáciou na "Another Green World", [a] kolážou rytmov na "My Life in the Bush of Ghosts"".
"Ghosts I–IV" zahŕňa široký sortiment hudobných nástrojov – ako klavír, gitara, basová gitara, syntetizátor, marimba, tamburína, bendžo, dulcimer a xylofón. Veľa nástrojov má samplovaný a elektronicky pozmenený zvuk. Perkusie, ktoré nahral najmä Brian Viglione, boli z väčšej časti zostrojené z objektov nájdených v domácnosti.
Artwork.
Rob Sheridan v spolupráci s Artist in Residence, bol umeleckým vedúcim výroby albumu, podobne ako pri predošlých štúdiových albumoch Nine Inch Nails "With Teeth" (2005) a "Year Zero" (2007). Odkedy "Ghosts I–IV" vyšiel (v rôznych verziách), v niektorých verziách sa objavili trochu odlišné (alebo prídavné) fotografie. Štyridsaťstránkový PDF dokument (dostupný pre všetky verzie) obsahuje fotografiu pre každú z 36 skladieb. Tieto fotografie sú zaznačené v ID3 tagu príslušnej skladby.
Filmový festival.
Približe dva týždne po vydaní albumu prostredníctvom oficiálnej stránky Nine Inch Nails ohlásil Reznor vytvorenie používateľmi tvoreného "filmového festivalu" ako doplnok k albumu, hosťovaný na oficiálnom kanáli YouTube Nine Inch Nails. Reznor vysvetľoval, že týmto festivalom nechcel vyvolať súťaž, ale: "experiment na spoluprácu a šancu pre nás reagovať inak ako typicky jednostrannou cestou umelec-fanúšik." Od začiatku festivalu v marci 2008 bolo poslaných vyše 1000 videí a vyše 6000 ľudí sa zapojilo do festivalu.
Reakcie kritiky.
Reakcie kritiky na "Ghosts I–IV" boli vo všeobecnosti pozitívne, s priemerným hodnotením 66% (priemer z 11 recenzií) Metacritic. Seth Colter Walls z "Newsweek" opísal album ako: "pútavý hudobný zážitok". IGN udelil albumu hodnotenie 8.7/10 a napísal: "Táto hudba je tak strhujúca a obsahuje čas ktorý prestáva byť ovplyvňujúcim činiteľom—prinajmenšom dovtedy kým hudba neprestane znieť." PopMatters udelil 8 z 10 a opísal album ako "36 skladieb, ale žiadne piesne" s prívlastkami ako "temné, tiesnivé ... stále sa vybavujúce". Pitchfork Media kritizoval album: "...skoro každá z nepomenovaných skladieb pôsobí vyziablo a napoly dokončená..." a recenziu ukončil slovami "Keby som bol jeden z tých čo si objednali de-luxe verziu, chcel by som mojich 300 dolárov späť". Album dostal hodnotenie 5.0 z 10.0. Časopis "Blender" tiež kritizoval album sumarizujúc recenziu: "Nine Inch Nails sa vrátil bez dohľadu, labelu, bez hraníc a bez pesničiek."
Novátorská koncepcia distribúcie albumu pritiahla na seba pozornosť novinárov. Časopis "Wired"' označil "Ghosts" za "pozoruhodne význačnú nahrávku". Ben Worthen z "The Wall Street Journal" predpokladá, že "väčšina obchodných pracovníkov ... sa môže veľa učiť [Reznorovho] experimentu s online obchodnými modelmi". Veľa spravodajským agentúr porovnávalo "Ghosts I–IV" s digitálnym vydaním albumu od Radiohead "In Rainbows" "pay-what-you-want" a tiež s podobným modelom pri albume od Saula Williamsa "The Inevitable Rise and Liberation of NiggyTardust!", ktorý Reznor produkoval. V decembri 2008 portál last.fm zaradil album na štvrté mieto v rebríčku „Best of 2008“.
Zoznam skladieb.
Všetky skladby, okrem spomenutých, napísali a skomponovali Trent Reznor a Atticus Ross.
Ghosts I
Ghosts II
Ghosts III
Ghosts IV
Bonusové skladby.
Na Deluxe a Ultra-Deluxe vydaniach sú pridané dve bonusové skladby. Druhá z bonusových skladieb obsahuje hudobné prvky a rovnaku piesňovú štruktúru ako „Demon Seed“, desiata skladba z nasledujúceho albumu Nine Inch Nails – "The Slip".
Okrem toho, japonská CD edícia obsahuje bonusové CD pomenované: "Ghosts I-IV: Discussion" s komentrárom Trenta Reznora o tomto albume, rozdelené na štyri časti:

</doc>
<doc id="233266" url="https://sk.wikipedia.org/wiki?curid=233266" title="Extended Play">
Extended Play



</doc>
<doc id="233267" url="https://sk.wikipedia.org/wiki?curid=233267" title="Halo 26">
Halo 26



</doc>
<doc id="233268" url="https://sk.wikipedia.org/wiki?curid=233268" title="Ghosts 1-4">
Ghosts 1-4



</doc>
<doc id="233269" url="https://sk.wikipedia.org/wiki?curid=233269" title="Nin ghosts">
Nin ghosts



</doc>
<doc id="233270" url="https://sk.wikipedia.org/wiki?curid=233270" title="Ghosts I-IV">
Ghosts I-IV



</doc>
<doc id="233271" url="https://sk.wikipedia.org/wiki?curid=233271" title="Halo 27">
Halo 27



</doc>
<doc id="233272" url="https://sk.wikipedia.org/wiki?curid=233272" title="OHV">
OHV



</doc>
<doc id="233273" url="https://sk.wikipedia.org/wiki?curid=233273" title="OHC">
OHC



</doc>
<doc id="233274" url="https://sk.wikipedia.org/wiki?curid=233274" title="DOHC">
DOHC



</doc>
<doc id="233275" url="https://sk.wikipedia.org/wiki?curid=233275" title="Desi Slava">
Desi Slava

Desi Slava (), vlastným menom Desislava Ivanova Doneva (; * 7. marec 1979, Radnevo pri Starej Zagore) je bulharská pop a pop-folk speváčka.
Jej meno je odvodené zo slovanských častí "desi" a "slava" (bulh. "sláva").

</doc>
<doc id="233276" url="https://sk.wikipedia.org/wiki?curid=233276" title="Desislava">
Desislava



</doc>
<doc id="233277" url="https://sk.wikipedia.org/wiki?curid=233277" title="Desislava Ivanova Doneva">
Desislava Ivanova Doneva



</doc>
<doc id="233279" url="https://sk.wikipedia.org/wiki?curid=233279" title="Transvestit">
Transvestit



</doc>
<doc id="233283" url="https://sk.wikipedia.org/wiki?curid=233283" title="Lesná úvraťová železnica">
Lesná úvraťová železnica



</doc>
<doc id="233295" url="https://sk.wikipedia.org/wiki?curid=233295" title="Výstup mimo kozmickú loď">
Výstup mimo kozmickú loď



</doc>
<doc id="233297" url="https://sk.wikipedia.org/wiki?curid=233297" title="Jadro Zeme">
Jadro Zeme



</doc>
<doc id="233313" url="https://sk.wikipedia.org/wiki?curid=233313" title="Atletika na Letných olympijských hrách 2008 – Chôdza na 20 km mužov">
Atletika na Letných olympijských hrách 2008 – Chôdza na 20 km mužov

Chôdza na 20 km mužov je jedna z 24 mužských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang a v jeho okolí 16. augusta. Vyhral Rus Valerij Borčin.

</doc>
<doc id="233314" url="https://sk.wikipedia.org/wiki?curid=233314" title="Atletika na Letných olympijských hrách 2008 – Vrh guľou žien">
Atletika na Letných olympijských hrách 2008 – Vrh guľou žien

Vrh guľou žien bola jednou z 23 ženských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang 16. augusta. Vyhrala Valerie Viliová výkonom 20,56 m.

</doc>
<doc id="233316" url="https://sk.wikipedia.org/wiki?curid=233316" title="Atletika na Letných olympijských hrách 2008 – Beh na 10 000 m žien">
Atletika na Letných olympijských hrách 2008 – Beh na 10 000 m žien

Beh na 10 000 m žien bola jedna z 23 ženských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang 15. augusta. Vyhrala Etiópčanka Tiruneš Dibabová v novom olympijskom rekorde (29:54,66 min).

</doc>
<doc id="233317" url="https://sk.wikipedia.org/wiki?curid=233317" title="Osobitá">
Osobitá

Osobitá môže byť:

</doc>
<doc id="233318" url="https://sk.wikipedia.org/wiki?curid=233318" title="Sivý vrch">
Sivý vrch

Sivý vrch môže byť:

</doc>
<doc id="233319" url="https://sk.wikipedia.org/wiki?curid=233319" title="Kniha Jozue">
Kniha Jozue

Kniha Jozue/Jozuova/Józuova/Jošuova alebo Jozue/Jozua/Jošua/Iosua (skratka "Joz") je jednou z tzv. historických kníh Starého zákona. V kánonoch nasleduje po piatich Mojžišových knihách (Tóra). Nazvaná je podľa jej hlavnej postavy, vodcu izraelského národa Jozueho.
Obsah.
Podľa knihy bol Jozue, syn Núna, nástupcom izraelského vodcu Mojžiša a vojvodcom Izraelitov pri obsadzovaní Kanaánu - zasľúbenej zeme. Bol jeden z dvanástich izraelských kniežat, ktorých Mojžiš poslal na výzvedy do prisľúbenej zeme, a iba on a Kálef doniesli priaznivú správu. Jozue bol vojvodcom v prvej vojne Izraelitov po vyjdení z Egypta proti Amalekitom, v ktorej zvíťazili. 
Kniha Jozue opisuje dobývanie Kanaánu Izraelitmi a rozdelenie zeme medzi nich. V skutočnosti tento proces prebiehal viacero storočí mierovou aj vojenskou cestou, ale v knihe Jozue sa zobrazuje ako sled vojenských akcií: Prisľúbená zem nebola zemou nikoho. Keď prišli Izraeliti (kniha Jozue), sídlili tu pôvodné prevažne semitské kmene (Kanaánci), a v blízkosti Stredozemného mora aj výbojní Filištínci a museli proti nim bojovať. Izraelitov pritom viedol Jozue. Rieku Jordán prešli na Boží príkaz suchou nohou. Kanaánci, boli silnými bojovníkmi.
Prvým z najsilnejšie opevnených miest bolo starobylé mesto Jericho s mohutnými hradbami. Podľa knihy Jozue mesto padlo bez boja. Izraeliti mesto počas šiestich dní raz za deň obišli, na siedmy deň sedemkrát a za sprievodu trúb a kriku ľudí sa hradby Jericha zrútili. Izraeliti vpadli do mesta, obyvateľov až na Rachab s jej rodinou vyhubili a mesto úplne zničili. 
S Božou pomocou Jozue vybojoval mnohé boje a dobyl ďalšie mestá, nap. Haj, Gibeon. Porazil 31 kráľov a zaujal takmer celú zem Kanaán. Časť Kanaáncov ostala obývať horské oblasti. Neskôr zem rozdelil podľa Božieho nariadenia medzi 12 izraelských kmeňov. Zomrel vo veku 110 rokov.
Kniha pozostáva približne z týchto častí:
Tak ako pri vyslobodení z Egypta aj pri zaujatí Kanaánu sa vyzdvihuje to ako Jahve pôsobí pri živote národa.
Vzhľadom na hebrejskú podobu mena Jozue (yehošua) a Ježiš (yešua) tak to viedlo k ich porovnávaniu. Ako Jozue voviedol ľud do Kanaánu tak Ježiš doviedol ľudí do Božieho kráľovstva.

</doc>
<doc id="233325" url="https://sk.wikipedia.org/wiki?curid=233325" title="Pietro Tenerani">
Pietro Tenerani

Pietro Tenerini (* 11. november 1789, Torano, Taliansko – † 14. december 1869, Rím) bol taliansky sochár.
Život.
Tenerani študoval v na akadémií v Carrare a neskôr v Ríme ako žiak u sochárov Antoniaom Canovom a Bertelom Thorvaldsenom. O niečo neskôr sa stal profesorom na akadémii San Luca. V roku 1860 bol menovaný generálnym riaditeľom múzeí a galérií v Ríme. Pochovaný je v bazilike Santa Maria degli Angeli e dei Martiri v Ríme, na ľavej strane. Malá pohrebná pamiatka na jeho ženu, ktorá sa volala "Lilla Montebbio" je na protiľahlej strane.

</doc>
<doc id="233326" url="https://sk.wikipedia.org/wiki?curid=233326" title="Santa Maria degli Angeli">
Santa Maria degli Angeli

Santa Maria degli Angeli môže byť názvom kostola:
Alebo môže znamenať:

</doc>
<doc id="233334" url="https://sk.wikipedia.org/wiki?curid=233334" title="Walter Dix">
Walter Dix

 
 
 
Walter Dix (* 31. január 1986, Coral Springs, Florida, USA) je americký atlét, venujúci sa behu na 100 a 200 metrov.
Kariéra.
2008.
Na Letných olympijských hrách 2008 v Pekingu získal v behu na 100 m bronzovú medailu časom 9,91 s. Za prvým Usainom Boltom zaostal o 32 stotín a pred štvrtým Churandym Martinom mal náskok dvoch stotín.
V behu na 200 m skončil pôvodne na piatom mieste. Po dodatočnej diskvalifikácie Churandyho Martinu a Wallaca Spearmona však získal bronzovú medailu.
2009.
V americkej kvalifikácii sa nekvalifikoval na Majstrovstvá sveta 2009 do Berlína v behu na 100 metrov.
Výkonnostný rast.
2003 - 10,41 s
&lt;br&gt;2004 - 10,28 s
&lt;br&gt;2005 - 10,06 s
&lt;br&gt;2006 - 10,12 a
&lt;br&gt;2007 - 9,93 s
&lt;br&gt;2008 - 9,91 s
&lt;br&gt;2010 - 9,88 s
2003 - 21,04 s
&lt;br&gt;2004 - 20,62 s
&lt;br&gt;2005 - 20,18 s
&lt;br&gt;2006 - 20,25 a
&lt;br&gt;2007 - 19,69 s
&lt;br&gt;2008 - 19,86 s
&lt;br&gt;2011 - 19,53 s

</doc>
<doc id="233335" url="https://sk.wikipedia.org/wiki?curid=233335" title="Štěpán Trochta">
Štěpán Trochta

ThDr. Štěpán Maria Trochta SDB (* 26. marec 1905, Francova Lhota – † 6. apríl 1974, Litoměřice) bol katolícky duchovný a salezián, 17. litoměřický biskup (19471974) a kardinál (od 1969 "in pectore", od 1973 i pre verejnosť). Bol väzňom nacizmu i komunizmu, komunistický režim mu bránil vo vedení diecézy. Zomrel na mozgovú príhodu.

</doc>
<doc id="233339" url="https://sk.wikipedia.org/wiki?curid=233339" title="Typový materiál">
Typový materiál

Typový materiál v biológii je pojem na označenie súboru rastlinných, alebo živočíšnych jedincov (etalónu jedincov), ktorí slúžia ako štandardný vzorkový materiál pre opis niektorého biologického druhu. Zaraďujú sa tu všetky jedince slúžiace autorovi opisu ako štandard charakterizujúci daný druh. V minulosti sa pre označenie často používal aj pojem "typický materiál". 
Príkladom pri hmyze je zbierka všetkých jedincov, ktoré mal autor opisu k dispozícii pre opis uvedeného druhu hmyzu. Tu potom hovoríme o tzv. "zbierke typového materiálu".
Typový materiál sa zvyčajne časom rozdelí do múzeí, zbierok iných autorov a pod. (napr. tomu, kto uvedených jedincov nazbieral, lebo zvyčajne nie vždy opisuje druh ten, kto ho zozbieral). Typový materiál sa v zbierkach zvykne označovať červeným lokalitným štítkom. Takéto exempláre vyžadujú zvláštnu pozornosť a ochranu, pretože sú potrebné pre ďalšie generácie zberateľov a entomológov ako zbierkový a určovací (determinačný) etalón. Ideálne je uchovanie v špecalizovaných múzeách, kde je aj do budúcnosti zaručené riadne ošetrovanie a zachovanie pre ďalšie štúdium a porovnanie.
Séria všetkých jedincov (exemplárov), podľa ktorej autor stanovil nominálny taxón zo skupiny druhu sa označuje ako typová séria (v minulosti označovaná ako "typická séria"). Sú to v podstate všetci jedinci, podľa ktorých bol daný druh niektorým autorom opísaný. 
Jeden typický jedinec z tejto série (exemplár), ktorý je typom druhu, alebo poddruhu sa označuje, ako typový jedinec (v minulosti "typický jedinec"). Ide o holotyp, 
lektotyp, alebo neotyp. 
Klasifikácia typov.
"Klasifikácia typov podľa Medzinárodných pravidiel zoologickej nomenklatúry"&lt;br&gt; 
Iné označenia.
"Tieto pojmy sa podľa nových Medzinárodných pravidiel zoologickej nomenklatúry už nepoužívajú"&lt;br&gt;

</doc>
<doc id="233340" url="https://sk.wikipedia.org/wiki?curid=233340" title="Farebná revolúcia">
Farebná revolúcia

Farebná revolúcia je termín, ktorým sa zvykne označovať rad politických zmien v niektorých štátoch SNŠ v rokoch 2003 - 2005.
Farebné revolúcie.
Ako príklad pre farebnú revolúciu v Spoločenstve nezávislých štátov môžu slúžiť aj udalosti v roku 1998 na Slovensku, a tiež Buldozérová revolúcia v Srbsku, ktorej výsledkom bolo zvrhnutie vlády prezidenta Slobodana Miloševiča z postu prezidenta Juhoslovanskej republiky 5. októbra 2000.
Ďalšími príkladmi farebných revolúcií sú:

</doc>
<doc id="233342" url="https://sk.wikipedia.org/wiki?curid=233342" title="Brezová revolúcia">
Brezová revolúcia

Brezová revolúcia je pojem, ktorým sa označuje hrozba kremeľskej moci zo strany prozápadnej demokratickej opozície, ktorej cieľom bolo zvrhnutie vlády Vladimira Putina alebo jeho prominenta v prezidentských voľbách v roku 2008 za finančnej podpory západných mimovládnych organizácií podľa vzoru farebných revolúcií. Tento pojem sa prvýkrát objavil v roku 2005 a spájal sa s ruským oligarchom Borisom Berezovským a národným stromom Ruska - brezou.

</doc>
<doc id="233344" url="https://sk.wikipedia.org/wiki?curid=233344" title="Džínsová revolúcia">
Džínsová revolúcia

Po štátnych prevratoch v Gruzínsku (2003), Kirgizsku (2005) a na Ukrajine (2004) sa predpokladala taká istá zmena režimu Alexandra Lukašenka aj v Bielorusku. Spustením zmien v tejto krajine mala byť Džínsová revolúcia - konkrétne prezidentské voľby v Bielorusku v roku 2006.
Ako sa aj predpokladalo, voľby vyhral Alexander Lukašenko. Po voľbách opozičná strana na čele s Alexandrom Milinkevičom zorganizovala masový protest. Na mítingu prívržencov opozície, ktorý sa konal večer v deň volieb sa na Októbrovom námestí v Minsku zhromaždilo okolo 30 000 ľudí. O niekoľko dní skupiny zhromaždených zorganizovali na námestí stanový tábor a boli ochotní vytrvať až do konca. Postupne sa však počet vytrvalcov znižoval až ho nakoniec bieloruská polícia v noci z 24. na 25. marca 2006 zlikvidovala a účastníkov protestu zatkla.
Príčiny neúspechu revolúcie možno zhrnúť do dvoch bodov:

</doc>
<doc id="233345" url="https://sk.wikipedia.org/wiki?curid=233345" title="Carlos Manuel Gonçalves Alonso">
Carlos Manuel Gonçalves Alonso

Carlos Manuel Gonçalves Alonso, známejší ako Kali (* 11. október 1978, Luanda) je bývalý angolský futbalový obranca. V súčasnosti hrá za Primeiro de Agosto. Meria 187 cm, váži 80 kg. Svoju futbalovú kariéru strávil prevažne v Portugalsku, reprezentuje však svoju rodnú zem - Angolu.
Za angolský národný tím si zahral aj na majstrovstvách sveta vo futbale 2006 v Nemecku.

</doc>
<doc id="233346" url="https://sk.wikipedia.org/wiki?curid=233346" title="Mario Kempes">
Mario Kempes

Mario Kempes (15. júl 1954, Belle Ville, Argentína) je bývalý argentínsky futbalista, útočník, víťaz a najlepší strelec Majstrovstiev sveta v roku 1978. Na klubovej úrovni hrával za kluby Instituto, Rosario Central, Valencia, River Plate, Hércules, Vienna FC, VSE Sankt Pölten, Kremser SC a Pelta Jaya. Hráčsku kariéru ukončil v roku 1996 vo veku 42 rokov.
Klubová kariéra.
Na klubovej úrovni zažil najviac slávy v drese španielskej Valencie. V roku 1979 s ňou vyhral Copa del Rey - španielsky pohár a o rok neskôr aj Pohár víťazov pohárov a európsky Superpohár. V sezónach 1976/77 a 1977/78 bol najlepším strelcom španielskej ligy. V týchto sezónach strelil 24 a 28 gólov.
Neskôr hrával v Rakúsku, Čile a v Indonézií.
Reprezentačná kariéra.
V národnom tíme Argentíny odohral 43 zápasov a nastrieľal celkom 20 gólov. Najväčším úspechom jeho kariéry bolo víťazstvo na MS 1978, ktoré sa konalo v jeho rodnej Argentíne. Počas turnaja nastrieľal Kempes šesť gólov a okrem zlatej medaily si tak odniesol aj ocenenie pre najlepšieho strelca a hráča turnaja. Rok 1978 mu priniesol ešte jeden významný individuálny úspech. Získal ocenenie pre najlepšieho svetového futbalistu podľa časopisu "World Soccer".

</doc>
<doc id="233347" url="https://sk.wikipedia.org/wiki?curid=233347" title="Kaňon">
Kaňon

Kaňon je geologický útvar. Ide o úzke údolie so strmými až vertikálnymi bočnými stenami. Rozlišujeme dva druhy kaňonu a to podmorský a suchozemský. Vzniká väčšinou v odolnej ploche sedimentárnych vrstiev. Pretekajúca voda v riečnom koryte postupne eroduje vrstvu za vrstvou, čo zarezáva kaňon stále hlbšie do reliéfu a vytvára tak stále hlbší kaňon. Kaňon je tak dôležitý pre paleontológiu, pretože dáva možnosť nahliadnuť do histórie planéty a skúmať fosílie v chronologickom poradí. Najznámejším kaňonom sveta je Grand Canyon v USA.
S kaňonmi sa ale môžeme stretnúť i v krasových oblastiach, kde je ich vznik spojený s chemickými vlastnosťami vody.
Podmorský kaňon je oproti tomu väčšinou menej strmo zahryznutý do kôry a často ide o pokračovanie riečneho koryta na morskom dne, ale častejšie vzniká podmorskou eróziou. Jeho lokalizácia je väčšinou v pevninskom svahu a je zakončený podmorskou deltou.

</doc>
<doc id="233350" url="https://sk.wikipedia.org/wiki?curid=233350" title="Ramzi Abid">
Ramzi Abid

Ramzi Abid (* 24. marec 1980, Montreal, Quebec) je bývalý kanadský hokejový útočník. Vo svojej kariére hrával aj v NHL za Phoenix Coyotes, Pittsburgh Penguins, Atlanta Thrashers a Nashville Predators.

</doc>
<doc id="233351" url="https://sk.wikipedia.org/wiki?curid=233351" title="Pontifikát">
Pontifikát

Pontifikát vyjadruje úrad a hodnosť pápeža a zároveň označuje aj dĺžku a historické obdobie, kedy vykonáva svoj úrad, je najvyšším pontifikom katolíckej cirkvi. Toto obdobie má premenlivú dĺžku, ktorá sa u každého jednotlivého Svätého otca odlišuje.
Zdroj.
 

</doc>
<doc id="233352" url="https://sk.wikipedia.org/wiki?curid=233352" title="West Ham (stanica metra)">
West Ham (stanica metra)

West Ham je jednou zo staníc londýnskeho metra nachádzajúca sa v londýnskej mestskej časti West Ham v obvode Newham. Stanicu obsluhujú District, Hammermith &amp; City a Jubilee Line a železničná spoločnosť c2c. Nachádza sa v tarifnej zóne 3.
Stanica má podobný názov ako známy futbalový klub West Ham United FC, ale o mnoho bližšie ku klubu sa nachádza stanica Upton Park. Naopak futbalový klub East London Rugby Football Club sa nachádza len pár minút od stanice.
Stanica pozostáva zo štvorice ostrovných nástupišť - prvá dvojica sa nachádza nad úrovňou terénu a kolmo pod nimi na úrovni terénu leží druhá dvojica. Nad úrovňou terénu zastavujú na prvom nástupišti District a Hammersmith &amp; City Line a na druhom zastavujú vlaky spoločnosti c2c. Na úrovni terénu zase zastavujú na prvom nástupišti Jubilee Line a na druhom až do roku 2006 vlaky North London Line. Medzi všetkými nastúpišťami je umožnený bezbariérový prístup - stanica je teda plne bezbariérová.
Dejiny.
Výstavba stanice bola sponzorovaná Arnoldom F. Hillsom, majiteľom železiarní Thames Ironworks a futbalového klubu, ktorý tu hrával od roku 1897. Dohoda hovorila o zoštvorkoľajnení trate spoločnosti London, Tilbury &amp; Southend Railway a vybudovaní stanice, ostrovných nástupišť a mostných konštrukcií ponad Manor Road. Spomínaný klub sa v roku 1900 stal známym West Ham United FC, ale stanica nevyvolávala žiadne prepravné vzťahy a tak sa klub v roku 1904 presťahoval do hustejšie obývanej časti Upton Park, kde sídli dodnes.
Stanicu otvorili pod súčasným názvom v roku 1901, ale v rokoch 1924 až 1969 niesla názov "West Ham (Manor Road)". V roku 1902 ju začala obsluhovať District Line a v roku 1936 sa k nej pridala Hammersmith &amp; City Line (vtedy ešte Metropolitan Line). North London Line tu začala premávať v roku 1979 ako súčasť miestneho rozvojového programu. V roku 1999 bola stanica zväčšená a kompletne modernizovaná ako súčasť programu "Jubilee Line Extention" (JLE). Vtedy stanicu začala obsluhovať Jubilee Line ako aj spoločnosť c2c. 9. decembra 2006 bola premávka North London Line v úseku Stratford - North Woolwich, ktorý obsahoval aj stanicu West Ham, zrušená.
15. marca 1976 sa zranilo deväť ľudí pri bombovom útoku člena Írskej republikánskej armády (IRA). Strojvodca súpravy bol pri pokuse o chytenie unikajúceho útočníka zastrelený.
Budúcnosť.
Plánované predĺženie DLR zo stanice Canning Town do Stratford International cez West Ham sa bude konať v miestach zrušenej tarte North London Line. Stanica sa takisto v blízkej budúcnosti dočká aj rekonštrukčných prác, aby bola schopná zvládnuť zvýšený nápor cestujúcich počas Letných olympijských hier 2012. Stanica má byť predĺžená, aby ponúkla priamy prístup ku neďalekému pešiemu a cyklistickému chodníku Greenway, ktorý priamo prepojí stanicu s olympijským parkom.
Londýnska vývojová agentúra vlastní pozemky na západ od stanice a bola by rada keby sa West Ham United FC na ne premiestnil, čím by začal rozvoj tejto oblasti. Priamy prístup zo stanice by sa ľahko vyriešil predĺžením mostu pre peších ponad Jubilee Line a stanica s 8 nástupíšťami by s prehľadom zvládala nápor fanúšikov. Predseda klubu dúfa, že sa štadión podarí postaviť do roku 2011, teda rok pred Letnými olympijskými hrami 2012.

</doc>
<doc id="233353" url="https://sk.wikipedia.org/wiki?curid=233353" title="Diaľnica A3 (Rakúsko)">
Diaľnica A3 (Rakúsko)

Diaľnica A3 (, doslovne "Juhovýchodná diaľnica") je 42 km dlhá diaľnica v Rakúsku. Začína v križovatke s diaľnicou A2 pri obci Guntramsdorf a v súčasnosti sa končí neďaleko obce Wulkaprodersdorf. V budúcnosti by mala byť predĺžená ešte o 10 kilometrov až na maďarskú štátnu hranicu pri Klingenbachu. Komunikácia prechádza spolkovými krajinami Dolné Rakúsko a Burgenland.
Diaľnica A3 nie je súčasťou žiadnej európskej cesty a na maďarskej strane na ňu v budúcnosti bude nadväzovať tamojšia rýchlostná cesta M9.
História.
Výstavba A3 prebieha už od začiatku 70. rokov. Budovali sa postupne menšie časti v podobe obchvatov obcí až do roku 1999, keď bol otvorený privádzač v polovičnom profile od križovatky s S31 až po obec Wulkaprodersdorf. 
V budúcnosti sa plánuje dobudovanie po štátnu hranicu v dĺžke približne 10 kilometrov. Správca komunikácie, spoločnosť ASFiNAG, plánuje výstavbu tohto úseku na roky 2013 až 2015.

</doc>
<doc id="233354" url="https://sk.wikipedia.org/wiki?curid=233354" title="The Kiss">
The Kiss



</doc>
<doc id="233355" url="https://sk.wikipedia.org/wiki?curid=233355" title="Štefan Mačák">
Štefan Mačák

Štefan Mačák (* 13. január 1985) je slovenský šachový medzinárodný majster. Najvyššie ELO mal (v júli 2008): 2557.
Mačák patril do druhej gardy v slovenskom špičkovom šachu, hral viackrát v juniorských najvyšších súťažiach, hral aj za Slovensko na juniorských majstrovstvách Európy a sveta. Na Opene Slovana v Bratislave 2003 skončil na štvrtom mieste. Jeho Elo nebolo nad hodnotou 2400 až do leta roku 2008. Na júlovej listine v r. 2008 ELO mal už uvedený rating, čo je nárast o 215 bodov od apríla, to znamená z úrovne majstra sa dostal na úroveň veľmajstra. Vyhral veľmi silne obsadený open v Calvi s 8 bodmi z 9 partií a hral dobre aj na ďalších turnajoch Differdange (6 z 9), La Roda (6½ z 9), Plovdiv (6 z 11), Olbia (4½ z 9). Aj silne zohraté majstrovstvá Slovenska družstiev sezóny 2007/08 sa mu práve v júli zarátali. Neskôr mu však rating postupne klesol na dnešných 2468 (v októbri 2009), čo asi realistickejšie zodpovedá jeho aktuálnej sile.

</doc>
<doc id="233364" url="https://sk.wikipedia.org/wiki?curid=233364" title="D2 (diaľnica na Slovensku)">
D2 (diaľnica na Slovensku)



</doc>
<doc id="233365" url="https://sk.wikipedia.org/wiki?curid=233365" title="D3 (diaľnica na Slovensku)">
D3 (diaľnica na Slovensku)



</doc>
<doc id="233366" url="https://sk.wikipedia.org/wiki?curid=233366" title="D4 (diaľnica na Slovensku)">
D4 (diaľnica na Slovensku)



</doc>
<doc id="233371" url="https://sk.wikipedia.org/wiki?curid=233371" title="Diaľnica A4 (Rakúsko)">
Diaľnica A4 (Rakúsko)

Diaľnica A4 (, doslovne "Východná diaľnica") je 65,773 km dlhá diaľnica v Rakúsku. Začína sa vo Viedni a končí na maďarskej štátnej hranici pri obci Nickelsdorf. Na celej svojej dĺžke je súčasťou európskej cesty E60 a na úseku Viedeň- Bruckneudorf aj E58.
Priebeh trasy.
Diaľnica sa začína v križovatke s A23 pri viedenskej štvrti Prater. Ďalej pokračuje okolo Simmeringu, Schwechatu, pričom míňa viedenské letisko, ktoré je na diaľnicu napojené samostatným výjazdom. 
Diaľnica ďalej pokračuje západným smerom okolo obcí Fischamend a Bruck an der Leitha až ku Bruckneudorfu, kde sa nachádza križovatka s diaľnicou A6 vedúcou na Slovensko. A6 následne vchádza do spolkovej krajiny Burgenland a míňa obce Neusiedl am See, Gols, Weiden am See a Mönchhof. Po 66 kilometroch sa dostáva až k hraničnému prechodu Nickelsdorf, kde na ňu nadväzuje maďarská diaľnica M1 smerujúca do Budapešti.
História.
Výstavba diaľnice sa začala v polovici 70. rokov západne od Viedne. Do roku 1986 bolo vystavaných 18,840 km diaľnice po obec Fischamend. Ďalšia výstavba nasledovala až v 90. rokoch po páde železnej opony. Diaľnicu A4 dokončili 28. októbra 1994 po takmer dvadsiatich rokoch výstavby.
V roku 2006 bola otvorená odbočka na S1, čím sa priamo napojila diaľnica A4 na diaľnicu A2 v južnom smere a diaľnicu A21 v smere na západ. Aby sa predišlo kolónam a dopravným zápcham, je diaľnica v úseku Viedeň - križovatka Schwechat trojpruhová. Otvorenie tohto rozšírenia bolo 29. mája 2007. 
20. novembra 2007 bola otvorená križovatka "Bruckneudorf", ktorá sa napája na diaľnicu A6, ktorá smeruje cez Kittsee do Bratislavy, kde sa napája na diaľnicu D4.
Plánovaná je aj nová križovatka "Albern" s diaľnicou A22, ktorá bude vybudovaná iba ako polovičná križovatka. Potom bude možné zo Schwechatu prichádzať na A22, resp. v smere Schwechat sa bude dať prejisť z diaľnice A22 na diaľnicu A4.
Úsek od Viedne po Letisko Viedeň-Schwechat bol v minulosti prezývaný "Flughafen Autobahn" ().

</doc>
<doc id="233374" url="https://sk.wikipedia.org/wiki?curid=233374" title="Európska cesta 60">
Európska cesta 60

Európska cesta 60 je európska cesta, ktorá spája 12 európskych a ázijských krajín. Začína v Breste vo Francúzsku a končí v Irkeštame, v Kirgizsku na štátnej hranici s Čínou.
Medzi Rumunskom a Gruzínskom, a Azerbajdžanom a Turkménskom cesta vedie cez vodné trasy.
Priebeh.
Európska cesta 60 spája na svojej dĺžke mestá:

</doc>
<doc id="233379" url="https://sk.wikipedia.org/wiki?curid=233379" title="Vysoké Tatry">
Vysoké Tatry

Vysoké Tatry môžu byť:

</doc>
<doc id="233381" url="https://sk.wikipedia.org/wiki?curid=233381" title="Tom Clancy’s Ghost Recon Advanced Warfighter 2">
Tom Clancy’s Ghost Recon Advanced Warfighter 2

Tom Clancy je Ghost Recon Advanced Warfighter 2 (Graw 2) je taktická akčná počítačová hra žánru FPS, vydaná ako pokračovanie "Tom Clancy's Ghost Recon Advanced Warfighter". Nadväzuje na "Ghost Recon Advanced Warfighter" a je to štvrté pokračovanie populárnej série počítačových hier "Ghost Recon", vydanej firmou Ubisoft.
Gameplay.
Hra sa odohráva v roku 2014, iba jeden deň po udalostiach z "Ghost Recon Advanced Warfighter" ("GRAW"), len na juh od hraníc Spojených štátov, a zaoberá sa konfliktom medzi mexickými povstaleckými skupinami, mexickými lojalistami a armádou USA v časovom rozpätí 72 hodín. Je zahrnutá široká škála typov lokácií, zobrazuje hory, malé mestá, mestské prostredie a veľkú vodnú elektráreň severne od americko-mexických hraníc.

</doc>
<doc id="233383" url="https://sk.wikipedia.org/wiki?curid=233383" title="Veľký jarok">
Veľký jarok

Veľký jarok môže byť:

</doc>
<doc id="233384" url="https://sk.wikipedia.org/wiki?curid=233384" title="Javorovec">
Javorovec

Javorovec môže byť:

</doc>
<doc id="233386" url="https://sk.wikipedia.org/wiki?curid=233386" title="Tatry (rozlišovacia stránka)">
Tatry (rozlišovacia stránka)

Tatry môžu byť:

</doc>
<doc id="233388" url="https://sk.wikipedia.org/wiki?curid=233388" title="Končistá">
Končistá

Končistá môže byť:

</doc>
<doc id="233392" url="https://sk.wikipedia.org/wiki?curid=233392" title="E 60">
E 60



</doc>
<doc id="233393" url="https://sk.wikipedia.org/wiki?curid=233393" title="Zámčisko">
Zámčisko

Zámčisko môže byť:

</doc>
<doc id="233395" url="https://sk.wikipedia.org/wiki?curid=233395" title="Zlaté Piesky (Bulharsko)">
Zlaté Piesky (Bulharsko)

Zlaté Piesky (bulh. Златни пясъци) sú významné prímorské letovisko a mesto na severnom bulharskom čiernomorskom pobreží neďaleko rovnomenného národného parku v obci Varna.
Nachádzajú sa 17 km severne od centra mesta Varna, virtuálne sú prepojené s mestom reťazou letovísk a vilových štvrtí. Je to populárna turistická destinácia, ktorá je atraktívna hlavne pre návštevníkov z Nemecka, Spojeného kráľovstva, Ruska, Škandinávie, Francúzska, strednej a východnej Európy, Perzského zálivu, Izraela a iných krajín.

</doc>
<doc id="233399" url="https://sk.wikipedia.org/wiki?curid=233399" title="Európska cesta 1">
Európska cesta 1

Európska cesta 1 je európska cesta, ktorá sa tiahne západnou Európou v smere zo severu na juh. Začína mestom Larne v Severnom Írsku a končí v meste Sevilla v Španielsku.
Priebeh.
V Severnom Írsku prechádza po diaľnici A8(M) z Larne do Belfastu, kde sa napája na diaľnicu M1 a v Lisburne pokračuje po ceste A1. 
V Írsku pokračuje po diaľnici M1 z Dundalku do Dublinu, cez diaľnicu M50 prejde Dublin a následne po diaľnici M11 sa dostane do prístavu Rosslare Harbour. Odtiaľto smeruje lodná trasa do Španielska.
V Španielsku pokračuje po ceste N550 z mesta Ferrol do Valença v Portugalsku.
Z portugalskej Valençy pokračuje diaľnicou A3 do mesta Porto, tu sa napája na diaľnicu A1 a smeruje do Lisabonu. Z Lisabonu pokračuje po diaľnici A12 do Setúbalu, odtiaľ diaľnicou A2 do Albufeira, kde sa napája na diaľnicu A22 a cez mesto Castro Marim smeruje späť do španielskeho mesta Sevilla cez Vila Real de Santo António, po diaľnici A-49.

</doc>
<doc id="233400" url="https://sk.wikipedia.org/wiki?curid=233400" title="Splašený kôň">
Splašený kôň

Splašený kôň, (, v jazyku Lakota: Tȟašúŋke Witkó, IPA:tχaʃʊ̃kɛ witkɔ v klasickom pravopise kmeňa Lakota), doslovne "Jeho-kôň-je-šialený" alebo "Jeho-kôň-je-oduševnelý", (* asi 1845, Bear Butte, Južná Dakota, USA – † 5. september 1877, Fort Robinson, Nebraska) bol vojnový náčelník indiánskeho kmeňa Lakotov (Siouxov), skupiny Oglala. Je považovaný za jedného z najvýznamnejších náčelníkov, ktorí sa v druhej polovici 19. storočia preslávil predovšetkým víťazstvom nad armádou USA v bitkách pri Rosebude a Little Bighorne.
Po tom, ako sa vzdal americkému oddielu velenému generálom Crookom (1877), bol Splašený kôň smrteľne zranený vojenskou strážou, keď sa bránil uväzneniu v tábore Camp Robinson, v dnešnej Nebraske. Radí sa medzi popredné legendárne indiánske postavy. Americká poštová služba mu venovala spomienku na 13-centovej známke v Sérií známok veľkých Američanov.
Detstvo a mladosť.
Pri určení presného roku narodenia Splašeného koňa sa zdroje rôznia, ale ukazujú na rozpätie rokov 1840 až 1845. Podľa jedného jeho blízkeho priateľa bol on a Splašený kôň "narodený v tom istom roku a ročnom období", ktorý podľa záznamov o obyvateľstve pripadá na rok 1845. Povzbudzujúci medveď, liečiteľ a duchovný radca oglalského vodcu, informoval, že Splašený kôň sa narodil „v roku, kedy skupina pod ktorú patril, Oglala, ukradla 100 koní, v jeseni toho roku“, čo odkazuje na lakotský kalendár – výpočet zím. Podľa tohto indiánskeho zaznamenávania rokov, udalosť krádeže 100 koní, podľa Mračného štítu a zrejme aj Amerického a Červeného koňa, predstavuje rok 1840 – 1841. Ústne zachované záznamy pochádzajúce od jeho príbuzných v rezervácií Cheyenne River určujú jeho narodenie na jar roku 1840. Šialený kôň starší v ten večer, čo jeho syn zomrel, povedal poručíkovi H.R. Lemlymu, že jeho syn „by čoskoro mal 37 rokov; narodil sa na Južnej Cheyennskej rieke na jeseň roku 1840."
Splašeného koňa pri narodení nazvali Cha-O-Ha ("V divočine" alebo "Medzi stromami", čo predstavovalo jeho spriaznenosť s prírodou). Jeho matka mala prezývku "Brčkavá" alebo "Ľahký vlas", kvôli jej jemným kučeravým vlasom, podobným jej matke.
Rodina.
Rodičia Splašeného koňa pochádzali z dvoch skupín v podkmeni Lakota z kmeňa Sioux. Jeho otec bol zo skupiny Oglala a matka z Miniconjou. Otec, narodený v roku 1810 sa tiež volal Splašený kôň. Jeden záznam hovorí, že po tom, ako jeho syn dosiahol dospelosť a preukázal svoju silu, dal mu svoje meno a prijal nové – Waglula (Červ). Ďalšia verzia tvrdí, že meno Splašený kôň dostal po tom, ako mal víziu. Jeho matkou bola Žena s hrkajúcou prikrývkou (Rattling Blanket Woman), narodená v roku 1814. Splašený kôň mal bratranca (syna Osamelého roha) Dotkni sa oblakov (Touch the Clouds). Minimálne raz zachránil Splašenému koňovi život a bol s ním pri jeho smrti.
Rodičmi Ženy s hrkajúcou prikrývkou boli Čierny bizón (Black Buffalo) a Biela krava (White Cow), tiež známa ako Železná trstina (Iron Cane). Jej starší súrodenci boli Osamelý roh (Lone Horn, narodený 1790 – 95, zomrel 1875) a Dobre vyzerajúca žena (narodená v roku 1810). Jej mladšia sestra sa volala Pozerá sa (Looks At It, nar. 1815), neskôr zvaná Boja sa jej. Historik George Hyde píše, že Žena s hrkajúcou prikrývkou bola Miniconjou, a sestrou Škvrnitého chvosta, ktorý sa stal náčelníkom kmeňa Brulé.
V lete v roku 1844 išiel Waglula (Červ) na lov bizónov a prechádzal popri dedine indiánov Minniconjou Lakota, ktorá bola napadnutá bojovníkmi kmeňa Crow. So svojou malou družinou dedinu zachránil. Corn, hlava osady, pri útoku stratil svoju ženu. Z vďačnosti dal Waglulovi svoje dve najstaršie dcéry za manželky: Železo medzi rohmi (Iron Between Horns, 18-ročná) a Zabíja nepriateľov (Kills Enemy, 17-ročná). Cornova najmladšia dcéra Červené nohavice (Red Leggins), ktorá mala vtedy 15 rokov a požiadala, aby mohla odísť so sestrami a tak sa všetky stali ženami Waglulu.
Rodokmeň.
Podľa Encyklopédie severoamerických Indiánov (Encyclopedia of North American Indians, 1996) od Fredericka Hoxie, Bol Splašený kôň tretím mužským nositeľom tohto mena – v oglalskom jazyku Tasunke Witko. Tasunke Witko III. (1840-77) bol synom Ženy s hrkajúcou prikrývkou a Tasunke Witko II. Ženou jeho života bola Žena čierneho bizóna (Black Buffalo Woman), o ktorú sa uchádzal, ona sa však vydala za muža menom Žiadna voda (No Water). Splašený kôň sa ju raz pokúšal presvedčiť, aby s ním utiekla. Žiadna voda si požičal pištoľ a vydal sa za ňou. Keď ju našiel so Šialeným koňom, vystrelil naňho, pričom ho ťažko poranil na tvári, čo na nej zanechalo viditeľnú jazvu. Šialený kôň bol ženatý dvakrát: najprv to bola Čierna štóla, potom Nellie Larrabee (Laravie). Nellie Larrabee bola nasadená ako vojenský špeh, preto sa toto "manželstvo" javí ako pochybné. Dieťa mu prinieslo iba manželstvo s Čiernou štólou: dcéru menom Obávajú sa jej, ktorá v troch rokoch zomrela.
Vízie.
Splašený kôň žil v tábore Lakoty so svojim mladším bratom, Vysokým koňom (High Horse, syn Železo medzi rohmi a Waglulu), a bratrancom Malým jastrabom. (Malý jastrab bol synovcom jeho nevlastného starého otca z matkinej strany – Corna). Do tábora vtedy vstúpil poručík Grattan s 28-členným americkým oddielom, s úmyslom zatknúť príslušníka Minniconjou za krádež kravy, čo vyústilo do konfliktu, pri ktorom bol zranený náčelník Dobývajúci medveď (Conquering Bear). Nasledoval boj, známy ako Grattanov masaker, v ktorom Siouxovia americké vojsko porazili.
Po tom, ako bol Splašený kôň svedkom smrti Dobývajúceho medveďa, začali uňho stavy tranzu s víziami. Jeho otec Waglula s ním išiel k dnešnému Jazeru Sylvan v Južnej Dakote, kde spolu praktizovali "hemblecha" alebo vyvolávanie zjavení. Počas cesty ich na svoje miesta viedol červenochvostý jastrab; cez vysoké stromy v Čiernych horách nemohli vidieť, kam kráčajú. Splašený kôň mal miesto medzi dvoma výbežkami na vrchu hory na severe - východne od jazera. Waglula sa usadil na juh od Štítu Harney, na sever od syna.
Výjav Šialeného koňa najprv priviedol na juh, kam podľa lakotskej viery odchádzali mŕtvi. Po návrate navštívil západ, vedený "wakiyans" (bytosťami hromov). Obdržal magické vrecúško (šamanistický liečivý predmet), ktoré mu malo ochraňovať život. Jedným z jeho zvieracích ochrancov sa stala biela sova, ktorá podľa lakotskej spirituality predlžovala život. Uvidel tiež svoju bojovnú maľbu tváre – skladala sa zo žltého blesku (na ľavej strane tváre) a bieleho prášku. Ten sa mal namočiť a označiť ním zraniteľné miesta; po vyschnutí vyzerali ako krúpy. Podobnú maľbu používal jeho otec – červený úder blesku na pravej tvári, a 3 červené "krúpy" na čele. Splašený kôň nepoužíval žiadnu maľbu na čele a nenosil bojovú perovú čelenku. Nakoniec mu bola zjavená posvätná pieseň, ktorá predstavovala ochranu jeho ľudu, a je dodnes spievaná indiánmi Oglala.
Čierny jeleň, súčasník a bratranec Splašeného koňa, víziu opisuje v rozhovore uvedenom v knihe Black Elk Speaks: Being the Life Story of a Holy Man of the Oglala Sioux od Johna G. Neihardta.
"Keď som sa stal mužom, otec mi o tom zjavení niečo rozprával. Nepoznal ho celé, ale vravel, že Splašený kôň vtedy uvidel svet, kde nie je nič iba duchovia všetkých vecí. To je skutočný svet, ktorý je za týmto svetom, a všetko, čo vidíme, je akoby jeho tieňom. Bol tam na svojom koni; a ten kôň, aj on sám na ňom, aj stromy, tráva a kamene, všetko bolo vytvorené z ducha, nič nebolo pevné, a všetko sa akoby vznášalo. Jeho kôň tam stál, ale jednako naokolo tancoval, ako kôň stvorený len z tieňa – a takto prišiel k svojmu menu, ktoré neznamená, že jeho kôň je bláznivý alebo divý, ale že v jeho vidine sa pohyboval tým nezvyčajným spôsobom."
"Toto zjavenie mu dalo veľkú silu, pretože keď bojoval, myslel len na to, ako bude opäť v tom svete, a bude môcť skrz čokoľvek prejsť a neporaniť sa. Až pokým ho nezabili v Soldiers' Town na Bielej rieke, bol zranený iba dvakrát – z toho raz to bola nehoda – a v obidvoch prípadoch vlastným človekom, keď neočakával ťažkosti a nepremýšľal, nikdy to nespravil nepriateľ."
Splašenému koňovi daroval liečiteľ menom Úlomky rohu (Horn Chips) čierny kameň na ochranu jeho koňa – bol to čiernobiely pinto zvaný Inyan (skala alebo kameň). Šialený kôň mu kameň pripevnil za ucho, aby sa skombinovala magická sila jeho zjavenia a šamana Úlomky rohu – on a jeho kôň tak boli v boji jedným.
Titul "Nositeľ košele".
V neskorých 50. a začiatkom 60. rokov 19. storočia, vojnová reputácia a sláva Splašeného koňa medzi ľudom Oglala rástla. Spomína sa v ústne zachovanej lakotskej histórií. Prvýkrát zabil, keď indiánsky útočník zo Shoshone zavraždil ženu z Lakoty, ktorá čistila bizónie mäso pri rieke Powder River. Bojoval v mnohých bojoch medzi kmeňom Lakota a ich tradičnými nepriateľmi – Crow, Shoshone, Pawnee, Blackfeet a Arikara.
V roku 1864, po tom, ako Tretia coloradská kavaléria zdecimovala kmeň Severných Cheyenne v Masakri Sand Creek, sa s ním skupiny Lakota Oglala a Minniconjou spojili proti americkej armáde. Splašený kôň sa zúčastnil Boja Red Buttes a následného Boja na Mostovej Stanici Platte River v júli 1865. Pre svoje bojové schopnosti bol v roku 1865 kmeňom pomenovaný Ogle Tanka Un - Nositeľ košele, alebo vojnový vodca (ozdobná košeľa symbolizovala výnimočnosť).
Boj 100 Mŕtvych (Fettermanská Bitka).
21. decembra 1866 Splašený kôň, spolu s ďalšími 6 bojovníkmi z Lakota a Cheyenne, pripravil pascu pre kapitána Williama Fettermana s 53 člennou pechotou a 27 člennou kavalériou pod vedením poručíka Grummonda. Toto vojsko, vyslané z pevnosti Fort Phil Kearny, sledovalo Indiánov kvôli predchádzajúcemu útoku na vlak. Splašený kôň vlákal Fettermanovu pechotu na horu, Grummondovu kavalériu naviedlo ostatných šesť “návnad” po hrebeni Peno Head Ridge k potoku Peno Creek, kde niekoľko cheyennských žien vojakov ďalej huckali. Medzitým vodca Cheyenne Malý vlk so svojimi bojovníkmi, ktorí sa predtým ukrývali na druhej strane Peno Head Ridge, zablokovali cestu vedúcu späť do pevnosti. Z hory sa prihnali bojovníci Lakota, a zaútočili na pechotu, zatiaľ čo pri Peno Creek vyrazili zo skrýše v húštine cheyennskí a lakotskí bojovníci. Keď Grummond so svojimi vojakmi zistil, že sú úplne obkľúčení, vydali sa späť k Fettermanovi. Takmer 1 000 členné kombinované indiánske vojsko zabilo všetkých príslušníkov americkej armády, na čo bieli spomínali ako na Fettermanský Masaker. Bola to dovtedy najväčšia americká porážka na Veľkých Planinách. Kmene Lakota a Cheyenne túto udalosť nazvalo Boj stovky v ruke.
Boj pri povozoch.
2. augusta 1867 sa Splašený kôň zúčastnil boja pri povozoch, tiež neďaleko Fort Phil Kearny. Indiáni v počte 1 000 až 2 000 bojovníkov zaútočili na skupinu mužov, ktorí rúbali drevo blízko pevnosti. Väčšina z týchto amerických vojakov sa skryla do kruhu tvoreného vozmi bez kolies v ktorom sa kryli počas streľby na útočníkov. Tí utrpeli značné straty kvôli tomu, že vojaci používali nové, zozadu nabíjané pušky. V porovnaní so starými puškami, nabíjanými spredu, ktoré mohli páliť trikrát za minútu, tieto nové zbrane dokázali vystreliť za minútu 10-krát. Lakotskí bojovníci si po prvej americkej streľbe nabíjali zbrane, keďže rátali s časom, ktorý by mali pred ďalšou paľbou starých muškiet. Z vojakov bolo iba päť mŕtvych a dvaja zranení, kým kmeň Lakota utrpel ľudské straty v rozmedzí 50 – 120. Mnoho z nich bolo pochovaných v horách obklopujúcich pevnosť Fort Phil Kearny vo Wyomingu.
Spor o Ženu čierneho bizóna.
Na jeseň roku 1867 pozval Splašený kôň Ženu čierneho bizóna (Black Buffalo Woman), aby ho sprevádzala na lov bizónov v oblasti Slim Buttes, v dnešnej severozápadnej Dakote. Jej mužom bol Žiadna voda, ktorý mal povesť pijana. Podľa lakotského zvyku mala žena právo sa kedykoľvek odlúčiť od svojho muža odsťahovaním sa k príbuzným alebo k inému mužovi, alebo vyložením mužovho vlastníctva von z ich obydlia. Aj keď bolo možné, že sa vyžadovalo nejaké vynahradenie na urovnanie zranených citov, od odmietnutého manžela sa očakávalo, že rozhodnutie ženy príjme.
Keď Splašený kôň a Žena čierneho bizóna odišli na lov, Žiadna voda bol mimo tábora. Vystopoval ich v oblasti Slim Buttes, kde ich našiel v týpí, a volal zvonku na Splašeného koňa. Keď sa Splašený kôň ozval, Žiadna voda vsunul dovnútra pištoľ a namieril ju naňho. Dotýka sa oblakov, bratranec Splašeného koňa a syn Osamelého roha, sedel v stane najbližšie pri vchode. V momente, keď Žiadna voda vystrelil, Dotýka sa oblakov odrazil pištoľ nahor a vychýlil guľku na hornú čeľusť Splašeného koňa. Žiadna voda utiekol, prenasledovaný rodinou Splašeného koňa. Štval svojho koňa až do smrti, a potom pešo pokračoval, až kým sa nedostal do bezpečia svojej osady.
Splašený kôň a Žiadna voda sa na presviedčanie starších dohodli, že už neprelejú žiadnu krv. Ako náhradu za svoj výstrel dal Žiadna voda Splašenému koňovi troch koňov. Pretože bol Splašený kôň s vydatou ženou, bol zbavený titulu Nositeľ košele (vodca).
Čierna štóla a Nellie Larrabee.
Splašený kôň si vzal Čiernu štólu, príslušníčku Oglala Lakota a príbuznú Škvrnitého chvosta. Starší ju poslali starať sa o jeho zranenie ktoré spôsobil Žiadna voda. Boli zosobášení v roku 1871 a narodilo sa im jediné dieťa, dcéra Obávajú sa jej, ktorá zomrela v roku 1873. Čierna štóla Šialeného koňa prežila, zomrela v roku 1927 počas prepuknutia chrípkovej nákazy v 20. rokoch 20. storočia.
Do obydlia Splašeného koňa poslal ženu aj Červený oblak. Tlmočník William Garnett ju (Nellie Larrabee) opísal, že je „miešankyňa, nie dobrej pohraničnej odrody, závistlivá a podlá žena“. Nellie, tiež zvaná Chi-Chi a Žena s hnedými očami, bola dcérou francúzskeho obchodníka a cheyennskej ženy. Garnettov záznam z prvej ruky o podvolení sa Splašeného koňa sa o Nellie zmieňuje ako o „polokrvnej žene“, ktorej vinou padol Splašený kôň do zradnej pasce, ktorá ho postupne priviedla k záhube.
Veľká siouxská vojna 1876 – 77.
17. júna 1876 viedol Splašený kôň 1 500 člennú skupinu z Lakoty a Cheyenne v prekvapujúcom útoku na 1 000 člennú kavalériu generála Georga Crooka a jej spojencov – kmene Crow a Shoshone. Tento boj, známy ako Bitka pri Rosebud, nebol významný v stratách na životoch, avšak zdržal Crooka pri pridaní sa k Siedmej kavalérií Georga A. Custera, čo zohralo úlohu v následnej Custerovej porážke v Bitke pri Little Bighorne.
Tá sa udiala o týždeň, 25. júna 1876, neskôr o tretej hodine poobede, keď Custerova Siedma kavaléria napadla veľký tábor kmeňov Lakota a Cheyenne pri brehoch rieky Little Bighorn.
V centre boja boli bojovníci skupiny Hunkpapa, ktorých viedol náčelník Gall. Taktická a veliteľská pozícia, ako aj akcie Splašeného koňa v tomto boji sú neznáme. Kým niektorí historici tvrdia, že bol na čele bočného útoku s cieľom zabiť Custera a jeho mužov, jediným dokázaným faktom je, že bol významným účastníkom bitky; očité svedectvá niekoľkých indiánov dokladajú jeho osobnú odvahu. Vodný muž, jeden z piatich bojujúcich príslušníkov kmeňa Arapaho, povedal: „Splašený kôň bol jeden z najodvážnejších mužov, akých som kedy videl. Jazdil najbližšie okolo vojakov, kričiac na svojich bojovníkov. Všetci vojaci po ňom strieľali, ale nikdy ho nezasiahli.“ Siouxský bojovník, Malý vojak, povedal: „Najväčší bojovník v celej bitke bol Splašený kôň.“
10. septembra 1876, po Bitke Slim Buttes v Južnej Dakote, zajal kapitán Anson Mills s dvoma plukmi Tretej kavalérie osadu kmeňa Miniconjou o počte 36 stanov. Splašený kôň sa so svojimi mužmi pokúsil zachrániť vedúceho tábora, Amerického koňa, čo sa mu však nepodarilo. Vojaci Amerického koňa, aj väčšinu jeho príbuzných, zabili po tom, ako sa niekoľko hodín ukrývali v jaskyni.
8. januára 1877, pri Wolf Mountain na území Montany, bojoval Splašený kôň svoju poslednú veľkú bitku – proti americkej kavalérii. Jeho ľud zápasil s ťažkou zimou, bol oslabený hladom a trvajúcim mrazom. Aby ho ochránil, Splašený kôň sa rozhodol so svojou družinou vzdať, a odísť do pevnosti Fort Robinson v Nebraske.
Vzdanie sa a smrť.
Do agentúry Red Cloud Agency (neďaleko Fort Robinson) prišiel Splašený kôň a ďalší severooglalskí vodcovia 5.mája 1877. Spolu s inými (He Dog, Little Big Man, Iron Crow...)sa na slávnostnej ceremónií stretol s poručíkom Williamom P. Clarkom, čo predstavovalo prvý krok ich oficiálnej kapitulácie.
Nasledujúce štyri mesiace strávil Splašený kôň vo svojej osade blízko Red Cloud Agency. Pozornosť, ktorú mu armáda venovala, vyvolávala ostražitosť Červeného oblaka a Škvrnitého chvosta – dvoch lakotských náčelníkov, ktorí boli v agentúrach už dlhší čas a osvojili si nový štýl života s bielymi. V agentúrach nesúcich ich mená (Red Cloud a Spotted Tail) sa začali šíriť reči o tom, ako Splašený kôň túži po úteku a návrate k pôvodnému spôsobu života. V auguste 1877 dostali pracovníci v Camp Robinson správu, že kmeň Nez Perce, s náčelníkom Josephom, prekročil hranice svojej rezervácie v Idaho a mieri cez Montanu na sever do Kanady. Keď Splašeného koňa, spolu s minniconjouským vodcom Dotýka sa oblakov, poručík Clark požiadal o pridanie sa k armáde proti Nez Perce, odmietli s tým, že pri svojom vzdaní sa zaviazali zotrvať v mieri. Podľa jednej verzie udalostí Splašený kôň nakoniec súhlasil s návrhom so slovami, že bude bojovať „pokiaľ nebudú všetci z Nez Perce mŕtvi“. Tieto slová však boli zrejme zle preložené polotahitským zvedom, Frankom Grouardom, podľa ktorého Splašený kôň povedal, že „pôjde na sever a bude bojovať, až kým tam nezostane jediný biely muž“. Keď začali jeho preklad spochybňovať, Grouard výbor opustil. Bol nahradený novým tlmočníkom Williamom Garnettom, ktorý si čoskoro všimol narastajúce napätie.
S pribúdajúcimi problémami v Red Cloud Agency bolo generálovi Georgeovi Crookovi nariadené, aby sa zastavil pri Fort Robinson. Zvolala sa rada oglalských vodcov. Následne bola ale zrušená po tom, ako bol Crook nesprávne informovaný, že Splašený kôň predošlý večer vyhlásil, že zamýšľa generála počas rokovania zabiť. Crook prikázal Splašeného koňa zatknúť a odišiel, prenechajúc velenie plukovníkovi Lutherovi P. Bradleymu. Do Fort Laramie dorazili ďalšie vojenské oddiely. Ráno 4. septembra 1877 zamierili dve kolóny na osadu Splašeného koňa, zistili však, že bola predchádzajúcej noci opustená. Splašený kôň utiekol do neďalekej Agentúry Škvrnitého Chvosta spolu so svojou ženou, ktorá ochorela na tuberkulózu. Po stretnutí s armádnymi úradníkmi na priľahlej vojenskej základni Camp Sheridan Splašený kôň súhlasil, že sa s indiánskym zástupcom, poručíkom Jesse M. Leeom vráti do Fort Robinson.
Ráno 5. septembra 1877 Šialený kôň a poručík Lee odišli do pevnosti, sprevádzaní náčelníkom Dotýka sa oblakov a ďalšími indiánskymi prieskumníkmi. Keď večer toho dňa prišli k tamojšej pobočníckej kancelári, bol poručík Lee informovaný, že má Splašeného koňa predať riadiacemu dôstojníkovi toho dňa (veliaca funkcia posúvajúca sa každý deň). Lee proti tomuto protestoval a ponáhľal sa za plukovníkom Bradleym, aby s ním záležitosť prebral, ale bez úspechu. Bradley totiž dostal rozkaz, že Splašený kôň má byť pod rúškom noci zatknutý a odvedený na ústredie divízie. Lee ogalského náčelníka prenechal kapitánovi Jamesovi Kenningtonovi pod dozorom stráže, ktorá ho odviedla do strážnej budovy. Keď došli dovnútra, Splašený kôň sa začal brániť a bojovať so strážnikmi a indiánom Malým veľkým mužom (Little Big Man), a pokúsil sa ujsť. Len čo ale vyšiel pred dvere, bodol ho bajonetom jeden z členov stráže. Preniesli ho do pobočníckej kancelárie, kde bol ošetrený miestnym lekárom Dr. Valentinom McGillycuddym, a neskoro tej noci zomrel.
Nasledujúce ráno bolo telo Splašeného koňa odovzdané jeho rodičom, ktorí ho odniesli do Camp Sheridan a umiestnili na drevenú pohrebnú tribúnu. Keď bola nasledujúci mesiac Agentúra Škvrnitého Chvosta presunutá k rieke Missouri, previezli jeho pozostatky na nezistené miesto. Na diaľničnom pamätníku blízko Wounded Knee v Južnej Dakote sú uvedené minimálne štyri možné lokality, avšak končené miesto jeho odpočinku ostalo neznáme.
Spor o smrti.
Dr. McGillycuddy, ktorý sa o Splašeného koňa staral po tom ako bol bodnutý, uviedol, že „zomrel okolo polnoci“. Podľa vojenských záznamov zomrel pred polnocou, teda dňa 5. septembra 1877.
Záznam Johna Gregoryho Bourka o svojej službe v indiánskych vojnách – On the Border with Crook (Na hranici s Crookom) – opisuje iný priebeh úmrtia Splašeného koňa. Zakladá sa na rozhovore s príbuzným a rivalom Splašeného koňa, Malým veľkým mužom (Little Big Man), ktorý bol prítomný pri jeho zadržaní a zranení. Rozhovor sa uskutočnil viac ako rok po udalosti. Malý veľký muž v ňom povedal, že pri tom, ako ho odvádzali k strážnici, Splašený kôň zrazu vytiahol spod odevu dva nože, v každej ruke jeden. Jedna z týchto zbraní bola údajne podobná armádnemu bajonetu. Malý veľký muž, ktorý stál za ním, ho chytil za lakte a ťahal ramená za chrbát. Pri zápasení povolil zovretie jedného lakťa a Splašený kôň si tak vlastným nožom bodol do chrbta. Následne náčelník spadol a podvolil sa strážam.
Keď sa Malého veľkého muža Bourke opýtal na známu verziu hovoriacu, že Splašeného koňa najprv zranil bajonet stráže, odpovedal, že strážnik naozaj vyrazil bajonetom, avšak bojujúceho Splašeného koňa minul, a zasiahol rám dverí strážnice. Malý veľký muž ďalej tvrdil, že veliaci tábora navrhol, aby predložili príbeh, v ktorom bude za smrť Splašeného koňa zodpovedná stráž. Bolo to kvôli tomu, aby zatajili účinkovanie Malého veľkého muža v incidente, a predišli tak medzikmeňovým konfliktom.
Svedectvo Malého veľkého muža je otázne; ako jediné zo 17 výpovedí svedkov z Lakoty, americkej armády aj miešaných osôb neprikladá smrť Splašeného koňa strážnemu vojakovi. Spisovateľ Thomas Powers cituje rôznych svedkov rozprávajúcich, ako bol Splašený kôň smrteľne zranený, keď mu chrbát prepichol strážnikov bajonet.
Identita vojaka zodpovedného za zranenie Splašeného koňa je taktiež sporná. Iba jeden očitý svedok vo výpovedi identifikuje vojaka ako Williama Gentlesa. Historik Walter M. Camp predložil kópie tohto svedectva ďalším osobám prítomným pri udalosti, ktorí po diskusii o identite prišli s ďalšími dvoma možnými menami. Identifikácia totožnosti strážnika je dodnes otázna.
Spor o fotografiu.
Väčšina zdrojov nepripúšťa fakt, že by bol Splašený kôň niekedy odfotografovaný. Dr.McGillycuddy tiež pochyboval, že existovala fotografia vojenského vodcu. V roku 1908 napísal športový spisovateľ Walter Camp zástupcovi Rezervácie Pine Ridge žiadosť o portrét. Zástupca Brennan odpovedal: „Nikdy som nevidel fotografiu Splašeného koňa, ani medzi Siouxami, ktorí sú tu, som nenašiel niekoho, kto by niekedy videl jeho obrázok. Splašený kôň opustil nepriateľov len krátky čas predtým, ako bol zabitý a je viac ako pravdepodobné, že sa nikdy neodfotil.“
V roku 1956 bol v knihe J. W. Vaughna S Crookom pri Rosebud (With Crook at the Rosebud) publikovaný údajný ferrotypný portrét Splašeného koňa. Fotografia patrila rodine zveda menom Baptiste "Malý netopier" Garnier. O dve desaťročia neskôr bol portrét zverejnený s ďalšími detailmi o jeho zhotovení v Fort Robinson, aj keď vydavateľ knihy "ostáva nepresvedčený o autenticite fotografie".
Nedávno bol originálny ferrotypný obrázok vystavený v Custer Battlefield Museum v Garryowen v Montane. Podľa múzea je to jediný autentický portrét Splašeného koňa. Historici o jeho identifikácií stále vedú debaty.
Odborníci argumentujú, že ferrotyp vznikol 10 – 20 rokov po roku 1877, čoho dôkazom je odev na fotografii (dĺžka ozdoby na hrudi a tzv. ascotská kravata, ktoré sa nosili neskôr). Taktiež nie sú známe žiadne fotografie s rovnakým maľovaným pozadím. V roku 1877 prešlo Agentúrou Red Cloud a Fort Robinsonom niekoľko fotografov – vrátane Jamesa H. Hamiltona, Charlesa Howarda, Davida Rodockera a zrejme aj Daniela S. Mitchella – ale žiaden z nich nepoužíval pozadie zobrazené na fotografii. Po smrti Splašeného koňa zhotovil vojak Charles Howard najmenej dve snímky známej pohrebnej tribúny, údajne patriacej pozostatkom náčelníka, z oblasti blízko Camp Sheridan, Nebraska. Kresbu Splašeného koňa zhotovil v roku 1934 súdny kreslič podľa opisu jeho sestry. Kresba patrí rodine Splašeného koňa a verejne bola vystavená len raz, v programe PBS History Detectives.
Pamiatka Splašeného koňa.
Splašeného koňa pripomína zatiaľ nedokončený Pamätník Splašeného koňa v Čiernych horách v Južnej Dakote blízko mesta Berne – je to monument vyrytý do hory, podľa vzoru Národného pamätníka Mount Rushmore (na ktorom Korczak Ziółkowski pracoval s Gutzonom Borglumom). Dielo začal Ziółkowski tesať v roku 1948. Po dokončení bude skulptúra 195 metrov široká a 172 metrov vysoká.
Na uctenie pamiatky Splašeného koňa boli dve diaľnice pomenované Pamätná cesta Splašeného koňa. V Južnej Dakote je tento názov pridelený diaľnici US-16/US-385 medzi mestami Custer a Hill City, ktorá prechádza popri Pamätníku Splašeného koňa. V novembri 2010 schválil nebraský guvernér Dave Heineman určenie cesty US-20 z Hay Springs do Fort Robinson na uctenie pamiatky Splašeného koňa, čím zavŕšil ročnú snahu obyvateľov mesta Chadron. Pomenovanie cesty sa možno predĺži ďalších 100 míľ na východ cez Cherry Couty do mesta Valentine.
Dedičstvo.
Z pohľadu autora Chrisa Hedgesa, „je v americkej histórií len málo postáv odboja tak ušľachtilých ako bol Splašený kôň“, dodávajúc, že „ divokosť jeho ducha ostáva ochranným svetlom pre všetkých, ktorí sa v živote nechcú poddať.“

</doc>
<doc id="233401" url="https://sk.wikipedia.org/wiki?curid=233401" title="Surf rock">
Surf rock

Surf rock je rockový hudobný subžáner založený v Spojených štátoch. Je zmesou surfovej hudby a rock and rollu. Žáner bolpopulárny v šesťdesiatych rokoch 20. storočia. Vznikol v Južnej Kalifornii a bol ovplyvnený hudobnými prvkami, ktoré pochádzajú od mexických imigrantov.
Surfová hudba je žánrom, ktorý je spojený s kultúrou surfingu, ktorá má korene v oblasti Orange County (štát Kalifornia). Vznikala začiatkom 20. storočia, k jej rozmachu začalo dochádzať v priebehu 50. až 60. rokov (kedy sa k tejto kultúre pripojila aj silná austrálska plážová kultúrna komunita), no jej kultúrne tradície pretrvávajú dodnes. Surfisti majú svoj osobitý štýl obliekania, vyjadrovací žargón, témy surfingu, ich životného štýlu a pocitová škála komunity je badateľná vo filmoch, literatúre ako aj hudbe, ktorá je pre ňu charakteristická. V surfovej hudbe je daný dôraz na gitarové, vplyvom hispánskej kultúry skôr akusticky znejúce hudobné kompozície a prepracovanejšie, harmonicky naspievané vokálne zbory. Spolu s vývojom populárnej hudby sa vyvíjali aj subžánre surfovej hudby, ktoré preberali moderné trendy. Vznikol tak surf pop (najznámejším predstaviteľom je kapela The Beach Boys), ktorého súčasťou sú surfové balady a surf rock, ktorý preberal dôraznejšie rockové, rytmické línie s využitím elektrických gitár, niekedy saxofónov v hlavnej melódii (najznámejším predstaviteľom je gitarista Dick Dale).

</doc>
<doc id="233402" url="https://sk.wikipedia.org/wiki?curid=233402" title="Symfonický rock">
Symfonický rock

Symfonický rock je subžáner rockovej hudby, viac špecifický ako progresívny rock. K prvým interpretom tohto štýlu patrila skupina The Moody Blues so sklabou „Nights In White Satin“ a Procol Harum v skladbe „A White Shade Of Pale“. Symfonický rock hrali tiež Emeson, Lake and Palmer, v niektorých skladbách Deep Purple, Electric Light Orchestra, Queen, Elton John, Nikolaj Noskov a ďalší. Na území Slovenska tento žáner preferovali najmä Collegium Musicum, Dežo Ursíny alebo GATTCH.

</doc>
<doc id="233403" url="https://sk.wikipedia.org/wiki?curid=233403" title="Antoinette Joyce Guediová-Mouafová">
Antoinette Joyce Guediová-Mouafová

Antoinette Joyce Guediová-Mouafová, (* 21. október 1995) je kamerunská plavkyňa, ktorá ako 12-ročná súťažila na letných olympijských hrách 2008 v disciplíne 50 m voľný spôsob. V rozplavbe skončila na štvrtom mieste časom 33,59 s a nepostúpila do semifinále. Bola najmladšou účastníčkou tohto podujatia.

</doc>
<doc id="233404" url="https://sk.wikipedia.org/wiki?curid=233404" title="Atletika na Letných olympijských hrách 2008 – Ženský maratón">
Atletika na Letných olympijských hrách 2008 – Ženský maratón

Maratón žien bola jedna z 23 ženských atletických disciplín na Letných olympijských hrách 2008. Súťažilo sa v Pekingu 18. augusta a olympijskou víťazkou sa stala Rumunka Constantina Tomescuová. Slovenka Zuzana Tomasová skončila na 67. mieste s časom 2:49:39..

</doc>
<doc id="233405" url="https://sk.wikipedia.org/wiki?curid=233405" title="Carolina Kluftová">
Carolina Kluftová



</doc>
<doc id="233406" url="https://sk.wikipedia.org/wiki?curid=233406" title="Atletika na Letných olympijských hrách 2008 – Sedemboj">
Atletika na Letných olympijských hrách 2008 – Sedemboj

Sedemboj bola jedna z 23 ženských atletických disciplín na Letných olympijských hrách 2008. Súťažilo sa v Pekingu 16. a 17. augusta na pekinskom národnom štadióne Kuo-ťia tchi-jü-čchang. Vyhrala Natalija Dobrynská z Ukrajiny s počtom bodov 6733.

</doc>
<doc id="233416" url="https://sk.wikipedia.org/wiki?curid=233416" title="Rosalia">
Rosalia

Rosalia je rod chrobákov z čeľade fuzáčovitých ("Cerambycidae"), ktorý patrí do tribu "Rosaliini" Fairmaire, 1864 a podčeľade "Cerambycinae". Rod opísal v roku 1833 francúzsky entomológ Jean Guillaume Audinet-Serville (1774 - 1858). Do rodu patrí viacero druhov chrobákov, z ktorých je najznámejší vzácny a chránený druh fuzáč alpský - Rosalia alpina Linnaeus, 1758. Zástupcovia rohto rodu sú zaujímaví svojimi pestrými kresbami na krovkách a tiež výrazne sfarbenými tykadlami.

</doc>
<doc id="233417" url="https://sk.wikipedia.org/wiki?curid=233417" title="Krisztián Pars">
Krisztián Pars

 
 
Krisztián Pars (* 18. február 1982, Körmend) je maďarský atlét, venujúci sa hodu kladivom. Na olympijských hrách skončil na druhom mieste, po dodatočnej diskvalifikácie Vadima Deviatovského a Ivana Tichona.

</doc>
<doc id="233418" url="https://sk.wikipedia.org/wiki?curid=233418" title="Cerambyx">
Cerambyx

Cerambyx je rod chrobákov z čeľade fuzáčovitých ("Cerambycidae"). Rod opísal v roku 1758 švédsky prírodovedec, botanik, taxonóm a entomológ Carl Linné (1707 - 1778). Do rodu patrí viacero druhov chrobákov, z ktorých je najznámejší vzácny a chránený druh fuzáč veľký ("Cerambyx cerdo") Linnaeus, 1758. Zástupcovia toto rodu patria k stredne veľkým, až väčším zástupcom tejto čeľade.

</doc>
<doc id="233419" url="https://sk.wikipedia.org/wiki?curid=233419" title="Ubisoft">
Ubisoft

Ubisoft Entertainment (predtým Ubi Soft) je francúzsky vydavateľ a vývojár videohier so sídlom v Montreuil (Seine-Saint-Denis), Francúzsko. Názov spoločnosti "Ubi" je akronym od slov Union des Bretons Indépendants. Firma má závody vo viac ako 20 krajinách, vrátane vývojového štúdia v Montreali a Quebec City, Quebec, Kanada; Barcelona, Španielsko; Šanghaj, Čcheng-tu, Čína; Singapur; Severná Karolína, USA; Düsseldorf, Nemecko; Sofia, Bulharsko; Bukurešť, Rumunsko; Casablanca, Maroko; Sydney, Austrália; Miláno, Taliansko a São Paulo, Brazília a mnoho ďalších.
V roku 2004 to bol tretí najväčší nezávislý vydavateľ videohier v Európe, a siedmy najväčší v Spojených štátoch. Príjmy Ubisoftu pre roky 2002 – 2003 boli 453 miliónov eur; za fiškálny rok 2003 – 2004 vzrástli na 508 miliónov eur. Od roku 2005 zamestnáva UbiSoft viac ako 3 500 ľudí, z toho viac ako 1 700 pracuje vo výrobe. Najväčším vývojovým štúdiom spoločnosti je Ubisoft Montreal, ktorý v roku 2004 zamestnával približne 1 600 ľudí. Yves Guillemot, zakladateľ spoločnosti, bol jej predseda a generálny riaditeľ.
UPlay.
Uplay je služba, ktorú Ubisoft spustil spoločne s titulom Assassins Creed II. Uplay je online rozhranie niekoľkých služieb, Uplay Win, Uplay Help, Uplay Share a Uplay Shop, poskytujúcich hráčom vylepšenie herného prostredia, špeciálne obsahy a užitočné informácie a rady k jednotlivým hrám.

</doc>
<doc id="233420" url="https://sk.wikipedia.org/wiki?curid=233420" title="Novomeského ulica (Nitra)">
Novomeského ulica (Nitra)

Novomeského je ulica v meste Nitra. Nachádza sa v mestskej časti Klokočina. Je pomenovaná po slovenskom spisovateľovi Ladislavovi Novomeskom.
Trasa.
Ulica začína v križovatke s ulicou Škultétyho v blízkosti základnej školy, pokračuje zákrutou do prvej križovatky s Baničovou ulicou. Odtiaľto vytvára okruh v tvaré písmena U a končí v druhej križovatke s Baničovou ulicou. V týchto miestach sa nachádza aj 6 slepých odbočiek tvoriacich prístupové cesty k bytovým domom.
Vybavenosť.
Na Novomeského ulici sa nachádza materská škola s rovnomenným názvom, centrum pre seniorov a stredisko služieb. V blízkosti sa nachádza predajňa Kaufland, čerpacia stanica Slovnaft a herňa. V minulosti sa tu nachádzala základná škola prvého stupňa.
Vybudované je tu veľké ihrisko pre deti a taktiež multifunkčné ihrisko s bránkami.
Doprava.
Po ulici nepremáva mestská hromadná doprava. V blízkosti sa nachádzajú zastávky "Čajkovského", "Dolnočermánska" a "ZŠ Škultétyho".
Parkovanie na ulici je povolené bezplatne, v budúcnosti sa plánuje zavedenie rezidentského systému parkovania. Parkovanie je podobne ako na iných uliciach na Klokočine problémové pre nedostatok parkovacích miest.

</doc>
<doc id="233421" url="https://sk.wikipedia.org/wiki?curid=233421" title="Novomeského">
Novomeského



</doc>
<doc id="233431" url="https://sk.wikipedia.org/wiki?curid=233431" title="Kostol Najsvätejšej Trojice (Rybník)">
Kostol Najsvätejšej Trojice (Rybník)

Kostol Najsvätejšej Trojice je klasicistický kostol rímskokatolíckej farnosti v Rybníku z roku 1771. 
Architektúra kostola.
Rímskokatolícky kostol Najsvätejšej Trojice je jednoloďová klasicistická stavba so segmentovým ukončením presbytéria a vežou tvoriacou súčasť jej hmoty z rokov 1767-1771. Stojí na mieste staršej gotickej stavby. Interiér je zaklenutý pruskou klenbou. Nachádza sa tu mramorový rokokový oltár z roku 1805. Oltárny obraz je dielom Eduarda Töröka z Vacova z roku 1890. Bočné oltáre sú neskorobarokové z roku 1772. Z tohto obdobia pochádza aj krstiteľnica. Kazateľnica je rokoková. Organ je jednomanuálový od firmy Rieger Krnov z roku 1927. Kostol má hladké fasády, okná sú segmentovo ukončené. Veža je členená pilastrami, ukončená je terčíkovou rímsou s hodinami a ihlancovou helmicou. Hodiny sú z roku 1928, pochádzajú od známeho hodinárskeho majstra Massányho z Nitry.

</doc>
<doc id="233433" url="https://sk.wikipedia.org/wiki?curid=233433" title="Post-rock">
Post-rock

Post-rock je subžánrom alternatívneho a progresívneho rocku. Vyznačuje sa použitím hudobných nástrojov bežne používaných v rockovej hudbe, avšak s rytmom, melódiou a tónmi, ktoré sa v rocku nevyskytujú. Vo väčšine prípadov býva post-rock inštrumentálny. 
Výraz, ako v mnohých iných žánroch, nedokáže presne definovať charakter hudby. Napríklad skupiny Don Caballero a Tortoise boli významnými predstaviteľmi žánru v 90. rokoch, ale okrem toho, že ich hudba bola inštrumentálna a vychádzala z bicích a gitár, spolu nemali prakticky nič spoločné.
Aj keď post-rock vznikol na indie a undergroundovej scéne v 80. a 90. rokoch, len zriedka sa indie rocku podobá.
Post-rock.
Pôvod výrazu.
Platí, že výraz "post-rock" vytvoril hudobný kritik Simon Reynolds vo svojej recenzii albumu "Hex" od Bark Psychosis, vydanom v marci 1994 v magazíne "Mojo". Reynolds neskôr svoju myšlienku rozobral v máji 1994 v časopise " The Wire" . 
Výraz použil pre hudbu, ktorá "využíva rockové nástroje pre nerockové účely a gitary k zafarbeniu a štruktúre zvuku, ako k riffom a power akordom." Jeden termín vyložil podrobnejšie: "Tá skutočne provokujúca povaha pre budúci vývoj leží zrejme ... v cyborg rocku; nie v celej ospevovanej techno metodike, ale v zmesi živého hrania a použitia najrôznejších elektronických efektov. " 
V júli 2005 na svojom blogu Reynolds tvrdil, že slovo "post-rock" použil skôr ako v časopise, konkrétne v novinách "Melody Maker". Neskôr povedal, že slovo nevymyslel priamo on, ale že sa na scéne vyskytovalo už vyše desať rokov. Termín použil James Wolcott už v roku 1975 v článku o hudobníkovi Todd Rundgren, ale s iným významom. Bol tiež použitý v "Rolling Stone Album Guide" k pomenovaniu štýlu približne zodpovedajúcemu art-rocku alebo out-rocku. Ďalšie použitie sa vyskytuje napríklad v recenzii noise-popovej skupiny The Earthmen Stevena Walkera, kde ich opísal ako "post-rock noisefest". 
Post-rocková literatúra a obrazy sa na svete objavujú od roku 1995 v časopisoch ako "Crème Brulée Fanzin" z Francúzska.
Historický vývoj.
Predchádzajúce podoby.
Post-rocková hudba sa zdá byť vysoko ovplyvnená americkou kapelou 60. rokov The Velvet Underground a ich "dronológiou" - "výraz, ktorý približne opisuje polovicu dnešných post-rockových aktivít". Krautrock mal tiež na podobu post-rocku silný vplyv, obzvlášť svojim charakteristickým rytmom.
Britská kapela Public Image Ltd (PiL) bola magazínom "NME" označená ako "dosť možno prvá post-rocková kapela". Ich druhý album "The Metal Box" (1979) v podstate úplne opustil tradičné prvky rock'n'rollu a obsahoval hlavne dubové a krautrockové prvky, spolu so záhadnými textami. Rok pred vydaním albumu basgitarista kapely Jah Wobble vyhlásil: "Rock je nemoderný". Ich tretí album "Flowers of Romance" (1981) bol čo do zvuku ešte radikálnejší, s hlasnými bicími a prvkami tape music.
Žáner shoegazing sa začal objavovať v 80. a 90. rokoch ako predchodca post-rocku, keď kapely ako My Bloody Valentine sústredili svoju pozornosť na neortodoxný, vrstvený zvuk gitár než na tradičné sekvenčné gitarové melódie.
Post-rock v 90. rokoch.
Skupiny z počiatku 90. rokov, ako napr. Slint alebo Talk Talk, boli neskôr označené za kapely z najväčším vplyvom na vývoj post-rockovej hudby. Albumy "Spiderland" od Slint a "Laughing Stock" od Talk Talk sa spomínajú ako prvé náznaky post-rocku.
Pôvodne sa termín "post-rock" používal na opis hudby kapiel ako Stereolab, Laika, Disco Inferno, Moonshake, Seefeel, Bark Psychosis či Pram, neskôr sa často využíval pre zmes jazzom a krautrockom ovplyvnenú, inštrumentálnu a elektronikou obohatenú hudbu.
Kapely ako Cul de Sac, Tortoise, Labradford, Bowery Electric alebo Stars of the Lid sú považované za priekopníkov post-rocku v Amerike. Druhé LP "Millions Now Living Will Never Die" od Tortoise urobilo z kapely post-rockovú ikonu. Mnoho skupín (napr. Do Make Say Think) začalo hrať práve hudbu inšpirovanú Tortoise.
V 90. rokoch bolo Chicago základňou pre mnoho post-rockových umelcov. John McEntire z Tortoise a Jim O'Rourke z Brise-Glace a Gastr del Sol boli uznávanými producentami mnohých kapiel.
Jedným z popredných post-rockových miest je Montreal, kde mnoho známych kapiel ako Godspeed You! Black Emperor, A Silver Mt. Zion, Do Make Say Think alebo Fly Pan Am nahrávajú v "Constellation", významnom post-rockovom vydavateľstve. Tieto kapely sú tiež preslávené svojou estetikou a splývaním s ďalšími žánrami, ako chamber music, free jazz alebo musique concrete.
Godspeed You! Black Emperor a škótski Mogwai majú veľký vplyv na vývoj post-rocku v 21. storočí.
Post-rock v 21. storočí.
Od roku 2000 čelil post-rock úpadku. Vydavteľstvá začali odmietať svoje najpopulárnejšie kapely ako Cul de Sac, Tortoise a Mogwai.
Dnes, aj napriek kritike, post-rock nestratil na svojej význačnosti. Sigur Rós sa s albumom "Ágætis byrjun" v roku 1999 stali jednou z najznámejších kapiel žánru. Ich posledný album z roku 2008 "Með suð í eyrum við spilum endalaust" bol dokonca hraný v rádiách a reklamách, najmä vďaka snahe zjednodušiť, skrátiť pesničky a priblížiť sa popovejšiemu zvuku, Explosions in the Sky, Do Make Say Think, Pelican a Mono sú jedny z najpopulárnejších post-rockových kapiel súčasnosti. Až na pár výnimiek (napr. spomínaní Sigur Rós) kapely tvoria hudbu bez akéhokoľvek spevu.
Aj keď bol žáner označený už za vyčerpaný a zastaraný, post-rockové kapely stále napredujú. Vessels, 65daysofstatic, Pursuit, Maserati, Red Sparowes, Youthmovies, Yndi Halda, Gifts From Enola, Beware of Safety, Caspian, God Is An Astronaut, This Will Destroy You, From Monument to Masses, Port Royal, If These Trees Could Talk a mnoho ďalších kapiel stále zanecháva podstatu a princípy žánru. Tiež veľa labelov, menovite indie labely ako "The Mylene Sheath", "Temporary Residence Ltd" či "Burnt Toast Vinyl", majú vo svojich radoch inštrumentálne kapely, ktoré sú považované za post-rockové.
Hudobná charakteristika.
Post-rockový zvuk je zmes niekoľkých hudobných žánrov ako ambient, jazz, elektronika a experimental. Tradičná metóda použitia power akordov je nahradená zafarbovaním a štrukturovaním gitár.
Kompozícia často používa opakovanie motívov a subtílne premeny s obrovskou dynamikou. V niektorých ohľadoch je hudba podobná hudbe Steve Reicha, Philipa Glassa či Brian Ena, priekopníkov minimalizmu. Post-rockové skladby bývajú typicky dlhé a výhradne inštrumentálne, s pomocou zafarbovania, vrstvenia a dynamiky hudba graduje.
Vokály sú v post-rocku veľmi často vynechané, neznamená to však, že nie sú prítomné vôbec. Ak sú vokály do hudby zahrnuté, častejšie sú použité ako ďalší nástroj, než ako spev v takej forme ako sme zvyknutí. Post-rockové vokály bývajú väčšinou mäkké a hlboké a typicky sa vyskytujú neregulérne. Sigur Rós, ktorí sú známi vďaka svojim vokálom, používajú vlastný jazyk nazvaný "Hopelandic" (islandsky Vonlenska), čo ostatné kapely opisujú ako: "Forma džavotania, ktorá sa hodí do hudby ako ďalší nástroj."
Niektoré kapely, ako napr Rachel's alebo Clogs, kombinujú post-rock s klasickou hudbou, zatiaľ čo iní ako treba Godspeed You! Black Emperor a Fly Pan Am svoj zvuk tak odtrhli od populárnej hudby, že sú často porovnávaní s minimalizmom.
Prelínanie žánrov sa nedávno usídlilo na post-rockovej scéne. Isis, I am sonic rain, Russian Circles či Pelican kombinujú post-rock s metalom. Výsledkom je post-metal. V novšej dobe žáner sludge dokonca začal preberať (a niekedy kompletne prevzal) postupy poznáme z post-rocku. Táto druhá vlna sludge bola začatá kapelami ako Giant Squid alebo Battle of Mice. Tento nový zvuk je možné často počuť vo vydavateľstve "Neurot Recordings". V niektorých prípadoch sa tieto experimenty a miešanie žánrov prelialo cez jediný žáner, ako je napr post-metal. Skupiny ako Beirut, Ratatat a From Monument To Masses doslova vyťažili prvky z hudobných štýlov ako synthpop, folk, hip-hop, indie rock, disco, math rock a mnoho ďalších. Tieto vplyvy sú často dané použitím nástrojov, keď napr. Ratatat používajú veľmi často syntetizátory a sequencer. V iných prípadoch možno zasa nájsť postupy známe z dubových a hip-hopových albumov ako samplovanie, loopovanie a dokonca scratchovanie (napr. From Monument To Masses).
Screamo bolo ovplyvnené aj post-rockom (a hlavne math rockom). Kapely ako City of Caterpillar či Envy sa vydali v stopách Mogwai.

</doc>
<doc id="233440" url="https://sk.wikipedia.org/wiki?curid=233440" title="Protopunk">
Protopunk

Protopunk je termín opisujúci interpretov, ktorí dali základ vzniku punk rocku. Patria k ním garážové,blues rockové, R&amp;B, rock and rollové, rockabilly, psychedelické a glam rockové kapely zo 60. a počiatku 70. rokov 20. storočia. Označenie kapiel predstavujúci proto punk je veľmi diskutabilné. 
Predstavitelia proto-punku v 60. rokoch tvorili rhytmn &amp; bluesové kapely ako Pretty Things, The Rolling Stones, Downliners Sect, The Who, The Animals, The Yardbirds alebo neskôr skupina Iggy Popa, The Stooges. Koncom šesťdesiatych rokov sa dalo označiť protopunkom veľa kapiel hrajúcich psychedelický rock, pre ich agresívnosť, ktorú neskôr prevzal punk rock (Velvet Underground, The Doors (hlavne skladba „Break On Through“), Jefferson Airplane). Začiatkom 70. rokov to bol glam rock a opäť Iggy Pop, David Bowie, Gary Glitter, či Slade a ďalší. Protopunk končí príchodom punk rocku koncom 70. rokov.

</doc>
<doc id="233441" url="https://sk.wikipedia.org/wiki?curid=233441" title="Zoznam miest v Bulharsku">
Zoznam miest v Bulharsku

Toto je zoznam miest v Bulharsku s viac ako 20 tisíc obyvateľmi:

</doc>
<doc id="233444" url="https://sk.wikipedia.org/wiki?curid=233444" title="Diaľnica A5 (Rakúsko)">
Diaľnica A5 (Rakúsko)

Diaľnica A5 (, doslovne "Severná diaľnica") je diaľnica v Rakúsku, ktorá bude po svojom dokončení spájať hlavné mesto Viedeň s českou štátnou hranicou. Diaľnica bude paralelná so spolkovou cestou 7. Za hraničným prechodom sa napojí na R52 smerom do Brna.
Diaľnica A5 bude najdôležitejšou tepnou na severe Rakúska. V roku 2020 sa predpokladá na časti po obec Wolkersdorf im Weinviertel prejazd 64 000 automobilov denne. Na úseku po Gaweinstal by to malo byť 52 000 automobilov denne a po štátnu hranicu okolo 23 000 automobilov denne. 
Výstavba prvého úseku medzi mestečkami Großebersdorf a Gaweinstal sa začala 26. februára 2007 za pomoci súkromného kapitálu. Túto časť diaľnice uviedli do prevádzky 31. januára 2010. Dokončenie komunikácie po štátnu hranicu sa predpokladá okolo roku 2014.

</doc>
<doc id="233446" url="https://sk.wikipedia.org/wiki?curid=233446" title="Európska cesta 4">
Európska cesta 4

Európska cesta 4 ("E 4") je európska cesta, ktorá sa v smere zo severu na juh tiahne cez Švédsko, ale malý úsek zasahuje aj do Fínska. Začína v meste Tornio vo Fínsku a končí vo švédskom meste Helsingborg. Po E 45 je to najdlhšia európska cesta na švédskom území.

</doc>
<doc id="233447" url="https://sk.wikipedia.org/wiki?curid=233447" title="Johann Carl Fuhlrott">
Johann Carl Fuhlrott

Johann Carl Fuhlrott (* 31. december 1803, Leinefeld, Nemecko - † 17. október 1877, Elberfeld) bol nemecký profesor matematiky a prírodopisu na gymnáziu v Elberfelde, vedec zo záľuby a amatérsky archeológ. 
V roku 1856 robotníci v kameňolome v Neanderovej doline v Nemecku našli nejaké staré kosti. Majiteľ kameňolomu poslal kosti profesorovi Fuhlrottovi, s ktorým sa dohodol, že mu bude podobné nálezy posielať. Fuhlrott po dôkladnom preskúmaní dospel k záveru, že ide o pozostatky najstaršieho obyvateľa Európy - drsného, primitívneho človeka so zvieracou tvárou. Podľa miesta nálezu ho nazval neandertálec. Lenže ľudia odmietali veriť, že sa ich predkovia podobali opiciam a vyhlásili to za bezbožné.
V roku 1835 sa oženil s Josephou Amaliou Kellnerovou a mali spolu šesť detí. 

</doc>
<doc id="233448" url="https://sk.wikipedia.org/wiki?curid=233448" title="E60">
E60



</doc>
<doc id="233456" url="https://sk.wikipedia.org/wiki?curid=233456" title="Úplaz">
Úplaz

Úplaz môže byť:

</doc>
<doc id="233458" url="https://sk.wikipedia.org/wiki?curid=233458" title="Proto-punk">
Proto-punk



</doc>
<doc id="233467" url="https://sk.wikipedia.org/wiki?curid=233467" title="Ruse (mesto)">
Ruse (mesto)

Ruse () je piate najväčšie mesto v Bulharsku, v ktorom žije okolo 175 600 obyvateľov. Nachádza sa v severozápadnej časti krajiny, na pravom brehu Dunaja, oproti rumunskému mestu Giurgiu, od hlavného mesta Sofia a od bulharského čiernomorského pobrežia. Je to najdôležitejší riečny prístav v Bulharsku, ktorý obsluhuje významnú časť medzinárodného obchodu krajiny.
Mesto je známe svojou neobarokovou a rokokovou architektúrou z 19. a 20. storočia.

</doc>
<doc id="233469" url="https://sk.wikipedia.org/wiki?curid=233469" title="E 4">
E 4



</doc>
<doc id="233474" url="https://sk.wikipedia.org/wiki?curid=233474" title="Bratkovčík">
Bratkovčík

Bratkovčík môže byť:

</doc>
<doc id="233475" url="https://sk.wikipedia.org/wiki?curid=233475" title="Atletika na Letných olympijských hrách 2008 – Hod kladivom mužov">
Atletika na Letných olympijských hrách 2008 – Hod kladivom mužov

Hod kladivom mužov bola jedna z 24 mužských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang 15. a 17. augusta. Vyhral Slovinec Primož Kozmus výkonom 82,02 m.

</doc>
<doc id="233477" url="https://sk.wikipedia.org/wiki?curid=233477" title="Compton GRO">
Compton GRO

Compton GRO (Compton Gama Ray Observatory) niekedy nazývané aj CGRO alebo GRO bolo družicové observatórium patriace medzi "Veľké kozmické observatóriá". S hmotnosťou 16 ton bolo najťažším kozmickým observatóriom, aké bolo na obežnú dráhu vypustené.
GRO sa sústredilo na pozorovanie tých najenergetickejších procesov prebiehajúcich vo vesmíre, akými sú slnečné erupcie, vzplanutia gama žiarenia, pulzary, výbuchy nov a supernov, čierne diery a iné. Jeho prístroje boli desaťkrát citlivejšie ako zariadenia umiestnené na predchádzajúcich astronomických družiciach, pretože energetické fotóny sú pomerne vzácne. Gama detetor ERGET bol schopný určiť polohu bodového zdroja gama žiarenia s presnosťou na zlomky stupňa. 
Prevádzkovateľom bolo NASA Office of Space Science, Washington (D.C.) (USA). Observatórium je pomenované podľa Arthura Comptona, ktorý je nositeľom Nobelovej ceny za fyziku za práce o rozptyle vysokoenergetických fotónov na elektrónoch. Tento proces sa nazýva "Comptonov jav" a uplatnil sa vo všetkých štyroch hlavných prístrojoch družice.
Compton GRO do vesmíru vyniesol raketoplán Atlantis počas misie STS-37 v roku 1991. Obiehalo Zem vo výške zhruba 450 km. V spektre gama žiarenia observatórium pozorovalo do roku 2000. Potom NASA rozhodla o jeho riadenom zániku v zemskej atmosfére.
Vedecké vybavenie.
Observatórium malo maximálnu dĺžku 7,72 metra, pričom nieslo ešte pár solárnych panelov s rozpätím 21,52 metra. Jeho vedeckú výbavu tvorili štyri prístroje, ktoré pracovali nezávisle:
 Prístroj zložený z dvoch nad sebou uložených detektorov, ktoré dokážu určiť smer prichádzajúcich fotónov. Využíva dvojstupňovú absorpciu gama fotónov: V prvom detektore Coimptonovu zrážku, v druhom totálnu absorpciu. Umožňuje hľadať slabšie zdroje a tiež galaktické a extragalaktické difúzne žiarenie. Zorné pole prístroja je jeden steradián. 
 Zariadenie pozostávajúce zo štyroch identických prístrojov, ktoré sú uložené na kyvnej tyči. Okolo nej sa môžu otáčať v rozmedzí 180°. Pracujú v pároch, pričom jeden pár sleduje gama zdroj a druhý pozadie. Citlivosť je uspôsobená na snímanie žiarenia s energiami nad 10 GeV. Jeho zorné pole má veľkosť 3,8° x 11,4°. 
 Prístroj pozostáva z ôsmich modulov, ktoré sú umiestnené v rohoch platformy družice. Každé vzplanutie teda sledujú 4 detektory. Monitoruje gama záblesky z veľkej časti oblohy a dokáže s presnosťou zlomku milisekundy merať variácie počas úkazu a zmerať spektrum emisného mechanizmu.
 Prístroj merajúci vysokoenergetické gama žiarenie s energiou nad 20GeV. S presnosťou zlomkov stupňa dokáže určiť polohu bodového zdroja na oblohe a zmerať spektrum gama emisie zo zdroja. Na detekciu gama žiarenia používa mnohovrstvovú iskrovú komoru a tenké kovové platne. Prístroj je pokrytý elastickou kupolou na odtienenie javov, ktoré nesúvisia s gama žiarením. 
Prínos pre astronómiu.
Gama astronómia je odbor astronómie, ktorý sleduje najenergetickejšie procesy odohrávajúce sa vo vesmíre. Gama žiarenie sa generuje napríklad pri jadrových procesoch (napr. zachytení neutrónu protónom), anihilácii hmoty a antihmoty, pri pohybe elektrónov v silnom magnetickom poli a iných. Tieto a ďalšie procesy sa odohrávajú napríklad pri slnečných erupciách, explóziách nov a supernov, v okolí zdegenerovaných hviezd, v jadrách aktívnych galaxií, kvazaroch a v hustých medzihviezdnych mračnách. Zemská atmosféra žiarenie gama neprepúšťa, preto muselo byť observatórium vynesené na obežnú dráhu Zeme.
Vďaka pozorovaniam observatória astronómovia načrtli modely fungovania röntgenových nov a aktívnych jadier galaxií. GRO malo okrem iného za úlohu aj overiť platnosť dovtedy teoretických modelov v okne gama žiarenia. Analyzátorom GRO sa napríklad podarilo nájsť kľúč k rozmiestneniu gama zábleskov na oblohe. Po vytvorení najnovšej mapy gama žiarenia oblohy sa ukázalo ich zhlukovanie do akýchsi strapcov, ale inak je ich poloha úplne chaotická. Tým sa nepotvrdila platnosť teórie, že ich generujú neutrónové hviezdy, nakoľko tie by mali byť rovnako ako väčšina hviezd koncentrované v rovine galaktického disku. Pozorovania observatória zároveň posilnili teórie, že záblesky majú pôvod za hranicami našej Galaxie. 
Compton GRO detegovalo v gama žiarení tiež niekoľko pulzarov, medzi inými aj známe pulzary ako sú Krabí pulzar alebo Geminga. Objavilo tiež desiatky ďalších extragalaktických zdrojov gama žiarenia; do jeho vypustenia bol známy len jeden jediný, a to kvazar 3C 207.
Stiahnutie z orbity.
Po zlyhaní jedného z palubných gyroskopov muselo byť observatórium zámerne stiahnuté z orbity. V tom času bol GRO síce funkčný, ale v prípade zlyhania ďalšieho gyroskopu by bolo stiahnutie z orbity oveľa náročnejšie. NASA teda rozhodla, že zámerné stiahnutie je v zájme bezpečnosti a rozhodla, aby observatórium postupne zostúpilo do atmosféry. Stalo sa to 4. júna 2000 a jeho zvyšky spadli do Tichého oceánu.

</doc>
<doc id="233478" url="https://sk.wikipedia.org/wiki?curid=233478" title="Atletika na Letných olympijských hrách 2008 – Trojskok žien">
Atletika na Letných olympijských hrách 2008 – Trojskok žien

Trojskok žien bola jednou z 23 ženských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang 16. a 17. augusta. Na minulých LOH vyhrala Kamerunčanka Françoise Mbangová Etoneová.

</doc>
<doc id="233479" url="https://sk.wikipedia.org/wiki?curid=233479" title="CGRO">
CGRO



</doc>
<doc id="233480" url="https://sk.wikipedia.org/wiki?curid=233480" title="GRO">
GRO



</doc>
<doc id="233481" url="https://sk.wikipedia.org/wiki?curid=233481" title="Compton Gama Ray Observatory">
Compton Gama Ray Observatory



</doc>
<doc id="233482" url="https://sk.wikipedia.org/wiki?curid=233482" title="Diaľnica A7 (Rakúsko)">
Diaľnica A7 (Rakúsko)

Diaľnica A7 (, doslovne "Mühlkreiská diaľnica") je 26,831 km dlhá diaľnica v rakúskej spolkovej krajine Horné Rakúsko, ktorá vytvára obchvat mesta Linz. Komunikácia sa začína v diaľničnej križovatke s diaľnicou A1, pokračuje oblúkom západný okrajom mesta a po takmer 27 km končí južne od obce Unterweitersdorf.
Diaľnica A7 patrí s premávkou okolo 63 790 vozidiel denne k najvyťaženejším v Rakúsku. 
História.
Diaľnica A7 bola vo výstavbe od roku 1961, keď sa začala výstavba vyše troch kilometrov na dvoch úsekoch. Tie však po svojom otvorení 24. októbra 1964 boli zaradené do siete spolkových ciest. Ku zmene došlo až po dostavaní niekoľkých ďalších kratších úsekov v roku 1971
Výstavba ďalej pokračovala v samotnom meste Linz až do roku 14. októbra 1982, keď bol dokončený posledný úsek linzského obchvatu "Gallneukirchen-Unterweitersdorf".
Pôvodné plány zo 60. a 70. rokov počítali s dostavou A7 až ku štátnej hranici s Českom, ale tento návrh nebol zrealizovaný. Zvyšných 35 km ku hranici dodnes vedie po spolkovej ceste 310, ktorá by mala byť v budúcnosti prestavaná na rýchlostnú cestu S10.

</doc>
<doc id="233483" url="https://sk.wikipedia.org/wiki?curid=233483" title="Atletika na Letných olympijských hrách 2008 – Beh na 3 000 m stíplčejs žien">
Atletika na Letných olympijských hrách 2008 – Beh na 3 000 m stíplčejs žien

Beh na 3000 m steeplechase žien bola jednou z 23 ženských atletických disciplín na Letných olympijských hrách 2008. Súťažlo sa na pekinskom národnom štadióne Kuo-ťia tchi-jü-čchang 16. a 17. augusta. Na minulých LOH sa nesúťažilo.

</doc>
<doc id="233484" url="https://sk.wikipedia.org/wiki?curid=233484" title="Stanisław Mikulski">
Stanisław Mikulski

Stanisław Mikulski (* 1. máj 1929, Lodž, Poľsko – † 27. november 2014, Varšava) bol poľský herec. 
Preslávil sa ako filmový a divadelný herec. Na začiatku svojej kariéry pracoval v divadle Juliusza Osterwy v Lubline. Neskôr pôsobil v Ľudovom, ale aj v Národnom divadle vo Varšave. Na prelome 90. rokov 20. storočia pracoval ako riaditeľ Poľského kultúrneho a informačného centra v Moskve. Je držiteľom viacerých ocenení. V Česko-Slovensku ho mohli diváci vidieť vo viacerých filmoch a seriáloch, najslávnejším sa stal seriál S nasadením života (originálny názov "Stawka większa niż życie"), kde stvárnil poľského špióna kapitána Klossa v nemeckej armáde počas druhej svetovej vojny. 

</doc>
<doc id="233486" url="https://sk.wikipedia.org/wiki?curid=233486" title="GLS">
GLS

GLS môže byť:

</doc>
<doc id="233487" url="https://sk.wikipedia.org/wiki?curid=233487" title="Čierny potok">
Čierny potok

Čierny potok je častý názov vodných tokov na Slovensku:
alebo:
Čierny Potok môže byť:

</doc>
<doc id="233491" url="https://sk.wikipedia.org/wiki?curid=233491" title="Gagauzi">
Gagauzi

Gagauzi alebo zriedkavo Gagauzovia sú turecky hovoriaci kresťania. Ide o potomkov utečencov z čias rusko-tureckých vojen v 18. storočí, ktorým umožnili usadiť sa v pohraničných oblastiach Ruského impéria pod podmienkou konverzie na kresťanstvo. Ich jazyk, najmä lexika, má preto výrazné slovanské prvky. V súčasnosti sú zväčša pravoslávni. Gagauzština využíva prispôsobenú cyriliku, no existuje úsilie nahradiť ju latinkou.

</doc>
<doc id="233492" url="https://sk.wikipedia.org/wiki?curid=233492" title="GUAM">
GUAM

GUAM, Organizácia pre demokraciu a ekonomický rozvoj (mold. a azer. "GUAM"; ukr. "ГУАМ"; gruz. "სუამი") je regionálne zoskupenie štyroch následovných post-sovietskych krajín: Gruzínsko, Ukrajina, Azerbajdžan a Moldavsko.

</doc>
<doc id="233493" url="https://sk.wikipedia.org/wiki?curid=233493" title="Dejiny Moldavska">
Dejiny Moldavska

Začiatky osídľovania Moldavska a vytvorenie prvého štátu.
Za predkov moldavského národa sa považujú Valasi, ktorí sa etnicki sformovali z dáckeho obyvateľstva, obývajúceho oba brehy Dunaja. Valasi žili predovšetkým v rodových spoločenstvách. Na čele týchto spoločenstiev bola rada, ktorú tvorili bohatí roľníci a knieža, ktoré malo hlavnú moc, i keď spočiatku len obmedzenú na vojnový stav v spoločenstve. Jeho kompetencie sa však neskôr zošírili a moc sa dedila z pokolenia na pokolenie.
Prvé politické útvary Valachov, ktoré predchádzali moldavskému kniežatstvu v určitých obdobiach dejín Moldavska spojenému s Kyjevskou Rusou, vznikali vo forme kniežatstiev a vojvodstiev. Po období krátkej nadvlády mongolo-tatárskych kmeňov (13. storočie) a Uhrov (14. storočie) prvé takéto kniežatstvo vzniklo v roku 1352, keď ho v oblasti rieky Moldava založil so svojou skupinou Valachov knieža Bohdan I.. O jeho nezávislosť však musel bojovať až do roku 1365, keď na slobodnom území siahajúcom až od oblasti spod Karpát až k južným hraniciam Čierneho mora založil hlavné mesto Siret.
Prví moldavskí panovníci.
Prví moldavskí panovníci nosili titul vojvoda a od začiatku 15. storočia - despota. Prvým panovníkom, kto nosil tento titul bol Alexander Dobrý (1400 - 1432). Jeho moc bola formálne neohraničená: podpisoval listiny a zmluvy s ostatnými predstaviteľmi okolitých štátov a bol sudcom. Nezaobišiel sa však bez pomoci bojarov, bez ktorých účasti sa neriešil žiaden z problémov zahraničnej a domácej politiky moldavského kniežatstva.
Jeho neskorší nástupca despota Petru III. Aron bol na jeseň roku 1455 prinútený platiť tureckému sultánovi daň - na 23 rokov. Túto povinnosť zrušil až najznámejší moldavský panovník Štefan III. Veľký (1457 - 1504), ktorý svojho predchodcu zosadil z trónu. Sultán sa však odhodlal moldavského panovníka podriadiť si silou, Štefan III. ho však v bitke pri rieke Vasluja porazil. Podpisom zmluvy a svadobným zväzkom syna veľkokniežaťa Ruského impéria Ivana III. Veľkého a dcéry Štefana III. Veľkého sa počas jeho vlády upevnili zahraničnopolitické vzťahy moldavského kniežatstva a Ruského impéria. 
Moldavsko ako súčasť Osmanskej ríše.
Začiatkom 16. storočia sa moldavské kniežatstvo dostalo pod nadvládu Osmanskej ríše a znova muselo platiť daň (tzv. charadž). Moladvského panovníka na trón schvaľoval turecký sultán. Na znak vernosti mu posielali svojich synov a príbuzných, ktorí sa v Istanbule zdržiavali ako rukojemníci. V priebehu 16. - 17. storočia sa na tróne moldavského kniežatstva vystriedalo vyše 50 panovníkov. Ústredná moc bola slabá, v krajine vládla bojarská oligarchia - predstavitelia 75 najplyvnejších šľachtických rodín.
Roľníci, ktorí boli ešte v 15. storočí formálne slobodní, v druhej polovici 17. storočia už boli závislí na bojaroch. Podľa nového pravidla, všetci roľníci, ktorí na pôde bojara odpracovali 12 rokov sa automaticky stávali nevoľníkmi.
Počas vlády Vasilija Lupu (1634 - 1653) vznikli prvé moldavské zákony. Takto formulované trestné právo obsiahnuté v zákonoch fungovalo od ich vzniku roku 1646 až do polovice 18. storočia. Niektoré jeho ustanovenia vydržali dokonca až do prvej polovice 19. storočia, pokým na území Besarábie nezačali platiť zákony Ruského impéria.
Vo februári roku 1654 despota Gheorghe Ştefan poslal do Moskvy k cárovi svojho posla s úpenlivou prosbou, aby vzal moldavské kniežatstvo pod svoj patronát a pričlenil ho k ruským poddaným. O tejto otázke sa začalo rokovať o dva roky neskôr (1656); ostala však neuzatvorená, pretože Ruské impérium sa v tom čase zmietalo vo vojnovom konflikte so Švédskom. Avšak samotný fakt, že moldavský panovník vôbec požiadal ruského o rokovanie, vyvolal u tureckého sultána negatívnu reakciu, ktorej výsledkom bolo marcové okamžité zvrhnutie moldavského panovníka z trónu.
V roku 1711 sa Dimitrie Cantemir s ruským cárom Petrom I. Veľkým dohodol na vazalskom vzťahu moldavského a ruského panovníka; navyše, ruský panovník prisľúbil obnoviť hranice moldavského kniežatstva spred tureckého jarma. Spoločný postup ruskej a moldavskej armády proti Osmanom sa však skončil neúspechom a plán vazalského vzťahu moldavského kniežatstva k ruskému nevyšiel.
Osud Moldavska počas rusko-tureckých vojen.
Počas obdobia rusko-tureckých vojen v 18. storočí ruská armáda trikrát oslobodzovala územie Moldavska spod nadvlády Osmanskej ríše. Podľa Küçük Kaynarckej mierovej zmluvy z roku 1774, ktorú podpísala Osmanská ríša a Ruské impérium, posledný menovaný účastník pri podpise zmluvy získal ochranu nad moldavským kniežatstvom. Osmanská ríša musela moldavskému panovníkovi vrátiť odobraté územia a oslobodiť podrobené obyvateľstvo od daní. Neskôr od neho nemohla požadovať platbu daní počas trvania rusko-tureckej vojny v rokoch 1768 - 1774. Výsledkom týchto opatrení bolo oslabenie osmanského vplyvu a posilnenie ekonomických vzťahov s Ruským impériom, kam Moldavsko exportovalo víno a ovocie a exportovalo kožušinu, železné výrobky, plátno a laná.
Územia medzi Južným Bugom, Dnestrom a Prutom boli k Ruskému impériu pripojené na základe Bukureštskej mierovej zmluvy a rusko-tureckej vojny z rokov 1787 - 1791. Tak sa Ruské impérium v priebehu rokov 1787 - 1812 okrem iného obohatilo aj o dnešné územie Podnesterska (historická Besarábia).
Moldavsko ako súčasť Ruského impéria.
Spojenie moldavských území do jedného s Ruským impériom neznamenalo opätovné vytvorenie moldavskej štátnosti. Jeho územie bolo rozdelené na niekoľko administratívnych jednotiek. Osobitý právny štatút mala iba Besarábia, kde žila väčšina moldavského obyvateľstva. V prvých rokoch po pripojení sa k Rusku sa zachoval starý systém vlády v oblasti, ktorý vyhovoval moldavským bojarom. Za základe prijatých Pravidiel dočasnej vlády v Besarábii z roku 1813, na čele vlády v tejto oblasti stál gubernátor a oblastná vláda.
V roku 1816 bola na území Besarábie ustanovená funkcia námestníka a o dva roky neskôr (1818) Najvyššia rada zložená z jedenastich členov a krajský súd s dvoma komorami - trestnou a občianskou. Trestný súd sa riadil podľa ruských a občiansky súd podľa moldavských zákonov. V roku 1828 po prijatí Úradu pre vládu v Besarabskej oblasti, bol na tomto území zavedený celoruský administratívny systém vlády. Na úradoch sa prestala používať moldavčina a od roku 1873 sa z Besarábie stala Besarabská gubernia. Po jej vzniku sa sem presídlilo mnoho obyvateľov zo zahraničia (Bulhari, Gagauzi, Nemci) ako aj z ukrajinských gubernií. Utekali sem aj roľníci, ktorí sa chceli úchrániť pred nevoľníctvom. Tu totiž mali vynikajúce prírodné podmienky a nevládol tu až taký krutý feudálny útlak.
Moldavské územia boli vždy určené na poľnohospodársku činnosť. Chov dobytka však postupne predstihol pestovanie obilných kultúr a v polovici 19. storočia dosiahol svoj vrchol, keď sa ním v krajine zaoberala väčina ľudí. Priemysel sa rozvíjal pomaly, ale aj napriek tomu tu vznikli podmienky pre ťažbu soli, lov a spracovanie rýb.
V roku 1818 boli moldavskí bojari zrovnoprávnení s ruskou šľachtou, caranom sa to nepodarilo, a tak i naďalej ostávali o krok vzad pred ich kolegami nevoľníkmi v Ruskom impériu. Boli však vyhlásení za tzv. slobodných poľnohospodárov a za používanie panských a rehoľných výhod museli pracovať na panskom a platiť obrok. Malí roľníci menej záviseli na feudáloch a vypĺňali funkciu tzv. daňových roľníkov.
Reforma poľnohospodárstva, ktorá v tejto oblasti prebehla v roku 1864 pozitívne vplývala na rozvoj kapitalistických foriem výroby, farmárčenia a prenajímania pôdy. Besarábia sa stala jednou z gubernií obchodnej a obilnej ekonomiky, ktorá rýchlym tempom posúvala dopredu rozvoj vinohradníctva, ovocinárstva a výroby tabaku. Významnú úlohu v ekonomike gubernie mal obchod. 
V roku 1820 sa v Kišiňove rozprúdila revolučná propaganda. Mesto sa stalo jedným z centrov revolučného hnutia v Ruskom impériu. Dekabristi tu medzi vojakmi šírili propagandu a chystali ich k ozbrojenému povstaniu. Aby bola propaganda úspešná rebelovia využili založenie slobodomurárskej lóže „Ovídius“ v roku 1821 a nadviazali užší kontakt s tajným politickým spolkom gréckych povstalcov "Filiki Eteria", ktorý pracoval v oblasti Besarábie. Výsledkom dekabristického snaženia sa bolo vypuknutie povstania v štyroch zo šiestich plukov 16. divízie, ktoré však bolo rýchlo potlačené a hlavní aktéri povstania zatknutí.
Ďalšou udalosťou, ktorá ovpyvnila politickú a spoločenskú situáciu v Moldavsku bola revolúcia v Rusku v rokoch 1905 - 1907. Dňa 21. augusta 1905 v Kišiňove vypukol celospoločenský politický štrajk, ktorý na druhý deň prerástol do demonštrácie a skončil sa ozbrojeným stretom pracujúcich s armádou a políciou. V októbri 1905 sa do celonárodného štrajku v Ruskom impériu zapojili aj štrajkujúci železničiari z Kišiňova, Bălți a Tiraspolu, kníhtlačiari a pracovníci mnohých dielní v celej krajine. Nepokoje zasiahli aj roľníkov, armádu a námorníkov. V januári roku 1906 vypuklo v meste Komrat roľnícke povstanie, ktoré však bolo s pomocou armády rýchlo potlačené. Národno-osloboditeľské hnutie zvyšovalo svoju aktivitu, tlačili sa noviny v moldavskom jazyku a naskytla sa potreba vyučovať deti v rodnej reči.
Agrárna reforma Stolypina zasiahla aj Besarábiu. Za šesť rokov (1907 - 1913) sa až 11 810 roľníckych družstiev Besarabskej gubernie oddelilo a vytvorilo samostatné súkromné vlastníctvo. Začalo sa veľké sťahovanie roľníkov do oblasti Sibíri a do Kazachstanu, kde odišlo vyše 60 000 poľnohospodárov.
V rokoch prvej svetovej vojny sa v Moldavsku rýchlym tempom rozvíjala stavba železníc, ktorú si vyžiadal postup frontu Červenej armády. V tom čase začalo poľnohospodárstvo upadať, pretože schopná mužská časť obyvateľstva bola povolávaná do armády a na poliach nebolo toho, kto by pracoval. So začiatkom vojny sa zaktivizovalo aj roľnícke hnutie. 
V prvých dňoch Februárovej revolúcie v roku 1917 sa v Moldavsku vytvorili orgány dočasnej vlády. Dňa 6. marca 1917 vznikli Rady pracujúcich a armádnych poslancov. V októbri toho roku vznikol krajský národný parlament (Sfatul Ţării), ktorý vyhlásil autonómiu Moldavska a následne 2. decembra 1917 aj Moldavskú demokratickú republiku. Na základe zmluvy krajského národného parlamentu na územie Besarábie vnikli rumunské vojská. Na konferencii v Odese v dňoch 10. - 23. decembra 1917 bolo prijaté rozhodnutie o zmene kurzu v Moldavsku čoho výsledkom bolo ustanovenie moci sovietov v krajine. Odpoveďou RSFSR na vstup rumunskej armády do Besarábie bolo prerušenie diplomatických vzťahov s Rumunskom a vpád Červenej armády do tejto oblasti.
Moldavsko ako súčasť Sovietskeho zväzu.
Konflikt však rozdelil modlavské územie. Dňa 9. apríla 1918 Sfatul Ţării nepatrnou väčšinou hlasov prijal rozhodnutie o pripojení Moldavskej demokratickej republiky s Rumunskom, na území ľavobrežného Podnesterska však bola v období rokov 1919 - 1921 ustanovená vláda sovietov. Na treťom zasadnutí Celonárodného ukrajinského výkonného výboru ôsmeho funkčného obdobia parlamentu bol prijatý zákon o vytvorení autonómnej Moldavskej sovietskej socialistickej republiky. Súčasťou tejto republiky bolo 11 oblastí na ľavej strane rieky Dneper a za hlavné mesto republiky bolo vyhlásené mesto Balta (od roku 1929 Tiraspol).
Čoskoro sa v krajine začal šíriť priemysel, predovšetkým potravinársky a strojársky. Súkromné vlástníctvo bolo znárodnené a v období rokov 1929 - 1931 bola vykonaná celoplošná kolektivizácia roľníckych družstiev.
V druhej polovici 30. rokov 20. storočia bolo vedenie Moldavskej ASSR a tiež mnoho jej obyvateľov vystavených stalinským represáliám. V máji roku 1937 boli zbavení svojich povolaní a následné zatýkaní aj členovia vlády, stranícki, komsomoľskí a sovietski pracujúci. Všetkých ich obvinili z vlastizrady a špionáže v prospech Rumunska.
V dňoch 26. - 27. júna 1940 vláda Sovietskeho zväzu poslala svojim rumunským kolegom dve svoje požiadavky na navrátenie Besarábie a územné nároky na severnú Bukovinu Sovietskemu zväzu ako odplatu "„za hromadnú škodu, ktorú Sovietsky zväz a jeho obyvateľstvo utrpeli v Besarábii počas 22 ročnej rumunskej okupácie tejto oblasti“". Na druhý deň (28. jún 1940) rumunská armáda tieto uzemia opustila a Sovietsky zväz mohol ďalej uskutočňovať svoje plány a rozširovať svoj vplyv v tejto časti Európy.
Moldavská sovietska socialistická republika.
Dňa 2. augusta 1940 Najvyšší Soviet ZSSR prijal Zákon o vytvorení Moldavskej SSR. Šesť z deviatich okresov Besarábie a šesť zo štrnástich oblastí bývalej Moldavskej autonómnej sovietskej socialistickej republiky sa stali súčasťou Moldavskej sovietskej socialistickej republiky. Ostatné územia boli súčasťou Ukrajinskej SSR. K nim sa na základe rozhodnutia Prezídia Najvyššieho sovietu ZSSR pripojilo ďalších 8 oblastí Moldavskej autonómnej sovietskej socialistickej republiky.
Na prelome júla a augusta roku 1941 bolo územie Moldavskej SSR plne okupované fašistickými vojskami. Východné oblasti krajiny boli súčasťou tzv. gubernie Besarábia a západné zase Transnistrie. Na rozdiel od Transnistrie, ktorú oddali hitlerovské vojská Rumunskému kráľovstvu do dočasnej opatery, Besarábia a Bukovina boli vyhlásené za časť Rumunska. Dňa 17. marca 1944 vojská druhého ukrajinského frontu prešli k Dnepru a dosiahli hranicu Moldavkej SSR. O takmer týždeň neskôr (25. marec 1944) obsadili viac ako 100 usadlostí v oblasti Besarábie. Ich kolegovia z tretieho frontu v polovici apríla 1944 (12. apríl) obsadili Tiraspol.
Po druhej svetovej vojne v rokoch 1946 - 1947 vypuklo v Moldavsku veľké sucho, čo malo za následok veľmi nízku úrodu klasových kultúr a tráv. Stalinský systém povinných dodávok obilia z Moldavska však prinútil miestne stranícke i sovietske orgány pokračovať splnení plánu vývozu obilia pre potreby Sovietskeho zväzu, čo malo za následok vypuknutie masového hladomoru v krajine a smrť obyvateľov. Spojenecká vláda ihneď pomohla Moldavskej republike a dodala do krajiny chýbajúce potraviny a zrno. Toto však situáciu v nijakom prípade nezlepšilo, pretože moldavské zásobovanie ZSSR obilím aj naďalej pokračovalo a túto pomoc obyvateľom krajiny narúšalo. Z rôznych príčin tak v krajine v tomto období umrelo 150 00 - 300 000 ľudí. 
V roku 1949 v Moldavsku prebehla masová kolektivizácia poľnohospodárstva sprevádzaná vyhostením bohatých roľníkov.
V roku 1988 vznikli v krajine dve opozičné skupiny: demokratické hnutie, ktoré podporovalo ideu perestrojky a hudobno-literárny spolok Alexeja Matejeviča. Dňa 20. mája 1988 vznikol Národný front Moldavska, ktorý sa zasadzoval za autonómiu republiky. Za bezprostrednej účasti týchto organizácii sa v lete roku 1989 konali mnohé manifestácie pod heslom "„Moldavsko Moldavcom!“", na ktorých sa demonštranti dožadovali samostatnosti Moldavska, zrušenia paktu medzi Joachimom von Ribbentropom a Viačeslavom Michajlovičom Molotovom z roku 1939 a priznania štatútu oficiálneho jazyka moldavčine. Odpoveďou na tieto požiadavky bol organizačný zjazd hnutia Unitate, ktorý sa konal 8. júla 1989.
Dňa 2. augusta 1990 bolo na druhom mimoriadnom zasadaní pracujúcich Podnesterska, ktorí sa nechceli odtrhnúť od Sovietskeho zväzu, prijaté rozhodnutie o vzniku Podnesterskej SSR, tú však Moldavská SSR odmietla akceptovať.
Moldavská republika.
Dňa 23. mája 1991 bola Moldavská SSR premenovaná na Moldavskú republiku a v auguste toho roku (27. august) vyhlásil jej parlament deklaráciu o nezávislosti. Od konca roka 1991 do polovice roka 1992 provládne ozbrojené zložky sa bez úspechu pokúšali prevziať kontrolu nad územím, ktoré sa zasadzovalo za autonómiu Podnesterska. Táto udalosť zasiahla takmer celé Bendery a prerástla do ozbrojeného konfliktu, výsledkom ktorého na konci roku 1992 bolo stovky mŕtvych ľudí. Po podpísaní prímeria sa začali rokovania o budúcnosti tejto časti Moldavska.
Nové voľby v Moldavsku, ktoré sa konali 27. februára 1994 sa naplno prejavili na politickom živote v štáte. Väčšinovej vláde agrárnikov sa podarilo dosiahnuť politický konsenzus a postupne tak preorientovať domácu a zahraničnú politiku. Štátna moc podpísala dohodu s Gagauzskom. Územie na základe jej podpisu získalo autonómiu, ktorú 23. decembra 1994 potvrdil moldavský parlament. Na regionálnom hlasovaní Gagauzov v roku 1995 boli ustanovené oficiálne hranice Gagauzska. Autonómia získala mnohé práva: garanciu miestnej samosprávy a parlamentu ("Halc Toplosu") a uznanie gagauzčiny ako úradného jazyka, ktorý sa tak zaradil pred moldavský a ruský jazyk, prezidenta voleného tajnou voľbou na obdobie štyroch rokov a súdy. 
Koncom roka 1998 v Moldavsku vypukla kríza. Intenzita zahraničného obchodu po devalvácii ruského rubľa (17. august 1998) v Ruskej federácii s touto krajinou prudko klesla a znížila sa aj priemyselná výroba a HDP (v porovnaní s rokom 1997 z 10 % na 7 %). Devalvovala aj moldavská mena, v dôsledku čoho vzrástli ceny potravín o 20 % - 40 %. Východisko z tejto krízy našla moldavská vláda v sprísnení disciplíny a zmene orientácie zahraničného obchodu na krajiny Spoločenstva nezávislých štátov, Blízkeho východu a Číny.
Moldavský prezident sa pokúsil počas referenda, ktoré sa konalo 23. mája 1999 posilniť prezidentské právomoci, čím zmenil niektoré články moldavskej ústavy z roku 1994. Tento podnet sa však nestretol s väčšinovou podporou poslancov parlamentu.
Dňa 25. februára 2001 sa v krajine konali predčasné voľby, ktoré vyhrala komunistická strana. Začiatkom apríla toho roku (4. apríl 2001) bol ich líder Vladimir Voronin do funkcie prezidenta krajiny prvýkrát. O štyri roky neskôr (6. marec 2005) sa knali nové voľby do moldavského parlamentu; prezidentské voľby pred Gheorgi Ducom, ktorý zaostal o 75 poslaneckých hlasov za Vladimirom Voroninom znova vyhral staronový prezident. Ten bol do svojej funkcie výkonu druhého prezidentského mandátu inaugurovaný 7. apríla 2005.

</doc>
<doc id="233497" url="https://sk.wikipedia.org/wiki?curid=233497" title="Arborétum">
Arborétum

Arborétum je špeciálna botanická záhrada, ktorá obsahuje dreviny (stromy a kríky) pre študijné a výskumné účely.
Arborétum môže byť špecializované na jednotlivé rody (čeľade, a podobne), napríklad arborétum v ktorom rastú borovicorasty sa nazýva "Pinetum". Okrem vedeckovýskumného charakteru slúžia aj ako záhrady a turistické miesta. Kladú dôraz na záhradnú architektúru.

</doc>
<doc id="233498" url="https://sk.wikipedia.org/wiki?curid=233498" title="Veterník (prírodná rezervácia)">
Veterník (prírodná rezervácia)

Veterník je prírodná rezervácia v správe štátnej ochrany prírody Záhorie.
Nachádza sa v katastrálnom území mesta Skalica v okrese Skalica v Trnavskom kraji. Územie bolo v roku 1983 na rozlohe 18,4586 ha. Ochranné pásmo nebolo určené. Rezervácia leží v blízkosti obce Mokrý Háj.
Predmetom ochrany je: "Ochrana posledných zvyškov typickej vegetácie skalnej stepi v západnej časti Myjavskej pahorkatiny s početným výskytom ojedinelých a chránených druhov rastlín na vedeckovýskumné, náučné a kultúrno-výchovné ciele."

</doc>
<doc id="233500" url="https://sk.wikipedia.org/wiki?curid=233500" title="Šang-chaj chuan-čchiou ťin-žung čung-sin">
Šang-chaj chuan-čchiou ťin-žung čung-sin

Šang-chaj chuan-čchiou ťin-žung čung-sin (, , angl. "Shanghai World Financial Center") je mrakodrap v Šanghaji v Číne.
Tento obrovský mrakodrap predpovedá vzhľad čínskej megalopoly, zahŕňa nielen kancelárie, ale i hotel, nákupné strediská, reštaurácie, konferenčné siene a súkromný klub. Kapacita mrakodrapu predpokladá 12 000 ľudí. Posledné podlažie umiestnené v kruhovom otvore na samom vrchole stavby, ktorý pripomína ucho ihly (z dôvodu zmiernenia tlaku vetra), slúži ako turistická rozhľadňa.
14. septembra 2007 bol dosiahnutý najvyšší bod stavby 492 metrov. a tým sa budova stala treťou najvyššou budovou na svete po Taipei 101 a najvyššou dokončenou stavbou v Číne, vrátane Hongkongu. Budova bola dokončená v roku 2008.
14. augusta 2007 vypukol na 40. poschodí požiar, škody boli malé a nikto nebol zranený. 
28. augusta 2008, bola budova SWFC oficiálne otvorená. Najvyššie položená vyhliadkové plošina (z celkových 3) je vo výške 474 m a je najvyššou rozhľadňou na svete.

</doc>
<doc id="233502" url="https://sk.wikipedia.org/wiki?curid=233502" title="Richard Thompson (atlét)">
Richard Thompson (atlét)

 
 
Richard Thompson (* 7. jún 1985, Cascade) je atlét reprezentujúci Trinidad a Tobago.
Vrcholové podujatia.
Peking 2008.
Na olympijských hrách v Pekingu 2008 získal striebornú medailu v behu na 100 m časom 9,89 s. Na prvého Usaina Bolta strácal 20 stotín sekundy a pred tretím Watlerom Dixom mal náskok dvoch stotín.
Takisto striebornú medailu získal v štafetevom behu na 4x100 metrov. Bežal v semifinále aj vo finále.

</doc>
<doc id="233506" url="https://sk.wikipedia.org/wiki?curid=233506" title="Francoise Mbangová Etoneová">
Francoise Mbangová Etoneová



</doc>
<doc id="233507" url="https://sk.wikipedia.org/wiki?curid=233507" title="Costa del Sol">
Costa del Sol

Costa del Sol (v preklade "Slnečné pobrežie" alebo presnejšie "Pobrežie Slnka") je región v južnom Španielsku, v autonómnej komunite Andalúzie, ktorý pozostáva z pobrežných miest a obcí pozdĺž Stredozemného pobrežia provincie Málaga a na východnom okraji provincie Cádiz.

</doc>
<doc id="233508" url="https://sk.wikipedia.org/wiki?curid=233508" title="Françoise Mbangová Etoneová">
Françoise Mbangová Etoneová

 
 
 
 
Françoise Mbangová Etoneová (neprechýlene Françoise Mbango Etone; * 14. apríl 1976, Yaoundé) je kamerunská atlétka, venujúca sa trojskoku. V historických tabuľkách v trojskoku jej patrí druhé miesto výkonom 15,39 m.
Vrcholové podujatia.
Peking 2008.
Ako prvej športovkyni v atletických súťažiach sa jej podarilo obhájiť zlatú medailu z Atén 2004. Výkonom 15,39 m vytvorila nový olympijský rekord, keď ho zlepšila o 6 cm.

</doc>
<doc id="233511" url="https://sk.wikipedia.org/wiki?curid=233511" title="Messerschmitt Me 264">
Messerschmitt Me 264

Messerschmitt Me 264 "Amerikabomber" bol projekt diaľkového námorného prieskumného a bombardovacieho lietadla z obdobia 2. svetovej vojny. Bol plánovaný pre podporu operácií nemeckých ponoriek v Atlantiku ako prieskumné lietadlo, prípadne i ako bombardér. Neskôr bol vybratý pre projekt Ríšskeho ministerstva letectva s názvom „Amerikabomber“, ktorého cieľom bolo vytvoriť strategický bombardér, ktorý by bol schopný bombardovať USA zo základní vo Francúzsku alebo na Azororch, hoci je veľmi pravdepodobné, že by to malo veľké náklady a malý efekt. Postavený bol len jeden prototyp, ale produkcia Messerschmittových závodov sa zameriavala na produkciu stíhačiek. Nakoniec bol vybratý iný návrh, Junkers Ju 390.
Vznik a vývoj.
Pôvodný dizajn Me 264 vychádzal z Messerschmittovho ďalekonosného prieskumného bombardéra P.1061 z konca 30. rokov. P.1061 bol podobný projektu P.1062, ale na rozdiel od neho mal 4 motory Daimler-Benz DB 601 V 12 a pohonný systém DB 606. V roku 1941 dostal Messerschmitt objednávku na 4 prototypy stroja P.1061, neskôr bol počet zredukovaný na 3.
Postup v týchto projektoch bol pomalý, ale keď Nemecko vyhlásilo vojnu USA, začalo sa Ríšske ministerstvo letectva vážne zaujímať o projekt transatlantického bombardéra. Výsledkom boli návrhy mohutných 6-motorových bombardérov s veľkou nosnosťou bômbJunkers Ju 390, Focke Wulf Ta-400 a Me 264 B. Pretože Junkers Ju 390 používal mnoho komponentov z Ju 290, bol nakoniec vybraný tento návrh. Aj napriek tomu nebolo od projektu Me 264 upustené, pretože nemecké vojnové námorníctvo (Kriegsmarine) potrebovalo hliadkovacie lietadlo, ktoré by nahradilo Focke Wulf Fw 200 Condor. Nakoniec bolo rozhodnuté postaviť dva prototypy prieskumného bombardéra Me 264 A s dlhým doletom. 
Prvý prototyp, Me 264 V1, vzlietol 23. decembra 1942. Najprv bol poháňaný štyrmi motormi Jumo 211J, v roku 1943 boli vymenené za silnejšie motory BMW 801G. Skúšky ukázali početné menšie chyby a ovládanie sa ukázalo ako veľmi komplikované. Jedna z nevýhod bolo veľmi vysoké plošné zaťaženie krídla. Vysoké plošné zaťaženie krídel viedlo k mnohým problémom, počnúc zlou letovou stabilitou až po zlú manévrovateľnosť a nutnosť vyššej vzletovej rýchlosti. Prvý prototyp nebol vybavený zbraňami či pancierovaním, ale nasledujúce prototypy, Me 264 V2 mali pancierované motory, priestory posádky aj strelísk. Nakoniec však bolo rozhodnuté dokončiť Me 264 V2 bez defenzívnej výzbroje. Tretí prototyp Me 264 V3 mal byť vybavený výzbrojou a pancierovaním na kritických miestach. 
V roku 1943 prestalo mať Kriegsmarine záujem o Me 264 a obrátilo pozornosť k Junkersu Ju 390. Následne bol v októbri roku 1943 vývoj zastavený. Neskôr bol prototyp Me 264 V2 zničený pri nálete. Dňa 18. júla 1944 bol pri ďalšom nálete poškodený prvý prototyp Me 264 V1, ktorý medzičasom vstúpil do služieb Transportstaffel 5 a nikdy nebol opravený. Tretí prototyp, ktorý nebol dokončený, bol zničený pri tom istom nálete.
Špecifikácia.
Me 264 bol štvormotorový ťažký bombardér hornoplošnej koncepcie. Krídla mal vyrobené z kovu, (na rozdiel od väčšiny lietadiel Luftwaffe v posledných rokoch vojny). V nose lietadla bol guľomet. Me 264 mal mnoho moderných prvkov: kolesá s veľkým priemerom, hlavné prístroje zabudované v krídlach. Plánovaná výzbroj sa mal skladať z guľometov vo streleckých vežiach na bokoch trupu. Bombardér však mal tenké pancierovanie a málo guľometov, pretože sa muselo šetriť na hmotnosti, s úmyslom zväčšiť množstvo neseného paliva a tým aj dolet. Pretože cesta bombardéra cez Atlantik do Ameriky by bola veľmi dlhá, boli v lietadle aj priestory s posteľami pre posádku.

</doc>
<doc id="233513" url="https://sk.wikipedia.org/wiki?curid=233513" title="Heinkel He 178">
Heinkel He 178

Heinkel He 178 bolo prvé prúdové lietadlo na svete. Bola to súkromná iniciatíva nemeckej firmy Heinkel a jej riaditeľa Ernsta Heinkela, ktorý kládol dôraz na vývoj rýchlych lietadiel. Prvý let sa uskutočnil 27. augusta 1939, pilotoval Erich Warsitz. Tomu predchádzalo ešte krátke vyskočenie o tri dni skôr, vtedy ale lietadlo skutočne nelietalo.
Vznik a vývoj.
V roku 1936 mladý inžinier menom Hans von Ohain podal patent na používanie spalín z plynovej turbíny ako prostriedok na pohon. Prezentoval svoj návrh Heinkelovi, ktorý mu sľúbil pomoc. Von Ohain úspešne predviedol svoj prvý motor v roku 1937 a čoskoro sa objavili plány otestovať motor v lietadlách. Heinkel He 178 bol navrhnutý s tretím von Ohainovým motorom, ktorý spaľoval dieselové palivo. Výsledkom bolo malé lietadlo konvenčnej konštrukcie, s vysoko osadenými drevenými krídlami. Motor mal nasávací otvor v nose lietadla, lietadlo malo zadné koleso aj podvozok. Pri prvom lete bol podvozok pevný, neskôr bol prerobený na sklápací. Lietadlo malo veľký úspech, hoci išlo iba o testovací model. S rýchlosťou /h rýchlejšie, než ktorékoľvek vojenské lietadlo na svete až do roku 1944, keď vzlietol Me 262 a Me 163 Komet. 1. novembra 1939 zorganizoval Heinkel demonštráciu pre Ríšske ministerstvo letectva. Vrchné velenie Luftwaffe prúdové lietadlo nezaujalo, hoci jeho výkony, najmä rýchlosť boli na tú dobu úžasné. Najvyšší predstavitelia nemeckého letectva boli zatiaľ spokojní so svojou stíhačkou Messerschmitt Bf 109 a tak projekt nepodporili. Heinkel však bol neústupný a rozhodol sa pokračovať vo vývoji. Vyvíjal dvojmotorovú prúdovú stíhačku Heinkel He 280, kde zužitkoval to, čo sa od He 178 naučil. Heinkel He 178 bol umiestnený v Deutsches Technikmuseum, kde bol zničený pri nálete v roku 1943.

</doc>
<doc id="233515" url="https://sk.wikipedia.org/wiki?curid=233515" title="He 178">
He 178



</doc>
<doc id="233516" url="https://sk.wikipedia.org/wiki?curid=233516" title="Európska cesta 6">
Európska cesta 6

Európska cesta 6 ("E 6") je európska cesta, prebiehajúca v severojužnom smere v Nórsku a západnej časti Švédska. Cesta začína na južnom cípe Švédska v meste Trelleborg, odtiaľ pokračuje cez celé Nórsko po provinciu Finnmark. Cesta končí na štátnej hranici s Ruskom pri obci Kirkenes.

</doc>
<doc id="233517" url="https://sk.wikipedia.org/wiki?curid=233517" title="Heinkel He178">
Heinkel He178



</doc>
<doc id="233524" url="https://sk.wikipedia.org/wiki?curid=233524" title="Zoznam vládcov Moldavska">
Zoznam vládcov Moldavska

Zoznam "vládcov" Moldavska:
Kniežatá, predsedovia vlád, predsedovia Vlády ľudových komisárov, predsedovia Rady ministrov, predsedovia Prezídia Najvyššieho sovietu, predsedovia Najvyššieho sovietu, premiéri, prezidenti…
 "V rokoch 1711 – 1821 v moldavskom kniežatstve vládla bohatá grécka šľachta."
 "V rokoch 1739, 1769 – 1774, 1788 – 1791, 1806 – 1812, 1828 – 1834 a 1853 – 1854 krajinu okupovalo Ruské impérium a v rokoch 1787 – 1791 Rakúsko-Uhorsko."
 "Besarábia bola od roku 1812 až do začiatku 20. storočia súčasťou Ruského impéria."
 "Ruská okupácia" (1739)
 "Ruská okupácia" (1769 – 1774)
 "Rakúsko-Uhorská okupácia" (1787 – 1791) – v tom čase v krajine vládol vojenský komandant Friedrich Josias von Sachsen-Coburg-Saalfeld.
 "Ruská okupácia" (1788 – 1791)
 "Ruská okupácia" (1806 – 1812)
 "Ruská okupácia" (1828 – 1834) – vojenskí komandanti Fiodor Petrovič Pahlen, Piotr Želtuchin a Pavel Dmitrievič Kiselev
 "Ruská okupácia" (1853 – 1854)
 "Protektorát vytovrený na základe Parížskej mierovej zmluvy z roku 1856."
 Ştefan Catargiu sa v roku 1858 vzdal funkcie a bol nahradený Ioanom Cantacuzinom.

</doc>
<doc id="233525" url="https://sk.wikipedia.org/wiki?curid=233525" title="Diaľnica A8 (Rakúsko)">
Diaľnica A8 (Rakúsko)

Diaľnica A8 (, doslovne "Innkreiská diaľnica") je 76,032 km diaľnica v Rakúsku, ktorá tvorí súčasť európskej cesty E56 a čiastočne aj E552. Tiahne sa od mesta Sattledt v Hornom Rakúsku, kde sa križuje s diaľnicami A1 a A9. Pokračuje okolo mesta Wels, kde sa na A8 napája diaľnica A25 a odtiaľ smeruje až na štátnu hranicu s Nemeckom neďaleko obce Suben. Na nemeckom území na ňu nadväzuje tamojšia diaľnica A3, ktorá smeruje do Norimbergu.
História.
Diaľnica A8 bola vo výstavbe od začiatku 80. rokov. Prvým otvoreným úsekom bol úsek "Wels-Bad Schallerbach", ktorý bol vybudovaný spoločne s časťou diaľnice A25. Stavebné práce sa následne presunuli ku štátnej hranici s Nemeckom a koncom 80. rokov bol dokončený súvislý úsek diaľnice "Wels-Suben". 
Naďalej ostávala v pláne dostavba diaľnice po križovatku "Voralpenkreuz" v dĺžke 11 km. Po dlhoročných prieťahoch v ekologických otázkach sa výstavba nakoniec rozbehla až na prelome tisícročí a úsek otvorili 24. augusta 2003. Tým bolo zlepšené napojenie od juhu, keďže bola odstránená takmer 42 kilometrová obchádzka po A1 a A25.

</doc>
<doc id="233526" url="https://sk.wikipedia.org/wiki?curid=233526" title="Bundesautobahn 1">
Bundesautobahn 1



</doc>
<doc id="233527" url="https://sk.wikipedia.org/wiki?curid=233527" title="Bundesautobahn 2">
Bundesautobahn 2



</doc>
<doc id="233528" url="https://sk.wikipedia.org/wiki?curid=233528" title="Bundesautobahn 3">
Bundesautobahn 3



</doc>
<doc id="233529" url="https://sk.wikipedia.org/wiki?curid=233529" title="Bundesautobahn 7">
Bundesautobahn 7



</doc>
<doc id="233535" url="https://sk.wikipedia.org/wiki?curid=233535" title="Michael Hoskin">
Michael Hoskin

Michael Hoskin (* 27. február 1930, Londýn† 5. december 2021, Cambridge) bol britský historik astronómie a vedy.
Životopis.
Po získaní titulu Ph. D. na Univerzite v Cambridge v odbore algebrická geometria v roku 1956 prednášal dejiny vedy a špeciálne dejiny astronómie na univerzitách v Leicesteri a Cambridge. Bol zakladajúcim členom St. Edmund's College v Cambridge, na ktorom v roku 2002 získal titul Emeritný člen. Od roku 1969 bol členom Churchill College v Cambridge. V rokoch 1981 - 1991 pôsobil na poste prezidenta tohto kolégia. V rokoch 1975 - 1986 zastával vedúcu funkciu na Oddelení dejín a filozofie vedy Cambridgeskej univerzity. V rokoch 1979 - 1982 bol prezidentom Komisie pre dejiny astronómie pri Medzinárodnej astronomickej únii "(History of Astronomy Commission of International Astronomical Union)". Bol tiež členom Medzinárodnej akadémie dejín vedy "(International Academy of History of Science)". V roku 2004 bol ocenený Cenou Leroy E. Doggetta udeľovanou Americkou astronomickou spoločnosťou. V roku 2007 sa stal čestným členom Kráľovskej astronomickej spoločnosti.
V rokoch 1960 - 1970 bol jedným zo zostavovateľov časopisu History of Science a od roku 1970 pôsobil ako zostavovateľ časopisu Journal for the History of Astronomy, ktorý sám založil. Pôsobil tiež ako hlavný zostavovateľ viaczväzkového diela The General History of Astronomy vychádzajúceho pod dohľadom Medzinárodnej astronomickej únie a Medzinárodnej únie pre dejiny a filozofiu vedy.
Michael Hoskin sa zameriaval hlavne na dejiny stelárnej astronómie, pričom čiastočne skúmal úlohu rodiny Herschelovcov v dejinách vedy. Taktiež sa venoval prehistorickej astronómii. Počas svojej kariéry sa mu podarilo osobne zmerať orientáciu asi dvoch tisícok európskych a afrických dolmenov.
V roku 2002 bola na jeho počesť pomenovaná planétka 12223 Hoskin.

</doc>
<doc id="233538" url="https://sk.wikipedia.org/wiki?curid=233538" title="Európska cesta 10">
Európska cesta 10

Európska cesta 10 ("E10") je európska cesta, ktorá začína v dedine Å v nórskom súostroví Lofoty a končí v Luleå vo Švédsku. Európska cesta 10 je dlhá 880 km, z toho 397 km sa nachádza v Nórsku a 483 km vo Švédsku.
V nórskej časti prechádza Európska cesta 10 cez desať mostov a dvanásť tunelov. Najdlhšie mosty sú "Hadselbrua" (1 011 m) a "Tjeldsund bru" (1 007 m). Najdlhšie tunely sú "Sørdalstunnelen" (6 338 m) a "Sløverfjordtunnelen" (3 337 m). Európska cesta 10 prechádza v krátkych časti troma ďalšími európskymi cestami:
1. decembra 2007 bol otvorený Lofast, úsek medzi Raftsund a Gullesfjordbotn. Tento 53 km dlhý úsek skrátil E10 o 30 km. 
História.
Úsek Kiruna – Narvik bol postavený v roku 1980 a pokračovanie vo Švédsku bolo otvorené 1983. V roku 1984 tento úsek pokrstili nórsky kráľ Olav V. a švédsky kráľ Karol XVI. Gustáv. Odvtedy sa volá nórska časť tohto úseku "Kong Olav Vs vei". Dnešnú podobu má E10 od roku 1992.

</doc>
<doc id="233545" url="https://sk.wikipedia.org/wiki?curid=233545" title="Flettner Fl 265">
Flettner Fl 265

Flettner Fl 265 bol experimentálny vrtuľník navrhnutý Antonom Flettnerom. Projekt vznikol v roku 1938 s podporou nemeckého vojnového námorníctva (Kriegsmarine). Flettner Fl 265 bol vďaka schopnosti núdzovo pristáť autorotáciou najbezpečnejší vrtuľník vo svojej dobe. Poháňal ho piestový motor BMW-Bramo Sh 14 A s výkonom 160 konských síl, ktorý mu dával maximálnu rýchlosť 160 km/h. Vrtuľník mal dva protichodné rotory. Posádku tvoril jeden muž. Skonštruovaných bolo 6 strojov. Sériová výroba začala až pri ďalšom type - Flettner Fl 282.

</doc>
<doc id="233546" url="https://sk.wikipedia.org/wiki?curid=233546" title="Flettner Fl 282">
Flettner Fl 282

Flettner Fl 282 "Kolibri" („Kolibrík“) bol zlepšený vrtuľník série, ktorú od roku 1932 navrhoval Anton Flettner. Motor bol zabudovaný do stredu trupu, pod rotorovým systémom. Na 24 pokusných strojoch, ktoré boli postavené, sa menilo vyhotovenie kabíny - od otvorenej cez polouzavretú až po úplne presklenú. Roku 1942 preskúšalo vojnové loďstvo Fl 282 ako prieskumný vrtuľník a vystavilo mu vynikajúce vysvedčenie. Tak bolo už o rok neskôr nasadených 20 prototypov v oblasti Stredomoria na ochranu vojnových lodí.

</doc>
<doc id="233557" url="https://sk.wikipedia.org/wiki?curid=233557" title="Diaľnica M7 (Maďarsko)">
Diaľnica M7 (Maďarsko)

Diaľnica M7 () je 233 kilometrov dlhá diaľnica v Maďarsku, začína v hlavnom meste Budapešť a pokračuje juhozápadným smerom okolo miest Stoličný Belehrad, Siófok a Nagykanizsa až po chorvátsku štátnu hranicu pri obci Letenye. 
Na úseku od križovatky s diaľnicou M0 po štátnu hranicu je M7 súčasťou európskej cesty 71 a medzi výjazdom Nagykanizsa-centrum a hranicou aj E65. Na chorvátskej strane na M7 nadväzuje diaľnica A4 vedúca do Záhrebu.
Diaľnica M7 patrí medzi najstaršie v krajine - jej výstavba sa začala v roku 1964 pri Budapešti. Dokončená bola po 44 rokoch otvorením hraničného Zríniho mosta "()" a nového hraničného priechodu Letenye-Goričan. 
Súčasťou cesty je aj estakáda Kőröshegyi völgyhíd, ktorá je dlhá 1872 metrov a vysoká 88 metrov a je najdlhšou estakádou v strednej Európe.
História.
Výstavba diaľnice M7 začala v roku 1964 pri budapeštianskom predmestí Törökbálint. Išlo o 12 km dlhý úsek, ktorý je spoločný pre diaľnice M1 a M7. V polovičnom profile ho sprejazdnili v roku 1977 a úplne bol dokončený o rok neskôr. Medzitým sa v roku 1971 začala výstavba úseku Martonvásár-Zamárdi a do roku 1975 bol dokončený súvislý úsek od Budapešti po severné časti jazera Balaton. Následne sa výstavba tejto diaľnice zastavila a sústredila sa prevažne na diaľnice M1 a M3.
K obnoveniu budovania došlo až na prelome tisícročí. V rokoch 2001 až 2002 sa dostavoval úsek Balatonaliga-Zamárdi, ktorý v 70. rokoch postavili len v polovičnom profile. Zvyšok diaľnice bol rozdelený na viacero menších úsekov. V roku 2004 bol otvorený 6,5 km dlhý úsek medzi obcou Becsehely a chorvátskou hranicou pri Letenye. V júni 2005 bol sprejazdnený asi 20 km dlhý úsek Balatonszárszó-Ordacsehi, 27. marca 2006 následne aj úsek Ordacsehi-Sormás. O rok neskôr, 8. augusta 2007 bol otvorený úsek Zamárdi-Balatonszárszó, čím bola dokončená diaľnica v okolí jazera Balaton a odklonila sa tak doprava z preťaženej štátnej cesty 7.
O niekoľko dní neskôr, 24. augusta 2007 bol otvorený 11,3 km dlhá úsek Nagykanizsa-Sormás, ktorý tvorí obchvat mesta Nagykanizsa. Diaľnica M7 bola definitívne dobudovaná v roku 2008, keď postupne 26. júna odovzdali úsek Balatonkeresztúr-Zalakomár, 19. augusta Zalakomár-Nagykanizsa a 22. októbra aj hraničný most (Zrínyi híd) s novým hraničným priechodom.

</doc>
<doc id="233558" url="https://sk.wikipedia.org/wiki?curid=233558" title="Guľnara Iskanderovna Samitovová-Galkinová">
Guľnara Iskanderovna Samitovová-Galkinová

 
 
Guľnara Iskanderovna Samitovová-Galkinová (rus. Гульнара́ Исканде́ровна Сами́това-Га́лкина; 9. júl 1978, Naberežnyje Čelny, Rusko) je ruská atlétka venujúca sa steeplechasu. Je držiteľkou svetového rekordu na tejto trati.
Vrcholové podujatia.
Peking 2008.
Na olympijských hrách v Pekingu 2008 vyhrala vo svetovom rekorde 8:58,81 a ako prvá žena sa na tejto trati dostala pod 9:00,00. Celé preteky bola na prvom mieste a vyhrala s náskokom viac ako 8 sekúnd.

</doc>
<doc id="233560" url="https://sk.wikipedia.org/wiki?curid=233560" title="Guľnara Samitovová-Galkinová">
Guľnara Samitovová-Galkinová



</doc>
<doc id="233570" url="https://sk.wikipedia.org/wiki?curid=233570" title="Tatiana Romanovna Lebedevová">
Tatiana Romanovna Lebedevová

Tatiana Romanovna Lebedevová (; * 21. júl 1976 Volgograd, Rusko) je ruská trojskokanka a diaľkárka, držiteľka halového svetového rekordu v trojskoku z roku 2004. Váži 63 kg a je vysoká 173 cm.
Trojskok.
Sezónne rekordy Tatiany Lebedevovej

</doc>
<doc id="233572" url="https://sk.wikipedia.org/wiki?curid=233572" title="Tatiana Lebedevová">
Tatiana Lebedevová



</doc>
<doc id="233573" url="https://sk.wikipedia.org/wiki?curid=233573" title="Colin Jackson">
Colin Jackson

Colin Jackson (* 18. február 1967, Cardiff, Spojené kráľovstvo) je bývalý britský prekážkar. Je bývalým svetovým a stále európskym rekordérom v behu na cez prekážky (časom 12,91 s z roku 1993). Je držiteľom svetového rekordu v halovom behu na cez prekážky (7,30 s z roku 1994). Jackson ukončil svoju úspešnú kariéru v roku 2002.

</doc>
<doc id="233577" url="https://sk.wikipedia.org/wiki?curid=233577" title="Alberto Juantorena Danger">
Alberto Juantorena Danger



</doc>
<doc id="233578" url="https://sk.wikipedia.org/wiki?curid=233578" title="Alberto Juantorena">
Alberto Juantorena

 
 
Alberto Juantorena celým menom Alberto Juantorena Danger (* 3. december 1950) je bývalý kubánsky atlét, dvojnásobný olympijský víťaz.
Vrcholové poduajtia.
Montreal 1976.
Na olympijských hrách v Montrealev roku 1976 vyhral v v behu na 400 m a 800 m. Na 800 m utvoril nový svetový rekord časom 1:43,50 min. Druhý skončil Ivo Van Damme časom 1:43,86 min.
V behu na 400 m vyhral časom 44,26 s náskokom 14 stotín sekundy pred druhým Frederickom Newhouseom.

</doc>
<doc id="233580" url="https://sk.wikipedia.org/wiki?curid=233580" title="Florence Griffithová-Joynerová">
Florence Griffithová-Joynerová

Florence Griffithová-Joynerová (narodená ako Delorez Florence Griffith), známa aj ako Flo-Jo (* 21. december 1959, Los Angeles, Kalifornia, USA – † 21. september 1998, Mission Viejo) bola americká atlétka.
Je stále držiteľkou svetových rekordov na 100 (10,49 s) a 200 m (21,49 s). V oboch prípadoch ide o podozrivo skvelé výkony. Predovšetkým rekord na 100 m predstavuje čas, ku ktorému sa dnešné najlepšie šprintérky stále nedokážu ani len priblížiť (časy najlepších majú hodnotu medzi 10,80-11,00 s). Aj preto a z ďalších dôvodov (veľmi rýchle ukončenie kariéry ešte v roku 1998, predčasná smrť zadusením sa v spánku) je táto atlétka podozrievaná z užívania dopingu. Sama však vždy užívanie akýchkoľvek podporných prostriedkov popierala a svoju výkonnosť zdôvodňovala zdravým životným štýlom. Jej výkony sú dnes stále platné ako svetové rekordy, avšak v ich „čistotu“ už odborníci neveria.

</doc>
<doc id="233585" url="https://sk.wikipedia.org/wiki?curid=233585" title=".223 Remington">
.223 Remington

.223 Remington je lovecký náboj s rovnakými vonkajšími rozmermi ako má náboj 5,56x45 NATO. Hlavným rozdielom oproti kalibru 5,56 × 45 mm NATO je, že 5,56 × 45 mm NATO je laborovaný na vyšší výstrelovy tlak a vyššiu úsťovú rýchlosť v porovnaní s .223 Remington. S nábojom .223 Remington sa môže strieľať zo zbrane komorovanej na 5,56 × 45 mm NATO, ale opačné použitie by mohlo byť nebezpečné.
Dejiny.
Tento náboj bol vyvinutý z náboja .222 Remington (ten sa obzvlášť v 50. rokoch 20. storočia používal na škodnú) zväčšením veľkosti a zvýšením úsťovej rýchlosti. Stalo sa tak v USA v roku 1964 firmou Remington Arms. Bol vyvinutý konkrétne pre zbraň Armalite AR-15, ktorej neskoršou verziou je známa vojenská puška americkej armády M16.
Použitie.
.223 Remington je jedným z najpoužívanejších puškových nábojov v spojených štátoch. Používa sa hlavne v dvoch typoch pušiek:
Parametre.
Priemerná hmotnosť strely: 40 – 90 grainov
Priemerná úsťová rýchlosť: 840 – /s
Priemerná úsťová energia: 1 800 J
Priemer strely:.224 in ()
Celková dĺžka náboja: 2.26 in ()
Typ zápalky: malá pušková

</doc>
<doc id="233586" url="https://sk.wikipedia.org/wiki?curid=233586" title="Štěpánka Hilgertová">
Štěpánka Hilgertová

Štěpánka Hilgertová (* 10. apríl 1968, Praha) je česká kajakárka, jedna z legiend vodného slalomu (K1). Jej výška je 164 cm a hmotnosť 54 kg.
Je držiteľkou 2 zlatých olympijských medailí (1996, 2000), 1 zlatej, 2 strieborných a 1 bronzovej medaily zo Svetového pohára, 2 zlatých a 2 strieborných medailí z majstrovstiev sveta a 1 zlatej a dvoch strieborných medailí z majstrovstiev Európy.

</doc>
<doc id="233587" url="https://sk.wikipedia.org/wiki?curid=233587" title="Angelo Taylor">
Angelo Taylor

 
 
 
 
 
 
Angelo Taylor (* 29. december 1979, Albany, Georgia, USA) je americký atlét, venujúci sa behu na 400 m a 400 m cez prekážky. Je olympijským víťazovom zo Sydney 2000 v behu na 400 m cez prekážky. Získal zlatú medailu aj v štafete na 4x400 metrov, ale pre pozitívny dopingový test Antonia Pettigrewa, člena štafety, musel zlatú medailu vrátiť.
Vrcholové podujatia.
Osaka 2007.
Na MS v atletike 2007 získal dve medaily - zlatú v štafete na 4x400 metrov spolu s LaShawnom Merrittom, Daroldom Williamsonom a Jeremym Warinerom.
V behu na 400 m časom 44,32 s získal bronzovú medailu, keď za druhým LaShawnom Merrittom zaostal o 36 stotín sekundy.
Peking 2008.
Na Letných olympijských hrách 2008 v Pekingu získal dve zlaté medaily. V behu na 400 m cez prekážky vyhral časom 47,25 s, čo bol jeho nový osobný rekord. Pred druhým Kerronom Clementom mal náskok 73 stotín sekundy.
Bol členom štafety v behu na 4x400 metrov, ktorá skončila na prvom mieste časom 2:55,39 s a tým vytvorila nový olympijský rekord na tejto trati.

</doc>
<doc id="233588" url="https://sk.wikipedia.org/wiki?curid=233588" title="Tony Estanguet">
Tony Estanguet

Tony Estanguet (* 6. máj 1978, Pau, Francúzsko) je bývalý francúzsky kanoista, trojnásobný olympijský víťaz disciplíny C-1. 
Jeho otec Henri Estanguet, tiež kanoista, získal medailu na Majstrovstvách sveta v roku 1970. Jeho brat Patrice Estanguet získal bronz na letných olympijských hrách 1996 v Atlante.
Je trojnásobným olympijským víťazom disciplíny C-1 z LOH 2000, LOH 2004, LOH 2012. Na LOH 2008 obsadil 9. miesto

</doc>
<doc id="233589" url="https://sk.wikipedia.org/wiki?curid=233589" title="Peter Pišťánek">
Peter Pišťánek



</doc>
<doc id="233590" url="https://sk.wikipedia.org/wiki?curid=233590" title="Ato Boldon">
Ato Boldon

Ato Jabari Boldon (* 30. december 1973) je bývalý šprintér na 100 a 200 metrov z ostrovného štátu Trinidad a Tobago. 
Je majstrom sveta z roku 1997 na 200 m a štvornásobným držiteľom olympijskej medaily. Momentálne pracuje pre televízne spoločnosti CBS a NBC Sports.

</doc>
<doc id="233591" url="https://sk.wikipedia.org/wiki?curid=233591" title="Ato Jabari Boldon">
Ato Jabari Boldon



</doc>
<doc id="233592" url="https://sk.wikipedia.org/wiki?curid=233592" title="Konstandinos Kenderis">
Konstandinos Kenderis

 
 
 
 
Konstandinos Kenderis správne aj Konstantinos Kenteris (podľa PSP sa asi používa viac transliterácia) (gréc. Κωνσταντίνος Κεντέρης; 11. júl 1973, Mytilini) je bývalý grécky atlét, olympijský víťaz v behu na 200 m zo Sydney 2000.
Kenteris bol jedným z vážnych kandidátov na zápalenie olympijského ohňa na olympijských hrách 2004 v Aténach, ale deň predtým zinscenoval autonehodu spolu s Ekaterinou Thanuvovou, aby sa vyhli dopingovej kontrole. Priznal, že absolvoval generálky na zapálenie ohňa.

</doc>
<doc id="233595" url="https://sk.wikipedia.org/wiki?curid=233595" title="Raphaël Poirée">
Raphaël Poirée

Raphaël Poirée (* 9. august 1974, Rives, Francúzsko) je bývalý francúzsky biatlonista. Celkom štyrikrát vyhral celkové poradie svetového pohára a osemkrát sa stal majstrom sveta.
Kariéra.
Prvého veľkého úspechu sa Poirée dočkal na majstrovstvách sveta v roku 1998, keď vybojoval bronz v stíhacích pretekoch. V roku 2000 sa stal prvýkrát majstrom sveta v pretekoch s hromadným štartom - titul v zopakoval aj v rokoch 2001, 2002, 2004 a 2005.
V rokoch 2000 až 2002 vyhral Poirée trikrát za sebou celkové poradie svetového pohára.
Na ZOH 2002 v Salt Lake City ale na predchádzajúce úspechy nenadviazal a získal "len" striebornú medailu v stíhacích pretekoch a bronz v štafete.
Ani druhý olympijský pokus na hrách 2006 v Turíne Poiréeovi nevyšiel. Získal len jenu medailu - bronz zo štafety.
V roku 2007 oznámil ukončenie kariéry.

</doc>
<doc id="233596" url="https://sk.wikipedia.org/wiki?curid=233596" title="C. k.">
C. k.



</doc>
<doc id="233598" url="https://sk.wikipedia.org/wiki?curid=233598" title="Albus (minca)">
Albus (minca)

Albus (z lat. "albus" - biely) bola grošová minca s veľkým obsahom striebra razená v 14. - 16. storočí v niektorých mestských štátoch západného Nemecka (ako napr. Frankfurt, Kolín, Moháč, Trevír, Hesensko).
Etymológia označenia.
Slovo albus pochádza z latinčiny a znamená "biely". Práve vďaka vyššiemu obsahu striebra sa svojou svetlejšou farbou (bledosťou) diferencovala táto minca od zvyšných dobových mincí s menšou nominálnou hodnotou. Z tohto dôvodu sa denárom pridával prívlastok albus, teda denarus albus, alebo biely fénig (weißer Pfennig).
Historický vývoj platidla.
Históriu tejto mince možno vystopovať až do polovice 14. storočia, kedy ju oficiálne zaviedol triersky arcibiskup Kuno II. von Falkenstein. Doložené záznamy o nej pochádzajú z menovej zmluvy medzi Trevírom a Kolínom uzavretej v roku 1372.
Časom sa označenia pre mincu (albus) stalo označením pre novú menu denarus albus menovej únie medzi Trevírom, Mainzom a Kolínom, odkiaľ sa albus ako mena šíril do ďalších priľahlých oblastí. 
Na averze tejto mince sa nachádzali najskôr kresťanské motívy (Krista, svätcov).
Reverz mince zdobil najčastejšie štít s erbom, v Meinzi to bolo napríklad vyobrazenie kolesa (Mainzer Rad, odtiaľ tiež označenie Raderalbus, ktorého hodnota sa rovnala jednému "dvojšilingu" /"Doppelschilling"/, teda 24 fénigom /"Pfennigen"/).
Po menovom edikte falcgrófa Wolfganga Wilhelma z 1. septembra 1620 o prepočítavaní cudzích mien na ríšske toliare /"Reichstaler"/ bol menový kurz pre vojvodstvá Jülich-Berg stanovený na 78 albov za 1 ríšsky toliar ("Reichstaler"), pričom 1 albus sa vymieňal za 12 halierov ("Heller").
Počas tridsaťročnej vojny (16181648) strácala táto minca postupne na význame, až sa v 18. storočí používala už iba v regionálnom meradle (o. i. aj v Hessensku) ako drobná minca s malou hodnotou. V Jülich-Bergu sa napriek tomu albus v priebehu 18. storočia tešil stále veľkej obľube medzi obchodníkmi.
Súčasnosť.
Albus sa v súčasnosti už nepoužíva ako platidlo ani ako mena v žiadnej krajine na svete. Má svoju už iba svoju numizmatickú hodnotu. 

</doc>
<doc id="233599" url="https://sk.wikipedia.org/wiki?curid=233599" title="Batzen">
Batzen

Batzen alebo batz bola grošová minca rozšírená v 15. – 19. storočí na území dnešného Švajčiarska a južných nemeckých štátov.
Etymológia názvu.
Batzen sa prvýkrát objavil v Berne medzi rokmi 1492 a 1850. Za svoj názov vďačí zvieraciemu erbu bernského kantónu, na ktorom je vyobrazený medveď ("der Bär" respektíve "Bätz", ako stálo na zadnej strane mince). Hodnota jedného "bernského batzenu" bola ekvivalentná hodnote štyroch grajciarov ("Kreuzern"). Keďže jeden gulden mal hodnotu 60 grajciarov, potom jeden "bernský batzen" predstavoval necelú desatinu jedného guldenu. Neskôr bol tiež jeden groš ("Grossi, Groschen") menený za 5 "bernských batzenov".
Iné švajčiarske kantóny a niektoré juhonemecké štáty zakrátko nasledovali príklad Bernu. Batzen sa potom na dlhý čas stal uznávanou a rozšírenou menou v Európe, zahŕňajúc veľkú a malú striebornú mincu. "Juhonemecký batzen" rozdielnej kvality, nebol výnosmi ríšskeho snemu z rokov 1522 a 1524 uznaný za oficiálne platidlo. V južnom Nemecku sa však i naďalej objavoval až do roku 1536, ale s novým ríšskym menovým zákonom ("Reichsmünzordnung") bol v roku 1559 definitívne zakázaný.
Historický vývoj z mince na menu.
Batzen sa pôvodne vyrábal v striebornom prevedení, od 17. storočie sa však stal nehodnotnou mincou. Hodnota batzenu nebola počas storočí vôbec stabilná. Na začiatku 18. storočia platil úzus, že jeden batzen má hodnotu 5 grajciarov ("Kreuzern"), čo predstavovalo ( ríšskeho guldenu, "Reichsgulden"), oficiálne mal byť však batzen menený za grajciare v pomere 1:4, zatiaľ čo "bazilejský batzen" ("Basler Batzen") a "zürišský batzen" ("Zürcher Batzen") mal hodnotu guldenu, a "batzen svätého Gallera" ("St. Galler Batzen") zasa guldenu. 
So zavedení jednotnej švajčiarskej meny v rokoch 1798–1803 platiacej až po Helvétsku republiku sa batzen stal neodmysliteľnou súčasťou tohto menového systému. Jeden frank zodpovedal desiatim batzenom, jeden batzen zasa desatim rappenom, pričom 10 švajčiarskych frankov malo hodnotu jedného louis d'or.
Po skončení sa tohto obdobia jednotnej meny sa právo raziť batzeny prinavrátilo do právomoci kantónov, pričom sa zachoval predošlý hodnotový pomer frank-batzen-rappen (v mestách Aargau, Bazilej, Bern, Freiburg, Luzern, Solothurn, Pod, Uri, Waadt, Wallis, Vlak). Len v kantóne Neuenburg sa jeden frank menil za batzenu. Zvyšné kantóny zakladali svoje meny na gulden-šilingovom, respektíve florén-librovom menovom systéme. So zavedením nového švajčiarskeho franku ako jednotnej meny v roku 1850 sa definitívne skončila éra batzenu, pretože táto minca už novému menovému systému viac nevyhovovala. V roku 1850 bol prevodný kurz batzen-švajčiarsky frank stanovený na 7:1. Napriek tomu zostal po dlhú dobu pojem batzen označením mince s "desaťrapennovou" hodnotou ("Zehnrappenstück"). Minca s nominálnou hodnotou dvadsiatich rappenov sa potom tiež ľudovo nazývala "dvojbatzen" ("Zweibätzler"). Popularitu tohto označenia možno dokladovať aj slovami pamätníka:
"„Mal som dvojbatzen vo vaku, ktorý som po raňajkách našiel na kuchynskom stole, bez toho, aby som od matky vedel, že to ona ich tam zapotrošila.""
— Henrich Dahinden (* 1915): "Erinnerungen". Schupfheim 2007, strana 61.
Súčasnosť.
Dnes sa v nemecky hovoriacich krajinách slovo batzen ešte z času na čas objaví v ľudových slovných zvratoch na označenie bližšie neurčeného obnosu peňazí, ako napr. "starý dobrý batzen" ("ein schöner Batzen Geld") alebo "Gottibatzen", čo je vo Švajčiarsku používaný nepreložiteľný slovný zvrat znamenajúci niečo ako "peniaz krstného otca", alebo "batzen-krstňa". V rôznych častiach Švajčiarska sa dodnes v nárečí označuje každý rappen súčasnej meny ako "batzen" alebo "bätzeli".

</doc>
<doc id="233600" url="https://sk.wikipedia.org/wiki?curid=233600" title="Allison Stokková">
Allison Stokková

Allison Stokková, (* 22. marec 1989, Newport Beach, Kalifornia, USA) je americká atlétka, venujúca sa skoku o žrdi.

</doc>
<doc id="233601" url="https://sk.wikipedia.org/wiki?curid=233601" title="Allison Stokke">
Allison Stokke



</doc>
<doc id="233602" url="https://sk.wikipedia.org/wiki?curid=233602" title="Cent (menová jednotka)">
Cent (menová jednotka)

Cent je stotina niektorých menových jednotiek. Skratka je obyčajne "c" alebo "ct."
Nasledujúce súčasné meny majú čiastkovú menovú jednotku s názvom cent:

</doc>
<doc id="233603" url="https://sk.wikipedia.org/wiki?curid=233603" title="Florence Griffith-Joyner">
Florence Griffith-Joyner



</doc>
<doc id="233604" url="https://sk.wikipedia.org/wiki?curid=233604" title="Centavo">
Centavo

Centavo je portugalská a španielska obdoba centu. Vyskytuje sa na minciach Južnej Ameriky a Portugalska, vrátane jeho kolónií.

</doc>
<doc id="233605" url="https://sk.wikipedia.org/wiki?curid=233605" title="Centesimo">
Centesimo

Centesimo (z lat. "centesimus" = stotina) bol názov stotiny niektorých mien (a príslušnej mince) z talianskej jazykovej oblasti. Jediná mena, ktorá má v súčasnosti ešte podjednotku centesimo, je švajčiarsky frank, ale len v taliančine (po nemecky sa volá Rappen, po francúzsky centime). V taliančine (nie v iných jazykoch) sa ako centesimo označuje aj cent eura a amerického dolára a španielske centésimo.
Príklady bývalých mien, ktoré majú podjednotku centesimo:

</doc>
<doc id="233607" url="https://sk.wikipedia.org/wiki?curid=233607" title="Koruna (britská minca)">
Koruna (britská minca)

Koruna alebo crown je anglická minca vydávaná od roku 1526. Pôvodne to bola zlatá minca, resp. od vlády Eduarda VI. strieborná alebo zlatá minca, v hodnote 5 šilingov, od zavedenia desiatkovej sústavy v roku 1971 to je označenie pre pamätné mince v hodnote 25 pencí. Mince spred roka 1951 často nesú pečať Taliana Benedetta Pistrucciho zobrazujúcu boj svätého Juraja s drakom.

</doc>
<doc id="233608" url="https://sk.wikipedia.org/wiki?curid=233608" title="Dime (americký dolár)">
Dime (americký dolár)

Dime alebo po slovensky aj desiatnik je 10 centov amerického dolára (minca aj hodnota).

</doc>
<doc id="233609" url="https://sk.wikipedia.org/wiki?curid=233609" title="Dinár">
Dinár

Dinár ( "dínár", ) je arabská podoba rímskeho denára (""), pôvodne razená v zlate. V modernej dobe sa stal názvom viacerých mien.

</doc>
<doc id="233610" url="https://sk.wikipedia.org/wiki?curid=233610" title="Dirham">
Dirham

Dirham (, mn. č. "daráhim") je z gréckej drachmy odvodený názov pre arabskú striebornú mincu. V modernej dobe sa stal názvom viacerých mien.

</doc>
<doc id="233612" url="https://sk.wikipedia.org/wiki?curid=233612" title="Dukát">
Dukát

Dukát je zlatá obchodná minca pôvodne pochádzajúca z Benátok. Názov "dukát" vznikol zo skrátenia latinského slova razeného na starších zlatých minciach "ducat(us)", znamenajúceho "vojvodstvo". Rozšíril sa po celej Európe ako najtypickejšia zlatá minca s váhou 3,49 gramu a rýdzosťou 0,986.
Prvé dukáty boli vyrazené za vlády kráľa Rogera II. Sicílskeho v roku 1140 a zobrazovali postavu Krista.
Kremnické dukáty.
Mincovňu Kremnica založil 17. novembra 1328 kráľ Karol I. V období jeho vlády a ďalších Anjouovcov sa razili mince zo zlata rýdzosti 23 karátov a 9 grénov (rýdzosť 0,990). Boli presnými kópiami zlatých mincí mesta Florencia, florénov. Za Ľudovíta I. florentskú symboliku vystriedala symbolika domáca s uhorským panovníkom svätým Ladislavom na reverze a postavou uhorského kráľa na averze. Všetky kremnické dukáty sa vyznačovali vysokou a stálou rýdzosťou zlata vyššou o jeden grén (0,003) oproti všetkým ostatným minciam tohto druhu v súvekej Európe (0,986), vďaka čomu sa v stredoveku považovali za najtvrdšiu menu Európy. Existujúce záznamy hovoria, že v Kremnici bolo vyrazených až 21,5 milióna kusov dukátov.
Česko-slovenské dukáty.
Česko-slovenské zlaté dukáty, známe aj pod názvom dukáty Svätej Kataríny, sú raritné zlaté mince s vrúbkovanou hranou. Celá produkcia dukátov Svätá Katarína bola pri príležitosti znovuzahájenia ťažby v kremnických baniach zrealizovaná v Mincovni Kremnica v roku 1934 v celkovom náklade 585 kusov. Autorom je Anton Hám. Vyrazené boli tieto druhy mincí:
V rámci tejto razby bola vydaná aj špeciálna sada známa pod názvom Presidential Gold Set. Je to unikátna sada štyroch zlatých dukátov v nominálnych hodnotách 1, 2, 5 a 10. Sada je darom Tomáša Garrigue Masaryka, prvého prezidenta Česko-slovenskej republiky. Razba štyroch mincí špeciálnej sady bola technologicky prevedená tzv. vzorkovou razbou, razbou aplikovanou dvakrát, oproti bežnej kvalite dvojnásobnou silou, na leštené pliešky (tzv. proof quality).
Okrem vyššie uvedených zlatých dukátov boli vyrazené aj strieborné mince s hladkou hranou s priemermi 30 a 40 mm a hmotnosťami 10 a 21 g.
V rokoch 1971 a 1973 bola vykonaná dorazba zlatých medailí s váhami 1, 2, 5 a 10 s označeniami 71R a 73R Au 900/1000.
Konkrétne vyrazené mince sú súčasťou rôznych verejných či súkromných zbierok a expozícií.
Často sa používali ako ozdoby v podobe mince s mašľou.

</doc>
<doc id="233613" url="https://sk.wikipedia.org/wiki?curid=233613" title="Écu">
Écu

Écu je označenie pre francúzske mince - zlaté i strieborné. Najrozšírenejšou z nich, "écu blanc", je vlastne francúzskou obdobou toliarovej mince.

</doc>
<doc id="233614" url="https://sk.wikipedia.org/wiki?curid=233614" title="Toliar (historická minca)">
Toliar (historická minca)

Toliar (po nemecky dnes "Taler", pôvodne po nemecky "Thaler") bola veľká strieborná minca razená v rôznych obmenách v rôznych štátoch (vrátane Uhorska). Prvý toliar bol razený koncom 15. storočia v Tirolsku. 
Mala nahradiť zlaté mince, lebo nebol dostatok zlata. Pôvodný názov mincí tohto typu znel "Guldiner" alebo "Guldengroschen", názov "Thaler" (dnes po slovensky toliar) sa začal používať až v 16. storočí podľa toliara z Jáchymova (po nemecky "Joachimsthaler"). 
Označenie "toliar" sa veľmi rýchlo rozšírilo po celej nemecky hovoriacej oblasti a odtiaľ ďalej ako dolár aj do USA.

</doc>
<doc id="233615" url="https://sk.wikipedia.org/wiki?curid=233615" title="Escudo (minca)">
Escudo (minca)

Escudo je označenie pre pôvodne zlaté a strieborné mince Portugalska a Španielska, bývalá menová jednotka v Španielsku a súčasná mena v niektorých krajinách Latinskej Ameriky. 

</doc>
<doc id="233617" url="https://sk.wikipedia.org/wiki?curid=233617" title="Fals">
Fals

Fals (iné názvy: fils, fels, falus, ful(u)s, fulús, fols; - prepis podľa spisovnej arabčiny: fals alebo fils, množné číslo: - fulús) je drobná arabská medená minca, ktorá sa používala najmä v Umajjovskom kalifáte (661750) a v neskoršom Abbásovskom kalifáte (7501258). V 14. a 15. storočí to bolo hlavné obeživo v Egypte. V novoveku sa výraz fals (a varianty) stal v arabčine všeobecným označením medených mincí a v tomto význame sa používal až do 19. storočia v Tunisku a Maroku.
Meno vzniklo skomolením pomenovania rímskej a neskôr byzantskej mince "follis". 
V súčasnosti je z tohto názvu odvodený arabský peňažný termín fils, čo je tisícina niektorých menových jednotiek.

</doc>
<doc id="233618" url="https://sk.wikipedia.org/wiki?curid=233618" title="Farthing">
Farthing

Farthing bola jedna štvrtina anglickej pence a 1/960 z anglickej libry. Boli používané od 13. storočia až do 31. decembra 1960, keď ich platnosť skončila. Prvé farthingy boli strieborné, neskôr medené.

</doc>
<doc id="233619" url="https://sk.wikipedia.org/wiki?curid=233619" title="Fillér">
Fillér

Fillér (etymologicky z nem. "Vierer" - „štvorka“) je maďarský ekvivalent nemeckých slov Heller (halier) a Pfennig (fenig). 
Pôvodne sa v maďarčine ako fillér označoval fenig (1/240 zlatého, čiže 1/4 grajciara). Od roku 1892 bol fillér maďarský názov čiastkovej menovej jednotky (1/100) koruny, po slovensky túto jednotku pre toto obdobie voláme halier. V rokoch 19261946 bol fillér čiastková menová jednotka (1/100) meny pengő, od roku 1946 je to čiastková menová jednotka meny maďarský forint. Aj česko-slovenský/český/slovenský výraz halier sa do maďarčiny prekladá/prekladal ako fillér. 
Vzhľadom na tradične vysokú infláciu v Maďarsku sa od roku 1999 filléry ako mince už nerazia, lebo majú zanedbateľnú hodnotu, ale ako formálna čiastková menová jednotka naďalej existujú.

</doc>
<doc id="233620" url="https://sk.wikipedia.org/wiki?curid=233620" title="Ears">
Ears

EARS je slovenská elektro-popová hudobná skupina. 
Biografia.
Založili ju v roku 1993 Filip Orator a Silverman. Pre kapelu je charakteristická osobitá lyrika, elektronický zvuk a výrazný Oratorov spev. EARS vydali štyri albumy. Debut "pEARSing" vyšiel v roku 2000 v Sony Music. Nasledoval koncepčný album o kontraste emocionálnych svetov muža a ženy "Adamaeva", ktorý vyšiel koncom roka 2002. V roku 2007 vyšiel tretí album "Inokraj". EARS za svoju tvorbu získali tri nominácie na cenu Aurel (2002 v kategórii Objav roka a v kategórii Videoklip roka, 2007 v kategórii Najlepší zvukový záznam). 1. novembra 2014 vydali svoj štvrtý album "Vlny". Kapela po vydaní albumu na neurčito ukončila činnosť. Filip Orator od roku 2011 vedie altenartívnu kapelu KURKUS.

</doc>
<doc id="233621" url="https://sk.wikipedia.org/wiki?curid=233621" title="Florin (minca)">
Florin (minca)

Florin označenie anglickej mince v hodnote 2 šilingov razenej v rokoch 1849 až 1967. Minca bola v obehu do roku 1993. Rovnaké označenie niesli aj rakúske zlatky (guldeny).

</doc>
<doc id="233622" url="https://sk.wikipedia.org/wiki?curid=233622" title="Frank (mena)">
Frank (mena)

Frank je označenie pre jednu zo svetových veľmien. Pôvodne to bola zlatá francúzska minca zo 14. storočia, neskôr strieborná. Názov bol znovu použitý počas francúzskej revolúcie so zavedením desiatkovej sústavy.
Okrem Francúzska sme sa s ním mohli stretnúť aj napr. v Belgicku, Luxembursku, Švajčiarsku, v niektorých afrických štátoch a svojho času sa objavil aj v Albánsku. Taktiež u nás bola zvažovaná možnosť zavedenia frankovej meny pri vzniku Československa v roku 1918.

</doc>
<doc id="233623" url="https://sk.wikipedia.org/wiki?curid=233623" title="Grešľa">
Grešľa

Grešľa (po nemecky "Grösch(e)l, Greschel, Gröschlein" = grošík, teda zdrobnenina od slova "Groschen" - groš) alebo zriedkavo grošík alebo štvrť groša bola drobná minca razená od 16. storočia v nemeckých krajinách. Vážila 8 g a jej priemer bol 23 mm. 
Pretože groš predstavoval tri grajciare, bola minca v hodnote troch fénigov nazvaná grošíkom teda grešľou. Razili sa aj v Sliezsku a v 18. storočí sa stala poslednou mincou razenou s českým znakom zvlášť pre české krajiny.

</doc>
<doc id="233624" url="https://sk.wikipedia.org/wiki?curid=233624" title="Ruang">
Ruang

Ruang je menší ostrov s rozmermi 4 × , nachádzajúci sa v južnej časti indonézskeho súostrovia Sangihské ostrovy, severne od ostrova Celebes a juhozápadne od ostrova Tagulandang. Ostrov je vulkanického pôvodu, predstavuje vysoký vrchol stratovulkánu dvíhajúceho sa z dna Celebeského mora. Od začiatku 19. storočia bolo zaznamenaných asi tucet explozívnych erupcií, najväčšia sa dohrala v roku 1904 a posledná na jeseň roku 2002.

</doc>
<doc id="233625" url="https://sk.wikipedia.org/wiki?curid=233625" title="Ostrožnica">
Ostrožnica

Ostrožnica () je zaniknutá obec na Slovensku v okrese Snina. V roku 1980 bola evakuovaná kvôli výstavbe Starinskej priehrady. Prvýkrát spomínaná v r. 1585. Z pôvodnej obce sa zachoval obecný cintorín a cintorín padlých v prvej svetovej vojne s 82 pochovanými vojakmi. Zachovali sa tiež ruiny kostola z roku 1806, z ktorého pochádza vzácna rukopisná kniha tzv. „Ostružnické evanjelium“ z roku 1492.

</doc>
<doc id="233627" url="https://sk.wikipedia.org/wiki?curid=233627" title="Halier">
Halier

Halier (zo stredohornonemeckého slova "haller", v súčasnej nemčine "Heller" alebo zriedkavo "Häller"; názov vznikol skrátením z "Haller pfenninc" = hallský fenig; čes. "haléř", "halíř", maď. "fillér") bola pôvodne drobná strieborná minca, neskôr čiastková menová jednotka vo viacerých štátoch.
Halier vznikol ako drobná strieborná minca razená od konca 12. storočia v nemeckej kráľovskej mincovni v meste Hall (dnes Schwäbisch Hall). Následne bola zavedená aj do iných menových sústav (Nemecko, Rakúsko, Česko, Švajčiarsko, Uhorsko, Nemecká východná Afrika). 
V Nemecku pôvodne išlo o druh fenigu, postupne však jeho hodnota klesla na 1/2 fenigu
V Uhorsku bol halier najprv čiastkovou jednotkou uhorského denára (okolo 1500 zodpovedal 1/2 denára, od 1550 1/3 denára). Halier neskôr razila aj Mária Terézia. 
V Rakúsko-Uhorsku bol halier od roku 1892 názov čiastkovej menovej jednotky (1/100) koruny. Po zániku Rakúsko-Uhorska sa halier ako čiastková menová jednotka používal:
Na Slovensku existovali od roku 1993 mince s hodnotou 10 halierov, 20 halierov a 50 halierov, od roku 2004 obiehali už iba 50-halierové mince.

</doc>
<doc id="233628" url="https://sk.wikipedia.org/wiki?curid=233628" title="Filip Polášek">
Filip Polášek

Filip Polášek (* 21. júl 1985, Zvolen, Slovensko) je súčasný slovenský profesionálny tenista.
Lepšie výsledky dosahuje vo štvorhre, v ktorej vyhral 11 turnajov na hlavnom okruhu ATP. Jeho najvyššie umiestnenie v ATP Entry Ranking je 555. miesto, ktoré dosiahol 26. november 2007. Vo štvorhre mu 16. januára 2012 patrila 20. priečka na svete.

</doc>
<doc id="233629" url="https://sk.wikipedia.org/wiki?curid=233629" title="Zoznam puškových nábojov">
Zoznam puškových nábojov

Zoznam puškových nábojov. Radené podľa kalibru:

</doc>
<doc id="233634" url="https://sk.wikipedia.org/wiki?curid=233634" title="Starinská priehrada">
Starinská priehrada



</doc>
<doc id="233636" url="https://sk.wikipedia.org/wiki?curid=233636" title="Comptonove gama observatórium">
Comptonove gama observatórium



</doc>
<doc id="233637" url="https://sk.wikipedia.org/wiki?curid=233637" title="Roman Polański">
Roman Polański

Roman Polański (často Polanski, vl. menom Raymond Roman Liebling) (* 18. august 1933, Paríž) je poľský režisér, scenárista, filmový a divadelný herec a zároveň filmový producent, žijúci vo Francúzsku a v Poľsku. V roku 1969 sa jeho manželka Sharon Tate stala jednou z obetí amerického rituálneho vraha Charlesa Mansona a jeho „Rodiny“. Roman Polański bol v tom čase v Anglicku.

</doc>
<doc id="233638" url="https://sk.wikipedia.org/wiki?curid=233638" title="Vampire Knight">
Vampire Knight

Vampire Knight (; slov. doslovne: "Upírsky rytier") je japonská manga séria, ktorú vytvorila Macuri Hinová a publikoval ju časopis "LaLa" spoločnosti Hakusenša. V roku 2008 vznikol podľa mangy aj rovnomenný anime seriál, z ktorého bolo odvysielaných 13 epizód. 6. októbra tohto roku sa začalo s vysielaním 2. série, ktorá má názov "Vampire Knight Guilty".
Príbeh.
Jukina prvá spomienka zo života je, keď v zime na ňu zaútočil upír, ale zachránil ju muž menom Kaname Kuran. Ten ju následne odviedol za riaditeľom akadémie Cross ("Cross Academy") a neskôr menoval ju za prefektku v škole. Ako prefekt má povinnosť ochraňovať „Denných študentov“ (ľudí) pred „Nočnými študentmi“ (upírmi) a tiež pravú identitu Nočných študentov. Spolu s Juki sa prefektom stáva aj Zero, ktorého rodičia boli zavraždení pred štyrmi rokmi čistokrvnou upírkou Šizukou.
Upíri.
V tomto svete upíri môžu mať deti medzi sebou, ale aj s ľuďmi, aj keď majú dlhší život než ľudia. Nemajú radi svetlo, ale neubližuje im. Upíria spoločnosť sa delí podľa čistokrvnosti na stupne od A po E. Najmenej upírov je na stupni A, teda čistokrvných. Najnižšie D a E stupne sú opovrhované čistokrvnými a odrezané od spoločnosti.

</doc>
<doc id="233641" url="https://sk.wikipedia.org/wiki?curid=233641" title="Karangetang">
Karangetang

Karangetang je stratovulkán, nachádzajúci sa na severnom okraji ostrova Siau. Je to jeden z najaktívnejších vulkánov Indonézie, od roku 1675 bolo zaznamenaných vyše 40 erupcií. Výška sopky je , jej vrchol tvorí reťaz piatich kráterov, ktoré sú zoradené v severojužnej línii. Početné erupcie sú sprevádzané tvorbou pyroklastických prúdov a lahárov.

</doc>
<doc id="233644" url="https://sk.wikipedia.org/wiki?curid=233644" title="Arche">
Arche

Arche môže byť:

</doc>
<doc id="233646" url="https://sk.wikipedia.org/wiki?curid=233646" title="Generácia (literárny klub)">
Generácia (literárny klub)

Generácia je bratislavský literárny klub, založený v roku 1997 pri Miestnej knižnici Bratislava – Petržalka, kde sa aj pravidelne schádza. Jeho členmi sú "básnici" a "prozaici" všetkých generácií. 
Činnosť.
Klub už vydal tri vlastné "zborníky" (2005, 2008, 2010), 18 občasníkov a prevádzkuje aj vlastnú internetovú stránku www.generacia.sk a diskusné fórum. Už tradíciou sa stala každoročná verejná jesenná čítačka v petržalskej Inchebe na výstave Bibliotéka a Pedagogika a letné podujatie Čas na dobrú literárnu čítačku, ktoré sa uskutočňuje od roku 2009. 
Členovia klubu publikujú a verejne prednášajú svoje diela aj samostatne. Mário Polónyi a Miloš Ferko sa svojimi autobiografickými románmi zaradili medzi najmladších autorov autobiografie v slovenskej literatúre. Klub spolupracuje aj s ďalšími slovenskými literárnymi klubmi. Najvýznamnejším partnerom sú martinský Mädokýš a bratislavský sci-fi klub Planéta opíc. Od roku 2005 sa činnosť literárneho klubu rozšírila na divadelné umenie, a to vo forme Divadla Atrapa. V roku 2008 literárny klub vydal internetovú antológiu. Knižnej podoby sa dočkala v marci 2009.
Členovia klubu.
Počas existencie klubu sa členská základňa čiastočne obmieňala. Za stabilných členov možno označiť skupinu cca šiestich autorov. 
V súčasnosti alebo v minulosti klub navštevovali: 
Ľudka Brunnerová, Miloš Ferko, Mário Polóniy, Jakub Lazarčík, Mária Mikitová Janošková, Simona Kusalová, Martina Götzová, Richard Miške, Jana Mojžitová, Peter Sochna, Daniel Šmihula, Martin Tužinský, Dana Petrigáčová, Maya Reyes, Lenka Dominová, Jana Krčmárová či Karol Rudolf Pozsonyi. 

</doc>
<doc id="233647" url="https://sk.wikipedia.org/wiki?curid=233647" title="Isonoe">
Isonoe

Isonoe môže byť:

</doc>
<doc id="233649" url="https://sk.wikipedia.org/wiki?curid=233649" title="Banua Wuhu">
Banua Wuhu

Banua Wuhu je podmorský vulkán, ktorý sa nachádza v indonézskom súostroví Sangihské ostrovy v Celebeskom mori. Vrchol sopky sa nachádza približne 5 m pod hladinou mora, jeho základňa je o 400 m hlbšie. V 19. a 20. storočí v oblasti Banua Wuhu počas erupcií vynorilo niekoľko ostrovčekov (najvyšší mal výšku približne 90 m), posledný vznikol v roku 1919, rozpadol sa v roku 1935.

</doc>
<doc id="233652" url="https://sk.wikipedia.org/wiki?curid=233652" title="Awu">
Awu

Awu je masívny stratovulkán, nachádzajúci sa v severnej časti ostrova Sangir Besar, najväčšieho ostrova Sangihských ostrovov. Sopka leží na staršej, širokej kaldere, jej výška je 1 320 m. Vrcholový kráter má priemer približne a hĺbku 172 m. Awu je jedna z najničivejších sopiek Indonézie, kumulatívny počet obetí je cez 8 000. Vysoká "„mortalita“" sopky je spôsobená zničujúcimi pyroklastickými prúdmi a lahármi uvoľňovanými počas erupcií.

</doc>
<doc id="233653" url="https://sk.wikipedia.org/wiki?curid=233653" title="Kopejka">
Kopejka

Kopejka je pôvodne ruská strieborná minca, ktorá sa začala raziť v roku 1534 v Moskovskom veľkokniežatstve. Neodborne sa uvádza, že názov pochádza od slova "копьё", čo v slovenčine znamená "kopija" - na minci bol totiž vyobrazený sv. Juraj, známy ako drakobijec, ktorý touto zbraňou zabíja draka. Oveľa pravdepodobnejšie však je, že názov vznikol z ruského slovesa "копить", t.j. hromadiť, kopiť. Kopejka sa stala najrozšírenejšou mincou v Rusku, pričom 100 kopejok tvorilo 1 rubeľ. Razila sa v násobkoch i dieloch. 1/2 kopejky sa nazývala denga, 1/4 kopejky sa nazývala poluška, 1/8 kopejky sa nazývala polupoluška. 10 kopejok bol grivennik, 25 kopejok bola polupoltina a 50 kopejok sa nazývalo poltina.
V súčasnom ruskom menovom systéme je kopejka čiastkovou menou voči rubľu a razí sa v nominálnej hodnote 1, 5, 10 a 50.

</doc>
<doc id="233654" url="https://sk.wikipedia.org/wiki?curid=233654" title="Koruna (mena)">
Koruna (mena)

Koruna je mena viacerých európskych štátov pomenovaná pôvodne podľa vyrazeného obrazu kráľovskej či cisárskej koruny ako znaku panovníckej moci (prototypom boli francúzske „zlaté koruny“). Je to spravidla (avšak nielen) mena monarchií, označujúca mince s vyobrazením panovníckej kráľovskej koruny.
Na území Slovenska bola korunová mena zavedená v roku 1892, keď bolo Slovensko súčasťou Rakúska-Uhorska. Korunovú menu prevzalo aj nástupnícke Česko-Slovensko v rokoch 1918-1939 a 1945-1993. Koruna bola používaná aj počas prvej Slovenskej republiky v rokoch 1939-1945 a počas existencie súčasnej Slovenskej republiky v rokoch 1993-2008.
Historická mena.
Koruna (nominálna hodnota) 

</doc>
<doc id="233655" url="https://sk.wikipedia.org/wiki?curid=233655" title="Albus">
Albus

Albus môže znamenať:

</doc>
<doc id="233659" url="https://sk.wikipedia.org/wiki?curid=233659" title="Batz">
Batz

Batz môže byť:

</doc>
<doc id="233672" url="https://sk.wikipedia.org/wiki?curid=233672" title="Strana kurdských pracujúcich">
Strana kurdských pracujúcich

Strana kurdských pracujúcich (kurdsky: "Partiya Karkerên Kurdistan" alebo PKK, tiež nazývaná "KADEK", "Kongra-Gel" a "KGK") je kurdská militantná organizácia založená v 70. rokoch Abdullahom Öcalanom, ktorý je v súčasnosti v tureckom väzení. Ideológia "PKK" je založená na revolučnom marxizme-leninizme a kurdskom nacionalizme. Cieľom hnutia je vytvorenie nezávislého, socialistického kurdského štátu na území zahŕňajúcom časť juhovýchodného Turecka, severovýchodného Iraku, severovýchodnej Sýrie a severozápadného Iránu, teda na územiach, kde je kurdské obyvateľstvo väčšinové. Tento cieľ mal byť dosiahnutý umierneným domáhaním sa kultúrnych a politických práv kurdskej populácie v Turecku, no už od svojich začiatkov organizovala "PKK" proti bezpečnostným silám sabotáže, pasce či násilné nepokoje a v r. 1984 sa transformovala na paramilitantnú organizáciu, založila si vojenské tréningové tábory a začala masívne organizovať násilné akcie, vrátane bombových a samovražedných útokov, vrážd a únosov. 
"PKK" má pomerne veľkú podporu medzi kurdskou populáciou v Turecku a obmedzenú podporu tiež v iných častiach Kurdistanu. Skupina je uvedená ako jedna z 12-tich teroristických skupín aktívnych v Turecku a je tiež na teroristických zoznamoch viacerých iných krajín vrátane USA, NATO a EÚ. Turecké zdroje skupinu označujú ako etnickú separatistickú organizáciu, ktorá používa terorizmus a vyhrážky proti civilistom a vojenským cieľom pre dosiahnutie svojich politických cieľov.
Od začiatku ich ozbrojeného boja v roku 1984 zahynulo viac ako 37 000 ľudí, pričom turecké vojenské jednotky zničili asi 8000 kurdských obcí a vytvorili tak 3 až 4 milióny utečencov.

</doc>
<doc id="233673" url="https://sk.wikipedia.org/wiki?curid=233673" title="Bidet">
Bidet

Bidet je nízko umiestnená vodovodná armatúra alebo typ umývadla uspôsobeného na omývanie vonkajších genitálií a análneho otvoru. Spravidla sa používa po použití záchodu.

</doc>
<doc id="233674" url="https://sk.wikipedia.org/wiki?curid=233674" title="August 68">
August 68



</doc>
<doc id="233676" url="https://sk.wikipedia.org/wiki?curid=233676" title="Umývadlo">
Umývadlo

Umývadlo je zariadenie kúpeľne, ktoré sa používa na umývanie rúk. Umývadlo môže byť zabudované do rôznych dosiek alebo skriniek, výhodou tohto riešenia je, že je väčšia odkladacia plocha. Zakrytie pripojovacích armatúr sa rieši keramickým krytom (polostĺpom). Najčastejším materiálom na výrobu umývadiel je keramika. Umývadlá sa zvyčajne umiestňujú 800 - 850 mm nad podlahou pomocou príchytiek, skrutiek, konzol a rámu, alebo sa zabudujú do interiéru z keramiky alebo nábytku. Napojenie na kanalizáciu je cez pachovú uzávierku, ktorá sa usadzuje ihneď za odtokovým otvorom umývadla.

</doc>
<doc id="233680" url="https://sk.wikipedia.org/wiki?curid=233680" title="Olejkár">
Olejkár

Olejkár v minulosti predavač vonných a liečivých olejov. Vo veľkej miere išlo o pocestných predávajúcich (Dnes skôr známych ako podomových predajcov).

</doc>
<doc id="233702" url="https://sk.wikipedia.org/wiki?curid=233702" title="Oliver Andrásy">
Oliver Andrásy

Oliver Andrásy (* 15. november 1957, Bratislava) je slovenský humorista, moderátor, scenárista a režisér.
Životopis.
Narodil sa 15.11.1957 v Bratislave ako jediné dieťa otca JUDr. Ladislava Andrásyho a matky Eriky Andrásyovej, rodenej Hornungovej. 
Základnú školu v Bratislave na Podjavorinskej ulici navštevoval v rokoch 1964 až 1973. Od roku 1973 do roku 1977 navštevoval Strednú priemyselnú školu strojnícku, odbor: prevádzka automobilovej dopravy. Už počas stredoškolských štúdií písal humoristické poviedky scénky pre rozhlasové relácie Banskobystrický sobotník, košický Ma-ra-tón a pre reláciu Variácie. Preto nemal problém s tým, že po strojníckom stredoškolskom vzdelaní celkom zmenil smer a prihlásil sa na odbor žurnalistiky Filozofickej fakulty Univerzity Komenského v Bratislave. Žurnalistiku študoval od roku 1977 do roku 1981. Po skončení štúdia absolvoval ešte rigorózne skúšky a od roku 1983 má titul PhDr. Asi pol roka potom pracoval ako redaktor vydavateľstva technickej a ekonomickej literatúry ALFA v Bratislave. V rokoch 1982-1983 absolvoval základnú vojenskú službu v Michalovciach a na vojenskom gymnáziu v Banskej Bystrici. Hneď po návrate z vojenčiny sa od 1.4.1983 zamestnal v redakcii zábavných žánrov Slovenského rozhlasu, kde nastúpil na miesto po Stanislavovi Štepkovi z Radošinského naivného divadla. Spočiatku spolu s Milanom Markovičom a Petrom Guldanom moderoval reláciu Variácie. Po odchode Milana Markoviča prehovoril svoju kolegyňu z vysokej školy Elenu Kunštárovi (neskôr Vacvalovú), aby nastúpila na jeho uvoľnené miesto a spoločne moderovali reláciu Variácie až do konca roku 1985. V roku 1986 vytvoril koncept rozhlasovej relácie HUMORIKON, ktorá sa realizovala ako verejná nahrávka. K spolupráci pri moderovaní prizval kolegyňu Elenu Vacvalovú. V roku 1993 založil spolu s Elenou Vacvalovou a Stanislavom Gurkom firmu Hattrick.
Jeho televízna kariéra sa začala písaním scenára a účinkovaním v relácii Aj múdry schybí, ktorá sa vtedy vysielala ešte federálne. 
Je autorom zľudoveného výrazu „bulharský meter“, ktorý po prvý raz použil v jednej zo scénok (vysoko namontované pisoáre) nakrúcaných skrytou kamerou v relácii "Čo dokáže ulica".
Oliver Andrásy je ženatý s lekárkou MUDr. Danušou Andrásyovou, rodenou Dugovou. Sobáš mali v roku 1984. V roku 1985 sa im narodila jediná dcéra Viera. 
Dielo.
Rozhlas.
Autor a moderátor cyklických rozhlasových relácií
Autor televíznych relácií:
Televízia.
Autor, moderátor, režisér a producent televíznych relácií:
Ocenenia.
V roku 1983 získala relácia Čo dokáže ulica ocenenie Telemúza 93 ako najlepšia zábavná relácia roka Slovenskej televízie
V roku 2000 získala relácia Dereš ocenenie OTO ako najlepšia zábavná relácia roka všetkých televízií
V roku 2001 získala relácia Dereš sošku TOM (Televízna osobnosť Markízy) ako najlepšia zábavná reláciu roka televízie Markíza
V roku 2002 získala relácia Dereš sošku TOM (Televízna osobnosť Markízy) ako najlepšia zábavná reláciu roka televízie Markíza
V roku 2003 získala relácia Dereš sošku TOM (Televízna osobnosť Markízy) ako najlepšia zábavná relácia roka televízie Markíza.
V roku 2005 získala relácia "Aj múdry schybí" sošku TOM (Televízna osobnosť Markízy) ako najlepšia zábavnú reláciu roka televízie Markíza
 Habsbursko-lotrinská dynastia
Andrásy je od roku 2017 rytierom tohto habsburského dynastického rádu. Začiatkom roka 2019 sa ako člen oficiálnej delegácie rádu zúčastnil tiež osláv 500. výročia smrti cisára Maximiliána I.

</doc>
<doc id="233703" url="https://sk.wikipedia.org/wiki?curid=233703" title="Tottenham Hale (stanica metra)">
Tottenham Hale (stanica metra)

Tottenham Hale je jednou zo staníc londýnskeho metra a National Rail nachádzajúca sa v londýnskej mestskej časti Tottenham Hale v obvode Haringey. Stanicu obsluhujú Victoria Line a železničná spoločnosť National Express East Anglia. Nachádza sa v tarifnej zóne 3.
História.
Pôvodne železničnú stanicu otvorila 15. septembra 1840 pod názvom "Tottenham" spoločnosť Northern &amp; Eastern Railway na trati Stratford - Broxbourne (v grófstve Hertfordshire). Prestupnou stanicou sa stala 1. septembra 1968, keď otvorili stanicu na prvom úseku Victoria Line.
Zaujímavosti.
Počas stavby linky sa z dôvodu nedostatku financií učinili isté obmedzenia, ktorých výsledok znížil štandardné vybavenie staníc. V stanici Tottenham Hale nebol namaľovaný strop v stanici, čo nepríjemne ovplyvňuje osvetlenie. Podobne je to aj na staniciach Walhamstow Central a Blackhorse Road. Zatiaľ nie je jasné, či sa Transport for London bude pokúšať o nápravu.

</doc>
<doc id="233705" url="https://sk.wikipedia.org/wiki?curid=233705" title="Hór">
Hór



</doc>
<doc id="233709" url="https://sk.wikipedia.org/wiki?curid=233709" title="MS v atletike">
MS v atletike



</doc>
<doc id="233710" url="https://sk.wikipedia.org/wiki?curid=233710" title="Leryn Francová">
Leryn Francová

Leryn Dahiana Franco Steneri známa aj pod menom Leryn Francová (* 1. marec 1982, Asunción, Paraguaj) je paraguajská atlétka a modelka. V atletike sa venujúce hodu oštepom. Meria 174 cm a váži 54 kg.
V roku 2006 skončila na druhom mieste v súťaži Miss Paraguaj a taktiež bola účastníčkou súťaže Miss Bikini Universe. V roku 2011 fotila pre Sports Illustrated sériu fotiek.
Počas otváracieho ceremoniálu na olympijských hrách v Pekingu 2008 bola vlajkonosičkou svojej krajiny.
Úspechy.
Umiestnenia.
Buenos Aires 2011 - 2. miesto (55,66 m) (národný rekord)

</doc>
<doc id="233713" url="https://sk.wikipedia.org/wiki?curid=233713" title="Atletika na Letných olympijských hrách 2008 – Skok do diaľky mužov">
Atletika na Letných olympijských hrách 2008 – Skok do diaľky mužov

Skok do diaľky mužov bola jednou z 24 mužských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang 16. a 18. augusta. Vyhral Panamčan Irving Saladino.

</doc>
<doc id="233715" url="https://sk.wikipedia.org/wiki?curid=233715" title="Atletika na Letných olympijských hrách 2008 – Skok o žrdi žien">
Atletika na Letných olympijských hrách 2008 – Skok o žrdi žien

Skok o žrdi žien bola jednou z 23 ženských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang 16. a 18. augusta. Na minulých LOH vyhral Ruska Jelena Isinbajevová.

</doc>
<doc id="233718" url="https://sk.wikipedia.org/wiki?curid=233718" title="Michel Miklík">
Michel Miklík

 
 
Michel Miklík (* 31. júl 1982, Piešťany) je bývalý slovenský hokejový útočník, naposledy hral v SHL za klub Trnava.
Klubový hokej.
Je odchovancom Piešťan. V roku 2001 debutoval v slovenskej extralige v drese Liptovského Mikuláša, neskôr pôsobil v kluboch MsHK Žilina, Dukla Trenčín a v Košiciach, s ktorými získal dva tituly majstra Slovenska. Počas štyroch sezón v drese Košíc nastúpil na 218 zápasov, v ktorých získal 141 bodov (84+57). Pred sezónou 2012/13 sa s klubom HC Slovan Bratislava dohodol na zmluve na dve sezóny do 30. apríla 2014. Po základnej časti sezóny 2013/14 bol v KHL druhým najproduktívnejším Slovákom, keď v 54 zápasoch zaznamenal 31 bodov (14+17). Pred MS 2014 v ľadovom hokeji, v ktorých sa stal s 11 bodmi (4+7) najproduktívnejším Slovákom, podpísal dvojročnú zmluvu s Amurom Chabarovsk (KHL). V sezóne 2014/15 bol s 28 bodmi (13+15) druhým najproduktívnejším hráčom Amuru. Sezónu 2015/2016 začal v Amure, no už po šiestich odohraných zápasoch sa do konca sezóny upísal Slovanu Bratislava. Sezónu 2016/2017 začal zápasom v II. hokejovej lige v tíme ŠHK 37 Piešťany, kde nastúpil na jeden zápas v ktorom strelil jeden gól a pridal dve asistencie. V polovici októbra 2016 podpísal zmluvu na jeden mesiac s extraligovým tímom HC Košice a následne sa dohodol na zmluve s českým klubom HC Kometa Brno. Po necelom mesiaci - ukončil svoje pôsobenie v Komete a súťažný ročník 2016/2017 dohral vo fínskom tíme JYP Jyväskylä.
Reprezentácia.
V slovenskom drese odohral 100 zápasov, strelil 18 gólov. Slovensko reprezentoval na Majstrovstvách sveta v roku 2012 a 2013. Na majstrovstvách sveta v roku 2014 bol najproduktívnejším Slovákom na turnaji.00100

</doc>
<doc id="233719" url="https://sk.wikipedia.org/wiki?curid=233719" title="Atletika na Letných olympijských hrách 2008 – Beh na 800 m žien">
Atletika na Letných olympijských hrách 2008 – Beh na 800 m žien

Beh na 800 m žien bola jednou z 23 ženských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang 15. až 18. augusta a olympijskou víťazkou sa stala Pamela Jelimová z Kene. Slovenská reprezentantka Lucia Klocová nepostúpila zo semifinále.

</doc>
<doc id="233728" url="https://sk.wikipedia.org/wiki?curid=233728" title="Jarmila Kratochvílová">
Jarmila Kratochvílová

 
 
 
 
 
 
 
Jarmila Kratochvílová (* 26. január 1951 Golčův Jeníkov) je bývalá česko-slovenská bežkyňa na krátke a stredné trate. 
Je držiteľkou svetového rekordu na 800 m v čase 1:53,28 min., ktorý vytvorila 26. júla 1983 v Mníchove. Tento rekord, starý 40 rokov, je tak vôbec najdlhším v atletickej histórii.
V rokoch 1981 a 1983 zvíťazila v česko-slovenskej ankete Športovec roka.
Momentálne sa venuje trénerskej činnosti.
V auguste 2006 bola Kratochvílová nepriamo obvinená denníkom MF Dnes z užívania dopingu, tá však tieto obvinenia odmietla.

</doc>
<doc id="233729" url="https://sk.wikipedia.org/wiki?curid=233729" title="Diaľnica A9 (Rakúsko)">
Diaľnica A9 (Rakúsko)

Diaľnica A9 (, doslovne "Pyhrnská diaľnica") je 230,175 km dlhá rakúska diaľnica, ktorá tvorí súčasť európskych ciest E57 a E59. Tiahne sa z Horného Rakúska cez mestá Sankt Pankraz, Spital am Pyhrn a Graz v Štajersku až na slovinskú štátnu hranicu pri obci Spielfeld.
Diaľnica vedie extrémne náročným alpským terénom, čoho dôkazom je aj tridsať tunelov v celkovej dĺžke vyše 46 kilometrov. Najdlhší z nich je Plabutschtunnel pri meste Graz s dĺžkou 10 086 metrov, ktorý je zároveň druhým najdlhším tunelom s oboma vybudovanými tubusmi v Európe.
História.
Výstavba tejto mimoriadne technicky náročnej diaľnice sa začala neďaleko mesta Graz začiatkom 70. rokov. Viacero úsekov, najmä tie, ktoré obsahovali dlhé tunely, boli najprv budované v polovičnom profile. Výstavba diaľnice bola zavŕšená 18. decembra 2004 po vyše 30 rokoch výstavby otvorením posledného chýbajúceho úseku "Inzersdorf im Kremstal-Schön" v Hornom Rakúsku. 
V súčasnosti sa dostavuje druhý profil na úseku "Spital am Pyhrn-Bosruck", ktorý by mal byť hotový do konca roka 2010. Potom ostane v polovičnom profile ešte asi 10 km úsek medzi výjazdmi "Klaus an der Pyhrnbahn" a "Sankt Pankraz" a ďalších vyše 8 km v Tuneli Gleinalm.

</doc>
<doc id="233730" url="https://sk.wikipedia.org/wiki?curid=233730" title="Soslan Gaglojev">
Soslan Gaglojev

"Nemýliť si s menom Soslan Alexandrovič Gaglojev
Soslan Gaglojev (* 2. jún 1986) je ruský zápasník v hmotnostnej kategórií do 120 kg. 
Spolu s Kachabirom Chubežtym boli tréningoví partneri Davida Musuľbesa počas prípravy na letné olympijské hry 2008.

</doc>
<doc id="233731" url="https://sk.wikipedia.org/wiki?curid=233731" title="Diaľnica M30 (Maďarsko)">
Diaľnica M30 (Maďarsko)

Diaľnica M30 () je diaľnica v severovýchodnom Maďarsku v Boršodsko-abovsko-zemplínskej župe, ktorá spája obec Tornyosnémeti s diaľnicou M3 do Budapešti. V súčasnosti je 86 kilometrov dlhá (od Miškolca po slovenskú štátnu hranicu pri obci Tornyosnémeti), kde sa napája na rýchlostnú cestu R4. 
V súčasnosti prevádzkovaný úsek okolo Miškolca bol vo výstavbe v rokoch 2002 až 2004. V roku 2002 bolo odovzdaných prvých šesť kilometrov po obec Emőd. O rok neskôr bola M30 predĺžená po výjazd "Nyékládháza/Tiszaújváros (14 km)" a 2. decembra 2004 až po obec Felsőzsolca východne od Miškolca. 
V roku 2004 bol otvorený asi 15 km dlhý úsek cesty v polovičnom profile medzi obcou Novajidrány a štátnou hranicou, ktorý odklonil dopravu z priľahlých obcí. Momentálne je súčasťou štátnej cesty 3.
Maďarskí diaľničiari začali v júli roku 2016 s prácami na prvom úseku za R4, a to na obchvate obce Tornyosnémeti. Je dlhý 1,7 kilometra a do užívania bol odovzdaný v januári 2018, pričom stál okolo 14 miliónov €. „Odštartovaním tejto výstavby v skutočnosti začala výstavba 58-kilometrov dlhého úseku štvorprúdovej komunikácie M30 medzi Tornyosnémeti a mestom Miškolc,“ informovala spoločnosť NIF, ktorá má v Maďarsku na starosti budovanie ciest a diaľníc.
Po dokončení prvej etapy M30 sa pristúpilo aj k realizácii prác na zvyšku cesty, a to až po Miškolc. Práce mali byť ukončené v 02/2022. Diaľnicu sa však podarilo dokončiť v predstihu, 26.10.2021 bola slávnostne otvorená. 

</doc>
<doc id="233734" url="https://sk.wikipedia.org/wiki?curid=233734" title="Rýchlostná cesta M34 (Maďarsko)">
Rýchlostná cesta M34 (Maďarsko)

Rýchlostná cesta M34 () je plánovaná rýchlostná cesta v Maďarsku, ktorá spojí diaľnicu M3 pri meste Vásárosnamény s ukrajinskou štátnou hranicou pri Čope. 
Rýchlostná cesta bude 38 kilometrov dlhá a budú sa tu nachádzať tri odpočívadlá. Bude súčasťou európskej cesty 573 a jej výstavba je naplánovaná až okolo roku 2015. Podľa pôvodného číslovania prislúchalo tejto komunikácii označenie "M300".

</doc>
<doc id="233738" url="https://sk.wikipedia.org/wiki?curid=233738" title="Zimné olympijské hry 1936">
Zimné olympijské hry 1936

IV. Zimné olympijské hry sa uskutočnili v dňoch 6. až 16. februára 1936. Ich dejiskom sa stalo bavorské mesto Garmisch-Partenkirchen vo vtedajšej Nemeckej ríši. Zúčastnilo sa na nich 646 športovcov z 28 krajín.

</doc>
<doc id="233739" url="https://sk.wikipedia.org/wiki?curid=233739" title="Seven Sisters (stanica metra)">
Seven Sisters (stanica metra)

Seven Sisters je jednou zo staníc londýnskeho metra a National Rail nachádzajúca sa v londýnskej mestskej časti Seven Sisters v obvode Haringey. Stanicu obsluhujú Victoria Line a železničná spoločnosť National Express East Anglia. Nachádza sa v tarifnej zóne 3. Je v dochádzkovej vzdialenosti od stanice South Tottenham, ktorá spadá pod London Overground.
Dejiny.
Stanicu postavila spoločnosť Great Eastern Railway (GER), konkrétne Stoke Newington &amp; Edmonton Railway 22. júla 1872. 1. januára 1878 GER otvorila ďalšiu vetvu smerom na severozápad do stanice Palace Gates. Kvôli nevýnosnosti však vetvu v roku 1963 zavreli a trať zdemontovali.
Prvý úsek spolu aj so stanicou na Victoria Line otvorili 1. septembra 1968, aj keď prestup so železničnou stanicou bol umožnený až v decembri toho roku. Pôvodný vstup do stanice spoločnosť GER vybudovala na sever od súčasnej železničnej stanice z vyústením na West Green Road, ale v roku 1872 bol otvorený vchod na opačnej južnej strane z prístupom na Seven Sisters Road. Pôvodný vchod bol v tom roku uzavretý. Druhý vchod do stanice zahŕňa hlavný vestibul Victoria Line a nachádza sa na obidvoch stranách High Street kúsok za križovatkou so Seven Sisters Road (prístup cez podchod). Victoria Line má v stanici tri nástupištia, kde jedno z nich je vyhradené pre súpravy smerujúce z centra do depa.
Úsek na Victoria Line medzi stanicami Finsbury Park a Seven Sisters je najdlhším podzemným úsekom v sieti. Počas plánovania sa uvažovalo, že stanicu Manor House na Piccadilly Line by prebudovali na stanicu Victoria Line, pričom Piccadilly Line by pokračovala v nových tuneloch priamo do nasledujúcej stanice Turnpike Lane. Návrh bol však zamietnutý z dôvodu veľkých obmedzení a vysokej ceny.

</doc>
<doc id="233741" url="https://sk.wikipedia.org/wiki?curid=233741" title="Ecu">
Ecu



</doc>
<doc id="233742" url="https://sk.wikipedia.org/wiki?curid=233742" title="Karas">
Karas

Karas ("Carassius") je rod rýb z čeľade kaprovité ("Cyprinidae").

</doc>
<doc id="233744" url="https://sk.wikipedia.org/wiki?curid=233744" title="Ľadový hokej na Zimných olympijských hrách 1936">
Ľadový hokej na Zimných olympijských hrách 1936

Turnaj v ľadovom hokeji na Zimných olympijských hrách v Garmisch-Partenkirchene v roku 1936 vyhrali hokejisti Spojeného kráľovstva. Boli to zároveň aj 10. majstrovstvá sveta a 21. majstrovstvá Európy v ľadovom hokeji. Turnaja sa zúčastnilo 15 mužstiev.

</doc>
<doc id="233745" url="https://sk.wikipedia.org/wiki?curid=233745" title="Eset, s. r. o.">
Eset, s. r. o.



</doc>
<doc id="233746" url="https://sk.wikipedia.org/wiki?curid=233746" title="Subtatranské príkrovy">
Subtatranské príkrovy

Subtatranské príkrovy sú príkrovové jednotky Západných Karpát, ktoré ležia v pásme jadrových pohorí nad tatrikom. Tvoria ich dva príkrovy: 
Oba príkrovy sú tenkokôrové (superficiálne) príkrovy, ktoré obsahujú najmä druhohorné sedimenty, prevažne veľké hrúbky vápencov a dolomitov. Svojou stavbou sa však od seba líšia. Hronikum stratilo spojenie so svojou pôvodnou domovskou oblasťou (je bezkoreňovým príkrovovm), zatiaľčo fatrikum leží severnou, najväčšou časťou na cudzom ale menšou južnou časťou aj na vlastnom podklade. Na viacerých miestach sa tieto príkrovy delia na čiastkové telesá, napríklad v Belianskych Tatrách sa fatrikum člení na čiastkové príkrovy - jednotka Havrana a jednotka Bujačieho vrchu. Dosiaľ neboli nájdené kontakty, kde by ležalo hronikum (vyšší príkrov) priamo na tatriku, aj keď lokálne môže k takému javu dochádzať. Bolo však zaznamené, že v dôsledku tektonických komplikácií, môže lokálne hronikum ležať pod fatrikom (v dôsledku spätných prešmykov, napr. v oblasti Strážovských vrchov).
V minulosti bolo vyčlenených viacero vyšších príkrovov ležiacich na hroniku. Patril medzi ne hlavne strážovský príkrov, ktorý je dnes chápaný ako najvyššia čiastková štruktúra hronika, duplexového charakteru oddelená z mojtínsko-harmaneckej karbonátovej plošiny. Vyčleňovaný bol najmä pre svoj osobitý vývoj s prevahou masívnych rífových vápencov (tzv. wettersteinská fácia), pre čo bol niekedy spájaný so silicikom. Takto boli vyčleňované aj havranický, jablonický, nedzovský a tematínsky príkrov. Tieto telesá sú dnes vlastne príkrovovými troskami jedno mohutného telesa, označovaného ako považský príkrov, ktorý bol z veľkej časti zničený eróziou.
Termín "subtatranský" bol dávnejšie odovodený od názvu subtatranskej série (ktorú ako prvý vyčlenil V. Uhlig) v oblasti Poľských Tatier. Čo malo pôvodne vyjadrovať geomorfologické postavenie, nie tektonické postavenie pod tatrikom. Termín sa udržal dodnes, vzhľadom na to, že súborne pomenúva príkrovy jadrových pohorí. Bežne je však nahrádzaný pomenovaniami pre jednotlivé príkrovové jednotky (hronikum a fatrikum).
Vznik a vývoj.
Vrstevný sled subtatranských príkrovov sa väčšinou začína na báze strednotriasových karbonátov a končí v strednej kriede. Staršie horniny obvykle nie sú zachované, pretože k odtrhnutiu príkrovov došlo na súvrstviach spodnotriasových verfénskych bridlíc a karpatského keupra. Podložné kryštalinikum sa zachovalo iba výnimočne, vo fatriku ho možno sledovať v tektonických oknách v Rázdielskej jednotke a v oblasti Starých Hôr. V hroniku sa zachovala časť preddruhohorného podložia vo forme hrubých súvrství bazaltových vulkanoklastík mladopaleozoického (karbónskeho a permského) veku, označované ako ipoltická skupina.
Presun subtatranských príkrovov nastal vo vrchnej kriede (cenoman až stredný turón), pričom ako prvé bolo presunuté fatrikum a naň sa nasunulo hronikum. Smer presunu bol generálne z juhu na sever.

</doc>
<doc id="233749" url="https://sk.wikipedia.org/wiki?curid=233749" title="Subtatranský príkrov">
Subtatranský príkrov



</doc>
<doc id="233761" url="https://sk.wikipedia.org/wiki?curid=233761" title="Skoky na lyžiach na Zimných olympijských hrách 1936">
Skoky na lyžiach na Zimných olympijských hrách 1936

Súťaže v skokoch na lyžiach na Zimných olympijských hrách v Garmisch-Partenkirchene prebiehali 16. februára 1936.
Súťažilo sa na mostíku s konštrukčným bodom 80 metrov. V olympijskom areáli vtedy vládli ideálne poveternostné podmienky - bolo bezvetrie a teplota vzduchu sa pohybovala v rozmedzí 0 - 3°C.

</doc>
<doc id="233770" url="https://sk.wikipedia.org/wiki?curid=233770" title="Čierny kameň">
Čierny kameň

Čierny kameň () je vrch vo Veľkej Fatre. Nachádza sa nad Liptovskými Revúcami, približne juhozápadne od Ružomberka. Na jeho severozápadnom svahu sa nachádza Národná prírodná rezervácia Čierny kameň.
Poloha.
Nachádza sa v strednej časti Veľkej Fatry, v geomorfologickom podcelku Hôľna Fatra. Leží v Žilinskom kraji, v okrese Ružomberok a zasahuje na katastrálne územie obce Ľubochňa a Liptovské Revúce. Najbližšími sídlami sú juhovýchodným smerom situované Liptovské Revúce, východným smerom obec Liptovská Osada a južným Motyčky a Staré Hory. Vrch leží v Národnom parku Veľká Fatra.
Popis.
Čierny kameň je súčasťou liptovskej vetvy hlavného hrebeňa Veľkej Fatry. Severne susedí Sedlom pod Čiernym kameňom oddelený Minčol () a Rakytov (), západne sa nachádza sedlom oddelená Ploská () a Borišov (), južne sa nachádza Ostré brdo (), Šturec () a Motyčianska hoľa () a východne Čierna hora (), Malý Zvolen (), Končitá () a Magury (). Západne orientované svahy sú pramennou oblasťou zdrojníc Ľubochnianky, juhovýchodné odvodňuje riečka Revúca, obe smerujúce severným smerom do rieky Váh. Na vrchol nevedie značený chodník.
Geológia.
Vrchol Čierneho kameňa je troskou chočského príkrovu nad mráznickým súvrstvím fatrika.
Prírodná rezervácia.
Severozápadný svah Čierneho kameňa, vo výške od tvorí územie národnej prírodnej rezervácie. Bola vyhlásená v roku 1964 s cieľom ochrany pralesovitých porastov smreku obyčajného, mukyne obyčajnej, javora horského a bohatého podrastu smrekového a kosodrevinového charakteru, so zachovanou prirodzenou pásmovitosťou lesných vegetačných stupňov od 5. po 8. stupeň. Jej rozloha je 34 ha.
Výhľady.
Vrcholový hrebeň Čierneho kameňa pokrýva nesúvislý lesný porast, ktorý umožňuje obmedzený rozhľad. Z vhodných a turistom dostupných lokalít je však vidieť najmä okolité vrchy Veľkej Fatry, no pri priaznivých podmienkach aj Malú Fatru, Oravskú Maguru i Beskydy, Západné a Nízke Tatry, Poľanu, Javorie a Štiavnické vrchy.
Turistika.
Vrchol Čierneho kameňa nie je turistický prístupný. Cez prírodnú rezerváciu možno prejsť po hrebeni zelenou značkou z Ploskej alebo z Rakytova.

</doc>
<doc id="233777" url="https://sk.wikipedia.org/wiki?curid=233777" title="Štandardná odchýlka">
Štandardná odchýlka



</doc>
<doc id="233778" url="https://sk.wikipedia.org/wiki?curid=233778" title="Tarakan">
Tarakan

Tarakan môže byť:

</doc>
<doc id="233781" url="https://sk.wikipedia.org/wiki?curid=233781" title="Tarakan (sopka)">
Tarakan (sopka)

Tarakan je názov dvojice bazaltových troskových kužeľov ("Tarakan Lamo" - 318 m a "Tarakan Itji" - 205 m), nachádzajúcich sa v severnej časti ostrova Halmahera, severovýchodne od vulkánu Dukono. Vek poslednej erupcie komplexu nie je známy, no odhaduje sa na holocén.

</doc>
<doc id="233783" url="https://sk.wikipedia.org/wiki?curid=233783" title="Cleber Luis Rodrigues">
Cleber Luis Rodrigues

Cleber Luis Rodrigues (* 6. november 1983, São Carlos, Brazília) je brazílsky futbalista, ktorý hrával za corgoňligový klub Tatran Prešov. 

</doc>
<doc id="233784" url="https://sk.wikipedia.org/wiki?curid=233784" title="Ľudmila Cervanová (tenistka)">
Ľudmila Cervanová (tenistka)

 Ľudmila Cervanová (* 15. október 1979, Piešťany) je bývalá slovenská profesionálna tenistka. 
Pohár Federácie (FED Cup).
Ľudmila Cervanová reprezentovala tím Slovenska v troch zápasoch Pohára federácie s bilanciou 1-4 v dvojhre a 2-0 vo štvorhre, naposledy v Rakúsku 2004.

</doc>
<doc id="233786" url="https://sk.wikipedia.org/wiki?curid=233786" title="Magna Via">
Magna Via



</doc>
<doc id="233792" url="https://sk.wikipedia.org/wiki?curid=233792" title="Saturn (symbol)">
Saturn (symbol)

Symbol ♄ sa používa v astronómii a astrológii ako označenie planéty Saturn, a v alchýmii na označenie olova. Symbol reprezentuje kosák boha Saturna.
Reprezentácia v Unicode.
Znak ♄ má v Unicode kód codice_1, v kategórii So (Symbol, Other), a ako taký nerozlišuje medzi malým a veľkým písmenom.

</doc>
<doc id="233793" url="https://sk.wikipedia.org/wiki?curid=233793" title="♄">
♄



</doc>
<doc id="233794" url="https://sk.wikipedia.org/wiki?curid=233794" title="Dukono">
Dukono

Dukono je aktívny vulkanický komplex, nachádzajúci sa v severnej časti indonézskeho ostrova Halmahera. Komplex predstavuje súbor viacerých stratovulkánov a prekrývajúcich sa kráterov. Je to jedna z najaktívnejších sopiek krajiny, aj keď erupcie sú slabo zdokumentované. Sopka prakticky nepretržite eruptuje od roku 1933.

</doc>
<doc id="233798" url="https://sk.wikipedia.org/wiki?curid=233798" title="Kuno II. von Falkenstein">
Kuno II. von Falkenstein

Kuno II. von Falkenstein, (pôvodne Konrad von Falkenstein; narodený okolo roku 1320 na hrade Falkenstein am Donnersberg; † 21. mája 1388 na hrade Maus) pôsobil v rokoch 1362 až 1388 ako arcibiskup v nemeckom Trevíre.

</doc>
<doc id="233800" url="https://sk.wikipedia.org/wiki?curid=233800" title="Falcgróf">
Falcgróf

Falcgróf bol v stredovekej nemeckej ríši titul nemeckých ríšskych kniežat označujúci pozemkového dediča panovníka.

</doc>
<doc id="233802" url="https://sk.wikipedia.org/wiki?curid=233802" title="Wolfgang Viliam Falcko-neuburský">
Wolfgang Viliam Falcko-neuburský

Wolfgang Viliam Falcko-neuburský (* 4. november 1578, Neuburg an der Donau – † 20. marec 1653, Düsseldorf) bol vojvoda z Bergu a Jülichu. 
Pôvod a život.
Bol najstarším synom falcgrófa a zároveň neuburského vojvodu Filipa Ľudovíta (*1547 – †1614) a jeho manželky Anny Klévskej (*1552 – †1632).
Wolfgang Viliam bol dovedna až trikrát ženatý. Jeho prvou manželkou bola bavorská princezná Magdaléna, s ktorou sa zosobášil v roku 1613. Porodila mu syna Filipa Viliama. 
V roku 1631 uzavrel druhý manželský zväzok s Katarínou Alžbetou Falcko-Zweibrückenskou ako dcérou zweibrückenského palatína Jána II. Porodila mu tentoraz dve deti a to Ferdinanda Filipa a Eleonóru Františku. 
Jeho treťou a zároveň poslednou manželkou bola kontesa menom Maria Františka z Fürstenbergu ako dcéra grófa Egona VIII. z Fürstenbergu-Heiligenbergu, s ktorou sa zosobášil v roku 1651. Ich spoločné manželstvo však zostalo už bezdetné. 

</doc>
<doc id="233803" url="https://sk.wikipedia.org/wiki?curid=233803" title="Rýchlostná cesta S2 (Rakúsko)">
Rýchlostná cesta S2 (Rakúsko)

Rýchlostná cesta S2 () je rýchlostná cesta v severnej časti Viedne. Spolu s diaľnicou A23 a rýchlostnou cestou S1 tvorí viedenský obchvat.
V prvotných plánoch bola S2 plánovaná ako diaľnica A24. Tá sa mala začať križovatkou Kaisermühlen a pokračovať severne po Aderklaa a tu sa napojiť na diaľnicu A21.

</doc>
<doc id="233811" url="https://sk.wikipedia.org/wiki?curid=233811" title="Diaľnica A4 (Nemecko)">
Diaľnica A4 (Nemecko)

Diaľnica A4 () je diaľnica v Nemecku. Začína sa na holandských hraniciach pri Vetschau, pokračuje cez mestá Düren, Kolín nad Rýnom a končí pri Krombachu. Ďalej sa začína pri Bad Hersfeld a pokračuje cez Eisenach, Erfurt, Weimar, Jena, Gera, Chemnitz, Drážďany do Görlitzu. Potom pokračuje smerom na Zgorzelec v Poľsku, kde sa napája na A4, ktorá ide cez Vroclav, Katovice do Krakova. 
Diaľnica A4 je takmer celá súčasťou E40. Krátky úsek je časťou E314. 

</doc>
<doc id="233814" url="https://sk.wikipedia.org/wiki?curid=233814" title="Napoleón">
Napoleón



</doc>
<doc id="233816" url="https://sk.wikipedia.org/wiki?curid=233816" title="Šomoška">
Šomoška

Šomoška môže byť:

</doc>
<doc id="233827" url="https://sk.wikipedia.org/wiki?curid=233827" title="Šomoška (národná prírodná rezervácia)">
Šomoška (národná prírodná rezervácia)

Šomoška je národná prírodná rezervácia v Cerovej vrchovine. Nachádza sa v chotári obce Šiatorská Bukovinka v okrese Lučenec. Vrch, priľahlý k maďarskej obci Somoskő (Šomoška) sa nachádza priamo na hranici s Maďarskom a je k nemu prístup z oboch krajín. Vyhlásená bola ako chránený prírodný výtvor v roku 1954. Jej štatút bol prehodnotený v roku 1983. Vyhlásená bola s cieľom chrániť morfologicky výrazný kopec s odkryvom šesťbokej stĺpovitej odlučnosti čadiča označovaného aj „Kamenný vodopád“. Rozloha rezervácie je . Na vrchole stojí gotický hrad Šomoška, ktorý postavili z bazaltových kvádrov.
Geológia.
Bazaltový vulkanizmus v Karpatoch znamenal finálnu fázu neogénneho vulkanizmu. Neogénna sopečná činnosť na strednom Slovensku súvisela s vývojom Panónskej panvy. Pri prehriatí zemskej kôry dôšlo na viacerých miestach k vzniku zlomov, pozdĺž ktorých vystupovala žeravá láva až na povrch. Kamenný vodopád je oderodovaný prírodný výtvor vo svahu kopca, ktorý pôvodne vznikol pred asi 4 miliónmi rokov (pliocén) z bazaltovej lávy, ktorá stuhla v prívodnom kánále bývalej sopky pod zemským povrchom. 
Päť až šesťboká stĺpcová odlučnosť horniny bola spôsobená pomalým chladnutím lávy a je zvlášť typická pre bazalt. V ohnutej forme, v ktorej sa vyskytuje v Šomoške sa radí medzi európske unikáty. Bazaltové stĺpy boli odkryté pri ťažbe suroviny na výstavbu hradu.

</doc>
<doc id="233828" url="https://sk.wikipedia.org/wiki?curid=233828" title="Povodie Turca">
Povodie Turca

Povodie Turca je čiastkové povodie Váhu v severnej časti stredného Slovenska. 
Vymedzenie a charakteristika.
Rieka Turiec odvodňuje územie okresov Martin (okrem najsevernejšej časti), Turčianske Teplice (celý okres) a sčasti Žiar nad Hronom (oblasť severne od Kremnice). Zároveň odvodňuje prevažnú väčšinu Turčianskej kotliny, západnú časť Veľkej Fatry, severnú časť Kremnických vrchov a východnú časť pohorí Žiar a Lúčanská Fatra. 
Povodie má nepravidelný oválny tvar, prebieha v severojužnom (poludníkovom) smere od ústia rieky pri Vrútkach na severe po horný tok na pomedzí okresov Turčianske Teplice a Žiar nad Hronom. 
Priebeh rozvodnice.
Rozvodnica prechádza od ústia na východ cez Sklabinské predhorie (vrchy Bukovina () a Borová () a hradné bralo Sklabinského hradu) do Veľkej Fatry (cez vrchy Lučenec (), Končitý vrch () a Kečka () na hrebeň pohoria. Pokračuje hlavným hrebeňom Veľkej Fatry približne v línii Jarabiná () - Malý Lysec () - Ploská () - Ostredok () - Krížna () - Kráľova studňa () - sedlo Malý Šturec (), následne po hrebeni Kremnických vrchov cez Svrčinník (), Tablu () na Skalku (). 
Odtiaľ sa stáča na západ, vytvára južnú hranicu od Skalky k severnému okraju intravilánu obce Krahule, odtiaľ do oblasti tzv. symbolického stredu Európy, cez obec Kremnické Bane na Mazuchov vrch () a ďalej cez Kunešov na kótu 911 m východne od Handlovej. Ďalej pokračuje na sever (už západná hranica) na vrch Bralová skala () a do oblasti Sklenianskych lúk pri obci Sklené a ďalej vchádza do pohoria Žiar, kde vedie po hrebeni v línii Nemcovo () - Mačací zámok () - Rovné lazy () - Vyšehrad () - Vyšehradské sedlo () - Závozy - Vrícke sedlo () a ďalej pokračuje hlavným hrebeňom Lúčanskej Fatry. 
Tu prebieha na spojnici Vrania skala () - Reváň () - Kľak () - Vrícke sedlo () - Janková () - Hnilická Kýčera () - sedlo Majbíková () - Úplaz (). Tu sa stáča na juhovýchod, vytvára severnú hranicu povodia, pričom schádza k ústiu Turca do Váhu.
Riečna sieť.
Hlavným tokom je rieka Turiec, ktorá pramení vo Veľkej Fatre v juhovýchodnej časti povodia. Tok rieky opisuje tvar obráteného písmena „J“, pričom od prameňa vytvára veľký oblúk prehnutý na juh, pod Turčekom sa stáča na severozápad a severne od obce Sklené na sever. Na strednom toku formuje veľký oblúk smerujúci na západ k obci Kaľamenová a výrazne meandruje. Po prijatí Belianskeho potoka na dolnom toku južne od Martina už pokračuje k ústiu smerom priamo na sever. 
Z hľadiska prítokov sú výrazne vyvinuté prítoky z oboch strán hlavného toku, pričom však vodnatejšie sú pravostranné pritekajúce z Veľkej Fatry (Teplica, Dolinka, Blatnický s Gaderským potokom, Beliansky s Necpalským potokom a Sklabinský potok). Z ľavostranných prítokov vynikajú najmä Biely potok, Jasenica, Polerieka, Vríca, Valčiansky potok a Trebostovský potok.
Susedné povodia.
Povodie Turca je od povodia Revúcej oddelené rozvodnicou na východe, od povodia Hrona na juhovýchode (prostredníctvom Bystrice) a juhu (prostredníctvom Kremnického a Lutilského potoka a prítokov) a napokon od povodia Nitry, ako aj povodia Rajčanky na západe. Na severe povodie prilieha k vlastnému povodiu Váhu.

</doc>
<doc id="233830" url="https://sk.wikipedia.org/wiki?curid=233830" title="Šomoška (hrad)">
Šomoška (hrad)

Šomoška (normovaný názov), Šomošský hrad (), hrad Drienov je zrúcanina hradu v chotári obce Šiatorská Bukovinka v okrese Lučenec, v bezprostrednej blízkosti slovensko-maďarskej štátnej hranice nad maďarskou obcou Somoskő (Šomoška). Hradný kopec tvorí národná prírodná rezervácia Šomoška.
Názov.
Hrad Šomoška mal v priebehu histórie viacero názvov. V roku 1323 "castrum Somoskw", Somoskew znamenalo Drieňový Kameň, bol známy tiež ako Drienov.
Dejiny.
Hrad založili koncom 13. alebo začiatkom 14. storočia Kačičovci. Bol stavaný z čadičových kvádrov, ktoré boli ťažené priamo v hradnom kopci. Pri stavbe bol odkrytý i známy „kamenný vodopád“. V roku 1310 sa stal majetkom Matúša Čáka. Po rozpade jeho dŕžav daroval Karol Róbert Šomošku Tomášovi Sečénimu. V roku 1461 ho kráľ daroval Orságovcom a Lošonciovcom. Od roku 1554 po strate Fiľakova patril k prvej línii protitureckých hradov. V roku 1573 hrad obsadili osmanské vojská pod vedením fiľakovského bega Aliho. Turci hrad držali až do roku 1596, kedy pred jednotkami Valentína Prepoštváryho ustúpili. Po smrti majiteľky hradu Anny Lošonciovej sa stal majetkom Žigmunda Forgáča. V roku 1618 bol na príkaz krajinského snemu hrad opevnený, renovácia prebehla v rokoch 15471655. Po porážke povstania Františka II. Rákociho, ktorého vojská hrad v roku 1703 dobyli, bol cisárskym vojskom zbúraný. Odvtedy sa nachádzal v ruinách.
Podoba hradu.
Podoba pôvodného hradu nie je zrejmá. Podľa predpokladov ho pôvodne tvorila malá bezvežová dispozícia, približne trojuholníkového pôdorysu. Neskôr v stredoveku sa rozrástol o gotický palác na východe a tiež o vstupnú vežu. Zásadná prestavba prebehla v 16. storočí, keď bol rozšírený o dve delové bašty, barbakan a dve budovy na severnej a južnej strane. Interiéry boli vybavené tesanými tvarovanými článkami. Najmladším doplnkom bol zrejme vysunutý polygonálny bastión.

</doc>
<doc id="233831" url="https://sk.wikipedia.org/wiki?curid=233831" title="Malý princ">
Malý princ

Malý princ môže byť:

</doc>
<doc id="233833" url="https://sk.wikipedia.org/wiki?curid=233833" title="Európska cesta 012">
Európska cesta 012

Európska cesta 012 je diaľková cesta na juhovýchode Kazachstanu. Tiahne sa od Alma-Aty na sever k mestu Chorgos na hraniciach s Čínou. Je súčasťou Asian Highway 5 (Šanghaj - Istanbul) v Projekte ázijských diaľkových ciest.

</doc>
<doc id="233835" url="https://sk.wikipedia.org/wiki?curid=233835" title="Svor (hornina)">
Svor (hornina)

Svor je premenená hornina, ktorá sa tvorí pri strednom stupni regionálnej premeny hornín. Niekedy tiež označovaný ako sľudnato-kremenná bridlica. Patrí do nižšej časti amfibolitovej fácie. Je zaraďovaný medzi kryštalické bridlice.
Vznik.
Svor sa tvorí pri stredných až vyšších tlakoch a teplotách, hlavne z pelitických - ílových ale aj piesčitých sedimentov, hlavne pri orogénnej, regionálnej metamorfóze. Niektoré svory tiež môžu vznikať retrográdnou premenou (diaftorézou rúl). Svory v prírode plynule prechádzajú do geneticky podobných hornín ako sú slabšie metamorfované svorové fylity, ktoré sú jemnozrnnejšie, s mikrošupinkovitým sericitom, alebo sa prestupujú s viac metamorfovanými svorovými rulami, ktoré majú hrubšiu zrnitosť a vyšší obsah živcov, ktoré sú navyše viac bázické.
Zloženie a vlastnosti.
Sú to strednozrnné alebo hrubozrnné horniny, v ktorých možno okom dobre rozoznať sľudy, hlavne muskovit, menej biotit a tiež kremeň. Podiel živcov, z ktorých prevažuje plagioklas (hlavne albit) je nízky a nezvykne presahovať 10%. Z vedľajších minerálov je zastúpený aj amfibol a granát. Akcesorické minerály svorov sú hlavne turmalín, apatit, grafit, chlorit, rudy (magnetit) ai. Od rúl sa líšia nedostatkom živcov. Textúra býva rovnobežná i plástovitá. Štruktúra je zreteľne šupinatá. Odlučnosť svorov je dokonale bridličnatá, až doskovitá. Svory sú zväčša svetlo sfarbené, sivasté, žltkasté i zelenkasté ale i hnedočiene. Farba svorov závisí od prevládajúceho druhu sľudy. Podľa minerálneho zloženia sa rozoznávajú granátické, turmalinické, chloritické, grafitické, staurolitové a iné typy svorov.
Výskyt.
V Českom masíve sa nachádza napríklad v Hrubom Jeseníku, ďalšie výskyty sú známe z Klínovca, Domažlíc, Kaplíc a celého moravika, hlavne okolo Vranova nad Dyjí v moravskej svorovej zóne.
V Západných Karpatoch sa svory vyskytujú spolu s rulami najmä v kryštaliniku jadrových pohorí ako je Tribeč, Považský Inovec (v severnom - seleckom bloku), Malé Karpaty (granátické a staurolitové) a v Tatrách. Bežné sú tiež v kryštaliniku veporika hlavne v Slovenskom rudohorí a Kráľovohoľských Tatrách.
Použitie.
Nemajú žiadne významné praktické použitie. Môžu byť použité ako kamenivo, do betónov, ako drvina na stavbu ciest atď. Svory na Slovensku sú väčšinou veľmi rozpukané.

</doc>
<doc id="233836" url="https://sk.wikipedia.org/wiki?curid=233836" title="Veľkonemecká ríša">
Veľkonemecká ríša



</doc>
<doc id="233837" url="https://sk.wikipedia.org/wiki?curid=233837" title="Bloomsday">
Bloomsday

Bloomsday (anglicky Bloomov deň) je sviatok, ktorý sa oslavuje 16. júna v Dubline a inde na svete, k oslave diela Jamesa Joyca a oživuje udalosti Joyceovho nejslávnejšieho románu Ulysses, ktorý sa odohráva v Dubline práve 16. júna 1904 na pamiatku Joyceovho zoznámenia s jeho manželkou Norou Barnacleovou. Tento deň je v Írsku štátnym sviatkom. Meno nesie deň po Leopoldovi Bloomovi, bezvýznamnom dublinskom novinárovi, ktorý je hlavným hrdinom Ulysses.
Oslavy Bloomsday zahrňujú mnoho kultúrnych aktivít, vrátane čítania a dramatizácií Ulysses, cesty po dublinských baroch a krčmách, opakovanie Bloomovej cesty po Dubline v historickom kostýme. Skalní fanúškovia sa podujímajú v ten a prípadne i ďalší deň k nepretržitému čítaniu celého textu Ulyssis (cca 700 strán), čo spravidla trvá 36 hodín. Prvá oslava tohto sviatku sa konala na 50. výročí deja Odyssea v roku 1954 a najvýznamnejšia oslava, festival "ReJoyce Dublin 2004" (nepreložiteľná slovná hračka - "rejoice Dublin" znamená "raduj sa, Dublin", "re-Joyce Dublin" znamená tiež "znovuoJoyceuj sa, Dublin") sa konala na stom výročí deje Odyssea v roku 2004 v dňoch 1. apríla - 31. augusta.

</doc>
<doc id="233840" url="https://sk.wikipedia.org/wiki?curid=233840" title="Diaľnica M1 (Maďarsko)">
Diaľnica M1 (Maďarsko)

Diaľnica M1 () je 172 kilometrov dlhá diaľnica v Maďarsku, ktorá začína v hlavnom meste Budapešť a pokračuje západným smerom cez mestá Tatabánya a Győr až na rakúsku štátnu hranicu pri obci Hegyeshalom. Po celej dĺžke diaľnice je vedená európska cesta 60 a na úseku Budapešť-Levél (medzi križovatkami s M0 a M15) aj E65 a E75.
Diaľnica M1 patrí medzi najstaršie v krajine - jej výstavba sa začala v roku 1964. Po vyše tridsiatich rokoch, v roku 1996, bol dokončený posledný chýbajúci úsek pri pohraničnej obci Hegyeshalom. Úsek medzi Győrom a rakúskou hranicou, ktorý bol postavený v prvej polovici 90. rokov bol prvým, ktorý bol financovaný pomocou súkromného kapitálu.
Význam diaľnice výrazne vzrástol po páde železnej opony a v súčasnosti patrí medzi najvyťaženejšie v krajine. Priemerná denná hustota dopravy na M1 sa pri Budapešti pohybuje okolo 100 tisíc vozidiel, pri Győre je to približne 30 tisíc vozidiel.
História.
Výstavba diaľnice M1 začala v roku 1964 pri budapeštianskom predmestí Törökbálint. Išlo o 12 km dlhý úsek, ktorý je spoločný pre diaľnice M1 a M7. V polovičnom profile ho sprejazdnili v roku 1977 a úplne bol dokončený o rok neskôr. 
Ešte v roku 1975 bol otvorený úsek medzi Tatabányou a obcou Kisbér v polovičnom profile a v roku 1977 bol tento úsek predĺžený až po Győr. V roku 1979 bol v polovičnom profile sprejazdnený štvorkilometrový úsek medzi križovatkami s M7 a M0. Dobudovaný bol až o dva roky. 
V roku 1982 otvorili úsek medzi obcou Bicske a mestom Tatabánya. Medzitým sa začal budovať úsek Budapešť-Tatabánya a takisto aj druhý profil už skôr otvoreného úseku Tatabánya-Győr. Výstavba prebiehala počas celých 80. rokov, avšak kopletne dobudovať diaľnicu medzi hlavným mestom a Győrom sa podarilo až po páde socializmu v roku 1990.
Po zmene režimu však tempo výstavby upadlo, najmä kvôli finančným ťažkostiam spôsobeným prechodom z príkazovej na trhovú ekonomiku. Začal sa teda hľadať vhodný súkromný investor, ktorý by dobudoval diaľnicu až na rakúske hranice. 13. apríla 1993 bola podpísaná zmluva medzi štátom a súkromným investorom, ktorý založil spoločnosť "Első Magyar Koncessziós Autópálya Rt. (ELMKA)". Táto spoločnosť sa zaviazala postaviť 65 kilometrov diaľnice a získala právo prevádzkovať tento úsek po dobu 35 rokov. V roku 1995 bol dokončený obchvat mesta Győr "(24 km)" a o rok neskôr aj zvyšok cesty po Hegyeshalom. 
Spoločnosť začala prevádzkovať túto časť diaľnice, avšak odozva zo strany tlače a verejnosti bola negatívna, najmä kvôli neprimerane vysokému mýtu. Maďarský automotoklub v roku 1998 zažaloval spoločnosť ELMKA za neprimerané poplatky a tento súd sa mu podarilo vyhrať. ELMKA však aj napriek rozhodnutiu súdu poplatky neznížila.
Vyhrotená situácia prinútila vtedajšiu vládu odkúpiť späť koncesionárske právo od spoločnosti ELMKA a znížiť tým poplatky za diaľnicu. Spoločnoť ELMKA následne ukončila svoju činnosť a v roku 2001 zanikla.
Štátna spoločnosť "Nemzeti Infrastruktúra Fejlesztő Zrt." v roku 2010 vyhlásila verejné obstarávanie na rozšírenie diaľnice M1 na tri jazdné pruhy v oboch smeroch na úseku medzi križovatkou s M7 "(12. km)" a výjazdom do mesta Tata "(67. km)".

</doc>
<doc id="233841" url="https://sk.wikipedia.org/wiki?curid=233841" title="Rýchlostná cesta M2 (Maďarsko)">
Rýchlostná cesta M2 (Maďarsko)

Rýchlostná cesta M2 () je rýchlostná cesta v Maďarsku, ktorá začína v Budapešti, kde sa križuje s mestským obchvatom M0 a pokračuje potom na sever k mestu Vacov. V budúcnosti bude končiť až na štátnej hranici so Slovenskom pri Šahách, kde na ňu bude nadväzovať R3. M2 je súčasťou trasy európskej cesty 77.
V súčasnosti je v prevádzke 30 km na úseku Budapešť-Vacov, sever, no plnom profile je vybudovaných 20 kilometrov od Budapešti po Vacov, juh. Zvyšných 10 km v polovičnom profile je zatiaľ označených ako cesta 2A. Pokračuje príprava zvyšnej časti po štátnu hranicu. V decembri 2021 bol vybraný dodávateľ dokumentácie pre stavebné povolenie pre úsek medzi Netejč a Rétság v dĺžke 9,5 km v plnom profile a pre odpočívadlo pri obci Drégelypalánk. 

</doc>
<doc id="233842" url="https://sk.wikipedia.org/wiki?curid=233842" title="Diaľnica A980 (Nemecko)">
Diaľnica A980 (Nemecko)

Diaľnica A980 () vedie z obce Waltenhofen okolo Durachu až po diaľničnú križovatku Allgäu s diaľnicou A7. V budúcnosti bude súčasťou plánovanej diaľnice A98. Na A 980 sa nachádza najvyšší položený diaľničný bod v Nemecku a to vo výške 947 m n. m.

</doc>
<doc id="233843" url="https://sk.wikipedia.org/wiki?curid=233843" title=".222 Remington">
.222 Remington

.222 Remington je puškový náboj so stredovým zápalom uvedený na trh v roku 1950 v USA. Ide o prvý komerčný bezokrajový náboj vyrobený v USA. Vyrobil ho Mike Walker. Išlo o celkom novú konštrukciu, nebola odvodená od žiadneho predchádzajúceho náboja.
História.
.222 Remington bol po prvýkrát predstavený v opakovacej puške Remington 722 a okamžite dosiahol úspech. V tej dobe bolo veľmi neobvyklé, aby sériovo vyrábané pušky dosahovali na vzdialenosť 100 yardov () rozptylu do 1 uhlovej minúty bez 
akéhokoľvek tuningu. Presnosť a z balistického hľadiska veľmi plochá trajektória letu tohto náboja mala za následok, že sa začal veľmi rýchlo používať pre lov malej škodnej a pre benchrest shooting. Po niekoľko desaťročí sa jednalo o najlepší náboj pre dané disciplíny. Síce existovali výkonnejšie náboje, hlavne .220 Swift a .22-250 Remington, ktoré mali väčší dostrel. Ale vzhľadom na to, že sa do nich dávalo viac strelného prachu (do.222 Remington priemerne 25 grainov prachu, do.22 – 250 priemerne 41 grainov a do.220 Swift 46 grainov), čo má za následok vyššiu cenu, väčší spätný ráz a väčšie opotrebenie hlavne. 
Parametre.
Priemer strely: .224" ()
Typ zápalky: malá pušková

</doc>
<doc id="233851" url="https://sk.wikipedia.org/wiki?curid=233851" title="Azet.sk">
Azet.sk

Azet.sk je slovenský internetový portál. Do 31. mája 2016 bol prevádzkovaný spoločnosťou Azet.sk a. s. so sídlom v Žiline, ktorá zanikla zlúčením so spoločnosťou Ringier Axel Springer Slovakia, a.s.
Dejiny portálu.
Stručný prehľad histórie portálu spoločnosti Azet.sk, a.s.:
Spoločnosť dosiahla v roku 2015 obrat 14 mil. eur.
Podľa "AIM Monitoru" použije služby prevádzkované spoločnosťou Azet.sk v pracovných dňoch v priemere viac ako 1 100 000 reálnych používateľov a mesačne viac ako 3 400 000 používateľov (údaj z februára 2017).

</doc>
<doc id="233853" url="https://sk.wikipedia.org/wiki?curid=233853" title="Tobaru">
Tobaru

Tobaru (alebo Lolodai) je neaktívny vulkán, nachádzajúci sa v severnej časti indonézskeho ostrova Halmahera. Prevažne andezitový vulkán má výšku 1 035 m, vek poslednej erupcie nie je známy.

</doc>
<doc id="233854" url="https://sk.wikipedia.org/wiki?curid=233854" title="Lolodai">
Lolodai



</doc>
<doc id="233857" url="https://sk.wikipedia.org/wiki?curid=233857" title="Ibu">
Ibu

Ibu je aktívny stratovulkán, nachádzajúci sa pri severozápadnom pobreží ostrova Halmahera. Jeho vrchol tvoria dva krátery, vnútorný má priemer a hĺbku 400 m a nachádza sa v niekoľko menších jazierok, vonkajší má priemer . Na severovýchodnom okraji vrcholu sa nachádza aj väčší parazitický kráter. Na severnom a západnom svahu sa nachádza aj niekoľko maarov. V histórii vulkánu sú zaznamenané štyri menšie erupcie, prvá na konci leta roku 1911 a posledná v roku 2009.

</doc>
<doc id="233860" url="https://sk.wikipedia.org/wiki?curid=233860" title="Azet">
Azet



</doc>
<doc id="233869" url="https://sk.wikipedia.org/wiki?curid=233869" title="Litovci">
Litovci

Litovci patria k baltským národom, ktoré obývajú východné pobrežie Baltského mora. Hovoria litovským jazykom, ktorý patrí do východobaltskej vetvy baltských jazykov. Tie patria k indoeurópskym jazykom. Vyznávajú rímskokatolícke náboženstvo, ktorým sa odlišujú od iných baltských národov.
Dejiny.
Litovci patria medzi národy, ktoré ako posledné v Európe prijali kresťanské náboženstvo. Až v 13. storočí prijal knieža Mindaugas rímskokatolícke náboženstvo a zjednotil litovské kmene. V 14. storočí litovské veľkoknieža Algirdas rozširil územie Litvy až k Čiernemu moru. Vznikol tak jeden z najväčších európskych štátov. Litovci úspešne vzdorovali agresívnemu Rádu nemeckých rytierov a spolu s Poliakmi ho v roku 1410 pri Grunwalde porazili. Úspešne vzdorovali aj tureckej a ruskej expanzii. V roku 1385 vznikla poľsko-litovská únia. 
V čase reformácie si Litovci (na rozdiel od Lotyšov a Estóncov) zachovali rímskokatolícke náboženstvo. Po troch deleniach Poľska sa územie Litvy stalo súčasťou Ruskej ríše až do roku 1918. Národné povedomie Litovcov, rustikálny charakter krajiny a pevná rímskokatolícka viera dokázali udržať Litovcov pri sile. Tak ako úspešne vzdorovali germanizácii, tak úspešne vzdorovali aj rusifikácii.
V rokoch 1918 až 1940 bol litovský štát obnovený, ale neskôr okupovaný Sovietskym zväzom (1940 – 1941) a potom nacistickým Nemeckom (1941 – 1944). Stalinské deportácie a nacistické pogromy proti Židom zbavili Litvu veľkej časti obyvateľstva. V rokoch 1944/1945 až 1990 sa Litva stala opäť súčasťou Sovietskeho zväzu. Do Litvy (na rozdiel od Estónska a Lotyšska) prišlo menej Rusov (asi 6,3 %). Poľskú menšinu tvorí 6,7 % obyvateľov krajiny.
Náboženstvo.
Prevažná väčšina Litovcov vyznáva rímskokatolícke náboženstvo, ktoré v histórii tohto národa zohrávalo dôležitú úlohu. Vidno to najmä v barokovom hlavnom meste Vilnius, v ktorom je niekoľko desiatok rímskokatolíckych kostolov. Napriek tomu, že mnohé z nich boli v sovietskej ére zatvorené, Litovci ich opäť vrátili katolíckej cirkvi a dnes slúžia ako katolícke chrámy. Pri meste Šiauliai sa nachádza známa Hora krížov, ktorá je symbolom vzdoru a odporu tohto malého a statočného národa proti totalitným diktatúram. Okupanti toto miesto viackrát zničili, ale Litovci ho vždy obnovili. Horu krížov navštívil aj pápež Ján Pavol II. Prítomnosť katolíckej cirkvi cítiť na každom kroku (kaplnky, sviatky, folklór, návšteva bohoslužieb). Iba malá časť Litovcov vyznáva pravoslávie a protestantizmus, prípadne je bez vyznania.

</doc>
<doc id="233872" url="https://sk.wikipedia.org/wiki?curid=233872" title="Jilolo">
Jilolo



</doc>
<doc id="233873" url="https://sk.wikipedia.org/wiki?curid=233873" title="Halmahera">
Halmahera

Halmahera (alebo Jilolo) je jeden z ostrovov Maluckých ostrovov. S rozlohou je to najväčší ostrov súostrovia. Administratívne patrí pod indonézsku provinciu Maluku Utara (Severné Maluku). Ostrov je riedko obývaný, počet obyvateľov bol v roku 1995 162 728.

</doc>
<doc id="233874" url="https://sk.wikipedia.org/wiki?curid=233874" title="Garching bei München">
Garching bei München

Garching alebo Garching bei München je nemecké mesto v Bavorsku susediace s Mníchovom. Leží neďaleko rieky Isar a diaľnice A 9. Nachádzajú sa tu 3 zastávky Mníchovského metra linky U6 - "Garching-Hochbrück", "Garching", "Garching-Forschungszentrum".
Školstvo.
Severne od mesta sa nachádza Technická univerzita.

</doc>
<doc id="233878" url="https://sk.wikipedia.org/wiki?curid=233878" title="Gamkonora">
Gamkonora

Gamkonora je aktívny stratovulkán, nachádzajúci sa v severnej časti ostrova Halmahera. S výškou je to najvyšší vrch na ostrove. Jeho vrchol tvorí séria kráterov, zoradených v severojužnej línii. Sopka je pomerne aktívna, od 16. storočia bolo zaznamenaných približne tucet prevažne menších explozívnych erupcií, najväčšia sa odohrala v máji roku 1673, keď objem uvoľnenej tefry dosiahol približne 1 mld. m3 a cunami zničili dediny na pobreží ostrova.

</doc>
<doc id="233891" url="https://sk.wikipedia.org/wiki?curid=233891" title="Jan Opletal">
Jan Opletal

Jan Opletal (* 1. január 1915, Lhota nad Moravou, Predlitavsko, Rakúsko-Uhorsko – † 11. november 1939, Praha, Protektorát Čechy a Morava) bol český študent Lekárskej fakulty Karlovej univerzity, strelne smrteľne poranený v Prahe, počas demonštrácie študentov v protektoráte Čechy a Morava proti nemeckej okupácii Česko-Slovenskej republiky.
Životopis.
Jan Opletal zmaturoval v roku 1934 na gymnáziu v Litoveli a od roku 1936 začal štúdium na Karlovej univerzite. Dňa 28. októbra 1939, v deň výročia založenia Česko-Slovenskej republiky, sa v Prahe uskutočnili demonštrácie študentov proti nemeckej nacistickej okupácii, počas ktorých na neho strieľali. O niekoľko dní neskôr, 11. novembra 1939, na následky týchto zranení zomrel.
Na jeho pohreb prišlo tisíce študentov a následne prerástol na ďalšiu protinacistickú demonštráciu. V jej dôsledku 17. novembra 1939 nariadil ríšsky protektor Konstantin von Neurath zatvorenie všetkých českých univerzít a internátov. Deväť študentov bolo popravených a približne 1 200 študentov bolo deportovaných do koncentračného tábora Sachsenhausen, v ktorom 35 z nich zahynulo. 
Deň zavrenia vysokých škol, 17. november, bol v roku 1941 v Londýne stanovený za Medzinárodný deň študentstva. 
V roku 1996 mu bol prepožičaný in memoriam Rád T. G. Masaryka I. triedy.
Následky.
Pozostatky Jana Opletala boli prevezené do jeho rodného mesta a vztýčili mu tam aj pamätník. V mnohých českých mestách boli po ňom pomenované ulice, napr. v Prahe je po ňom pomenovaná ulica susediaca s Václavským námestím. Na základe tejto udalosti, bol tento deň vyhlásený za medzinárodný deň študentstva.

</doc>
<doc id="233894" url="https://sk.wikipedia.org/wiki?curid=233894" title="Batz (minca)">
Batz (minca)



</doc>
<doc id="233901" url="https://sk.wikipedia.org/wiki?curid=233901" title="Todoko-Ranu">
Todoko-Ranu

Todoko-Ranu je názov dvojice kaldier vulkanického pôvodu, nachádzajúcich sa v severozápadnej časti ostrova Halmahera. široká kaldera "Todoko" sa nachádza južne od väčšej, 2 ×  širokej kaldery "Ranu", ktorá je zaliata vodou. Na južnom okraji kaldery Todoko sa nachádza mladý, postkalderový dóm "Sahu". Vek poslednej erupcie komplexu nie je známy, jediným prejavom aktivity sú fumaroly v okolí kaldery Ranu a termálne pramene neďaleko dómu Sahu.

</doc>
<doc id="233933" url="https://sk.wikipedia.org/wiki?curid=233933" title="Altun">
Altun

Altun (turecky "altin" = zlato) alebo sultani je zlatá minca zavedená v roku 1454 sultánom Mohamedom II. po dobytí Carihradu. Ide o vedúci nominál osmanského mincovníctva. Pôvodne mala hmotnosť 3,43 g. 

</doc>
<doc id="233934" url="https://sk.wikipedia.org/wiki?curid=233934" title="Sultani">
Sultani



</doc>
<doc id="233936" url="https://sk.wikipedia.org/wiki?curid=233936" title="Grešla">
Grešla



</doc>
<doc id="233940" url="https://sk.wikipedia.org/wiki?curid=233940" title="Renault Mégane">
Renault Mégane

Renault Mégane je osobný automobil vyrábaný automobilkou Renault. Auto sa stalo nástupcom dovtedajšieho modelu Renault 19. Vyrábať sa začal na konci roku 1995. Megane bol príjemne zaoblený pripomínajúci nejaké vajíčko. Tento model sa stal veľmi obľúbený a preto sa vyrábal v rôznych karosárskych verziách: hatchback, coupé, kabriolet, sedan a Scénic. Scénic založil dokonca novú triedu áut takzvané MPV. V roku 1999 prišiel facelift pri ktorom sa upravil predok auta a mierne zadná časť auta. Celkové línie však ostali pôvodne. Pribudla ďalšia karosárska verzia a to combi. V roku 2002 prišla veľká zmena, prišiel nový model Megane II, ktorý zachoval všetky predchádzajúce karosárske verzie a tiež sa teší veľkej obľube.
Prvá generácia.
Päťdverový hatchback Renault Mégane prišiel na trh v roku 1995, súčasne s ním firma vyrábala aj prevedenie kupé. Nasledujúci rok sa objavilo MPV Renault Scénic 2007 prevedenie classic - označenie pre štvordverový sedan. Zároveň začala automobilka ponúkať kabriolet odvodený od kupé. Faceliftom prešla modelová rada v roku 1999, ponuka karosárskych verzií sa rozrástla o kombi označené Grandtour. 
Druhá generácia.
Druhá generácia sa vyrábala v rokoch 2002-2008 v karosárskych variantoch 3 a 5- dverový hatchback, 4dverový sedan, 5dverové kombi Grandtour a miesto klasického kabrioletu zaujala modernejšie variant kupé-kabrioletu s kovovou panoramatickou skladacou strechou pod názvom Mégane CC. S predchádzajúcou generáciou mala spoločné len meno, dizajn vychádzal z avantgardných, až extravagantných modelov Avantime alebo Vel Satis. Predajným číslam vládli všetky verzie okrem 3 a 5-dverového hatchbacku, verejnosť neprijala hlavne tvar zadku inšpirovaný už spomínanými modelmi.
Tretia generácia.
Už tretia generácia vozidla Renault Mégane sa začala predávať v 2. štvrťroku roku 2009.
Štvrtá generácia.
Štvrtá generácia sa predstavila vo Frankfurte na jar 2015 a k zákazníkom sa dostala až rok potom, teda na jar 2016. Štvrtá generácia znamenala revolúciu v kvalite spracovania a výbave na palube. Prvýkrát je u tohto vozidla vidieť náznak evolúcie a spojitosť s minulou generáciou (v predchádzajúcich generáciách vždy išlo o dizajnový prevrat). Táto generácia, rovnako ako model Talisman, vsádza na výrazný dizajn s veľkým logom na maske, v ktorej sa skrýva radar so svetelným podpisom v tvare C. Veľmi výrazný je aj zadok, na ktorom sú najväčšou dominantou podlhovasté, vodorovne zasadené svetla, ktoré delí logo . Prvýkrát je automobil možné vybaviť systémom 4Control, teda natáčaním všetkých štyroch kolies, slúžiacim k ľahšiemu manévrovaniu v meste i mimo neho. V malých rýchlostiach sa zadné kolesá natáčajú na opačnú stranu ako predné a vo vyšších rýchlostiach sa potom zadné kolesá natáčajú v rovnakom smere. Vo vozidle nechýba adaptívny tempomat, stráženie chodcov, automatické brzdenie, systém opúšťanie jazdného pruhu, alebo už od druhej generácie neodmysliteľné bezkľúčové ovládanie s tlačidlom štart a automatické zamykanie sa sklopením zrkadiel pri vzdialení od vozidla.
Už tradične sa nová generácia pýši 5 hviezdičkami v nárazových testoch EuroNCAP.
Interiér.
Interiéru dominujú obrie 8,7 ", zvisle usadený, tablet, ktorý slúži na obsluhu vozidla. V tablete je ukrytý multimediálny systém R-LINK 2, na ktorom sa dá nastaviť naozaj všetko, od farieb ambientného osvetlenie interiéru, k zmene farby a štýlu prístrojového štítu, cez nastavenie jazdných režimov, až na nastavenie zvukov a hudby v kabíne. Novinkou sú aj odvetrávané sedadlá s masážnou funkciou. V nižších výbavách je k dispozícii menší, horizontálne inštalovaný, displej.
V športe.
Vozidlá Renault Mégane boli upravené pre okruhové preteky, aj pre rally. Jeden špeciál sa účastnil aj Rallye Dakar 2007.
Renault Mégane Maxi.
Renault Mégane Maxi bol špeciál postavený pre rally v triede Kit Car. Poháňal ho motor s objemom 1995 cm3, ktorý dosahoval výkon 280 koní a krútiaceho momentu 258 Nm. Celý automobil vážil 1000 kg. Technicky vychádzal z vozidla Renault Clio Maxi, ale mal lepšiu kvalitu podvozku. Jednalo sa o prvý automobil v kategórii, ktorý používal systém kontroly trakcie. Bola tiež testovaná viskózna spojka.Mégane Maxi vyhralo Európskej majstrovstiev. Okrem toho vyhral aj národné šampionáty v Belgicku a dvakrát vo Veľkej Británii. Nezískal ale titul vo Francúzsku aj cez to, že Philippe Bugalski vyhral rally Korzike. Prvý štart prebehol na Vauxhall rally Wales.
Mégane Trophy.
Mégane Trophy je pretekársky špeciál vyvinutý spoločnosťou Renault Sport Technologies. Vozidlo je postavené na trubkovom podvozku. Poháňa ho motor V6 24V o objeme 3.5 litrov a výkone 320 koní. Ten je prevzatý z modelov Vel Satis a Espace. Bol pripravený pre európske súťaže v roku 2005.
Design vychádzal zo sériového modelu, ale aerodynamické prvky pripomínajú šampionát DTM. Vozidlo je vybavené polosekvenčnou prevodovkou s riadením na volante. Pomer váha výkon činí pekných 2.9 kg/k.

</doc>
<doc id="233941" url="https://sk.wikipedia.org/wiki?curid=233941" title="Islamský dinár">
Islamský dinár

Islamský dinár je zlatý dinár ( "dínár") podľa islamského práva. Má hmotnosť 4,25 g 22-karátového zlata. Drobnejšou mincou je strieborný islamský dirham. Podľa islamského práva sa v dinároch počíta povinná almužna ("zaká"), peňažný trest za priestupok ("hudúd") alebo veno nevesty.
Islamská mincovňa.
Islamský dinár a islamský dirham razí firma Islamic Mint v Dubaji od 7. novembra 2001. Od roku 2008 razí aj mince s hodnotou 2 dináre (8,5 g 22 kt zlata) a 8 dinárov (34 g 22 kt zlata).
Kelantanský dinár.
Islamský dinár razí jediný štát na svete, malajzijský sultanát Kelantan od 20. septembra 2006 ako kelantanský dinár v nominálnych hodnotách 1, ½ a ¼ dinára. Nemá však štatút legálneho platidla.

</doc>
<doc id="233942" url="https://sk.wikipedia.org/wiki?curid=233942" title="Európska cesta 011">
Európska cesta 011

Európska cesta 011 je diaľková cesta v Kazachstane a Kirgizsku. Začína sa v meste Kokpek, v Alma-Ate sa križuje s E011 a končí pri jazere Issyk-kuľ.

</doc>
<doc id="233943" url="https://sk.wikipedia.org/wiki?curid=233943" title="Carme">
Carme

Carme môže byť:

</doc>
<doc id="233944" url="https://sk.wikipedia.org/wiki?curid=233944" title="Rýchlostná cesta S6 (Rakúsko)">
Rýchlostná cesta S6 (Rakúsko)

Rýchlostná cesta S6 () je rýchlostná cesta v Rakúsku. Začína sa v križovatke Seebenstein na diaľnici A2, prechádza cez Semmering a končí neďaleko obce St. Michael, kde sa napája na diaľnicu A9.
Semmeringská rýchlostná cesta S6 je dlhá 105,3 km a nachádza sa na nej 14 tunelov s celkovou dĺžkou 17 km. Posledná časť rýchlostnej cesty bola dokončená otvorením tunela "Semmeringscheitel" v októbri 2004. Dokončenie rýchlostnej cesty má priniesť zriedenie dopravy v Semmeringu, pretože denne cez neho prešlo okolo 12 000 vozidiel.
Od mája 2008 je vo výstavbe druhá rúra Ganzsteinského tunela. Po otvorená južnej rúry sa začne generálna oprava severnej. Od konca roka 2008 má celá rýchlostná cesta S6 dva jazdné pruhy v oboch smeroch. Náklady na dostavbu dosiahli hodnotu asi 68 miliónov €.

</doc>
<doc id="233946" url="https://sk.wikipedia.org/wiki?curid=233946" title="Trojská unca">
Trojská unca



</doc>
<doc id="233954" url="https://sk.wikipedia.org/wiki?curid=233954" title="Fatva">
Fatva

Fatva alebo fetva (arab. "fatwá") je interpretácia islamského práva podávaná znalcom islamského práva (muftím) na žiadosť moslima.
Všeobecným omylom je názor, že fatva znamená len výzvu k fyzickému odstráneniu (zabitiu) nejakej osoby. To je jeden z malého množstva extrémnych prípadov, ako sa stalo napríklad v roku 1988, keď ajatolláh Chomejní vyhlásil fatvu vo veci spisovateľa Salmana Rushdieho, podľa ktorej má každý moslim povinnosť Rushdieho zabiť.
Relevancia fatvy záleží na reputácii muftího, ktorý ju vydal (preto je obvykle označená jeho stručným životopisom).

</doc>
<doc id="233955" url="https://sk.wikipedia.org/wiki?curid=233955" title="Fatwa">
Fatwa



</doc>
<doc id="233957" url="https://sk.wikipedia.org/wiki?curid=233957" title="Aromia">
Aromia

Aromia je rod chrobákov z čeľade fuzáčovitých ("Cerambycidae"). Rod opísal v roku 1833 francúzsky entomológ Jean Guillaume Audinet-Serville (1774 - 1858). Do rodu patrí viacero druhov chrobákov, z ktorých je najznámejší druh fuzáč pižmový 
("Aromia moschata" Linnaeus, 1758). 

</doc>
<doc id="233958" url="https://sk.wikipedia.org/wiki?curid=233958" title="Franz Faldermann">
Franz Faldermann

Franz Faldermann (-po nemecky) resp. Franc Faľdermann ("Франц Фальдерманн" - po rusky; * 28. február 1799, Heidelberg, Nemecko - † 30. november 1838, Petrohrad, Rusko) bol menej známy ruský entomológ - koleopterológ nemeckého pôvodu.
Životopis.
Spočiatku pracoval v sade svojho otca. Neskôr cestoval po viacerých štátoch, napr. po Nemecku a Anglicku. Po svojom prihlásení do práce prostredníctvom Friedricha Ernsta Ludwiga von Fischera (1782 - 1854) sa stal zamestnancom Petrohradskej botanickej záhrady. Už v mladosti sa zaoberal prírodnými vedami. Venoval sa hlavne zberu a štúdiu hmyzu - hlavne chrobákov, prevažne z územia Ruskej ríše. Počas svojho života opísal viacero známych druhov hmyzu. 
Napríklad: 
Jeho zbierka hmyzu, hlavne chrobákov sa nachádza na viacerých miestach: Najvýznamnejšia časť sa nachádza v Zoologickom múzeu zoologického inštitútu Ruskej akadémie vied v Petrohrade (Зоологический музей Зоологического института РАН), časť vo francúzskom Muséum national d'histoire naturelle v Paríži. Časť je v Kyjevskom polytechnickom inštitúte (Київський політехнічний інститут) a v Zoologickom múzeu Moskovskej univerzity (Научно-исследовательский зоологический музей Московского государственного университета).

</doc>
<doc id="233959" url="https://sk.wikipedia.org/wiki?curid=233959" title="František z Ditrichštejna">
František z Ditrichštejna

Knieža František kardinál z Ditrichštejna (* 22. august 1570 – † 19. september 1636) bol katolícky olomoucký biskup (1599-1636) a politik, hlavný radca štyroch habsburských panovníkov (Rudolfa II., Mateja II., Ferdinanda II. a Ferdinanda III.). 

</doc>
<doc id="233960" url="https://sk.wikipedia.org/wiki?curid=233960" title="Vrícke sedlo">
Vrícke sedlo

Vrícke sedlo alebo Vríčanské sedlo je názov dvoch sediel v Malej Fatre:

</doc>
<doc id="233971" url="https://sk.wikipedia.org/wiki?curid=233971" title="Manor House (stanica metra)">
Manor House (stanica metra)

Manor House je jednou zo staníc londýnskeho metra nachádzajúca sa v londýnskej mestskej časti Manor House v obvode Haringey. Stanicu obsluhuje Piccadilly Line a nachádza sa v tarifných zónach 2 a 3. Stanica sa taktiež nachádza blízko pri severnej hranici obvodu Hackney.
Dejiny.
Stanica pomenovaná po miestnej krčme bola otvorená 19. septembra 1932. Navrhol ju Charles Holden a je situovaná na križovatke ulíc Seven Sisters Road a Green Lanes. Ako na všetkých staniciach ležiacich na predĺženej časti Piccadilly Line do Cockfosters, aj tu boli umiestnené viaceré estetické prvky, ktoré predtým v metre vidieť nebolo. Východov zo stanice bolo až 9, pričom dva z nich ústili ku električkám z a do Tottenhamu, Edmontonu a Stamford Hill. Posledné električky tu prešli v roku 1938, kedy boli nahradené trolejbusmi, ktoré tiež prestali premávať v roku 1951.
Podzemné časti stanice sú vydláždené svetlo hnedými dlaždicami lemovanými modrým vlysom a zrekonštruované boli v roku 2005. Tunely v stanici majú, podobne ako v staniciach Turnpike Lane a Wood Green, priemer a boli navrhnuté pre očakávanú väčšiu kapacitu. V porovnaní stanice Southgate a Bounds Green majú priemer len . Netradičné tiež boli priestory vybudované pre väčšiu prístupnosť pod koľajiskom.
Počas plánovania Victoria Line sa uvažovalo, že by stanicu prebudovali na stanicu Victoria Line, pričom Piccadilly Line by pokračovala v nových tuneloch priamo do nasledujúcej stanice Turnpike Lane. Návrh bol však zamietnutý z dôvodu veľkých obmedzení a vysokej ceny.
Zaujímavosti.
Vedľa severného východu zo stanice sa nachádzajú pozostatky električkovej trate, ktorá vedie do pôvodnej budovy Metropolitan Electric Tramways Headquarters (riaditeľstvo spomínaných električiek).
Stanica London Overground Harringay Green Lanes sa nachádza cca severne od stanice po ulici Green Lanes.

</doc>
<doc id="233976" url="https://sk.wikipedia.org/wiki?curid=233976" title="Európska cesta 013">
Európska cesta 013

Európska cesta 013 je diaľková cesta v Kazachstane. Začína sa v meste Saryosek, kde sa odpája z E40 a ďalej pokračuje na východ do mesta Koktal, kde sa napája na E012.

</doc>
<doc id="233978" url="https://sk.wikipedia.org/wiki?curid=233978" title="Encyclopaedia Beliana">
Encyclopaedia Beliana

Encyclopaedia Beliana (podtitul: slovenská všeobecná encyklopédia (v dvanástich zväzkoch)) je veľká slovenská všeobecná encyklopédia, pomenovaná podľa Mateja Bela, ktorá vychádza vo vydavateľstve Veda od roku 1999. Dielo zostavuje a redakčne spracováva kolektív Encyklopedického ústavu Slovenskej akadémie vied. Vedúcou odbornej redakcie a vedúcou projektu je Anna Prociková, predsedom redakčnej rady Štefan Luby. 
Na tvorbe diela sa podieľajú stovky externých autorov textov, konzultantov a oponentov. Na grafickom obsahu (ilustrácie, fotografie a mapy) spolupracujú desiatky externých autorov a konzultantov.
Jednotlivé zväzky vychádzali s odstupom dva roky, čo je pomalšie oproti pôvodnému plánu, ktorý počítal s vyjdením celej encyklopédie za 10 rokov. Celá encyklopédia bude podľa plánov mať približne 150 000 hesiel a pôvodne sa predpokladalo vydanie 12 zväzkov, no v roku 2017 skôr 14 alebo 15, v roku 2021 okolo 20. Po vydaní celej encyklopédie budú nasledovať dodatky. Doteraz (2025) vyšlo 9 zväzkov.
Budúcnosť.
Podľa zmluvy medzi SAV a Encyklopedickým ústavom SAV majú byť tlačové podklady pre knižné vydanie ďalších dielov Beliany odovzdané:
Tento harmonogram sa však nedodržiava.
Internetová verzia.
V roku 2018 bola zverejnená internetová verzia encyklopédie. Texty hesiel sú zverejnené pod verejnou licenciou Creative Commons Attribution-NoDerivatives 4.0 International (CC BY-ND 4.0) a každá ilustrácia má osobitné podmienky použitia. Technická realizácia internetovej verzie Encyclopaedie Beliany bola uskutočnená za pomoci občianskeho združenia Spoločnosť pre otvorené informačné technológie (SOIT) za pomoci výlučne otvoreného softvéru a aj výsledný zdrojový kód je otvorený softvér zverejnený na portáli GitHub. K 1. 1. 2019 internetová verzia obsahuje len malý výber z hesiel publikovaných v papierovom vydaní, pričom časť z týchto online hesiel je aktualizovaná.

</doc>
<doc id="233983" url="https://sk.wikipedia.org/wiki?curid=233983" title="Islamský dirham">
Islamský dirham

Islamský dirham je strieborný dirham () podľa islamského práva. Má hmotnosť 2,974 g striebra s rýdzosťou . Je drobnejšou mincou k zlatému islamskému dináru.
Islamská mincovňa.
Islamský dinár a islamský dirham razí firma Islamic Mint v Dubaji. Strieborné mince sú vo vyhotovení 1 dirham (3 g rýdzosť ), 5 dirhamov (15 g rýdzosť ). Od roku 2008 je to aj 10 dirhamov (30 g rýdzosť ).

</doc>
<doc id="233987" url="https://sk.wikipedia.org/wiki?curid=233987" title="Encyklopédia Beliana">
Encyklopédia Beliana



</doc>
<doc id="233988" url="https://sk.wikipedia.org/wiki?curid=233988" title="Ľuboš Jurík">
Ľuboš Jurík

Ľuboš Jurík (* 14. september 1947, Nové Zámky – † 28. september 2021, Bratislava) bol slovenský spisovateľ, novinár, politológ a šéfredaktor časopisu "Euroreport Plus".
Životopis.
V roku 1971 absolvoval štúdium publicistiky na Filozofickej fakulte Univerzity Komenského v Bratislave. Po ukončení štúdia pôsobil ako redaktor týždenníka Nové slovo, v rokoch 19921997 bol hovorcom predsedu NR SR (Ivana Gašparoviča), zakladateľom časopisu Parlamentný kuriér a neskôr sa stal šéfredaktorom mesačníka Euroreport plus. Bol dvojnásobným držiteľom ceny Egona E. Kischa za literatúru faktu a držiteľ Krištáľového krídla. Žil v Pezinku, bol ženatý, mal dvoch synov a jednu dcéru.
Tvorba.
Venoval sa najmä písaniu próz (romány, novely, poviedky), ako aj esejí a rozhovorov. Bol tiež autorom divadelnej hry a viacerých televíznych scenárov.

</doc>
<doc id="233994" url="https://sk.wikipedia.org/wiki?curid=233994" title="Lubenícko-margecianska línia">
Lubenícko-margecianska línia

Lubenícko-margecianska línia tiež lubenícko-margecianska jazva je významná zlomová oblasť vyššieho rádu v Západných Karpatoch. Má charakter prešmyku. Pozdĺž nej je nasunuté gemerikum na veporikum. K násunu došlo počas tuhárskej fázy v priebehu strednej kriedy.
Línia sa tiahne južným úpätím Slovenského rudohoria zo severného okolia Lučenca k Jelšave, kde sa stáča na sever k Dobšinej. Vo východnej časti Slovenského rudohoria je výrazná medzi Margecanmi a Košicami. V oblasti medzi Krompachmi a Hranovnicou ju prekrýva centrálnokarpatský paleogén a ukláňa sa na juh. Na južnom úpätí Slovenského rudohoria majú pozdĺž zlomovej línie horniny ochtinských vrstiev (najsevernejšia časť gemerika) strmý sklon okolo 40-60°, čo súvisí s neskorším vyklenutím pohoria. Na severnej strane rozhrania ju na veporickej strane ohraničujú horniny permského rimavického súvrstvia. Na iných miestach má stredný až mierny sklon. Podľa geofyzikálnych meraní je lubenícka časť viazaná na zónu tiažových anomálií v úseku Štítnik-Poltár. Východná hranica veporika na styku s gemerikom, pozdĺž tzv. spišskej rampy, má plochý priemet a tu línia nadväzuje na svoju margeciansku časť.
Podľa starších predpokladov bola táto oblasť pozostatkom pôvodného sedimentačného priestoru chočského, strážovského a silického príkrovu, ktoré mali byť z tejto oblasti vytlačené v podobe vejára. Neskôr bola spájaná s tzv. folkmárskou sutúrou, teda sutúrou po uzavretí severnej vetvy Meliatského oceánu. Tento predpoklad sa však nikdy nepodarilo potvrdiť. Podľa dnes prevažujúcich koncepcií sú pozostatkom meliatskej sutúry rožňavsko-šugovská línia, alebo zlomové línie južne od maďarského pohoria Bükk.
Pomenovanie je odvodené od mien dvoch častí: Lubeníckej línie, podľa obce Lubeník, tvoriacej jej západnú časť a Margecianskej línie, podľa obce Margecany v jej východnej časti.

</doc>
<doc id="233996" url="https://sk.wikipedia.org/wiki?curid=233996" title="Ján Chrbet">
Ján Chrbet

Ing. Ján Chrbet (* 25. júl 1963, Zvolen) je slovenský politik. Od 18. augusta 2008 do 6. mája 2009 bol ministrom životného prostredia.
Život.
Ján Chrbet absolvoval Vojenské gymnázium v Banskej Bystrici a Vysokú vojenskú technickú školu v Liptovskom Mikuláši.
Po absolvovaní vysokej školy pôsobil 7 rokov v armáde v Česku, odtiaľ sa vrátil ako učiteľ na Vojenské gymnázium v Banskej Bystrici. Od roku 1992 začal podnikať vo výrobe bionafty, jedlého rastlinného oleja ekologickou metódou a v oblasti likvidácie odpadov.
Spoločnosť, v ktorej od r. 1992 podnikal, skončila v exekúcii, a keďže nemala majetok, zostal po nej nesplatený mnohomiliónový úver.
Ján Chrbet je ženatý, má manželku Janu, syna Tomáša a dcéru Luciu.
Politická činnosť.
V parlamentných voľbách v roku 2006 kandidoval za Slovenskú národnú stranu na 23. mieste kandidátky. Nebol zvolený za poslanca a stal sa v poradí tretím náhradníkom. 
27. júla 2006 nastúpil ako náhradník na neuplatňovaný mandát poslanca Dušana Švantnera. 
Bol členom výboru pre hospodársku politiku.
18. augusta 2008 vystriedal na poste ministra životného prostredia odvolaného Jaroslava Izáka. V ten istý deň prestal uplatňovať mandát poslanca národnej rady. Na prvej tlačovej konferencii po oznámení jeho nominácie na post ministra uviedol, že o ekológii veľa nevie, sľuboval však, že sa bude snažiť.
Pri svojom nástupe do funkcie vyhlásil, že "jeho prioritou bude protipovodňová ochrana a budovanie vodovodov a kanalizácií".
6. mája 2009 ho prezident Ivan Gašparovič na návrh premiéra Roberta Fica odvolal z funkcie ministra životného prostredia. Dôvodom bolo podľa predsedu vlády politické zlyhanie ministra. Fico sa rozhodol, že Chrbeta nechá odvolať, keď od vlády požadoval, aby rozhodla, či zruší spornú zmluvu s americkou firmou Interblue Group o predaji prebytočných emisných kvót oxidu uhličitého.
Vo funkcii ho nahradil Viliam Turský.

</doc>
<doc id="233998" url="https://sk.wikipedia.org/wiki?curid=233998" title="Nick Willis">
Nick Willis

 
 
Nicholas Willis (* 25. apríl 1983, Lower Hutt) je novozélandský atlét, venujúci sa behu na 800 a 1500 metrov.
Vrcholové podujatia.
Peking 2008.
Dňa 19. augusta získal na letných olympijských hrách 2008 v Pekingu bronzovú medailu v behu na 1500 m časom 3:34,16 min. Pred štvrtým Francúzom Mehdim Baalom mal náskok 5 stotín sekundy. V apríli 2009, po dodatočnej diskvalifikácii prvého Rašída Ramzího sa posunul na druhé miesto.
Deň na to mal nastúpiť v rozbehoch na 800 m, ale z pretekov sa odhlásil.

</doc>
<doc id="234007" url="https://sk.wikipedia.org/wiki?curid=234007" title="Sandrine Testudová">
Sandrine Testudová

Sandrine Testudová (* 3. apríl 1972, Lyon, Francúzsko) je bývalá francúzska profesionálna tenistka. Počas svojej kariéry vyhrala 3 turnaje WTA v dvojhre a 4 turnaje vo štvorhre.

</doc>
<doc id="234010" url="https://sk.wikipedia.org/wiki?curid=234010" title="Tanja Savićová">
Tanja Savićová

Tanja Savićová (srb. Тања Савић, * 20. marec 1985, Radinac, Smederevo, Srbsko) je srbská popová a folková speváčka. Známou sa stala po súťaži Zvezde Granda, keď sa dostala do finálovej šestky.
Hoci nevyhrala finále, podpísala zmluvu so spoločnosťou Grand Production, po čom vydala debutový album "Tako mlada", ktorý bol veľkým úspechom a otvoril dvere jej neskoršej kariére.

</doc>
<doc id="234012" url="https://sk.wikipedia.org/wiki?curid=234012" title="Tanja Savić">
Tanja Savić



</doc>
<doc id="234013" url="https://sk.wikipedia.org/wiki?curid=234013" title="Tanja Savičová">
Tanja Savičová



</doc>
<doc id="234014" url="https://sk.wikipedia.org/wiki?curid=234014" title="Tanja Savič">
Tanja Savič



</doc>
<doc id="234017" url="https://sk.wikipedia.org/wiki?curid=234017" title="DFS 228">
DFS 228

DFS 228 bol projekt raketového výškového prieskumného lietadla navrhnutý Felixom Krachtom pre DFS (Deutsche Forschungsanstalt für Segelflug – Nemecký inštitút pre vzduchoplavbu) počas 2. svetovej vojny. Do konca vojny vzlietli len dva prototypy bez motora.
Vývoj.
Počiatočný dizajn bol prevzatý z experimentálneho lietadla z medzivojnového obdobia, DFS 54, určeného pre let vo veľkých výškach. Projekt bol zastavený začiatkom vojny, ale v roku 1940 bol obnovený, keď RLM (Reichsluftfahrtministerium – Ríšske ministerstvo letectva) prednieslo DFS požiadavku na raketové prieskumné lietadlo. Projekt dal DFS príležitosť preskúmať dve oblasti s tým súvisiace- účinky šípovitosti krídel a nadzvukový let. Prvý prototyp bol dokončený v marci roku 1944, prechádzal testami v auguste, v lete ťahaný za Dornierom Do 217. Stroj mal dizajn vetroňa s dlhými, štíhlymi krídlami. Plánovalo sa namiesto kolies dať na podvozok pristávaciu lyžu. Nos lietadla by sa mal dať v prípade núdze oddeliť a v ňom mala byť umiestnený záchranná kapsula pre pilota, pre problémy s tlakovým systémom bol druhý prototyp prispôsobený a pilot bol v naklonenej pozícii. Asi 40 letov bolo spravených s prototypmi a inštalácia raketového motoru Walter HWK 109-509 mala nastať vo februári roku 1945, ale pre zhoršenú vojenskú situáciu bolo od projektu upustené a motor nebol nikdy vyrobený. Druhý prototyp bol zničený pri leteckom nálete v máji 1945 a prvý prototyp bol zhabaný Američanmi v júni. V roku 1946 bol poslaný do Británie na preskúmanie, kde bol zrejme v roku 1947 zošrotovaný.

</doc>
<doc id="234018" url="https://sk.wikipedia.org/wiki?curid=234018" title="Junkers Ju 287">
Junkers Ju 287

Junkers Ju 287 bolo experimentálne lietadlo vyvíjané Nemcami počas druhej svetovej vojny, ktoré poháňali 4 prúdové motory Junkers Jumo 004 s revolučnými črtami – dopredu šípovitými krídlami a dvoma motormi umiestnenými na krídlach a dvoma pri trupe. Jeden kompletný a jeden nedokončený prototyp bol po skončení vojny zaistený Červenou armádou a dizajn tohto lietadla mal vplyv na vývoj lietadiel v ZSSR po skončení druhej svetovej vojny.
Vývoj.
Ju 287 bol projekt bombardéra, ktorý by bol rýchlejší, ako ktorákoľvek spojenecká stíhačka. Dopredu ubiehajúce krídla boli nápad hlavného dizajnéra projektu, Dr. Hansa Wockeho a mali zabezpečiť dosiahnutie veľkej výšky pri nižších rýchlostiach, pretože spoľahlivosť vtedajších prúdových motorov bola nízka a lietadlá boli zraniteľné pri vzlete a pristávaní. Prvý prototyp bol postavený z nepodareného trupu Heinkela He 177, chvost bol z Junkers Ju 338, hlavný podvozok z Junkers Ju 352 a predné kolesá boli odobraté z havarovaného B-24 Liberator. Dva motory sa nachádzali pod krídlami a ďalšie dva na boku trupu v jeho prednej časti. Testy začali 8. augusta 1944 a ukázalo sa, že lietadlo sa skvele ovláda, ale objavili sa aj problémy s krídlami. Testy tiež ukázali, že by sa mohlo ťažiť z umiestnenia viacerých motorov pod krídla a tak sa pri ďalších prototypoch plánovalo zlúčiť viacero motorov Heinkel He 111, ale pretože pri vývoji týchto motorov nastali problémy, rozhodlo sa pre motor BMW 003. Druhý a tretí prototyp mal mať 6 takých motorov, 3 pod každým krídlom, neskoršie prototypy mali mať pod každým krídlom dva a dva pri trupe, podobne, ako pri prvom prototype. Tieto prototypy mali mať novonavrhnuté trupy a tretí prototyp mal už niesť výzbroj a slúžiť ako podklad pre sériovú výrobu. Ešte pred dokončením prvého prototypu bola továreň, kde sa lietadlo stavalo, obsadená Sovietmi a spolu so všetkými lietadlami bola odvezená do ZSSR. Tam bol druhý prototyp dokončený a po prvýkrát vzlietol 23. mája 1947, ale v tej dobe už vývoj Ju 287 predstihol. Podstatne zväčšená verzia tohto stroja, OKB-1 EF 14, bola testovaná v roku 1949, ale od projektu bolo upustené. 

</doc>
<doc id="234019" url="https://sk.wikipedia.org/wiki?curid=234019" title="Focke-Achgelis Fa 223">
Focke-Achgelis Fa 223

Focke-Achgelis Fa 223 "Drache" („Drak“) bol vrtuľník vyvinutý v nacistickom Nemecku počas druhej svetovej vojny.
Vznik a vývoj.
Vznikol vývojom predchádzajúcej konštrukcie Focke-Wulf Fw-61. Bol určený najmä na námorný prieskum, hliadkovanie proti ponorkám, dopravu, záchranné akcie a výcvik.
Prvý prototyp bol dokončený koncom roka 1939 a bol poháňaný motorom BMW-Bramo 323 s výkonom 620 k. V auguste roku 1940 uskutočnil Drache svoj prvý samostatný let. V tom istom roku dosiahol pri skúškach rýchlosť 182 km/h a dostup až 7100 m. Ministerstvo letectva preto následne objednalo prvú sériu 100 kusov.
Ďalší vývoj a výroba sériových strojov bola však značne sťažená a skomplikovaná anglo-americkými bombardovacími náletmi. Viacero dokončených a rozpracovaných strojov bolo zničených a výroba musela byť z pôvodnej továrne presťahovaná na bezpečnejšie miesto. Znovu obnovená bola až v roku 1943 a v priebehu nasledujúceho roka dodala niekoľko ďalších skúšobných prototypov. V júli 1944 však opäť padla za obeť silnému bombardovaniu.
Operačné nasadenie.
Vyrobené prototypy boli podrobené rôznym náročným testom. Jeden bol veľmi úspešne nasadený pri vyzdvihnutí havarovaných lietadiel z vresoviska. Iný bol takisto veľmi úspešne testovaný v Alpách, kde vo vysokohorských podmienkach aj pristával (Dresdner Hütte - 2300 m nad morom). Ministerstvo následne promptne objednalo výrobu 400 kusov, čo však už vo vtedajších pomeroch bolo úplne nereálne. Z prototypov zostalo letuschopných päť kusov, z ktorých tri boli začlenené k Luft-Transportstaffel 40. Zo sériových strojov bol vyrobený minimálne jeden stroj Fa-223 E-0 (Werk Nr.-00051 GW+PA), ktorý vzápätí absolvoval dramatický 1675 km dlhý etapový a záchranný let po strednej a východnej časti Nemecka, s Červenou armádou na chvoste. Koncom vojny bola väčšina vrtuľníkov stiahnutá do Álp, kde ich zastihol koniec vojny. Ako vojnová korisť sa dostali do Veľkej Británie (1 kus), USA (1 kus), Sovietskeho zväzu (3 kusy) a Francúzska (2 nedokončené kusy). Do Veľkej Británie preletel Drache vlastnou silou, nemeckou osádkou a stal sa tak prvým vrtuľníkom ktorý preletel kanál La Manche. Po vojne sa vo Francúzku s pomocou prof. Fockeho, podarilo skompletizovať dva kusy pod označením SE 3000. Zaujímave je , že dva kusy sa podarilo skompletizovať v Československu, pod označením VR-1. Obidva potom lietali v službách armády a polície stovky hodín.
Používatelia.
 Nemecko
 Česko-Slovensko
 Francúzsko
Popis konštrukcie.
Fa-223 bol jednomotorový vrtuľník s dvomi nosnými protibežnými trojlistými rotormi na charakteristických nosníkoch na bokoch trupu. Boli pokryté na nábežnej hrane preglejkou a ostatné plochy plátnom. Priestranná kabína bola rozdelená priečkou na pilotný a nákladný priestor. Pilot sedel na sedačke umiestnenej vľavo, vpravo bola sklápacia sedačka pre navigátora, či obsluhu guľometu. Vezená zásoba paliva bola 490 litrov.

</doc>
<doc id="234020" url="https://sk.wikipedia.org/wiki?curid=234020" title="Luke Kirby">
Luke Kirby

Luke Kirby (* 21. júl 1978, Hamilton, Ontário, Kanada) je kanadský herec.
Narodil sa v Hamiltone v Ontáriu. Jeho matka a otec pochádzaju z Brooklynu v New Yorku. V roku 1974 emigrovali do Kanady. Kirby študoval herectvo na Nacional Theatre School v Kanade.

</doc>
<doc id="234024" url="https://sk.wikipedia.org/wiki?curid=234024" title="Vráskavec obrovský">
Vráskavec obrovský

"Latinský názov Balaenoptera musculus staršie niekedy označoval druh vráskavec myšok, pozri vráskavec myšok."
Vráskavec obrovský (lat. "Balaenoptera musculus"; iné názvy pozri nižšie) je druh veľryby z rodu vráskavec ("Balaenoptera") z čeľade vráskavcovité (Balaenopteridae). 
Je to najväčší súčasný žijúci živočích a podľa doterajších informácií aj najväčší živočích vôbec, aspoň z hľadiska hmotnosti. Dĺžkou ho však predčilo niekoľko rodov sauropodných dinosaurov.
Názvy.
Slovenské názvy tohto druhu sú: vráskavec obrovský, vráskavec ozrutný (resp. staršie: "vrásavec ozrutný"), veľryba obrovská a veľryba modrá. Staršie slovenské názvy sú: "vráskavec modrý", "veľryba sírovobruchá" (tento názov sa vzťahuje najmä na bývalý druh "Balaenoptera sulfurea" - pozri kapitolu Systematika), "kytovec obrovský", "plýtvak" [alebo "plytvák"] "obrovský". Slovenské ľudové názvy sú: modrá veľryba, Sibbaldova veľryba, ojedinele "sivá veľryba".
Latinské názvy tohto druhu, ktoré sa používajú aj v súčasnosti, sú: "Balaenoptera musculus", "Rorqualus musculus" alebo "Sibbald(i)us musculus". Staršie latinské názvy sú (podľa abecedy): "Balaena boops", "Balaena borealis", "Balaena maximus", "Balaena musculus", "Balaenoptera borealis", "Balaenoptera carolinae", "Balaenoptera gigas", "Balaenoptera gryphus", "Balaenoptera jubartes", "Balaenoptera latirostris", "Balaenoptera rorqual", "Balaenoptera sibbaldi(i)", "Cuvierius sibbaldi(i)", "Flowerius gigas", "Physalus latirostris", "Physalus sibbaldii", "Pterobalaena gigas", "Pterobalaena gryphus", "Rorqualus borealis", "Rorqualus major", "Sibbald(i)us borealis". Ďalšie synonymá pozri dole v kapitole Systematika ako komentáre k jednotlivým poddruhom.
Systematika.
vráskavec obrovský ("Balaenoptera musculus"; iné názvy pozri vyššie): 
Vo voľnej prírode existujú aj krížence s vráskavcom myšokom ("Balaenoptera physalus").
V minulosti A. Brehm do vráskavca obrovského (uňho nazývaného "Sibbaldius borealis") začlenil aj vráskavca sejvala.
Opis.
Jedince na južnej pologuli sú všeobecne väčšie ako na severnej. Samice sú väčšie ako samce. Dĺžka tela dosahuje až okolo 30 metrov (rekordný jedinec meral do 32,6 m) a hmotnosť od 50 do 150 ton (rekordná samica z 1947 vážila 190 t). Je najťažším živočíchom všetkých čias. Spoľahlivo najdlhší doložený dnes známy dinosaurus rodu "Supersaurus" meral na dĺžku zhruba 32-35 metrov, bol teda mierne dlhší (avšak podstatne ľahší, hmotnosť predstavovala asi 40 ton).
Hmotnosť jazyka sa približne rovná hmotnosti dospelého slona (až 2,9 tony).
Vráskavec má prúdnicový tvar tela s hlavou tvaru písmena U. Vie plávať rýchlosťou až 20 uzlov (37 km/h) a radí sa tak medzi najrýchlejšie morské živočíchy.
Ekológia.
Živí sa krilom. Jeden vráskavec obrovský zje každý deň odhadom asi 40 miliónov týchto drobných kôrovcov, čo zodpovedá približne 4 tonám krilu. 

</doc>
<doc id="234025" url="https://sk.wikipedia.org/wiki?curid=234025" title="Compton (Kalifornia)">
Compton (Kalifornia)

Compton je mesto v americkom štáte Kalifornia.
Compton je označovaný aj ako rodisko gangsta rapu, pochádza odtiaľ legendárna skupina N.W.A v pôvodnom zložení Eazy-E, Dr. Dre, Ice Cube, MC Ren, DJ Yella, Arabian Prince.
Mesto bolo založené v roku 1888. Podľa sčítania ľudu v roku 2000 tu žilo 96 455 obyvateľov. Podľa Los Angeles Police Department a Compton Police Department patrí medzi najnebezpečnejšie mestá na svete.
Dejiny.
V roku 1784 Španielsko venovalo 75 hektárov pôdy Juanovi Josemu Dominiguezovi. Tento pozemok sa nazýval "Rancho San Pedro". Dominiguezove meno bolo neskôr použité ako "Dominiguez Hills Community" južne od Comptonu. Pozemok Rancho bol rozdelený.

</doc>
<doc id="234028" url="https://sk.wikipedia.org/wiki?curid=234028" title="STS-109">
STS-109

STS-109 alebo HST SM-3B bola misia amerického raketoplánu Columbia, servisná misia raketoplánu k Hubbleovmu vesmírnemu ďalekohľadu (HST). Bola to zároveň posledná misia Columbie, pri ktorej bezpečne pristála na Zemi, prebiehajúca necelý rok pred poslednou tragicky končiacou misiou STS-107.
Nakoľko predchádzajúca servisná misia STS-103 musela odštartovať predčasne, počas tejto misie sa vykonali aj niektoré činnosti plánované na predchádzajúcu misiu. Preto bol let označovaný aj ako HST Service Mission 3B (predchádzajúca misia mala označenie HST Service Mission 3A). Hlavnými cieľmi letu bola výmena oboch veľkých solárnych panelov observatória, výmena energetickej jednotky PCU ("Power Control Unit"), výmena kamery FOC ("Faint Object Camera") za ACS ("Advanced Camera for Surveys") a doplnenie chladiaceho systému. V priebehu letu sa uskutočnilo päť výstupov do otvoreného priestoru (EVA).
Prípravy na štart.
Orbiter Columbia po svojom poslednom lete STS-93, počas ktorého vyniesol na obežnú dráhu röntgenový ďalekohľad Chandra, prechádzal generálnou opravou a modernizáciou Orbiter Maintenance Down Period. Úpravy prebiehali už od roku 1999, ale na Kennedyho vesmírne stredisko sa raketoplán vrátil až 5. marca 2001. Po zložení z chrbta transportného lietadla ho technici previezli do hangáru OPF-1. Začiatkom novembra 2001 dostala Columbia, nachádzajúca sa v tom čase v hangári OPF-3, trojicu nových motorov SSME. V raketovej montážnej hale VAB sa zatiaľ zostavoval komplex zložený z hlavnej palivovej nádrže pre raketoplán (ET) a štartovacích motorov SRB. Prvý dátum štartu, 14. február 2002, musel byť odložený, pretože kvôli problémom s gyroskopom Hubbleovho ďalekohľadu bola do programu misie zahrnutá aj jeho výmena. Príprava novej gyroskopickej súpravy na Zemi a nácvik jeho výmeny posádkou si vynútil odklad.
17. januára 2002 bola Columbia v hale VAB pripojená ku komplexu ET-SRB. Technici zistili chybu na transportéri prevážajúcom raketoplán na rampu, preto bol prevoz na rampu odložený. Prebehol až 28. januára. 31. januára a 1. februára prebehlo skúšobné odpočítavanie TCDT. 15. februára dorazil na rampu náklad. Vlastné odpočítavanie začalo v stave T -43 hodín 25. februára 2002 o 10.00 miestneho času. Štart bol odložený o jeden deň, nie však pre technickú závadu, ale kvôli predpovedi nízkych teplôt na kozmodróme. Nízka teplota pri štarte bola totiž jeden z faktorov, ktoré spôsobili haváriu raketoplánu Challenger. Na zasadaní 28. februára bolo rozhodnuté, že Columbia odštartuje 1. marca v čase 11:22:02 UT. Počasie už vyhovovalo a ďalšie prípravy prebiehali hladko. 1. marca v čase 02:20 UT začali technici plniť nádrž ET pohonnými hmotami.
Priebeh letu.
Štart.
Štart prebehol bez problémov 1. marca 2002. Columbia sa od rampy odpútala v čase 11:22:02,080 UT, dve minúty po štarte sa od nej oddelili štartovacie motory, ktoré pristáli v Atlantiku, T +510 sekúnd po štarte sa vypli aj hlavné motory SSME a raketoplán sa pohyboval po suborbitálnej dráhe. Šesť sekúnd po vypojení hlavných motorov, ešte pred odhodením hlavnej nádrže, však technici z telemetrie zistili, že prietok chladiaceho média v primárnom okruhu termoregulačného systému prudko klesal. Hoci druhý okruh pracoval normálne, v minulosti by takýto problém viedol k príkazu na návrat na Zem. Vedenie letu však dalo súhlas s podmienečným pokračovaním misie. V čase 12:07:14 UT sa zážihom orbitálnych motorov OMS Columbia dostala na obežnú dráhu vo výške 199 až .
Stíhanie Hubblea.
Okolo 13:20 UT boli otvorené dvere do nákladového priestoru, čím sa zaistila normálna funkcia radiátorov umiestnených v dverách. Vďaka tomuto kroku sa situácia ohľadom prietoku freónu chladiacim okruhom optimalizovala. Nakoľko sa chyba mohla opäť zjaviť po uzavretí dverí, povolenie na ďalšie pokračovanie letu ostávalo stále len podmienečné. V čase 15:58:03 UT a 16:44:12 UT Columbia uskutočnila dva korekčné manévre na stíhanie ďalekohľadu.
2. marca prebehla ďalšia korekcia dráhy a začali sa prípravy na plánované výstupy do otvoreného priestoru. Letoví špecialisti tiež overili funkčnosť manipulátoru RMS a následne kamerou umiestnenou na jeho konci skontrolovali náklad. V ten istý deň sa uskutočnilo v Houstone zasadanie, ktoré malo zhodnotiť situáciu s termoregulačným systémom. Rozhodnutie znelo pokračovať v lete.
3. marca po ďalších dvoch korekčných manévroch sa raketoplán dostal len za ďalekohľad. Veliteľ Scott Altman postupne vyrovnal rýchlosť stroja s obežnou rýchlosťou ďalekohľadu. V čase 08:52 UT klesla vzdialenosť pod 100 metrov a v čase 09:31 UT Currieová ďalekohľad zachytila diaľkovým manipulátorom. Družicové observatórium bolo následne pripojené k montážnemu stolu FSS v nákladovom priestore raketoplánu.
Oprava ďalekohľadu.
Prvou plánovanou operáciou bolo zvinutie slnečných panelov a ich výmena za nové. Z tohto dôvodu bol ďalekohľad najprv pripojený na palubné zdroje Columbie a potom sa panely natočili kolmo k pozdĺžnej ose tubusu, čo je najvhodnejšia orientácia pre ich zasúvanie. Po skončení príprav v čase 13:20 UT dalo riadiace stredisko ďalekohľadu povel na zasúvanie prvého panelu. Panel sa zasunul až po resetnutí mikrospínača. S menšími problémami sa o 14:46 UT skončilo zasúvanie oboch panelov.
EVA-1.
4. marca sa rozbehla vlastná oprava teleskopu. Grunsfeld a Linnehan v čase 06:37 UT vystúpili do otvoreného priestoru. Linnehan najprv demontoval panel na pravoboku ďalekohľadu, zatiaľ čo Grunsfeld začal s demontážou starého diódového boxu. Potom dvojica astronautov namontovala nový box a následne aj nový solárny panel, ktorý je síce menší, ale výkonnejší. Po úspešnom dokončení všetkých plánovaných úloh sa astronauti v čase 13:26 UT vrátili do prechodovej komory a v čase 13:30 UT za sebou uzavreli vstupný prielez. Prvý výstup trval 7 hodín a 1 minútu.
EVA-2.
Druhý výstup absolvovali nasledujúci deň Newman a Massimino. Newman začal s demontážou druhého starého solárneho panelu a Massimino medzitým uvoľňoval skrutky pridržiavajúce panel kryjúci rozvodný blok PCU. Po odmontovaní solárneho panela v čase 07:51 UT bol starý panel umiestený do nákladového priestoru a nahradil ho nový panel. Uskutočnila sa tiež výmena diódového bloku podobne ako v predchádzajúci deň. Ďalšou úlohou dvojice astronautov bola výmena gyroskopov RWA-1. Starý blok demontoval Massimino a Newman zatiaľ pripravoval nový blok gyroskopov na uvoľnenie z transportného nosiča. Po úspešnom výstupe končiacom v čase 13:56 UT sa obaja astronauti vrátili do prechodovej komory. Druhá kozmická prechádzka trvala 7 hodín 16 minút.
EVA-3.
6. marca prebehol výstup, ktorý bol označovaný ako najobťažnejší, pretože jeho cieľom bola výmena rozvodnej jednotky PCU, ktorá nebola na výmenu na obežnej dráhe vôbec stavaná. V priebehu príprav na výstup nastali problémy, keď astronaut John Grunsfeld tesne pred začatím výstupu zistil, že z chladenej spodnej bielizne jeho skafandru uniká voda. Táto voda slúžila na odvod telesného tepla astronautov do klimatizačnej jednotky na chrbte skafandrov. Vedenie letu rozhodlo, že Grunsfeld si musí vziať novú hornú polovicu skafandru. To výstup oddialilo. Vedenie letu uvažovalo aj o tom, že zmení plán výstupu a namiesto zložitej operácie výmeny rozvodnej jednotky PCU by sa pri tomto výstupe nainštalovala kamera ACS, čo je jednoduchšia a časovo menej náročná úloha. Napokon sa však zmena plánu neuskutočnila a po novej starostlivej kontrole skafandrov Grunsfeld a Linnehan v čase 08:27 UT začali tretí výstup do otvoreného priestoru.
Linnehan najprv odpojil konektory rozvodnej jednotky, čo bola zložitá práca vzhľadom na to, že boli umiestnené na mieste so zlým prístupom. Posledných šesť káblov odpojil Grunsfeld a on tiež vytiahol uvoľnenú PCU z vnútra observatória. Linnehan umiestnil starú jednotku na transportný nosič v nákladovom priestore a Grunsfeld vybral novú jednotku PCU, upevnil ju vnútri observatória a pripojil k nej potrebné káble. Potom sa pustil do inštalácie poistkových blokov do štyroch podružných rozvodných skríň, ktoré chránia jednotlivé spotrebiče ďalekohľadu. Po skončení tejto činnosti pripojili astronauti k rozvodnej sieti ďalekohľadu akumulátorové batérie a v nadpláne odstránili časť nepotrebnej tepelnej izolácie, ktorá chránila elektroniku ďalekohľadu pred podchladením v priebehu odpojenia PCU. Výstup sa skončil v čase 15:16 UT a trval 6 hodín 48 minút.
EVA-4.
7. marca prebehol štvrtý výstup do kozmu. Absolvovali ho Newman a Masssimino. Výstup začal v čase 09:00 UT. Cieľom výstupu bolo vymeniť starú kameru FOC ("Faint Object Camera") za novú ACS ("Advanced Camera for Surveys"). Riadiace stredisko najprv FOC vypojilo a potom astronauti uvoľnili zámky na spodnej strane observatória a uvoľnili káble a skrutky pridržiavajúce starú kameru vnútri prístrojového úseku ďalekohľadu. Newman potom starú kameru vytiahol a spolu s Massiminom premiestnili novú kameru na miesto inštalácie. Newman za asistencie Massimina vložil ACS dovnútra a potom ju obaja priskrutkovali a zapojili káble. Po skončení práce s ACS umiestnili starú FOC do krytu, v ktorom bola na obežnú dráhu dopravená AVS.
Massimino potom vyniesol k observatóriu blok elektroniky pre riadenie chladiaceho systému kamery NICMOS a namontoval ho. Po skončení montáže ešte skontroloval uzavretie dvierok, za ktorými bol systém PCU a Newman odstránil zvyšné panely tepelnej izolácie. Výstup sa skončil v čase 16:30 UT a trval sedem a pol hodiny.
EVA-5.
Posledná, piata vychádzka, sa začala 8. marca v čase 08:46 UT. Zúčastnili sa jej Grunsfeld a Linnehan. Hlavnou náplňou výstupu bola inštalácia nového chladiaceho systému pre prístroj NICMOS, ktorý nefungoval od roku 1999. Nový chladiaci systém obsahoval neónový chladiaci okruh a jeho súčasťou bol aj radiátor, ktorý astronauti na HST namontovali tiež pri tomto výstupe. Prvé usadenie radiátoru však nebolo presné, preto ho astronauti museli odmontovať, znovu presnejšie usadiť a definitívne priskrutkovať. Výstup EVA-5 trval 7 hodín 20 minút a skončil v čase 16:06 UT. Súhrnná dĺžka všetkých piatich výstupov bola 35 hodín a 55 minút, čo bolo zo všetkých servisných misií najviac.
Vypustenie Hubblea.
Počas toho istého dňa Columbia tiež vykonala jeden korekčný manéver, ktorý zvýšil dráhu raketoplánu a pripojeného ďalekohľadu o 5 kilometrov.
Ďalekohľad bol uvoľnený 9. marca po posledných previerkach a úplnom dobití jeho akumulátorových batérií. Massimino uchopil ďalekohľad diaľkovým manipulátorom a po odpojení všetkých spojov medzi ním a raketoplánom ho zdvihol nad nákladový priestor. Minútu po jeho vypustení urobili piloti Columbie manéver, ktorým sa raketoplán od ďalekohľadu vzdialil. Nasledujúcich 7 rokov sa k Hubbleovmu ďalekohľadu nepriblížil nijaký raketoplán.
Pristátie.
Columbia obiehala Zem po samostatnej dráhe ešte 10. marca a 11. marca, kedy sa tiež uskutočnil rozhovor posádky raketoplánu s posádkou Medzinárodnej vesmírnej stanice uskutočnený cez družicu systému TDRS. 11. marca sa rozbehli prípravy na pristátie a previerky všetkých systémov. Vlastné prípravy na pristátie začali 12. marca v čase 03:00 UT oživením potrebných častí počítačov a navigačných zariadení. V čase 05:54 UT dalo riadiace stredisko súhlas s pristátím na Floride. Nákladový priestor raketoplánu sa uzavrel, piloti pretočili raketoplán do polohy pre brzdiaci manéver a v čase 08:22:39 UT sa začal vlastný manéver trvajúci 244 sekúnd.
Columbia vstúpila do atmosféry v čase 09:01 UT nad Tichým oceánom. V čase 09:31:53 UT dosadla hlavným podvozkom na dráhu 33 a v čase 09:33:11 UT sa zastavila.
Po ukončení misie trvalo ešte niekoľko dní, kým sa pozorovania HST obnovili, pretože najprv bolo potrebné vyladiť všetky systémy ďalekohľadu, aby ich funkcia bola optimálna. Prvé skúšobné pozorovania novou kamerou ACS s vedeckými cieľmi prebehli 2. apríla 2002.

</doc>
<doc id="234030" url="https://sk.wikipedia.org/wiki?curid=234030" title="Streetracing">
Streetracing

Streetracing (z angl. street - ulica a racing - pretekanie) je druh nepovolených a ilegálnych automobilových pretekov, ktoré sa uskutočňujú na verejných cestách. K takýmto pretekom niekedy dochádza spontánne, pri zastavení dvoch aut na semaforoch, niekedy sú však preteky plánované. Preteky sa uskutočňujú na verejných miestach väčšinou v meste alebo na okrajových častiach. Nie vždy sa jazdí o peniaze. Najčastejšie sa jazdi takzvaný šprint respektíve (po anglicky) drag. Dve autá sa pretekajú na rovinke dlhej 400 m (1/4 míle) a vyhráva ten, kto je na konci trate prvý. Nie vždy sa štartuje z pevným štartom. Niekedy sa hrá aj o to že víťaz berie auto druhého pretekára.
Po dragu je druhou najčastejšou "disciplínou" tzv. "Showoff" - pretekári sa predvádzajú na svojich autách, ten ktorý urobí lepši trik (napr. hodiny, J turn, drift-šmyk...) vyhráva. Drift, čiže, šmyk sa jazdí na parkoviskách pred alebo na kľukatých cestách uprostred mesta. Drift – pretekár pred zákrutou uberie plyn, zatiahne ručnú brzdu (handbrake), podradí, prudko pridá plyn, zatočí do smeru zákruty a rýchlo do druhej strany... pretekár ktorý lepšie prejde zákrutu alebo celú trať vyhráva... 

</doc>
<doc id="234032" url="https://sk.wikipedia.org/wiki?curid=234032" title="Alfa Kentauri">
Alfa Kentauri



</doc>
<doc id="234033" url="https://sk.wikipedia.org/wiki?curid=234033" title="Bounds Green (stanica metra)">
Bounds Green (stanica metra)

Bounds Green je jednou zo staníc londýnskeho metra nachádzajúca sa v londýnskej mestskej časti Bounds Green v obvode Haringey. Stanicu obsluhuje Piccadilly Line a nachádza sa v tarifných zónach 3 a 4 na križovatke ulíc Bounds Green Road a Brownlow Road.
Dejiny.
Stanicu otvorili 19. septembra 1932. Počas plánovania stanice sa tiež uvažovalo nad názvami "Wood Green Road" a "Brownlow Road". Ako na všetkých staniciach ležiacich na predĺženej časti Piccadilly Line do Cockfosters, aj tu boli umiestnené viaceré estetické prvky, ktoré predtým v metre vidieť nebolo. Stanicu navrhol Charles Holden a architektonicky je budova stanice vyriešená v tzv. "hranatom štýle" - je to typický pohľad na anglickú architektúru 30. rokov. Osemuholníková stavba je ešte doplnená o vetraciu vežu na boku.
Podzemné časti stanice sú vydláždené svetlo hnedými dlaždicami lemovanými modrým vlysom. Tunely v stanici majú, podobne ako v stanici Southgate priemer len . Naopak v rušnejších staniciach Turnpike Lane, Wood Green a Manor House je priemer až . Netradičné tiež boli priestory vybudované pre väčšiu prístupnosť pod koľajiskom.
V noci 13. októbra 1940 osamotené nemecké lietadlo spustilo bombu na domy severne od stanice. Deštrukcia domov spôsobila zrútenie severnej časti nástupišťa smerujúceho do centra a smrť či zranenie mnohých, ktorý sa pod zemou ukrývali pred náletmi. Doprava bola prerušená dva mesiace. Na mieste tragédie sa dnes nachádza pamätná tabuľa, ktorá chybne hvorí o 16 mŕtvych belgických utečencoch a 3 britských občanoch. Záznamy o smrti civilostoch uchováva Commonwealth War Graves Commission (Úrad vojenských hrobov britského spoločesntva) a tie hovoria o tom, že v skutočnosti zomrelo na mieste len 16 ľudí, z ktorých len traja boli z Belgicka. Posledná sedemnásta obeť zomrela na druhý deň v nemocnici. Zranených bolo cca 20 ľudí.
Transport for London v minulých rokoch stanicu kompletne zrekonštruovalo. Práce sa vykonávali v noci a počas víkendových uzávierok. Osadené boli informačné displeje a podlaha spolu s dlaždicami bola kompletne zrekonštruovaná resp. vymenená.
Na rozdiel od ďalších staníc na tomto predĺženom úseku, táto stanica nie je súčasťou zoznamu Anglického dedičstva. Od augusta 2008 sa začala spisovať petícia za začlenie stanice do tohto zoznamu.

</doc>
<doc id="234035" url="https://sk.wikipedia.org/wiki?curid=234035" title="Qatar Telecom German Open">
Qatar Telecom German Open

Qatar Telecom German Open je ženský tenisový turnaj, ktorý patrí do WTA Tour a koná sa v Berlíne v Nemecku. Turnaj ktorý vznikol v roku 1896, je jedným z najstarších ešte existujúcich turnajov pre ženy. Toto podujatie je zaradene na WTA Tour ako turnaj Tier I.
Predošlými víťazkami turnaja boli aj bývalé svetové jednotky Chris Evertová, Steffi Grafová, Monica Selesová, Arantxa Sánchezová Vicariová, Martina Hingisová, Amélie Mauresmová a Justine Heninová.
Predošlé názvy turnaja:
Víťazky turnaja.
Dvojhra.
Od roku 1971:

</doc>
<doc id="234042" url="https://sk.wikipedia.org/wiki?curid=234042" title="Saint Barthélemy">
Saint Barthélemy



</doc>
<doc id="234043" url="https://sk.wikipedia.org/wiki?curid=234043" title="Rašíd Ramzí">
Rašíd Ramzí

 
 
 
 
Rašíd Ramzí (* 17. júl 1980, Safi , Maroko) je bahrajnský atlét, ktorý sa venuje behu na 800, 1500 a 5000 metrov.
Vrcholové podujatia.
Peking 2008.
Dňa 19. augusta 2008 získal na olympijských hrách v Pekingu zlatú medailu v behu na 1500 m. Pred druhým Keňanom Asbel Kipruto Kiprop vyhral o 17 stotín sekundy. Tento výsledok však neplatil, lebo v apríli 2009 vyšlo najavo, že dopoval.
Z behu na 5000 m sa odhlásil, a tak nemohol zopakovať "zlaté double" z behu na 1500 a 5000 metrov, ktoré sa podarilo na olympijských hrách 2004 Hišámovi Al-Karrúdžovi.

</doc>
<doc id="234044" url="https://sk.wikipedia.org/wiki?curid=234044" title="Európska cesta 014">
Európska cesta 014

Európska cesta 014 je diaľková cesta v Kazachstane. Začína sa v meste Kabanbai odpojením od E40 a pokračuje východným smerom k mestu Dostyk na hraniciach s Čínou.

</doc>
<doc id="234048" url="https://sk.wikipedia.org/wiki?curid=234048" title="Carrie-Anne Mossová">
Carrie-Anne Mossová

Carrie-Anne Mossová (* 21. august 1967, Burnaby, Britská Kolumbia, Kanada) je kanadská herečka známa z filmov ako Memento, Čokoláda a Matrix.

</doc>
<doc id="234049" url="https://sk.wikipedia.org/wiki?curid=234049" title="Rashid Ramzi">
Rashid Ramzi



</doc>
<doc id="234050" url="https://sk.wikipedia.org/wiki?curid=234050" title="Rašid Ramzi">
Rašid Ramzi



</doc>
<doc id="234051" url="https://sk.wikipedia.org/wiki?curid=234051" title="Grék">
Grék



</doc>
<doc id="234054" url="https://sk.wikipedia.org/wiki?curid=234054" title="Danio malabarské">
Danio malabarské

Danio malabarské ("Devario aequipinnatus") je druh ryby z čeľade kaprovité ("Cyprinidae").
Pôvod.
Pochádza z Južnej Ázie (západná India, Srí Lanka).

</doc>
<doc id="234055" url="https://sk.wikipedia.org/wiki?curid=234055" title="Devario aequipinnatus">
Devario aequipinnatus



</doc>
<doc id="234056" url="https://sk.wikipedia.org/wiki?curid=234056" title="Danio aequipinnatus">
Danio aequipinnatus



</doc>
<doc id="234057" url="https://sk.wikipedia.org/wiki?curid=234057" title="Danio aequipinnulus">
Danio aequipinnulus



</doc>
<doc id="234058" url="https://sk.wikipedia.org/wiki?curid=234058" title="Razbora klinovitá">
Razbora klinovitá

Razbora klinovitá (lat. "Trigonostigma heteromorpha", syn. "Rasbora heteromorpha") je druh ryby z čeľade kaprovité ("Cyprinidae").
Pôvod.
Pochádza z juhovýchodnej Ázie (Thajsko, Sumatra).

</doc>
<doc id="234059" url="https://sk.wikipedia.org/wiki?curid=234059" title="Trigonostigma heteromorpha">
Trigonostigma heteromorpha



</doc>
<doc id="234060" url="https://sk.wikipedia.org/wiki?curid=234060" title="Rasbora heteromorpha">
Rasbora heteromorpha



</doc>
<doc id="234061" url="https://sk.wikipedia.org/wiki?curid=234061" title="Vladikavkaz">
Vladikavkaz

Vladikavkaz (; oset. Дзæуджыхъæу), v minulosti nazývaný v ruštine Орджоникидзе (Ordžonikidze) (1931 – 1944, 1954 – 1990) a Дзауджикау (Dzaudžikau) (1944 – 1954), je hlavné mesto Severného Osetska na juhu Ruskej federácie.
Má 313 761 obyvateľov (2007) a je jedno z najväčších kaukazských miest, žije v ňom 48 % obyvateľstva Severného Osetska, medzi nimi aj 0,3 % Slovákov. Rozkladá sa na juhu Severného Osetska na úpätí Kaukazu pozdĺž toku rieky Terek a je východiskom transkaukazskej cesty do Tbilisi. V roku 1967 tu bola založená univerzita, v meste je 9 ďalších vysokých škôl.
19. marca 1999 bol na centrálnom trhovisku spáchaný teroristický útok. Pri explózii zahynulo 52 ľudí a vyše 52 bolo ranených. 9. septembra 2010 pri vchode do mestského trhoviska explodoval automobil so samovražedným atentátnikom. Zahynulo najmenej 22 ľudí a 138 bolo ranených. Veľkú časť zasiahnutých osôb tvorili moslimovia, ktorí prichádzali na nákupy pred blížiacimi sa sviatkami.
Rozvinutý je potravinársky, textilný, chemický, hutnícky a strojársky priemysel.
Mesto má bohatú históriu a prelínajú sa v ňom prvky z kresťanského a moslimského náboženstva. V meste je okrem kresťanských kostolov aj mešita.

</doc>
<doc id="234063" url="https://sk.wikipedia.org/wiki?curid=234063" title="Ordžonikidze">
Ordžonikidze

Ordžonikidze () môže byť:

</doc>
<doc id="234064" url="https://sk.wikipedia.org/wiki?curid=234064" title="Dzaudžikau">
Dzaudžikau



</doc>
<doc id="234066" url="https://sk.wikipedia.org/wiki?curid=234066" title="Vlajka Severného Osetska">
Vlajka Severného Osetska

Vlajka Severného Osetska je pravouhlá horizontálna trikolóra vo farbách biela, červená a žltá. Pomer dĺžky a výšky vlajky je 1:2. Vlajka bola uzákonená 24. novembra 1994.

</doc>
<doc id="234067" url="https://sk.wikipedia.org/wiki?curid=234067" title="Európska cesta 015">
Európska cesta 015

Európska cesta 015 je diaľková cesta v Kazachstane. V meste Taskesken sa odpája z E40, odkiaľ pokračuje na východ k mestu Bachty na hraniciach s Čínou.

</doc>
<doc id="234069" url="https://sk.wikipedia.org/wiki?curid=234069" title="Neum">
Neum

Neum je mesto v Bosne a Hercegovine, ležiace na pobreží Jadranského mora. Je to jediné mesto v krajine, ktoré leží pri mori, v úzkom koridore, ktorý krajina má. Žije tu 1 993 obyvateľov (Grad Neum), s okolím 4 325 (općina Neum) .

</doc>
<doc id="234071" url="https://sk.wikipedia.org/wiki?curid=234071" title="Európska cesta 12">
Európska cesta 12

Európska cesta 12 ("E12") je európska cesta, ktorá prechádza v smere z východu na západ, cez Fínsko, Švédsko a Nórsko. E12 je 910 km dlhá, začína v meste Mo i Rana v Nórsku a končí vo fínskych Helsinkách. Vo Fínsku prechádza E12 po štátnej ceste číslo 3.

</doc>
<doc id="234076" url="https://sk.wikipedia.org/wiki?curid=234076" title="Kostol svätého Klementa (Schwarzrheindorf)">
Kostol svätého Klementa (Schwarzrheindorf)

Kostol svätého Klementa vo Schwarzrheindorfe (mestská časť Bonnu), je jeden z najvýznamnejších románskych kostolov v Nemecku.
Dejiny.
Schwarzrheindorf dnes tvorí miestnu časť Bonnu, ktorý sa nachádza v blízkosti Kolína nad Rýnom, čiže v minulosti patril pod Kolínske arcibiskupstvo. Zvolený kolínsky arcibiskup a zakladateľ kostola, gróf Arnold von Wied, si ho na svojom pozemku dal postaviť a 24. apríla 1151 kostol slávnostne vysvätil za prítomnosti kráľa Konráda III., ako aj početných duchovných a svetských hodnostárov, napr. biskupa z Meissenu a z Lüttichu a biskupa Ota von Freising, brata Konráda III. Pred svojou smrťou Arnold kostol upravil a daroval svojej sestre Hedvige, ktorá sa stala predstavenou kláštora benediktínok. Tej sa podarilo dokončiť západnú časť, vežu a výmaľbu horného kostola, ktorá však svojím rozsahom a najmä obsahom nestačila na staršie maľby dolného kostola. K reprezentatívnej hradnej kaplnke bola zo západnej strany pristavaná loď, južne sa ešte na začiatku 19. storočia vypínali ruiny kláštorných budov. 
Arnold von Wried tu bol r. 1156 pochovaný v strede spodného podlažia. Dnes nie je celkom isté či bol kostol od začiatku určený na jeho pochovanie.
Architektúra.
Dvojposchodové hradné a dvorské kaplnky stavané významnými panovníkmi, alebo cirkevnými hodnostármi, sú typické pre celú oblasť Nemecka a Francúzska. Dvojposchodová kaplnka v Schwarzrheindorfe je jeden z najukážkovejších príkladov, podobá sa jej napr. hradná kaplnka v Norimbergu.
Ranostredoveké dvojposchodové kaplnky čerpali z aachenskej palácovej kaplnky, mladšie už z francúzskej Saint- Chapelle v Paríži. Dvojpodlažná kaplnka v Schwarzrheindorfe je ďalší typ stavby vychádzajúci z aachenskej palácovej kaplnky. Spodná časť kaplnky v Goslarskom falci z roku 1020 je paralelou k schwarzrheindorfskému pôdorysu, druhé podlažie je tu ale oktogonálne. Schwarzrheindorfská kaplnka je na pôdoryse gréckeho kríža, len na východe predĺžená o polkruhovú apsidu. V spodnom podlaží je vnútorný priestor ramien polkruhový s dvoma malými nikami po stranách. Stavba je kompletne zaklenutá s oktogonálnym otvorom medzi poschodiami v mieste kríženia lodí. Nad krížením sa týči štvorcová veža. Spodné podlažie s plytkými ramenami kríža vytvára určitý druh tetrakonchy, v ktorej boli umiestnené štyri oltáre: vo východnej časti, v ramenách kríža a v centrálnej časti. Horné podlažie má západnú emporu a len jeden oltár. Z empory je cez oktogonálny otvor vidieť na oltár spodného podlažia. Tento pôdorys, typický pre hradné a dvorské kaplnky, predstavuje tiež ale typ porýnskej trojkonchálnej memoriálnej architektúry. Kolínska architektúra čerpala z Hadriánovej vily, cisárskych teriem, no najmä z trevírskej architektúry. 
Z exteriéru je stavba účinne stupňovito rozčlenená. Na kompaktnom spodnom nečlenenom podlaží spočíva arkádou trpaslíčej galérie odľahčené horné podlažie, členené pilastrami a ukončené oblúčkovým vlysom nad ktorým sa týči vertikálne pilastrami členená dvojposchodová hranolová veža. Spodné podlažie veže je členené dvojicami slepých arkád po stranách stredového pilastra nad ktorými je združené okno. Medziposchodie je zvýraznené rímsou v spodnej časti s oblúčkovým vlysom. Na hornom podlaží sú po dve združené okná so stredovými stĺpikmi. Veža je ukončená ihlanovou strechou. 
Okolo celej stavby je vo výške druhého podlažia trpaslíčia galéria. Je tu uplatnený dolnorýnsky typ trpaslíčej galérie tvorenej pozdĺžnou valenou klenbou, spočívajúcou na stĺpikoch a poprsni. Pri stredorýnskom type je galéria tvorená sústavou na architektúru kolmých valených klenieb, ktorých čelá tvoria arkády spočívajúce na stĺpikoch bez poprsne. Hlavice tunajších stĺpov sú rôznorodé, od jednoduchých kockových hlavíc, cez rôzne typy akantových a zoomorfných hlavíc.
Maľby.
Nie je celkom jasné, či je celkové usporiadanie a kompozícia – obzvlášť nástenných malieb – autentická, či sú z obdobia pred, príp. z obdobia okolo vysviacky, alebo súvisia s prestavbou na kláštor. Biskup Arnold bol po smrti namaľovaný ako zakladateľ kostola pri nohách Krista Pantokratora v konche horného kostola spolu so svojou sestrou, prvou opátkou novo vzniknutého kláštora, Hedvigou, preto sa tieto fresky považujú za dielo do roku 1170. Na východnej strane apsidy je pod nohami Pantokratora štvorlístkové okno osvetľujúce priestor. Okolo mandorly s Pantokratorom sú symboly štyroch evanjelistov. Po stranách konchy sú po dvoch patróni oltárov kostola – vľavo Ján Krstiteľ a Sv. Štefan, vpravo Sv. Peter a Sv. Vavrinec. Pod nimi sa na stene nachádzajú ďalší desiati svätci. V štyroch poliach krížovej klenby pred apsidou sú štyri scény z apokalypsy s baránkom božím v kruhovom medailóne v strede. Na víťaznom oblúku deliacom pole krížovej klenby pred apsidou a centrálny priestor kaplnky sú namaľované medailóny s poprsiami svätcov. Apsidu zdobí Kristus v mandorle s dvoma anjelmi po stranách. V užšom zmysle sú tunajšie voľne stojace figúry (bez architektonického rámovania) prvkom dekoratívneho systému ako napr. podobne v presbytériu kostola v Prüfeningu.
Maľby v hornom kostole boli odkryté v roku 1868 a v roku 1875 reštaurované, no keďže technológia reštaurovania v 19. storočí nebola ani zďaleka na dnešnej úrovni, došlo k poškodeniu malieb. Podobný osud stihlo aj maľby dolného kostola. 
Maľby dolného kostola boli objavené ešte skôr, 1846, ale až po roku 1910 boli odkryté a očistené. Vo všeobecnosti sa datujú do roku 1151, príp. do šesťdesiatych rokov 12. storočia. Na prvý pohľad je však jasné, že ich maľoval iný maliar, sebavedomejší, ktorého tvorba je výrazne dekoratívnejšia a línia vlnitejšia, na rozdiel od strnulejších, natesnanejších a ustráchanejších postáv maliara horného kostola. Sú príkladom duchovno-mystického výzdobného programu plného skrytých významových symbolov. Už pri objavení sa zistilo, že ide o tému starého zničeného a nového vybudovaného Jeruzalema, ktoré sa nachádzajú v starozákonnej Knihe Ezechielovej. Pád Jeruzalema je zobrazený na štyroch poliach štyroch ramien kríža. V strede na štyroch veľkých poliach okolo osemuholníkového otvoru je zobrazená jeho obnova. V konchách ramien sú scény predstavujúce Krista. Dve polia východného ramena sú dnes zničené. Na západnom poli je to očista chrámu (Tempelreinigung), na juhu žiariaci Kristus (Verklärung Christi), na severe je scéna ukrižovania, východné maľby boli zničené už pred odkrytím a ich ikonografia je z dôvodu fragmentárneho zachovania problematická, išlo tu zrejme o bezmocnú Máriu počas ukrižovania, čo by bola na 12. storočie moderná scéna. Apsidu zdobí Kristus v mandorle s dvoma anjelmi po stranách. 
Obzvlášť tajomne na románskeho diváka pôsobili maľby kráľov v nikách ramien. Vykladajú sa ako štyria nemeckí králi, ale pravdepodobnejšie je, že sú to personifikované postavy svetových ríši – Nebukadnesar II., Kýros II., Alexander Veľký a Caesar. Obdobné postavy boli vytvorené okolo roku 1160 na drevenom strope kostola sv. Emmerama v Regensburgu. Ďalšia možnosť je, že ide o veľkých rímskych cisárov – Augusta, Konštantína Veľkého, Theodosia a cisára Karola Veľkého. Presnú atribúciu komplikuje stav zachovania. Tieto kráľovské postavy sa od ostatných malieb odlišujú kresebnejším štýlom. 
V maľbe sa prejavujú byzantské a taliansko-byzantské podnety. Byzantský smer prenikal cez Sicíliu predovšetkým prostredníctvom Capelly Palatiny v Palerme. Nebol však jediný, ktorý ovplyvňoval kolínsku maľbu a nemal ani mimoriadny umelecký a vývojový význam. Na prvom mieste tu bol oveľa viac zjavný štýlový fenomén tzv. mäkko-plynulého štýlu (weichfliessende Still) 3. štvrtiny 12. storočia, ktorý bol typický pre oblasť Kolína, Brauweiler, Knechtstedenu a Essenu. Tento štýl upresňuje datovanie. V maľbách dolného kostola je zrejmý vplyv karolínskej knižnej maľby, obdobné typy postáv sa dajú nájsť napr. v Xantenerovom evanjeliári. 
Farebnosť oboch poschodí je obmedzená na hnedé a zemité odtiene s výrazne modrým pozadím. Aj keď došlo počas stáročí k mnohým poškodeniam malieb a nezachovali sa v úplne pôvodnom stave, stále sú cenným dokladom porýnskeho maliarstva 12. storočia.

</doc>
<doc id="234077" url="https://sk.wikipedia.org/wiki?curid=234077" title="Nikola Pisano">
Nikola Pisano

Nicola Pisano, tiež Niccolò Pisano, (* okolo 1206, Pisa alebo Apúlia - † 1278), bol sochár a architekt často označovaný za zakladateľa moderného sochárstva. 
Dielo.
Jeho hlavné sochárske diela sú kazateľnice v Baptistéria v Pise (1260) a Dómu v Siene (1266 - 1268), zdobené reliéfmi z Nového zákona. 
Okrem toho vyzdobil reliéfmi náhrobok svätého Dominika v Bologni a mramorové fontány v Perugii (1277 - 1280) reliéfmi a soškami.
Pisano vysoko prevýšil svojich bezprostredných predchodcov. Hoci sa držal tradičných, prevažne byzantských kompozičných motívov, dal prostredníctvom skúmania antiky podnet k novým formám, ktoré viedli k štúdiu prírody. Nebol len napodobňovateľom klasického staroveku, jeho postavy sú originálne diela, ktoré vznikli vďaka dôkladnemu štúdiu a pochopeniu antických prototypov. Je najdôležitejším predchodcom talianskej renesancie, za ktorej začiatok sa väčšinou označuje rok 1260, kedy Nicola Pisano dokončil kazateľnicu v Pise.
O Pisanovi ako architektovi je málo informácii, pretože skoro všetky budovy prisudzované mu Vasarim boli časom takmer kompletne prestavané.
Jeho žiakmi boli Arnolfo di Cambio a Guglielmo Agnelli, i jeho syn, Giovanni Pisano.

</doc>
<doc id="234094" url="https://sk.wikipedia.org/wiki?curid=234094" title="Stanislav Becík">
Stanislav Becík

Doc. Ing. Stanislav Becík, PhD. (* 25. máj 1952, Nitra) je slovenský politik, od 18. augusta 2008 do 9. júla 2010 minister pôdohospodárstva.
Jeho brat, Dušan Becík, bol slovenský horolezec a cvičiteľ. Syn Stanislava Becíka, Branislav Becík, je predsedom Nitrianskeho samosprávneho kraja a kandidát strany Hlas SD do Národnej rady Slovenskej republiky pre predčasné voľby 2023.
Život.
V roku 1982 ukončil Agronomickú fakultu Vysokej školy poľnohospodárskej v Nitre. V roku 2004 obhájil na tej istej univerzite titul PhD. a v roku 2007 habilitoval na docenta.
Stanislav Becík pracoval od roku 1973 až do vymenovania do funkcie ministra v roku 2008 v Združení agropodnikateľov, družstvo Dvory nad Žitavou. Začínal ako robotník, neskôr sa prepracoval do funkcie hlavného zootechnika. V roku 1988 sa stal predsedom družstva. V roku 1998 sa stal predsedom Regionálnej poľnohospodárskej a potravinárskej komory Nové Zámky a v roku 2000 predsedom predstavenstva Slovenskej poľnohospodárskej a potravinárskej komory v Bratislave.
Je ženatý a má 3 deti. 
Politická činnosť.
Stanislav Becík bol 18. augusta 2008 vymenovaný ako nominant ĽS-HZDS za ministra pôdohospodárstva namiesto odvolanej Zdenky Kramplovej. Je členom ĽS–HZDS.

</doc>
<doc id="234107" url="https://sk.wikipedia.org/wiki?curid=234107" title="Gemerské pásmo">
Gemerské pásmo

Gemerské pásmo je štruktúrna zóna Západných Karpát, zahrnuje hlavne gemerikum, tvoriace tzv. gemerické antiklinórium a na ňom nasunuté alebo priľahlé jednotky, ktoré tvorí hlavne meliatikum a časti turnaika, ako aj časť silicika presunutá na sever od rožňavskej línie. Silicikum v gemerskom pásme buduje podstatnú časť severogemerického synklinória, kde tvorí Stratenskú hornatinu a Galmus. V zjednodušených koncepciách stavby Západných Karpát je štruktúrne najvyšším pásmom alpínskej príkrovovej stavby. Obyčajne sa však južne od neho kladie ešte meliatske pásmo a ďalšie.
Zrážka jednotlivých jednotiek pásma prebiehala po uzavretí Meliatského oceánu a presúvala sa generálne smerom na sever. Tento proces trval od vrchnej jury po spodnú kriedu.
Členenie.
Stavbu gemerského pásma možno rozčleniť na niekoľko paralelných až laterálne sa zastupujúcich pásiem (generálne z juhu na sever):
Horniny gemerského pásma vystupujú aj v podloží Košickej a Hornádskej kotliny.

</doc>
<doc id="234110" url="https://sk.wikipedia.org/wiki?curid=234110" title="Korytnačka zelenkastá">
Korytnačka zelenkastá

Korytnačka zelenkastá () je druh bylinožravej suchozemskej korytnačky z čeľade korytnačkovité ("Testudinidae"). Jej prirodzené životné prostredie je v južnej Európe.
Opis.
Dorastá 20 cm, v prírode sa vyskytujú aj väčšie jedince. Karapax má žlto-hnedé alebo hnedo-čierne zafarbenie, ktoré sa môže meniť pri dlhodobom pobyte vo vonkajšom prostredí. Je obľúbená pre svoju aktivitu a pomerne nenáročný chov.
Korytnačka zelenkastá sa dožíva 6080, podľa niektorých prameňov 70120 rokov. Pohlavie možno u korytnačiek spoľahlivo určiť až v troch, obvyklejšie až v štyroch rokoch.
Areál rozšírenia.
Rozšírená je predovšetkým v oblasti Grécka, balkánskych štátov (až po Dunaj). Niektoré poddruhy žijú v Taliansku, na Baelároch, Korzike, Sardínii, v južnom Francúzsku a východnom Španielsku (v tzv. katalánskych krajinách).
Má rada voľné priestory, stepné krajiny zarastené krami, ktoré poskytujú dostatok tieňa, s množstvom kamenia. Rada sa schováva, a aj keď je aktívna cez deň, z úkrytu vylieza radšej za šera, aby sa vyhla horúčave. Aj vo vonkajšom výbehu sa vždy snaží nájsť tieň a bezpečný úkryt.
Chov.
Aj keď ide o bylinožravú korytnačku, nemala by byť kŕmená výhradne bylinami. Okrem čerstvého lístia zo stromov a ďalších rastlín (ďatelina, púpava, lucerna, kaleráb, reďkovka...), je dobré jej občas dávať aj seno. Zo živočíšnej potravy potom pre doplnenie výživy rada je vaječné žĺtky, surové mäso (napr. dážďovky).
Pre správny chov korytnačiek je zásadné zaistiť zvieraťu dostatočný prísun ultrafialového žiarenia. Ideálny je vonkajší chov s expozíciou na slnku, pri chove v teráriu je celkom nevyhnutné zaistiť dostatočný osvit umelým zdrojom UV žiarenia.
Korytnačkám je veľmi vhodné doplniť stravu umelým zdrojom vápnika. Komerčne ponúkané vitamínové doplnky nie sú nutné, niektorí chovatelia ich dokonca označujú za škodlivé a pri nesprávnom dávkovaní smrtiace.
Aj keď termín „suchozemská korytnačka“ sugeruje, že korytnačky vyžadujú pobyt v suchom prostredí, opak je pravdou. Korytnačkám je nutné zaistiť trvalú primeranú vlhkosť chovného prostredia. Nedodržanie vedie k rôznym problémom, najmä rastovým deformáciám panciera (zhrbatenie).
Názory na to, či je pre korytnačky zimný spánok nutný, sa významne rozchádzajú. Zatiaľčo niektorí autori a chovatelia tvrdia, že zimovanie je nutné aj v prvom roku života, iní naopak považujú zimovanie v prvom roku za veľmi rizikové a neodporúčajú ho. Praktické skúsenosti chovateľov nenaznačujú, že by absencia zimného spánku zvieratám nejako škodila.
Ochrana.
Korytnačka zelenkastá (Testudo hermanni) je chránená statusom EU CITES, korytnačky patria do skupiny CITES „A“. Korytnačka zelenkastá konkrétne do prílohy ES „A“ a do prílohy CITES II. Vlastník (majiteľ) korytnačky potrebuje teda Cites dokumenty (Registračný list exemplára ohrozeného druhu živočícha alebo rastliny) a pri predaji či nákupe tiež výnimku zo zákazu obchodnej činnosti (žltý doklad). Vzhľadom na to, že je väčšina korytnačiek priamo ohrozená vyhynutím a menovite uvedená na zozname CITES I, II a III, predaj a kúpa je limitovaná podmienkami týchto dokumentov. S týmito dokumentami potom dochádza k preregistrácii korytnačky na nového vlastníka (majiteľa). Prakticky to znamená, že neregistrované zvieratá môžu byť zabavené a pokiaľ je známy ich pôvod, na náklady majiteľa potom navrátené do miesta pôvodu.

</doc>
<doc id="234111" url="https://sk.wikipedia.org/wiki?curid=234111" title="Testudo hermanni">
Testudo hermanni



</doc>
<doc id="234115" url="https://sk.wikipedia.org/wiki?curid=234115" title="M²">
M²

m² môže byť:
M² môže byť:

</doc>
<doc id="234117" url="https://sk.wikipedia.org/wiki?curid=234117" title="Drotár (remeslo)">
Drotár (remeslo)



</doc>
<doc id="234118" url="https://sk.wikipedia.org/wiki?curid=234118" title="Marcus Miller">
Marcus Miller

Marcus Miller (* 14. jún 1959, Brooklyn, New York) je džezový hudobník, skladateľ, producent a multiinštrumentalista najviac známy ako hráč na basovú gitaru.
Diskografia.
Sólová kariera (1982–súčasnosť)
Obdobie s Davidom Sanbornom (1975–2000)
Obodbie s Milesom Davisom (1980–1990)
V kapele The Jamaica Boys (1986–1990)

</doc>
<doc id="234122" url="https://sk.wikipedia.org/wiki?curid=234122" title="Írsky teriér">
Írsky teriér

Írsky teriér je psie plemeno vyšľachtené v Írsku, uznané v FCI v 3. skupine a 1. sekcii (teriéry) pod číslom 139.
Vzhľad.
Írsky teriér je stredne veľký pes štvorcového formátu. Pôvodný štandard neuvádza veľkosť plemená, priemerná kohútiková výška je však okolo 48 cm u psov a 46 cm u súk. Plemeno sa vyznačuje ušľachtilým vzhľadom a pevným telom s dobre vyvinutým svalstvom. Má dlhšiu hlavu s primerane dlhou a silnou papuľou. Tmavohnedé oči majú inteligentný a živý výraz. Uši sú nasadené vyššie po bokoch hlavy, sú v tvare V a nosí ich preklopené dopredu. Krk je primerane dlhý bez lalokov a previsnutej kože. Hrudník je hlboký a dobre osvalený, nesmie byť okrúhly . Rovný a silný chrbát plynule prechádza k panvovej časti. Hrudné končatiny sú rovné, panvové končatiny sú dobre zauhlené a mohutne osvalené na stehne. U írskeho teriéra sa vyžadujú čierne pazúriky. Chvost je nasadený vyššie a nesený v rovine chrbta až kolmo nad chrbát, nesmie však byť pretočený nad chrbtom. Zvyčajne sa kupíroval, dnes je táto prax v chove plemena s preukazom pôvodu veľmi v stredoeurópskych krajinách zriedkavá. 
Írsky teriér má hrubú, priliehavú a hustú srsť. Chybou je mäkká, hodvábna kvalita srsti a zvlnená srsť. Upravuje sa trimovaním. Môže byť sfarbená od farby zrelej pšenice po jasne červenú. Biele odznaky sú neželateľné, toleruje sa malá hviezda na hrudi.
Temperament.
Írsky teriér je typický predstaviteľ svojej skupiny. Je to aktívny, nie však hyperaktívny pes vyznačujúci sa hravosťou a sebavedomím. Je oddaný a láskavý ale aj odvážny a v prípade ohrozenia bojuje až do konca. Toto plemeno sa vyznačuje, podobne ako všetky teriéry vysokým stupňom dominancie voči iným psom, najmä voči psom rovnakého pohlavia. Treba však povedať, že dobre socializovaný a vychovaný pes s priemerným výcvikom tento problém nemáva. Kynológovia však neodporúčajú chovať írskeho teriéra začiatočníkom, pretože si jeho výchova vyžaduje skúsenosti s výchovou a výcvikom. Napriek tomu je však toto plemeno pri správnom prístupe ľahko cvičiteľné. 
Írsky teriér je aktívny pes vyžadujúci každodenné fyzické aj psychické zamestnanie. V dnešnej dobe je toto pôvodne výlučne poľovné plemeno chované aj ako spoločník a nachádza upotrebenie v rôznych kynologických športoch. Vďaka vynikajúcemu čuchu možno nájsť írčana aj ako záchranárskeho psa.
Pôvod.
Predkovia írskeho teriéra pochádzajú od jednoduchých farmárov, na ktorých gazdovstvách lovil hlodavce. Príležitostne ich tiež využívali na lov králikov, líšok, vydier a jazvecov. Napriek tomu, že teriérov chovali v 19. storočí najmä príslušníci chudobnejších vrstiev, vysokonohé teriéry nachádzali upotrebenie aj pri parforsných lovoch miestnej šľachty. Na rozdiel od foxteriéra, ktorého jazdci nosili v sedlovej kapse, bežali predkovia írskeho teriéra spolu so svorkou vytrvalých a rýchlych foxhoundov.
Rok 1870 je považovaný za počiatok organizovaného chovu írskeho teriéra. Jeho chovatelia začali svojich psov v tomto roku vystavovať. Pôvodné írske teriéry nemali dnes pre toto plemeno typické červené sfarbenie. Túto farbu srsti mala až sučka Popy, ktorá vznikla spojením výstavne úspešného psa „Kiliney Boy“ a suky „Erin“. Niektorí potomkovia Kiliney Boya mali srsť čiernu s pálením, ktorá pochádzala od jeho matky, toto zafarbenie srsti však bolo systematickým chovom eliminované podobne ako modré, hnedé a hnedosivé sfarbenie. 
V roku 1879 vznikol v Dubline Írsky klub teriérov, ktorý zastrešoval všetkých teriérov. Klub írskych teriérov vznikol o dva roky neskôr. V tomto období bolo zvykom kupírovať írskym teriérom uši, čo však v roku 1889 klub zakázal. Do chovu boli postupne zaradené psy s ušľachtelými, jemnejšími hlavami a klopenými ušami vďaka čomu je dnes írsky teriér elegantným plemenom. V roku 1897 bol prepracovaný štandard plemena, ktorý s drobnými úpravami platí dodnes. 
Írsky teriér sa podobne ako foxteriér tešil na prelome 19. a 20. storočia veľkej popularite. Dnes má širokú chovateľskú základňu po celej západnej Európe, v USA a tiež v Austrálii.

</doc>
<doc id="234133" url="https://sk.wikipedia.org/wiki?curid=234133" title="Brian Dzingai">
Brian Dzingai

Brian Dzingai (* 29. apríl 1981, Bulawayo) je zimbabwiansky atlét, ktorý sa venuje behu na 200 a 400 metrov. Medzi jeho najväčšie úspechy patrí štvrté miesto z olympijských hier 2008 v Pekingu.

</doc>
<doc id="234134" url="https://sk.wikipedia.org/wiki?curid=234134" title="LinkedIn">
LinkedIn

LinkedIn je obchodne-orientovaná internetová sociálna sieť založená v decembri 2002 a spustená v máji 2003. Využíva sa hlavne pre vytváranie profesionálnych sietí. Od decembra 2007 bola návštevnosť približne 3,2 miliónov návštevníkov za mesiac. V auguste 2008 mala približne 25 miliónov členov, z toho viac ako 20-tisíc zo Slovenska.
V marci 2011 sieť prekonala métu 100 miliónov registrovaných užívateľov, čím ďalej viac získava popularitu v Česku a na Slovensku. Medzi užívateľov patria manažéri, konzultanti a odborníci z najrôznejších odborov. Taktiež niektoré firmy majú svoje účty na LinkedIn.
Profil používateľa.
V profile užívateľa sa nachádza jeho životopis obsahujúci položky kariéra, pracovné miesta a vzdelanie. Prostredníctvom kontaktov je používateľ zapojený aj do kontaktov svojich kontaktov, čím vzniká previazaná sieť užívateľov. LinkedIn ponúka aj najrôznejšie skupiny a aplikácie. Je možné vyhľadať bývalých a súčasných kolegov, spolužiakov z univerzít alebo nájsť nových obchodných partnerov vďaka možnosti zverejnenia podrobností spolupráce.
LinkedIn Answers.
Vďaka funkcii LinkedIn Answers možno klásť rôzne otázky, na ktoré možno očakávať vzhľadom na zameranie celej siete takmer vždy spoľahlivú odpoveď. Otázky môžu byť ako odborného, tak obchodného charakteru.

</doc>
<doc id="234138" url="https://sk.wikipedia.org/wiki?curid=234138" title="Valdas Adamkus">
Valdas Adamkus

Valdas Adamkus, pôvodným menom Voldemaras Adamkavičius, (* 3. november 1926, Kaunas) je litovský politik, ktorý bol tretí a piaty prezident Litovskej republiky.
Životopis.
Valdas Adamkus sa narodil v litovskom Kaunase v rímskokatolíckej rodine. Patril medzi litovských dobrovoľníkov, ktorí v roku 1944 bojovali proti sovietskej nadvláde. Po porážke oslobodzovacieho hnutia bol nútený emigrovať do Nemecka a následne do USA, kde žil od roku 1949. Aktívne sa podieľal na kultúrnej a politickej organizácií Litovcov v zahraničí.
&lt;br&gt;Litovské občianstvo mu bolo vrátené v roku 1992. Za prezidenta Litvy bol zvolený v roku 1998 a 2003.
Je ženatý s Almou Adamkienė (rod. Nutautaitė).

</doc>
<doc id="234139" url="https://sk.wikipedia.org/wiki?curid=234139" title="Xing">
Xing

Xing (do 17. novembra 2006 známa ako Open Business Club alebo openBC) je profesionálna internetová sociálna sieť založená v auguste 2003 v Nemecku, určená prevažne na udržiavanie obchodných (firemných) kontaktov. Sieť používajú užívatelia po celom svete, väčšinu členov však tvoria Nemci. V roku 2007 Xing zakúpil španielske sociálne siete eConozco a Neurona, začiatkom roka 2008 aj tureckú sociálnu sieť Cember.net. 
V júni 2008 bolo v sieti zaregistrovaných 6,14 milióna členov, z toho niekoľko tisíc zo Slovenska.

</doc>
<doc id="234140" url="https://sk.wikipedia.org/wiki?curid=234140" title="Ján Sobiesky">
Ján Sobiesky



</doc>
<doc id="234144" url="https://sk.wikipedia.org/wiki?curid=234144" title="Atletika na Letných olympijských hrách 2008 – Beh na 200 m žien">
Atletika na Letných olympijských hrách 2008 – Beh na 200 m žien

Beh na 200 metrov žien bola jednou z 23 ženských atletických disciplín na Letných olympijských hrách 2008. Súťažilo sa na pekinskom národnom štadióne Kuo-ťia tchi-jü-čchang od 19. do 21. augusta. Vyhrala Jamajčanka Veronica Campbellová-Brownová.

</doc>
<doc id="234145" url="https://sk.wikipedia.org/wiki?curid=234145" title="Letné olympijské hry 1996">
Letné olympijské hry 1996

XXVI. letné olympijské hry sa konali od 19. júla do 4. augusta 1996 v Atlante v štáte Georgia v USA.
Atlanta získala právo usporiadať olympiádu v roku 1990, keď v poslednom kole získala o 16 hlasov viac ako grécke Atény. Dané rozhodnutie bolo brané ako kontroverzné, nakoľko Atény sa uchádzali o organizovanie z dôvodu storočnice od prvých novodobých olympijských hier (Atény 1896), v rozhodujúcom poslednom kole Atlanta získala väčšinu hlasov, ktoré v štvrtom kole podporili kanadské Toronto.
Slovenskí športovci.
Slovenská republika sa v Atlante 1996 prvýkrát zúčastnila ako samostatná výprava letných olympijských hier. Slovenskí športovci získali 1 zlatú medailu (Michal Martikán C1, vodný slalom mužov), 1 striebornú medailu (Slavomír Kňazovický C1, rýchlostná kanoistika 500 m mužov) a 1 bronzovú medailu (Jozef Gönci, ľubovoľná malokalibrovka na 60 rán). Medaila Jozefa Gönciho bola vôbec prvá medaila na olympiáde pre Slovenskú republiku.
Atentát v olympijskom parku.
27. júla vybuchla v olympijskom parku klincová bomba, ktorá priamo zabila jednú osobu a 111 zranila, jedna osoba zomrela na srdcový infarkt. Neskôr bol z atentátu obvinený Eric Robert Rudolph, protipotratový aktivista. 

</doc>
<doc id="234146" url="https://sk.wikipedia.org/wiki?curid=234146" title="LOH 1996">
LOH 1996



</doc>
